<doc id="766997" url="https://pl.wikipedia.org/wiki?curid=766997" title="Dinis Dias">
Dinis Dias

Dinis Dias – portugalski odkrywca i podróżnik, żyjący w XV w.
Swoje podróże rozpoczął prawdopodobnie w 1445 roku, kiedy był już dorosłym mężczyzną. Płynął wzdłuż zachodniego afrykańskiego wybrzeża. Wsławił się ustanowieniem nowego rekordu odległości, dopływając do miejsca odległego o około 800 kilometrów na południe od Przylądka Białego. Miejsce to, najdalej na zachód wysunięty punkt Afryki, nazwał "Cabo Verde" (pl. "Przylądek Zielony", obecnie znajduje się na terenie Senegalu), ze względu na bujną roślinność w tamtym rejonie. Trzeba pamiętać, że nie odkrył jednak Wysp Zielonego Przylądka; odkrycie to jest mu często niesłusznie przypisywane. 
Sukces jego wyprawy był po części spowodowany także tym, że jego wyprawa miała charakter badawczy, inaczej niż inne jej podobne w tamtym okresie, nie była połączona z łapaniem niewolników.

</doc>
<doc id="767001" url="https://pl.wikipedia.org/wiki?curid=767001" title="GSM 400">
GSM 400

GSM 400 – standard GSM w którym transmisja mowy i danych może odbywać się w paśmie częstotliwości 450,4 – 467,6 MHz
lub 478,8 – 496 MHz. Jest on dobrym rozwiązaniem dla operatorów posiadających sieci analogowe NMT 450,
ponieważ są już posiadaczami prawa do używania wykorzystywanych przez ten system częstotliwości,
a podczas migracji pomiędzy systemami oba rodzaje sieci mogą działać razem.
Jest też technologią, którą można zastosować do pokrycia dużych niezamieszkanych obszarów. Pierwsze działające rozwiązanie
zaprezentowały firmy Nokia i Ericsson w roku 1999 w Budapeszcie na konferencji poświęconej
temu standardowi. Obecnie jedną z nielicznych sieci GSM pracujących w tym standardzie jest sieć Celtel należąca do
tanzańskiego operatora Celtel Tanzania.
Aspekty techniczne.
Sieć szkieletowa (ang. "Core Network") i usługi oferowane w GSM są niezależne od standardu na którym oparto budowę sieci (aby zapoznać się z architekturą i możliwościami sieci GSM, przeczytaj artykuł GSM).
To co wyróżnia poszczególne standardy, to rozwiązania stosowane w sieci radiowej (ang. "Radio Access Network").
Używane częstotliwości.
W standardzie GSM 400 używa się 35 częstotliwości, które rozłożone są co 200 kHz.
Specyfikacja 3GPP przewiduje dwa
zakresy częstotliwości, które mogą być wybrane do budowy tego systemu:
"GSM 450 Band"
"GSM 480 Band"
Rozmiar komórek.
Zgodnie ze specyfikacją 3GPP rozmiar komórki nie może przekroczyć ok. 36 km.
Oferowane są także rozwiązania tzw. "extended range" oferujące maksymalny rozmiar o promieniu ok. 120 km,
wiąże się to jednak ze znacznym pogorszeniem pojemności sieci. Sieci w standardzie GSM 400 najlepiej nadają się do budowy
tak dużych komórek, ponieważ ze względu na niskie używane częstotliwości (w porównaniu z innymi standardami GSM) energia potrzebna
do emisji sygnału na takie odległości jest najmniejsza, co obniża koszty utrzymania sieci.
Współdziałanie z innymi standardami GSM.
Sieć w standardzie GSM 400 może być rozbudowana wspólnie z innymi rodzajami sieci GSM. W takim przypadku istnieje wspólna
sieć szkieletowa (ang. "Core Network"), a niezależnie rozwijane są systemy stacji bazowych dla różnych rodzajów standardów GSM.
Oferowane obecnie telefony umożliwiają transmisję w różnych standardach, możliwe jest też przemieszczanie się podczas rozmowy
pomiędzy stacjami bazowymi pracującymi w różnych standardach bez utraty połączenia (handover).
Tanzańska sieć Celtel zbudowana jest na bazie trzech standardów: GSM 400/GSM 900/GSM 1800.
Zobacz też.
Inne standardy GSM: GSM 700, GSM 850, GSM 900, GSM 1800, GSM 1900, R-GSM.

</doc>
<doc id="767003" url="https://pl.wikipedia.org/wiki?curid=767003" title="Krzysztof Adamczyk">
Krzysztof Adamczyk

Krzysztof Adamczyk (ur. 14 lutego 1956 w Gdańsku) – piłkarz, reprezentant Polski. W 1980 i 1981 roku zdobył Puchar Polski.
W 1981 roku został królem strzelców ekstraklasy (18 bramek).
Jest członkiem Galerii Sław Legii Warszawa.
Kariera reprezentacyjna.
W reprezentacji narodowej zagrał w 3 meczach, debiutował 12 listopada 1980 w wygranym meczu z reprezentacją Hiszpanii rozegranym w Barcelonie (1:2).

</doc>
<doc id="767004" url="https://pl.wikipedia.org/wiki?curid=767004" title="GSM400">
GSM400



</doc>
<doc id="767005" url="https://pl.wikipedia.org/wiki?curid=767005" title="GSM-400">
GSM-400



</doc>
<doc id="767006" url="https://pl.wikipedia.org/wiki?curid=767006" title="Pero de Escobar">
Pero de Escobar

Pero de Escobar, Pero Escobar, Pedro de Escobar (XV wiek) – portugalski rycerz, żeglarz i odkrywca. Jeden z dowódców (drugim był João de Santarém) wyprawy zorganizowanej przez Fernão Gomesa, która w 1471 wyruszyła z Portugalii i dotarła do Shammy na Złotym Wybrzeżu (Ghana) w kraju Aszanti, którzy byli pierwszymi (a zarazem najważniejszymi) dostarczycielami złota w tej części Afryki i gdzie pozyskali kruszec. Wyprawa dotarła w rejon Przylądka Świętej Katarzyny. Jako pilot brał udział w wyprawie Vasco da Gamy do Indii w 1497 oraz w wyprawie Pedra Álvaresa Cabrala z 1500.

</doc>
<doc id="767007" url="https://pl.wikipedia.org/wiki?curid=767007" title="GSM 450">
GSM 450



</doc>
<doc id="767009" url="https://pl.wikipedia.org/wiki?curid=767009" title="GSM 480">
GSM 480



</doc>
<doc id="767010" url="https://pl.wikipedia.org/wiki?curid=767010" title="GSM450">
GSM450



</doc>
<doc id="767011" url="https://pl.wikipedia.org/wiki?curid=767011" title="João de Santarém">
João de Santarém

João de Santarém (XV wiek) – portugalski rycerz, żeglarz i odkrywca. Jeden z dowódców (drugim był Pero de Escobar) wyprawy, która w 1471 wyruszyła z Portugalii i dotarła do Shammy na Złotym Wybrzeżu (Ghana) w kraju Aszanti, którzy byli pierwszymi (a zarazem najważniejszymi) dostarczycielami złota w tej części Afryki i gdzie pozyskali kruszec. Wyprawa dotarła w rejon Przylądka Świętej Katarzyny.

</doc>
<doc id="767012" url="https://pl.wikipedia.org/wiki?curid=767012" title="Doronicum clusii">
Doronicum clusii



</doc>
<doc id="767013" url="https://pl.wikipedia.org/wiki?curid=767013" title="Joao de Santerem">
Joao de Santerem



</doc>
<doc id="767015" url="https://pl.wikipedia.org/wiki?curid=767015" title="Major Indoor Lacrosse League sezon 1990">
Major Indoor Lacrosse League sezon 1990

Sezon rozpoczął się 5 stycznia, a zakończył 13 kwietnia 1990 roku. W tym sezonie do ligi dołączył zespół Pittsburgh Bulls, a wycofał się zespół Washington Wave. Był to czwarty sezon zawodowej ligi lacrosse (licząc sezony EPBLL). Mistrzem sezonu została drużyna Philadelphia Wings.
Wyniki sezonu.
"W - Wygrane, P - Przegrane, PRC - Ilość wygranych meczów w procentach, GZ - Gole zdobyte, GS - Gole stracone"

</doc>
<doc id="767017" url="https://pl.wikipedia.org/wiki?curid=767017" title="Candace Bushnell">
Candace Bushnell

Candace Bushnell (ur. 1 grudnia 1958 w Glastonbury) – amerykańska pisarka.
Lata 80. spędziła na przyjęciach i zabawie w nocnych klubach, na przykład w Studio 54. Z czasem została felietonistką w „New York Observer”.
Od 1994 roku jej kolumna miała tytuł "Sex and the City", a oparta była na przygodach, o których zwykle rozmawiała z przyjaciółkami.
Serial "Sex and the City" ("Seks w wielkim mieście") nadawany był w USA w latach 1998–2004 (HBO). Wykorzystano tam motywy z felietonów Bushnell, ale nie trzymano się wiernie ich treści. Pisarka zyskała sławę, a przez wielu uznana została za pierwowzór Carrie Bradshaw.
Bushnell mieszka w Nowym Jorku; w 2002 poślubiła tancerza baletowego Charlesa Askegarda.

</doc>
<doc id="767019" url="https://pl.wikipedia.org/wiki?curid=767019" title="Historia Żydów w Suwałkach">
Historia Żydów w Suwałkach

Historia Żydów w Suwałkach - osiedlenie się społeczności żydowskiej w Suwałkach, wiąże się z wprowadzeniem przez władze Księstwa Warszawskiego bardziej liberalnych przepisów, dotyczących migracji tej grupy do miast. 
Pierwsza gmina żydowska powstała w tym mieście w 1821, wtedy też wybudowano Wielką Synagogę. W roku 1827 było tu 1209 Żydów, co stanowiło 32% ludności miasteczka. Prawie w całości przejęli oni handel miejscowy pomiędzy terenami guberni suwalskiej a Prusami Wschodnimi. W 1861 gmina otworzyła szkołę Talmud-Tora. Miejscowa społeczność żydowska poparła aktywnie powstanie styczniowe.
W czasach II Rzeczypospolitej powstał szpital żydowski, gimnazjum polsko-hebrajskie i jesziwa. W 1931 w Suwałkach mieszkało 5747 Żydów, co stanowiło 34% ludności. Kres jej istnieniu położyła II wojna światowa, gdy w listopadzie 1939 Niemcy deportowali Żydów suwalskich do Białej Podlaskiej i Łukowa.

</doc>
<doc id="767026" url="https://pl.wikipedia.org/wiki?curid=767026" title="Pittsburgh Bulls">
Pittsburgh Bulls

Pittsburgh Bulls – zawodowa drużyna lacrosse, która grała w National Lacrosse League. Drużyna miała swoją siedzibę w Pittsburghu w Stanach Zjednoczonych. Rozgrywała ona swoje mecze na Mellon Arena. Drużyna została założona w 1990 roku.
Wyniki.
"W-P Wygrane-Przegrane, Dom-Mecze w domu W-P, Wyjazd-Mecze na wyjeździe W-P, GZ-Gole zdobyte, GS-Gole stracone"

</doc>
<doc id="767028" url="https://pl.wikipedia.org/wiki?curid=767028" title="Alexandre Pato">
Alexandre Pato

Alexandre Rodrigues da Silva (ur. 2 września 1989 w Pato Branco) – brazylijski piłkarz występujący na pozycji napastnika w amerykańskim klubie Orlando City. Były reprezentant Brazylii. Znany jest pod pseudonimem Alexandre Pato (port. "Kaczor Aleksander"). Wzięło się to od miejsca jego urodzin – słowo "pato" w języku portugalskim oznacza „kaczor”, zaś całą nazwę miejscowości "pato branco" można przetłumaczyć dosłownie jako „biały kaczor”.
Początki.
Alexandre rozpoczął swoją karierę w wieku 3 lat grając w halową piłkę nożną w swojej rodzinnej miejscowości. Jego umiejętności sprawiły, że wkrótce było już o nim głośno w brazylijskim stanie Parana.
W 1999 u młodego Alexandre został wykryty nowotwór. Pato przeszedł operację, jednak pojawiły się komplikacje. Z tego powodu przyjmował zastrzyki. Ciężkie momenty przechodził razem z matką, która bardzo go wspierała. Teraz uważa, że ten fragment jego życia pomógł mu szybko wydorośleć.
Po wyleczeniu choroby wyjechał do Porto Alegre, aby spróbować wywalczyć miejsce w szkółce SC Internacional. W 2002 roku w wieku 13 lat przeniósł się tam i zamieszkał w ośrodku dla młodych piłkarzy razem z 83 innymi osobami, które tak jak on marzyły aby zagrać w pierwszym składzie Internacionalu.
Profesjonalna kariera.
Po podpisaniu kontraktu zwiększającego pensję piłkarzowi z 3000 R$ do 25000 R$, przedłużeniu umowy do 2009 roku oraz zwiększeniu kwoty odstępnego do 20 milionów euro, z uwagi na duże zainteresowanie piłkarzem europejskich klubów, Pato gotów był do gry w lidze brazylijskiej. Szerokiej widowni pokazał się po raz pierwszy w turnieju młodzieżowym Copa Sendai 2006 w Japonii. W pierwszym meczu z Japonią strzelił hat tricka, a w finale z Francją strzelił zwycięską bramkę. W swoim debiucie w lidze brazylijskiej 26 listopada 2006 roku Alexandre w wieku 17 lat w znaczący pomógł swojemu zespołowi w wygraniu 4:1 nad SE Palmeiras zdobywając bramkę już w pierwszej minucie swojej gry i zaliczając 3 asysty.
Jego gra spowodowała, że zainteresowały się nim media i zaczął być porównywany do swojego idola Ronaldo. Zawodnik pomógł też Internacionalowi w zdobyciu Klubowego Mistrzostwa Świata w roku 2006. Strzelił on na tych zawodach bramkę w półfinale grając przeciwko Al-Ahly Kair, zaś w finale przeciwko FC Barcelonie gola nie zdobył, mimo to jego zespół wygrał 1:0.
Alexandre Rodrigues da Silva w letnim okienku transferowym 2007/2008 za sumę 22 mln euro przeszedł do zespołu A.C. Milan. Swojego pierwszego gola w barwach „Rossonerich” Brazylijczyk strzelił 13 stycznia 2008 w zwycięskim 5:2 meczu przeciwko SSC Napoli. Był to jednocześnie jego pierwszy oficjalny mecz w Milanie (wcześniej zagrał w dwóch sparingowych spotkaniach z Dynamem Kijów, oraz z reprezentacją Zjednoczonych Emiratów Arabskich). 27 stycznia 2008 strzelił dwie bramki w wygranym 2:0 meczu z Genoą. Sezon 2007/2008 zakończył z 9 bramkami na koncie w Serie A.
Sezon 2008/2009 Pato mógł zaliczyć do udanych. Strzelił między innymi bramkę przeciwko Interowi Mediolan, w przegranych derbach Mediolanu 1:2, które były rozgrywane 15 lutego 2009. Ogółem rozegrał 42 mecze (36 w Serie A i 6 w Pucharze UEFA). Strzelił 18 bramek (15 w lidze i 3 w rozgrywkach europejskich).
22 sierpnia 2009 Brazylijczyk strzelił gola w wygranym 2:1 meczu Serie A ze Sieną, który inaugurował rozgrywki ligowe w sezonie 2009/2010. 21 października zdobył dwie bramki na Estadio Santiago Bernabéu, w wygranym 3:2 meczu Ligi Mistrzów z Realem Madryt. Jednakże znaczną część sezonu Pato opuścił, z powodu kontuzji. Mimo to zdołał strzelić 12 bramek w 20 meczach w Serie A.
W sezonie 2010/2011 piłkarze Milanu zdobyli mistrzostwo Włoch, do czego walnie przyczynił się Pato, który w 25 spotkaniach strzelił 14 goli (ex aequo z Robinho i Zlatanem Ibrahimoviciem był najlepszym strzelcem zespołu). Dwa z tych trafień zaliczył w najważniejszym dla kibiców „Rossonerich” meczu, czyli w derbowej konfrontacji z Interem 2 kwietnia 2011 roku. 13 września 2011 w meczu przeciwko Barcelonie Brazylijczyk otworzył wynik spotkania już w pierwszej minucie Pato strzelił gola w 24 sekundzie. Wychowanek Internacionalu miałby zapewne jeszcze lepsze statystyki, gdyby nie kolejne kontuzje mięśniowe, z jakimi zmagał się również w tym sezonie. W sezonie 2012/2013 dostał numer 9 na koszulce. W sezonie 2012/2013 najprawdopodobniej na dobre pozbył się problemów mięśniowych.
Od 3 stycznia 2013 był zawodnikiem brazylijskiego klubu Corinthians Paulista.
Kariera reprezentacyjna.
Alexandre Pato był członkiem reprezentacji Brazylii na Mistrzostwach Świata do lat 20 w 2007. W pierwszym meczu z Polską, jego reprezentacja przegrała 0:1. W kolejnym meczu z Koreą Południową strzelił 2 bramki. Pato zadebiutował w pierwszej drużynie reprezentacji Brazylii 26 marca 2008 roku w spotkaniu przeciwko Szwecji. W pojedynku tym Alexandre zdobył zwycięską bramkę. W 2008 roku został powołany do kadry U-23 prowadzonej przez Carlosa Dungę na Igrzyska Olimpijskie w Pekinie, gdzie razem z reprezentacją Brazylii zdobył brązowy medal. W roku 2012 wraz z reprezentacją Brazylii pojechał na Igrzyska Olimpijskie do Londynu, gdzie 29 lipca strzelił gola Białorusinom, w meczu wygranym przez Brazylię 3:1.

</doc>
<doc id="767035" url="https://pl.wikipedia.org/wiki?curid=767035" title="Paulo da Gama">
Paulo da Gama

Paulo da Gama (ur. przed 1469, zm. 1499 na Azorach) - portugalski żeglarz i odkrywca, syn Estêvão da Gamy, starszy brat Vasco da Gamy.
Uczestniczył w wyprawie do Indii, którą dowodził jego brat w 1498 roku, był kapitanem okrętu "São Rafael". Zmarł w drodze powrotnej, dzień po przybyciu okrętów na Azory.

</doc>
<doc id="767037" url="https://pl.wikipedia.org/wiki?curid=767037" title="Pseudotropheus interruptus">
Pseudotropheus interruptus

Pseudotropheus interruptus – gatunek ryby z rodziny pielęgnicowatych (Cichlidae). Hodowana w akwariach.
Występowanie.
Gatunek endemiczny jeziora Malawi.
Opis.
Ryba jest agresywna i terytorialna, potrzebująca dużo miejsca w akwarium (powyżej 150 litrów).

</doc>
<doc id="767038" url="https://pl.wikipedia.org/wiki?curid=767038" title="Matylda Weinfeld">
Matylda Weinfeld



</doc>
<doc id="767044" url="https://pl.wikipedia.org/wiki?curid=767044" title="TopWare Interactive (niemieckie przedsiębiorstwo)">
TopWare Interactive (niemieckie przedsiębiorstwo)

TopWare Interactive (niegdyś Zuxxez Interactive) – niemieckie przedsiębiorstwo specjalizujące się w wydawnictwie gier komputerowych, założone w 2000 roku w Karlsruhe.
Gdy spółka TopWare CD Service AG, istniejąca od 1995 roku, zbankrutowała sześć lat później, została przejęta przez Zuxxez Entertainment, składające się między innymi z byłych pracowników TopWare. Zuxxez, przejąwszy wszystkie studia należące do nabytej spółki, rozwinęło swą politykę wydawniczą, odpowiadając między innymi za wydanie gry "Two Worlds II". Zuxxez w 2005 roku utworzył amerykański oddział pod nazwą TopWare Interactive, współpracując jednocześnie ze studiem Reality Pump Studios (pierwotnie TopWare Programy). Ostatecznie w 2011 roku, po wchłonięciu polskiego TopWare Interactive, Zuxxez przyjęło jego nazwę.
Niemieckie TopWare Interactive, oprócz amerykańskiej filii, kontroluje także przedsiębiorstwo TopWare Entertainment zajmujące się sprzedażą hurtową.

</doc>
<doc id="767046" url="https://pl.wikipedia.org/wiki?curid=767046" title="Estêvão da Gama">
Estêvão da Gama

Estêvão da Gama (1430–1497) – portugalski możnowładca, ojciec Vasco da Gamy i Paulo da Gamy, mistrz Zakonu Santiago.
Estêvão da Gama cieszył się dużym zaufaniem portugalskiego władcy, powierzono mu zatem pierwszą morską ekspedycję do Indii. Została ona podjęta z tego powodu, że monopol na handel drogą lądową z krajami Dalekiego Wschodu mieli Arabowie. Nie doczekał jednak tej wyprawy, zmarł w 1497 roku. Kierowanie podróżą powierzono jego synowi, Vasco. Uważa się, że wcześniej funkcję tę proponowano starszemu z braci, Paulo, ten jednak odmówił.

</doc>
<doc id="767048" url="https://pl.wikipedia.org/wiki?curid=767048" title="Waldemar Adamczyk">
Waldemar Adamczyk

Waldemar Adamczyk (ur. 3 lipca 1969 w Krakowie) – polski piłkarz występujący na pozycji napastnika. W ciągu swojej kariery występował w klubach polskich, greckich i cypryjskich. W reprezentacji Polski debiutował 31 maja 1997 w przegranym 0-2 meczu z reprezentacją Anglii rozegranym w Chorzowie.

</doc>
<doc id="767050" url="https://pl.wikipedia.org/wiki?curid=767050" title="Robert Bosch (przedsiębiorstwo)">
Robert Bosch (przedsiębiorstwo)

Robert Bosch GmbH (zapis stylizowany: BOSCH) – niemieckie przedsiębiorstwo, zajmujące się produkcją techniki motoryzacyjnej i przemysłowej, dóbr użytkowych oraz technicznego wyposażenia budynków.
Założone zostało w 1886 roku w Stuttgarcie przez Roberta Boscha. Współcześnie jest to koncern skupiający fabryki i dysponujący siecią dystrybucyjną oraz serwisową, posiadający około 440 spółek zależnych i regionalnych w 60 krajach świata oraz 13 tys. zakładów serwisowych w ponad 140 krajach świata.
Działalność Grupy Bosch dzieli się na trzy działy: technikę motoryzacyjną, technikę przemysłową oraz dobra użytkowe i techniczne wyposażenie budynków.
Działy przedsiębiorstwa.
Dział techniki motoryzacyjnej.
Technika motoryzacyjna to największy dział przedsiębiorstwa w grupie Bosch. W tym dziale jest zatrudnionych około 160 tys. pracowników na całym świecie.
Bosch jako pierwszy wprowadził na rynek: systemu wtrysku benzyny i sondy lambda, a także nowych systemów wtrysku bezpośredniego do silników Diesla – "Unit Injector System", dzięki któremu możliwe stało się obniżenie zarówno poziomu emisji zanieczyszczeń, jak i zużycia paliwa. Bosch opracował również szereg wynalazków w zakresie bezpieczeństwa jazdy samochodem, m.in. system ABS oraz układ ESP.
Struktura działu:
Dział dóbr użytkowych i technicznego wyposażenia budynków.
Dział ten obejmuje takie branże, jak elektronarzędzia, technika grzewcza, systemy zabezpieczeń. Zajmuje się również produkcją i sprzedażą sprzętu gospodarstwa domowego, prowadzoną przez przedsiębiorstwo BSH Bosch Siemens Sprzęt Gospodarstwa Domowego (udział Boscha 50%). Dział zatrudnia około 60 tys. osób na całym świecie.
Dział techniki przemysłowej.
Dział Techniki Przemysłowej obejmuje takie branże jak technika automatyzacji (Bosch Rexroth) i technika opakowaniowa. W dziale jest zatrudnionych blisko 35 tys. pracowników na całym świecie.
Bosch w Polsce.
Bosch jest obecny w Polsce od 1991 roku, działalność handlową prowadzi od 1992 r. W lipcu 2015 r. spółka zakupiła fabrykę we Wrocławiu po upadłym FagorMastercook za kwotę 90 mln zł. W 2016 roku zatrudnienie w Grupie Bosch w Polsce przekraczało 5000 osób, a firma osiągała obroty na poziomie 5,04 mld złotych. W 2017 zatrudnienie zwiększyło się do 6400 osób.
Grupa jest reprezentowana w Polsce przez 4 spółki: Robert Bosch Sp. z o.o., Bosch Rexroth Sp. z o.o., BSH Sprzęt Gospodarstwa Domowego Sp. z o.o., sia Abrasives Sp. z o.o. Działalność grupy Bosch w Polsce obejmuje sprzedaż części samochodowych, urządzeń diagnostycznych, sprzętu elektronicznego Blaupunkt, elektronarzędzi Bosch, Skil i Dremel, urządzeń z zakresu techniki grzewczej oferowanych pod markami Junkers i Buderus, systemów zabezpieczeń oraz sprzętu z zakresu napędów i sterowań oferowanych pod marką Rexroth. Ponadto w Mirkowie koło Wrocławia odbywa się produkcja systemów hamulcowych Boscha, prowadzona jest również sprzedaż i produkcja sprzętu AGD (3 fabryki w Łodzi – pralek, suszarek i zmywarek).
W 2019 roku Bosch zatrudniał w Polsce blisko 7900 osób. Dodatkowo w tym samym roku przedsiębiorstwo zanotowało obrót wynoszący ponad 8.9 mld złotych.
W Polsce działa również Bosch Car Service sieć serwisów samochodowych zlokalizowanych w całej Polsce.
Linki zewnętrzne.
Bosch na świecie
Bosch w Polsce

</doc>
<doc id="767056" url="https://pl.wikipedia.org/wiki?curid=767056" title="Estevao da Gama">
Estevao da Gama



</doc>
<doc id="767057" url="https://pl.wikipedia.org/wiki?curid=767057" title="Związki Maillarda">
Związki Maillarda



</doc>
<doc id="767059" url="https://pl.wikipedia.org/wiki?curid=767059" title="Reality Pump Studios">
Reality Pump Studios

Reality Pump Studios – polska firma działająca w Krakowie, zajmująca się tworzeniem gier komputerowych, znana przede wszystkim z serii gier RTS "Earth" oraz "Polanie;" a także gier RPG "Two Worlds."
Rozpoczęło ono działalność w 1995 r. jako TopWare Programy. Pod przewodnictwem Mirosława Dymka rozpoczęło prace nad grą strategiczną "Earth 2140". Gra ukazała się w 1997 r., i stała się ogromnym hitem w Polsce i za granicą (szczególnie w Turcji); doczekując się dwóch dodatków; oraz bezpośrednich kontynuacji, w kolejno: 2000 oraz 2005 r.
W lipcu 2001 r. studio przemianowano na Reality Pump Studios (Reality Pump - Game Development Studios). W 2013 r. z firmy odszedł Mirosław Dymek, który z czasem założył własne studio Home Net Games.
Dystrybutorem gier Reality Pump w Polsce był TopWare Poland, za granicą zaś ZUXXEZ Entertainment (od 2011 r. TopWare Interactive), SouthPeak Interactive, JoWooD, Deep Silver, Interplay, Akella i Eidos Interactive.
Od maja 2015 roku, kiedy firma ogłosiła bankructwo, Reality Pump jest oddziałem Topware Interactive AG.

</doc>
<doc id="767060" url="https://pl.wikipedia.org/wiki?curid=767060" title="Kosmek maziowy">
Kosmek maziowy

Kosmki maziowe () – małe wypustki, które mogą być obecne w błonie maziowej, biorące udział w wydzielaniu mazi stawowej. Mogą zawierać oddzielne komórki chrzęstne. Wpuklają się do jamy stawowej powiększając wewnętrzną powierzchnię wydzielniczą torebki. Kosmki maziowe są nieraz silnie unaczynione oraz zaopatrzone w liczne nerwy.

</doc>
<doc id="767062" url="https://pl.wikipedia.org/wiki?curid=767062" title="Vis-à-vis">
Vis-à-vis



</doc>
<doc id="767064" url="https://pl.wikipedia.org/wiki?curid=767064" title="Błona maziowa">
Błona maziowa

Błona maziowa (łac "membrana synovialis") – wewnętrzna warstwa torebki stawowej, zawiera kosmki maziowe; wydziela maź stawową, która ułatwia ruch w stawie, dzięki temu, że jest gęsta i lepka. Błona maziowa wypełnia od wewnątrz jamę stawową. Maź również nawilża chrząstki stawowe, zmniejszając tarcie w stawie i zapobiegając szybkiemu deformowaniu się stawu.

</doc>
<doc id="767066" url="https://pl.wikipedia.org/wiki?curid=767066" title="Major Indoor Lacrosse League sezon 1991">
Major Indoor Lacrosse League sezon 1991

Sezon rozpoczął się 29 grudnia 1990 roku, a zakończył 6 kwietnia 1991 roku. Od tego sezonu władze MILL postanowiły podzielić zespoły do dwóch dywizji: Narodowej i Amerykańskiej. W tym sezonie również po raz pierwszy rozegrano All-Star Game, w której dywizja Narodowa pokonała dywizje Amerykańską 25-20. Był to piąty sezon zawodowej ligi lacrosse (licząc sezony EPBLL). Mistrzem sezonu została drużyna Detroit Turbos.
Wyniki Sezonu.
"W – Wygrane, P – Przegrane, PRC – Liczba wygranych meczów w procentach, GZ – Gole zdobyte, GS – Gole stracone"

</doc>
<doc id="767067" url="https://pl.wikipedia.org/wiki?curid=767067" title="Czajnik z Utah">
Czajnik z Utah

Czajnik z Utah (ang. "Utah teapot") – jeden z modeli trójwymiarowych, używany jako punkt odniesienia w testach, oraz często występujący w roli żartu w społeczności grafików.
Model czajnika został stworzony w 1975 r. przez informatyka Martina Newella, członka pionierskiej grupy zajmującej się wczesnymi pracami nad grafiką komputerową na Uniwersytecie Utah. Za źródło danych posłużył prawdziwy czajnik firmy Melitta, kupiony przez żonę Newella rok wcześniej - egzemplarz ten jest obecnie elementem stałej ekspozycji w Boston Computer Museum. 
Stosowany dziś model jest zauważalnie niższy od rzeczywistego pierwowzoru, ponieważ system komputerowy wykorzystywany przez Newella miał prostokątne piksele i autor starał się skompensować to przez odpowiednie przeskalowanie danych. Przy późniejszym przenoszeniu modelu na inne komputery zapomniano o przywróceniu prawidłowych proporcji.
Współcześnie czajnik występuje jako wbudowany prymityw w AutoCAD, POV-Ray, OpenGL, Direct3D, 3D Studio Max, Houdini i innych aplikacjach oraz bibliotekach. Jako żart pojawia się w jednym z wygaszaczy w Microsoft Windows, występuje też w filmach animowanych "Toy Story", "Potwory i spółka", "Piękna i Bestia", serialu "Simpsonowie" oraz wielu grach komputerowych między innymi w Roblox. 

</doc>
<doc id="767069" url="https://pl.wikipedia.org/wiki?curid=767069" title="Bagiński (herb szlachecki)">
Bagiński (herb szlachecki)

Radwan odmienny (Bagiński) – odmiana herbu szlacheckiego Radwan.
Opis herbu.
W polu czerwonym chorągiew złota kościelna, o dwóch polach, z frędzlami u dołu, na której wierzchu zaćwieczony takiż krzyż kawalerski.
W klejnocie trzy pióra strusie.
Najwcześniejsze wzmianki.
1882 rok.
Herbowni.
Bagiński.

</doc>
<doc id="767072" url="https://pl.wikipedia.org/wiki?curid=767072" title="Utah teapot">
Utah teapot



</doc>
<doc id="767082" url="https://pl.wikipedia.org/wiki?curid=767082" title="Vincent Descombes Sevoie">
Vincent Descombes Sevoie

Vincent Descombes Sevoie (ur. 9 stycznia 1984 w Chamonix) – francuski skoczek narciarski, medalista mistrzostw Francji i rekordzista Francji w długości skoku narciarskiego. 
Przebieg kariery.
Mieszka w Les Houches. Uprawiał początkowo kombinację norweską i był w tym sporcie jednym z wyróżniających się juniorów. Od 2001 był skoczkiem narciarskim. W 2002 na mistrzostwach świata juniorów w Schonach zajął 29. miejsce. Dwukrotnie stał na najniższym stopniu podium zawodów Pucharu FIS w Courchevel w sezonie 2005/2006. Swój debiut w narciarskim Pucharze Świata zaliczył w marcu 2006 w Lillehammer i około dziewięć miesięcy później, także w Lillehammer, zdobył swoje pierwsze punkty. W sezonie 2008/2009 zajął trzecie miejsce w kwalifikacjach do konkursów na mamuciej skoczni Kulm w Tauplitz po skoku na odległość 191 m.
Wielokrotnie zdobywał tytuł mistrza Francji w skokach. Jego rekord życiowy, będący także rekordem kraju, to 230,5 metra które uzyskał w drugim konkursie lotów na skoczni Vikersundbakken w dniu 14 lutego 2016. Najlepszy w jego karierze był sezon 2016/2017, kiedy zajął 16. miejsce w końcowej klasyfikacji PŚ. Najlepszy występ w karierze zanotował 26 listopada 2016 w Ruce, zajmując 5. miejsce. Po sezonie 2017/2018 zakończył karierę.

</doc>
<doc id="767087" url="https://pl.wikipedia.org/wiki?curid=767087" title="John Darragh">
John Darragh

John Darragh (ur. 1772, zm. 13 maja 1828) – amerykański kupiec i polityk. Sprawował urząd burmistrza Pittsburgha od 1817 do 1825 roku.
Życiorys.
Urodził się w Irlandii i w młodości wyemigrował do Pittsburgha. Swoją karierę rozpoczął jako kupiec na 4 Alei pomiędzy Wood Street a Smithfield Street w Pittsburghu. Osiągnął sukces jako kupiec, dzięki czemu został później prezesem banku w Pittsburghu.
Został burmistrzem Pittsburgha 13 stycznia 1817 roku po nagłym przejściu na emeryturę Ebenezera Denny z powodów zdrowotnych. Jako burmistrz zlecił budowę chodników jak i systemu odwadniania ulic.

</doc>
<doc id="767088" url="https://pl.wikipedia.org/wiki?curid=767088" title="Zintegrowany system biblioteczny">
Zintegrowany system biblioteczny

Zintegrowany system biblioteczny – program komputerowy lub zespół modułów umożliwiający całościowy proces zarządzania biblioteką.
Udostępniane funkcje.
Wśród modułów zintegrowanego systemu bibliotecznego wyróżnia się:
Dostępna może być także integracja z systemami dodatkowywmi:
Jednym z elementów systemu bibliotecznego jest także elektroniczny, publiczny katalog biblioteczny (OPAC), umieszczany zazwyczaj na witrynie biblioteki.
Systemy biblioteczne w Polsce.
Poniższa tabela przedstawia najpopularniejsze programy w bibliotekach publicznych (wojewódzkich i im podległych) według badań SBP. Podana liczba to liczba placówek używających dany program.
Inne systemy używane w Polsce:

</doc>
<doc id="767089" url="https://pl.wikipedia.org/wiki?curid=767089" title="Р">
Р

Р, р – litera cyrylicy, wywodząca się od greckiego Ρ. Jej odpowiednikiem w alfabecie łacińskim (i polskim) jest R.

</doc>
<doc id="767090" url="https://pl.wikipedia.org/wiki?curid=767090" title="Chisenbop">
Chisenbop

Chisenbop jest metodą używania palców w sposób podobny do abakusa aby wykonywać podstawowe matematyczne operacje. Mówi się, że ma koreańskie pochodzenie.
Podstawy działania.
Dłonie opierają się na stole. Rozpoczyna się od pozycji gdzie wszystkie palce są zawinięte lub unoszą się nad stołem.
Każdy palec (oprócz kciuka) prawej dłoni ma wartość jeden. Pokazanie palca wskazującego (albo naciśnięcie go o stół) wskazuje "jeden". Naciśnięcie wskazującego i środkowego oznacza "dwa", dodanie serdecznego to "trzy" a wszystkich czterech to "cztery". Kciuk prawej dłoni oznacza "pięć", tak więc sama piątka to tylko kciuk naciskający stół. 6,7,8,9 liczymy tak jak 1,2,3,4 ale z kciukiem naciskającym stół. Np. 7 to będzie- kciuk, palec wskazujący i środkowy.
Lewa dłoń reprezentuje cyfrę dziesiętną. Działa tak jak prawa dłoń tylko każda wartość jest pomnożona razy dziesięć. Każdy palec reprezentuje dziesiątkę oprócz kciuka będącego pięćdziesiątką. W ten sposób można określić liczby od 0 do 99 na palcach obu dłoni.
Notacja Chisenbop.
Proponowana notacja reprezentacji liczb:
Wartości od 0 do 9 są pokazywane prawą dłonią:
Wartości większe niż 9 są pokazywane obiema dłońmi

</doc>
<doc id="767092" url="https://pl.wikipedia.org/wiki?curid=767092" title="Jay Goppingen">
Jay Goppingen



</doc>
<doc id="767095" url="https://pl.wikipedia.org/wiki?curid=767095" title="David Lazzaroni">
David Lazzaroni

David Lazzaroni (ur. 4 lutego 1985 w Échirolles) – francuski skoczek narciarski, reprezentant klubu US Autrans. Zaczął skakać jako dziesięciolatek (oddał wtedy skok w Hinterzarten). Jego najdłuższy skok wynosi 212,5 m i został oddany na skoczni w Planicy 13 marca 2008. W maju 2010 postanowił zakończyć sportową karierę.

</doc>
<doc id="767097" url="https://pl.wikipedia.org/wiki?curid=767097" title="Samuel Pac">
Samuel Pac

Samuel Pac herbu Gozdawa (1590—1627) – rotmistrz husarski, chorąży wielki litewski, jeden z najdzielniejszych rycerzy swojej epoki. Uczestniczył w wojnie polsko-rosyjskiej 1609-1618. W 1610 r. został pod Moskwą ranny w głowę, a pod Smoleńskiem otrzymał postrzał w nogę. Jako pułkownik Jana Karola Chodkiewicza odznaczył się pod Kirchholmem, Smoleńskiem, Chocimiem i w wojnie inflanckiej przeciw Gustawowi II Adolfowi. Początkowo pełnił urząd rotmistrza królewskiego od 1621, potem regimentarza wojsk litewskich. W dniu 5 maja 1623 roku otrzymał godność chorążego wielkiego litewskiego. Zmarł 8 stycznia 1627, mając 37 lat. Pochowany został w katedrze w Wilnie, gdzie zachowała się jego tablica nagrobna.
Rodzina.
Był drugim synem Mikołaja Dominikowicza Paca, podkomorzego brzeskiego, i jego żony Zofii Agaty Sapieżanki, wdowy po Adamie Hajko (synu Jana). Bratem jego był Stefan, podkanclerzy, podskarbi litewski i sekretarz królewski. Był wnukiem Dominika, kasztelana smoleńskiego, oraz ojcem Jana Samuela. Spokrewniony z rodem Sapiehów, był wnukiem Bohdana Sapiehy (zm. 1593), wojewody mińskiego. Żoną Samuela Paca była Petronella Tryznianka, córka Piotra Tryzny, starosty bobrujskiego. Miał z nią czworo dzieci (dwie córki i dwóch synów).

</doc>
<doc id="767099" url="https://pl.wikipedia.org/wiki?curid=767099" title="Étienne-Louis Boullée">
Étienne-Louis Boullée

Étienne-Louis Boullée (ur. 12 lutego 1728 w Paryżu, zm. 4 lutego 1799) – francuski architekt klasycystyczny. Uważany jest, obok Claude'a Nicolasa Ledoux, za jednego z najważniejszych architektów klasycystycznych we Francji.
Życiorys.
W latach 1744-1747 Étienne-Louis Boullée uczył się architektury u Jacques-François Blondela, Germain Boffranda i Jean-Laurent Legeay. W 1747 roku otworzył własną szkołę nauczającą architektury. 
15 lat później został wybrany do Académie royale d'architecture ("Królewskiej Akademii Architektury") i został nadwornym architektem Fryderyka II. W 1778 roku został mianowany architektem Hôtel des Invalides. W 1795 roku został członkiem Académie des Beaux-Arts i Institut de France. 
Projekty.
Pierwsze zlecenia, które otrzymywał Boullée począwszy od 1752 roku, polegały głównie na przebudowie bądź zmianach wystroju istniejących już budynków. W 1754 roku prowadził prace w kościele św. Rocha w Paryżu ("église Saint-Roch"). 
Między 1762 a 1778 zaprojektował sporą liczbę prywatnych budynków, z których do dziś przetrwał tylko "hôtel Alexandre" (nazywany także "Soult") przy ulicy de la Ville l'Évêque w Paryżu. Prowadził także liczne przebudowy. W 1780 roku zaprojektował pałac dla Karola X.
W 1784 roku wykonał nigdy nie zrealizowany projekt mauzoleum Izaaka Newtona w kształcie kuli o średnicy około 150 metrów.

</doc>
<doc id="767101" url="https://pl.wikipedia.org/wiki?curid=767101" title="CinemaScope">
CinemaScope

CinemaScope – sposób realizacji szerokoekranowej umożliwiający projekcję filmów o proporcjach obrazu 2.66:1, dwukrotnie dłuższego od standardowego 1.33:1. Jego stworzenie w 1953 roku przez Spyrosa P. Skourasa, prezesa 20th Century Fox, oznaczało początek nowoczesnego anamorficznego formatu zarówno w fotografii, jak i projekcji filmowej.
Historia.
W roku 1926 francuski optyk, profesor Henri Chrétien opatentował soczewkę hypergonar. Zastosowanie jej na obiektywie zwykłej kamery filmowej, oraz drugiej na projektorze umożliwiało dwukrotne wydłużenie obrazu, względem dotychczasowego. Wynalazek nazwany przez konstruktora CinemaScope nie został wówczas przyjęty entuzjastycznie.
Patent Henri Chrétiena znalazł zastosowanie praktycznie dopiero w 1953. W związku z rosnącą konkurencją dla kina ze strony telewizji, dyrektor generalny wytwórni filmowej 20th Century Fox Syros Skouras poszukiwał rozwiązań mających uatrakcyjnić produkcje kinowe. Jednym ze sposobów przyciągnięcia widowni do kin było zastosowanie wynalazku francuskiego optyka.
Pierwszym filmem zrealizowanym przy pomocy tej techniki był "Tunika" ("The Robe") z 1953 w reżyserii Henry Kostera. Był to biblijny film zrealizowany z rozmachem, zastosowanie ekranu panoramicznego miało na celu jeszcze zaskoczenie widza i podniesienie widowiskowości produkcji. W tym samym roku wytwórnia 20th Century Fox zrealizowała przy pomocy CinemaScope film "Jak poślubić milionera".
Technika.
Technika CinemaScope polegała na zastosowaniu dwóch soczewek, z których jedna znajdowała się na obiektywie kamery, druga zaś na projektorze. Pierwsza z nich pozwalała na naświetlenie taśmy dwukrotnie szerszym obrazem niż dotychczas, poprzez ściśnięcie go na standardowej taśmie 35 mm.
Druga soczewka umieszczona na projektorze rozciągała uprzednio ściśnięty obraz. Współczynnik anamorfozy miał stałą wartość wynoszącą 2. Dawało to możliwość wyświetlania zapisanego tą metodą filmu o proporcjach 2,66:1. Magnetyczny zapis dźwięku na taśmie ograniczał obraz do proporcji 2,55:1, a zapis dźwięku optycznego do 2,35:1. Standard CinemaScope (Centfox) przyjmuje następujące standardy wymiarów klatki filmowej:
Dodatkowo, przy zastosowaniu ścieżek magnetycznych, zmianie uległy także wymiary oczek perforacji taśmy filmowej (z prostokątnych przy formatach standardowym, kaszetowanym i CinemaScope optycznym do prawie kwadratowych przy CinemaScope magnetycznym). Z tego względu urządzenia projekcyjne systemu CinemaScope z odczytem ścieżek magnetycznych musiały, oprócz zmiany układu optycznego, mieć także zmienione bębenki transportowe.
Polskie CinemaScope.
W połowie lat 50. ubiegłego wieku także w Polsce rozpoczęto pierwsze próby związane z adaptacją istniejących urządzeń kinotechnicznych oraz rozwiązań architektonicznych obiektów kinowych do standardu CinemaScope. Ze względu na wysokie koszty wdrożenia czytników 4-kanałowej ścieżki magnetycznej, a także wysokimi kosztami urządzeń do wytwarzania kopii filmowych ze ścieżką magnetyczną ostatecznie zdecydowano się na wprowadzenie zmodyfikowanego systemu CinemaScope do krajowych kin. Podstawową różnicą była rezygnacja z 4-kanałowej ścieżki magnetycznej i zachowanie monofonicznej ścieżki optycznej, która nie wymagała ingerencji w tory elektroakustyczne istniejących urządzeń kinotechnicznych. Za krajowy standard dla CinemaScope przyjęto rozmiar klatki filmu 35 mm 21,3 × 18,2 mm przy współczynniku anamorfozy równym 2, co dawało obraz o proporcji 2,35:1.
Największą bolączką tamtych czasów był całkowity brak krajowych nasadek anamorfotycznych, które trzeba było sprowadzać z państw dewizowych. Po opracowaniu prototypowej konstrukcji obiektywu anamorfotycznego w Centralnym Laboratorium Aparatów Pomiarowych i Optyki (CLAPiO) w Aninie i przekazaniu produkcji do Polskich Zakładów Optycznych w Warszawie pierwsze kina otrzymały w drugiej połowie 1960 roku obiektyw NA32, który miał całkowicie zastąpić importowane szkła francuskiej firmy SATEC (DYALISCOPE) oraz niemieckiej – Möller.
Pierwszym kinem zaadaptowanym do projekcji panoramicznej z użyciem nasadki anamorfotycznej było nieistniejące już kino Śląsk w Warszawie, ul. Wspólna 4. Pierwsza projekcja dla publiczności w nowym formacie odbyła się 30 lipca 1955 roku.
Pierwszym krajowym filmem zrealizowanym w CinemaScope był barwny, 8-minutowy propagandowy film dokumentalny związany tematycznie z dniem 22 lipca 1955 roku, zrealizowany przez Wytwórnię Filmów Dokumentalnych w Warszawie.
Od drugiej połowy lat 50. praktycznie wszystkie nowo wybudowane kina otrzymywały ekran i optykę dostosowaną do projekcji tego standardu.
Warto w tym miejscu także wspomnieć, że kin wspierających pełny standard CinemaScope (ze ścieżką magnetyczną) praktycznie już nie ma, za to praktyczne wszystkie kina na świecie stosują zbliżony do wyżej opisanego format projekcji – różnice to zamiana optycznej ścieżki monofonicznej na stereofoniczną ścieżkę Dolby Stereo A/SR (z zachowaniem wymiaru ścieżki mono), dodanie kodów czasowych DTS oraz dodanie cyfrowych datagramów Dolby Digital oraz SDDS na dotąd niewykorzystywanych obszarach kopii filmowej.

</doc>
<doc id="767102" url="https://pl.wikipedia.org/wiki?curid=767102" title="T’Pau">
T’Pau

T’Pau – brytyjski zespół pop-rockowy założony w 1986 roku, znany z przebojów „China in Your Hand” i „Heart and Soul”.
Historia.
Nazwa zespołu została zapożyczona od imienia postaci z telewizyjnej serii "Star Trek". T’Pau zadebiutowali w roku 1987 singlem „Heart and Soul”, który przyniósł im spory sukces. W tym samym roku jeden z ich największych hitów – ballada „China in Your Hand” – przez 5 tygodni utrzymywał się na pierwszym miejscu brytyjskiej listy przebojów. Debiutancki album zespołu, "Bridge of Spies", w USA zatytułowany po prostu "T’Pau", uplasował się na szczycie listy sprzedaży w Wielkiej Brytanii i pokrył się tam czterokrotną platyną. Druga płyta, "Rage", została wydana w 1988 roku i pomimo tego, że zawierała spory przebój „Secret Garden”, nie dorównała popularnością poprzedniej.
Po trzyletniej przerwie, w 1991 roku ukazał się trzeci album zespołu, "The Promise". Dotarł do pierwszej dziesiątki najlepiej sprzedających się płyt w Wielkiej Brytanii i zdobył status srebrnego. Płyta zawierała przebój „Whenever You Need Me”, jednak wkrótce po jej wydaniu grupa rozwiązała się. W 1994 roku ukazała się kompilacja przebojów T’Pau, która cieszyła się jednak średnim zainteresowaniem.
Wokalistka Carol Decker reaktywowała zespół w 1998 roku w nowym składzie. Wydana została nowa płyta, "Red", która zawierała nową wersję „Heart and Soul”. Spotkała się ona jednak z porażką komercyjną. W 2007 roku, w 20. rocznicę pierwszych sukcesów zespołu, wydany został singel „Just Dream”, a rok później grupa wzięła udział w trasie koncertowej Here and Now. Obecnie grupa nadal koncertuje, a Decker gościnnie pojawia się w programach telewizyjnych.

</doc>
<doc id="767103" url="https://pl.wikipedia.org/wiki?curid=767103" title="Siniolchu">
Siniolchu

Siniolchu – szczyt w Himalajach w masywie Kanczendzongi.
Szczyt został po raz pierwszy zdobyty w 1936 przez wyprawę niemiecką.

</doc>
<doc id="767104" url="https://pl.wikipedia.org/wiki?curid=767104" title="Herb Łomży">
Herb Łomży

Herb Łomży – jeden z symboli miasta Łomża w postaci herbu.
Wygląd i symbolika.
Herb Łomży przedstawia na czerwonej tarczy herbowej złotego jelenia w wyskoku nad czarnymi kamieniami.
Historia.
Pierwsze wzmianki o Łomży datowane są na 1400 rok i znajdują się zarówno w dokumentach książęcych, jak i źródłach krzyżackich. 15 czerwca 1418 roku nastąpiła lokacja miasta Łomży na prawie chełmińskim przez księcia mazowieckiego Janusza I. Herb w powszechnym użyciu był już stosowany od XV wieku. Na podstawie rozporządzenia Komitetu Administracyjnego w Królestwie Polskim z 17 lutego 1868 roku i ukazu carskiego z 25 lutego 1869 roku, wprowadzonych w życie 26 lutego 1870 roku – władze carskie zmieniły herb. Ustalono, że herbem miasta i guberni łomżyńskiej jest statek, tzw. berlinka z rozwiniętymi żaglami, umieszczona na niebieskim polu. Poprzedni herb wrócił na pieczęcie miejskie po I wojnie światowej w zmienionym kształcie i rysunku. Po II wojnie światowej odzyskał wygląd zbliżony do pierwotnego.
Obecny wzór herbu został przyjęty Uchwałami Miejskiej Rady Narodowej nr 40/IX z dnia 27 kwietnia 1989 roku i nr 50/IX z dnia 27 czerwca 1989 roku.

</doc>
<doc id="767106" url="https://pl.wikipedia.org/wiki?curid=767106" title="Maximilian Mechler">
Maximilian Mechler

Maximilian Mechler (ur. 3 stycznia 1984 w Isny) – niemiecki skoczek narciarski, trener skoków narciarskich.
Jego klub narciarski to WSV Isny. W PŚ debiutował w 2000 na skoczni w Garmisch-Partenkirchen, a swoje pierwsze punkty zdobył w Sapporo w 2003. Raz stał na podium zawodów o Puchar Świata – 6 grudnia 2003 zajął 3. miejsce na skoczni w Trondheim.
W 2012 w Vikersund ustanowił swój rekord życiowy wynoszący 222,5 metra.
W maju 2014, wraz z ogłoszeniem składów kadr niemieckiej reprezentacji na sezon 2014/2015, zdecydował się zakończyć sportową karierę.
Po zakończeniu kariery został trenerem. Prowadził m.in. kadrę-B reprezentacji Niemiec pań. W kwietniu 2021 roku został głównym trenerem reprezentacji Niemiec pań.

</doc>
<doc id="767107" url="https://pl.wikipedia.org/wiki?curid=767107" title="Szkliwo wulkaniczne">
Szkliwo wulkaniczne

Szkliwo wulkaniczne (szkliwo lawowe) – zakrzepła, bezpostaciowa lawa zasobna w krzemionkę oraz związki alkaliczne, powstała w wyniku szybkiego stygnięcia, uniemożliwiającego krystalizację minerałów.
Stanowi składnik skał wylewnych lub tworzy samodzielnie własne skały, dla których, ze względu na ich specyficzny wygląd i własności, przyjęto różne nazwy: obsydian, perlit, pumeks.

</doc>
<doc id="767109" url="https://pl.wikipedia.org/wiki?curid=767109" title="Christopher Gallegos">
Christopher Gallegos

Christopher Carl Helsby „Izzy” Gallegos (ur. 19 września 1983 w Stockton) – amerykański wokalista i tancerz, członek boysbandu US5.
Zanim dostał się do US5, już w wieku 15 lat występował w zespole Exact, gdzie tworzył również muzykę dla Aarona Cartera i Jessiki Simpson. Zespół opuścił w 2004 r., gdyż – jak oświadczył – przestało mu to dawać radość. Po rozpadzie zespołu udał się na casting w Ameryce i dostał do zespołu US5.

</doc>
<doc id="767112" url="https://pl.wikipedia.org/wiki?curid=767112" title="Wielopolscy herbu Starykoń">
Wielopolscy herbu Starykoń

Wielopolscy – polski ród magnacki herbu Starykoń, którego potomkowie żyją do dnia dzisiejszego.
W 1656 roku Wielopolscy pochodzący od Jana Wielopolskiego z Pieskowej Skały otrzymali tytuł hrabiów Świętego Cesarstwa Rzymskiego Narodu Niemieckiego. W 1729 roku Franciszek Wielopolski prawnuk Anny Myszkowskiej (będącej córką I ordynata Ordynacji Myszkowskich) po procesie sądowym uzyskał prawa do ordynacji i został jej VIII ordynatem. 
Razem z majątkiem oraz nazwiskiem Wielopolscy odziedziczyli po Gonzagach Myszkowskich i przysługujący im tytuł margrabiowski. Z powodu olbrzymiego zadłużenia Wielopolscy utracili dziewięć z dwunastu kluczy dóbr ziemskich wchodzących w skład ordynacji. Utracili także siedzibę ordynacji, która mieściła się w pałacu w Pińczowie w związku z czym Aleksander Wielopolski siedzibę ordynacji (składającej się z kluczy: chroberskiego, kozubowskiego i wielkoksiążskiego) przeniósł do pałacu w Chrobrzu. 
Wielopolscy wchodzili w związki małżeńskie z Tarłami, Lubomirskimi, Jabłonowskimi, Potockimi, Mniszchami, Sułkowskimi.

</doc>
<doc id="767114" url="https://pl.wikipedia.org/wiki?curid=767114" title="Jon Aaraas">
Jon Aaraas

Jon Aaraas (ur. 10 marca 1986 w Oslo) – norweski skoczek narciarski, reprezentant klubu Ready SK.
Swój rekord życiowy wynoszący 219 metrów ustanowił 9 lutego 2011 w Vikersund.

</doc>
<doc id="767116" url="https://pl.wikipedia.org/wiki?curid=767116" title="Królowa Tamara">
Królowa Tamara



</doc>
<doc id="767117" url="https://pl.wikipedia.org/wiki?curid=767117" title="Choi Seou">
Choi Seou

Choi Seou (kor. 최서우, do 2012 znany jako Choi Yong-jik, kor. 최용직, ur. 3 grudnia 1982 w Gunsan) – południowokoreański skoczek narciarski.
Sześciokrotny olimpijczyk (1998–2018). Pięciokrotny uczestnik mistrzostw świata w narciarstwie klasycznym (1999, 2005, 2007, 2013 i 2015), jednokrotny mistrzostw świata w lotach narciarskich (2000). Medalista zimowej uniwersjady (2001, 2007 i 2009) oraz zimowych igrzysk azjatyckich (2003, 2011 i 2017). Czterokrotny uczestnik mistrzostw świata juniorów (1996–1999). Medalista mistrzostw kraju.
Przebieg kariery.
Skoki narciarskie zaczął uprawiać w 1991 roku, gdy, omyłkowo, trafił na trening tej dyscypliny sportu odbywający się w Muju Resort zamiast na trening narciarstwa alpejskiego, na który zamierzał się udać.
W zawodach międzynarodowych zadebiutował w sierpniu 1994 w Garmisch-Partenkirchen, gdzie zajął 6. pozycję w nieoficjalnych letnich mistrzostwach świata dzieci w kategorii do lat 12 (rocznik 1982). Rok później w kategorii do lat 13 (także rocznik 1982) zwyciężył w imprezie tej samej rangi.
Na przełomie stycznia i lutego 1996 po raz pierwszy wystartował w mistrzostwach świata juniorów – w konkursie indywidualnym był 39., a w drużynowym 13 (start drużynowy był debiutem Korei Południowej w rywalizacji tego typu w oficjalnych zawodach międzynarodowych).
We wrześniu 1996 zadebiutował w Pucharze Kontynentalnym – we Frenštácie pod Radhoštěm odpadł w kwalifikacjach, a w Muju najpierw po raz pierwszy wystąpił w konkursie głównym (33. lokata), a następnie zdobył debiutanckie punkty (24. pozycja). W lutym 1997 ponownie wziął udział w mistrzostwach świata juniorów, zajmując w rywalizacji indywidualnej 42. miejsce, a w drużynowej 11. lokatę.
Latem 1997 po raz pierwszy przystąpił do rywalizacji w zawodach najwyższej rangi, trzykrotnie odpadając w kwalifikacjach do zawodów Letniego Grand Prix. Również w sezonie zimowym ani razu nie przebrnął przez tę część rywalizacji w Pucharze Świata (odpadł w kwalifikacjach w Engelbergu, wszystkich częściach Turnieju Czterech Skoczni i w Sapporo). W styczniu 1998 uzyskał najlepsze w karierze wyniki w mistrzostwach świata juniorów, zajmując 9. pozycję zarówno w konkursie indywidualnym, jak i drużynowym. W lutym 1998 wystąpił w zimowych igrzyskach olimpijskich, plasując się w obu konkursach indywidualnych na 53. lokacie, a w zawodach drużynowych na 13. miejscu.
We wrześniu 1998 w Hakubie zadebiutował w konkursie głównym Letniego Grand Prix, nie zdobywając punktów ani w rywalizacji indywidualnej (44. i 37.), ani drużynowej (11.). W ramach 47. Turnieju Czterech Skoczni najpierw zadebiutował w konkursie głównym Pucharu Świata (1 stycznia 1999 w Garmisch-Partenkirchen był 36.), a następnie zdobył debiutancki punkt zawodów tego cyklu (dwa dni po zawodach w Ga-Pa zajął 30. lokatę w Innsbrucku). W lutym 1999 w swoim ostatnim starcie w mistrzostwach świata juniorów uzyskał najgorsze w karierze wyniki w tej imprezie – indywidualnie był 58., a drużynowo 13. W tym samym miesiącu zadebiutował także w mistrzostwach świata w narciarstwie klasycznym, biorąc udział w obu konkursach indywidualnych – na skoczni dużej był 58., a na normalnej 44. Starty międzynarodowe w sezonie 1998/1999 zakończył pierwszym w karierze miejscem w czołowej „dziesiątce” Pucharu Kontynentalnego, stając na podium konkursu tego cyklu – 28 lutego 1998 w Schönwaldzie uplasował się na 2. pozycji.
W sezonie 1999/2000 dwa razy wystąpił w konkursie głównym Pucharu Świata, lepszy wynik uzyskując na zakończenie sezonu w Planicy, gdzie był 48. W styczniu 2000 w Hakubie z reprezentacją swojego kraju zajął 9. lokatę w konkursie drużynowym tego cyklu (był to debiut Korei Południowej w tej rywalizacji). W lutym 2000 w Vikersund (po raz jedyny w karierze) wystartował w mistrzostwach świata w lotach narciarskich, w których zajął 29. pozycję. Na przełomie lutego i marca 2000 dwukrotnie uplasował się w czołowej „dziesiątce” zawodów Pucharu Kontynentalnego.
W marcu 2021 Koreański Związek Narciarski poinformował, że zawodnik oficjalnie zakończył swą karierę sportową.

</doc>
<doc id="767118" url="https://pl.wikipedia.org/wiki?curid=767118" title="Przemysław Bluszcz">
Przemysław Bluszcz

Przemysław Bluszcz (ur. 13 marca 1970 w Piotrkowie Trybunalskim) – polski aktor teatralny, filmowy i telewizyjny.
Życiorys.
Urodził się w Piotrkowie Trybunalskim. Wychowywał się w Radomsku, gdzie ukończył II Liceum Ogólnokształcące im. Krzysztofa Kamila Baczyńskiego. Na podjęcie decyzji o zawodzie aktora miały wpływ warsztaty teatralne w Miejskim Domu Kultury w Radomsku, gdzie w kolejnych latach został pracownikiem. W 1995 po raz pierwszy wystąpił na profesjonalnej scenie w Centrum Sztuki przy Teatrze Dramatycznym w Legnicy w roli Atosa w przedstawieniu Aleksandra Dumasa "Trzej muszkieterowie" oraz komedii szekspirowskiej "Jak wam się podoba" jako Książę wygnany/Fryderyk.
W 1996 ukończył studia na wydziale lalkarskim filii Państwowej Wyższej Szkoły Teatralnej we Wrocławiu, gdzie grał w Teatrze Osobowym.
Od 1997 związał się z Teatrem im. Heleny Modrzejewskiej w Legnicy, gdzie stworzył ponad 40 ról scenicznych i odnosił sukcesy m.in. w spektaklach: "Kordian" Juliusza Słowackiego jako tytułowy bohater (1999), "Hamlet, Książę Danii" Williama Shakespeare’a w roli Klaudiusza (2001), "Szaweł" jako Paweł z Tarsu (2004), "Made in Poland" w roli Faziego (2004) czy "Otello" Williama Shakespeare’a jako tytułowa postać (2006). W 2001 za rolę charyzmatycznego watażki Zakaczawia Benka Cygana w "Balladzie o Zakaczawiu" otrzymał nagrodę na I Festiwalu Dramaturgii Współczesnej „Rzeczywistość Przedstawiona” w Zabrzu i na 42. Kaliskich Spotkaniach Teatralnych. Sztuka doczekała się ekranizacji telewizyjnej. W trzech kolejnych sezonach artystycznych (1998/1999, 1999/2000 i 2000/2001) w konkursie "Żelaznej Kurtyny" został wybrany jako najlepszy aktor.
Od 2009 został aktorem Teatru Ateneum w Warszawie. Występuje w "Judaszku" jako Porfiry Gołowlew (rola tytułowa) oraz w "Mojej Córeczce" jako Konduktor, Sąsiad, Żorż, Wierzący. Wcześniej występował także w "Mieście" jako On.
W 2004 za rolę małomiasteczkowego porywczego, zazdrosnego i ambitnego bandziora Tadka w dramacie "W dół kolorowym wzgórzem" (2004) odebrał nagrodę za debiut aktorski na XXIX Festiwalu Polskich Filmów Fabularnych w Gdyni. Film ten otrzymał na festiwalu główną nagrodę Złote Lwy za najlepszą reżyserię. W filmie biograficznym "Skazany na bluesa" (2005) Jana Kidawy-Błońskiego zagrał autentyczną postać Leszka Martinka, legendarnego menedżera Dżemu.
Życie prywatne.
Jest mężem aktorki i reżyserki Anny Wieczur. Mają dwóch synów: Borysa (ur. 1997) i Iwo (ur. 2000).

</doc>
<doc id="767121" url="https://pl.wikipedia.org/wiki?curid=767121" title="Ivano Brugnetti">
Ivano Brugnetti

Ivano Brugnetti (ur. 1 września 1976 w Mediolanie) – włoski lekkoatleta chodziarz, mistrz olimpijski i mistrz świata.
Na mistrzostwach świata w 1999 w Sewilli zajął początkowo 2. miejsce w chodzie na 50 kilometrów za Giermanem Skuryginem z Rosji, ale w 2001 Skurygin został zdyskwalifikowany za doping i IAAF przyznała Brugnettiemu tytuł mistrza świata.
Później koncentrował się na chodzie na 20 kilometrów. Na igrzyskach śródziemnomorskich w 2001 w Tunisie zajął 7. miejsce na tym dystansie.
Do wielkiej formy powrócił w 2004. Na igrzyskach olimpijskich w Atenach zdobył złoty medal w chodzie na 20 km. Cztery lata później na igrzyskach w Pekinie zajął 5. miejsce. Zwyciężył w chodzie na 20 kilometrów na igrzyskach śródziemnomorskich w 2009 w Pescarze. Nie ukończył rywalizacji w chodzie na 20 km podczas mistrzostw Europy w 2010 w Barcelonie.
Był mistrzem Włoch w chodzie na 10 000 metrów w 1999, 2006, 2008 i 2009, w chodzie na 20 kilometrów w latach 2003 i 2004, a także w hali w chodzie na 5000 metrów w 2001, 2008 i 2009.
W 2011 ogłosił zakończenie kariery.

</doc>
<doc id="767124" url="https://pl.wikipedia.org/wiki?curid=767124" title="Ama Dablam">
Ama Dablam

Ama Dablam (w tłumaczeniu: "Matka z perłowym naszyjnikiem") – szczyt wznoszący się 6812 m n.p.m., w Nepalu, w paśmie Himalajów.
Krótki opis.
Jeden z najbardziej charakterystycznych szczytów w okolicy Mount Everestu. Jego sylwetka wznosi się 3050 metrów ponad okoliczne wioski Tengboche i Pangboche. Widoczna z nich, najbardziej znana, ściana zachodnia góry ma wysokość 1500 m. Z kolei ściana północno-zachodnia ma wysokość 1650 m.
Wypadki.
W nocy 13-14 listopada 2006 oberwanie seraka spowodowało zasypanie obozu III i śmierć sześciu himalaistów: trzech Europejczyków i trzech Szerpów.

</doc>
<doc id="767127" url="https://pl.wikipedia.org/wiki?curid=767127" title="Primož Pikl">
Primož Pikl

Primož Pikl (ur. 25 sierpnia 1982 w Celju) – słoweński skoczek narciarski. Jego klub narciarski to SSK Ljubno BTC. W Pucharze Świata zadebiutował w 2003.
Swój rekord życiowy wynoszący 208 metrów ustanowił w Planicy 24 marca 2007.
Po zakończeniu kariery pracował między innymi przy produkcji przy produkcji nart w firmie Fluege.de.

</doc>
<doc id="767128" url="https://pl.wikipedia.org/wiki?curid=767128" title="G&amp;B Stadium">
G&amp;B Stadium



</doc>
<doc id="767129" url="https://pl.wikipedia.org/wiki?curid=767129" title="G&amp;B Arena">
G&amp;B Arena



</doc>
<doc id="767130" url="https://pl.wikipedia.org/wiki?curid=767130" title="Michael C. Hall">
Michael C. Hall

Michael Carlyle Hall (ur. 1 lutego 1971 w Raleigh) – amerykański aktor, zdobywca Złotego Globu i nominowany do nagrody Emmy. Najlepiej znany z tytułowej roli Dextera Morgana, seryjnego mordercy i analityka rozprysku krwi, w serialu stacji Showtime pt. "Dexter", za którą w 2010 otrzymał Złoty Glob i Nagrodę Gildii Aktorów Ekranowych, a także w 2007, 2008 i 2009 był nominowany do Złotego Globu. Popularność przyniosła mu rola Davida Fishera w serialu HBO "Sześć stóp pod ziemią", za którą uzyskał w 2002 nominację do nagrody Emmy w kategorii Najlepszy aktor w serialu dramatycznym.
Życiorys.
Wczesne lata.
Urodził się w Raleigh w Karolinie Północnej jako syn Janice (z domu Styons) Hall, konsultantki ds. zdrowia psychicznego w Lees-McRae College, i Williama Carlyle Halla, który pracował dla IBM. Jego rodzina była pochodzenia angielskiego, a także miała korzenie irlandzkie, szkockie i walijskie. Jego siostra zmarła przed jego urodzeniem. Ojciec Halla zmarł na raka, gdy ten miał 11 lat.
W 1993 ukończył Earlham College w Richmond w Indianie. W 1996 uzyskał tytuł magistra sztuk pięknych na Uniwersytecie Nowojorskim.
Kariera.
Karierę aktorską rozpoczynał od teatru. Występował w teatrach off-Broadway m.in. w New York Public Theater, New York Shakespeare Festival i Manhattan Theatre Club. W 1999 reżyser Sam Mendes zaangażował go do roli Mistrza Ceremonii – Emcee w musicalu "Kabaret" z Michaelem Stuhlbargiem (Ernst Ludwig), pierwszej roli na Broadwayu, gdzie zastąpił Alana Cumminga. W 2003 Hall koncertował z musicalem "Chicago" jako Billy Flynn. Dwa lata później powrócił do teatru off-Broadway tytułową rolą w spektaklu "Mr. Marmalade".
Sam Mendes polecił Halla do roli Davida Fishera, kiedy Alan Ball rozpoczął obsadzanie serialu "Sześć stóp pod ziemią". Po pierwszym sezonie serialu Hall został nominowany do Emmy w kategorii "Najlepszy aktor w serialu dramatycznym" oraz do nagrody AFI w kategorii "Najlepszy aktor". Aktor był także pięciokrotnie nominowany do Nagrody Gildii Aktorów Ekranowych w kategorii "Najlepszy zespół aktorski", wygrywając nagrodę w 2003 i 2004.
Obecnie Hall występuje i współprodukuje serial sieci Showtime "Dexter", w którym gra tytułowy charakter. W serialu gra jego była żona Jennifer Carpenter jako jego przybrana siostra Debra Morgan. Serial miał swoją premierę 1 października 2006, ostatni odcinek zaś został wyemitowany 22 września 2013. Stacja Showtime potwierdziła, że ósmy sezon będzie ostatnim, kończącym serię. Aktor był trzykrotnie nominowany do Emmy w kategorii "Najlepszy aktor w serialu dramatycznym" oraz trzykrotnie do Złotego Globu, otrzymując nagrodę w 2010 roku w kategorii najlepszego aktora w serialu dramatycznym. W tym samym roku zdobył Nagrodę Gildii Aktorów Ekranowych w kategorii "Najlepszy aktor".
W 2009 roku Hall zaczął podkładać głos do niektórych reklam Dodge, w tym Challenger, Charger, Durango, Grand Caravan i Journey, jak również Jeep Grand Cherokee.
Życie prywatne.
W maju 2003 poślubił aktorkę Amy Spanger. Małżeństwo przetrwało do 2006. 31 grudnia 2008 poślubił Jennifer Carpenter, znaną z roli Debry Morgan w serialu telewizyjnym "Dexter". Para była w separacji od sierpnia 2010, w grudniu tego samego roku Carpenter wystąpiła o rozwód. 2 grudnia 2011 sąd orzekł rozwiązanie małżeństwa pomiędzy Hallem a Carpenter. 29 lutego 2016 poślubił pisarkę Morgan Macgregor.
W styczniu 2010 agent Halla potwierdził, że aktor został poddany leczeniu ziarnicy złośliwej. Hall odebrał nagrody Złotego Globu i Nagrodę Gildii Aktorów Ekranowych, nosząc nakrycie ukrywające głowę pozbawioną włosów. 25 kwietnia 2010 Carpenter ogłosiła, że aktor został wyleczony i że wkrótce rozpocznie nagrywanie kolejnego sezonu "Dextera".
Był twarzą kampanii „Feed The People” Towarzystwa Pomocy Somalii. W ostatnim czasie pracował również z linią do pielęgnacji skóry Kiehl, limitowanej edycji, z której zysk został przekazany Waterkeeper Alliance, organizacji non-profit, która pragnie dostarczyć czystej i bezpiecznej wody na całym świecie.

</doc>
<doc id="767131" url="https://pl.wikipedia.org/wiki?curid=767131" title="Scott Foley">
Scott Foley

Scott Kellerman Foley (ur. 15 lipca 1972 w Kansas City) – amerykański aktor, reżyser i producent filmowy. Szczególnie znany z serialu "Felicity".
Życiorys.
Wczesne lata.
Urodził się w Kansas City w stanie Kansas jako najstarszy z trzech synów Connie Foley i Hugh Foleya, bankiera. Jego rodzina miała pochodzenie irlandzkie, a także szkockie, angielskie, niemieckie i portugalskie. Ma dwóch młodszych braci: Seana, doradcę w Colby College w Maine, i Chrisa, pracownika Korpusu Pokoju w Paragwaju. Ze względu na pracę ojca dzieciństwo spędził w Sydney i potem cztery i pół roku w Tokio. W 1983 rodzina zamieszkała w St. Louis w stanie Missouri. Cztery lata później, w 1987, gdy miał piętnaście lat zmarła jego matka.
Po ukończeniu szkoły średniej w St. Louis, kupił bilet w jedną stronę do Los Angeles. Miał jasno sprecyzowany plan – chciał zostać aktorem. 
Kariera.
Na ekranowy debiut czekał sześć lat, pracując jako kelner w restauracjach Mrs. Fields Cookies, sprzedawca ubezpieczeń w firmie ubezpieczeniowej, a nawet pielęgniarz nocnej zmiany w centrum medycznym Uniwersytetu Kalifornijskiego. Uczęszczał także na lekcje aktorstwa i chodził na różne przesłuchania.
Wystąpił gościnnie w sitcomie "Słodka dolina" ("Sweet Valley High", 1995), telewizyjnej komedii kryminalnej ABC "Niebezpieczna piękność" ("Crowned and Dangerous", 1997) z Yasmine Bleeth i George'em Eadsem, sitcomie ABC "Krok za krokiem" ("Step by Step", 1997) i serialu "Jezioro Marzeń" ("Dawson's Creek", 1998). Zadebiutował na kinowym ekranie rolą reżysera Romana Bridgera, przyrodniego brata Sidney (Neve Campbell) w sequelu filmu Wesa Cravena "Krzyk 3" ("Scream 3", 2000). Sympatię telewidzów zyskał jako Noel Crane w serialu "Felicity" (1998-2002).
Życie prywatne.
19 października 2000 ożenił się z Jennifer Garner, z którą się rozwiódł 30 marca 2003. Od 2004 roku spotykał się z amerykańską aktorką polskiego pochodzenia Mariką Domińczyk, którą poślubił 5 lipca 2007 roku na Hawajach. Mają córkę Malinę Jean (ur. w listopadzie 2009) oraz dwóch synów - Kellera Aleksandra (ur. 17 kwietnia 2012) i Konrada (ur. 13 listopada 2014).

</doc>
<doc id="767134" url="https://pl.wikipedia.org/wiki?curid=767134" title="Stadion Narodowy w Pekinie">
Stadion Narodowy w Pekinie

Stadion Narodowy w Pekinie, oficjalnie Stadion Narodowy (; ang. Beijing National Stadium), znany również jako Ptasie Gniazdo (; ang. Bird’s Nest) – stadion olimpijski, na którym podczas Letnich Igrzysk Olimpijskich 2008 odbyły się wszystkie konkurencje lekkoatletyczne oraz ceremonie otwarcia i zamknięcia Igrzysk Olimpijskich zarówno letnich jak i zimowe w 2022. Stadion położony jest w Parku Olimpijskim, niedaleko Pływalni olimpijskiej. Arena lekkoatletycznych mistrzostw świata w 2015 r. Pierwszym hymnem narodowym odegranym na tym stadionie przy okazji wręczania złotego medalu podczas igrzysk olimpijskich był Mazurek Dąbrowskiego – złoty medal w pchnięciu kulą zdobył Tomasz Majewski wynikiem 21,51m.
Stadion.
Przetarg.
W 2001 r., zanim Pekin dostał prawa organizacji igrzysk, miasto przeprowadziło proces przetargowy na wybór najlepszego projektu stadionu. Każdy projekt wymagał wielu m.in. możliwości użytkowania po olimpiadzie, rozsuwanego dachu i niskich kosztów konserwacji. Lista zgłoszeń została zawężona do trzynastu projektów końcowych. Model został zatwierdzony jako najlepszy projekt przez profesjonalny panel, a następnie wystawiony publicznie. 
Projekt.
W 2002 r. zgłosili się architekci z całego świata, gotowi do zaprojektowania stadionu. Za najlepszy uznano pomysł szwajcarskiej pracowni Herzog &amp; de Meuron. Projekt został zrealizowany przy współpracy z ArupSport oraz China Architecture Design &amp; Research Group. Konsultantem artystycznym był chiński artysta Ai Weiwei. Ai Weiwei, współprojektant stadionu, zbojktował zorganizowaną na nim ceremonię otwarcia Igrzysk w proteście przeciw panującym w Chinach "autokracji" oraz "braku wolności".
Stadion składa się z dwóch niezależnych konstrukcji, oddalonych od siebie o 15 metrów: czerwonej betonowej misy z zamocowanymi trybunami i zewnętrznej stalowej ramy wokół niej. Próbując ukryć stalowe podpory składanego dachu, wymaganego w procesie przetargu, zespół opracował „nie odstającą od konstrukcji dodatkową stal”, aby połączyć podpory z resztą stadionu. Po zawaleniu się dachu na lotnisku Charles de Gaulle, Pekin dokonał przeglądu wszystkich głównych projektów. Z projektu postanowiono usunąć rozsuwany dach, pierwotną inspirację dla projektu gniazda, a także 9000 siedzeń. Usunięcie elementów pomogło sprowadzić projekt do zmniejszonego budżetu budowy wynoszącego 290 milionów dolarów z pierwotnych 500 milionów dolarów. Dzięki usunięciu rozsuwanego dachu budynek został odciążony, co pomogło mu wytrzymać aktywność sejsmiczną; górna część dachu została jednak zmieniona, aby chronić widzów przed warunkami atmosferycznymi.
Budowa.
Pierwsze prace budowlane rozpoczęły się 24 grudnia 2003 r., a konstrukcję stadionu zaczęto stawiać w marcu 2004 r. Otwarcie stadionu nastąpiło w marcu 2008 r. W styczniu 2008 r. ujawniono informację o śmierci dwóch robotników, pracujących przy budowie stadionu.
Dane techniczne.
Podczas Igrzysk Olimpijskich stadion pomieścił 91 000 widzów. Po ich zakończeniu liczba miejsc została zredukowana do 80 000. Stadion ma 330 m długości, 220 m szerokości i 69,2 m wysokości. Budowla zajmuje powierzchnię 258 000 m². Powierzchnia użytkowa wynosi natomiast 204 000 m². Do budowy stadionu zużyto 36 km stali o łącznej wadze 45 000 ton. Koszt przedsięwzięcia wyniósł 3,5 mld ¥ (ok. 423 mln $).

</doc>
<doc id="767136" url="https://pl.wikipedia.org/wiki?curid=767136" title="Joerg Ritzerfeld">
Joerg Ritzerfeld



</doc>
<doc id="767137" url="https://pl.wikipedia.org/wiki?curid=767137" title="Red &amp; Spinache">
Red &amp; Spinache



</doc>
<doc id="767138" url="https://pl.wikipedia.org/wiki?curid=767138" title="Primoz Pikl">
Primoz Pikl



</doc>
<doc id="767140" url="https://pl.wikipedia.org/wiki?curid=767140" title="Kowboj z Szanghaju">
Kowboj z Szanghaju

Kowboj z Szanghaju (ang. "Shanghai Noon") – amerykańsko–hongkoński film fabularny z elementami humorystycznymi z 2000 roku, w reżyserii Toma Deya, w którym wystąpili m.in. Jackie Chan, Lucy Liu, Owen Wilson, Brandon Merrill.
Film zarobił 56 932 305 dolarów amerykańskich w Stanach Zjednoczonych, 2 298 246 funtów szterlingów w Wielkiej Brytanii, 1 750 000 dolarów singapurskich w Singapurze, 1 467 741 euro w Hiszpanii oraz 73 301 dolarów amerykańskich w Argentynie.
Fabuła.
Księżniczka Pei Pei (Lucy Liu) mająca swój dwór w Zakazanym Mieście w Chinach zostaje uprowadzona dla okupu na Dziki Zachód. Cesarz – jej ojciec – wysyła za nią gwardzistów, w tym Chona Wanga (Jackie Chan), do Ameryki Północnej ze skrzynią złota w celu ściągnięcia księżniczki z powrotem do Zakazanego Miasta.
Podczas podróży pociągiem przez Dziki Zachód zostaje on napadnięty przez rabusiów, wtedy ginie również wuj Chona. Główny bohater szybko pokazuje rabusiom, że zadarli nie z tą osobą co trzeba. Mimo przepędzenia bandytów skrzynia ze złotem znika.
W czasie drogi do Carson City w stanie Nevada spotyka go kilka przygód, na miejscu poznaje szefa opryszków, Roya O'Bannona (Owen Wilson), którzy zaatakowali pociąg. Okazuje się jednak, że ten odłączył się od bandy, chcąc nie chcąc Wang zaprzyjaźnia się z nim razem próbując uwolnić księżniczkę Chin z rąk bandytów.
Nagrody i nominacje.
W 2001 roku podczas 33. edycji American Cinema Editors Richard Chew był nominowany do nagrody Eddie w kategorii Best Edited Feature Film - Comedy or Musical. Podczas 8. edycji Blockbuster Entertainment Awards Lucy Liu zdobyła nagrodę Blockbuster Entertainment Award w kategorii Favorite Supporting Actress - Action, Jackie Chan i Owen Wilson byli nominowani do tej nagrody w kategorii Favorite Action Team (Internet Only). Podczas 5. ceremonii wręczenia Satelitów Owen Wilson był nominowany do nagrody Golden Satellite Award w kategorii Best Performance by an Actor in a Supporting Role, Comedy or Musical. Podczas 1. edycji World Stunt Awards Andy Cheng był nominowany do nagrody Taurus Award w kategorii Best Fight i Best High Work, Brent Woolsey był nominowany w kategorii Best Specialty Stunt. Lauro Chartrand, Jim Dunn, Michael Langlois, Charles Andre, Reg Glass, Gerald Paetz, Marny Eng, Jim Randle, Mike Vézina, Yuen Biao, Mike Mitchell, Shayne Wyler, Jim Finkbeiner, Brent Woolsey, Dave Hospes, Alex Green, David McKeown, Fred Perron, Trish Schill, Jerri Phillips, Corry Glass, Bud Hamilton, Gang Wu, Baker James, Tom Glass, Roger Lewis, Shawn C. Orr, Greg Schlosser, Ron Robinson, Eric Bryson, Brad Loree, Kim Wiesner, Chung Chi Li, Bradley James Allan, Jim Shield oraz Andy Cheng byli zbiorowo nominowani w kategorii Best Fight.

</doc>
<doc id="767142" url="https://pl.wikipedia.org/wiki?curid=767142" title="Andreas Arén">
Andreas Arén

Andreas Arén (ur. 28 listopada 1985 w Falun) – szwedzki skoczek narciarski, reprezentant klubu Holmens IF. Uczestnik mistrzostw świata (2009 i mistrzostw świata w lotach narciarskich (2008), trzykrotnie brał udział w mistrzostwach świata juniorów (2001–2003), a raz w zimowym olimpijskim festiwalu młodzieży Europy (2001). Wielokrotny mistrz Szwecji.
W sezonie letnim 2004 doznał poważnego urazu. Między lipcem 2004 a lutym 2006 nie startował w żadnych oficjalnych zawodach międzynarodowych rozgrywanych pod egidą FIS. Po dwóch operacjach kontuzjowanego kolana powrócił jednak do sportu. W sierpniu 2009, w wyniku problemów finansowych i braku motywacji zakończył swoją karierę sportową.
Indywidualnie trzykrotnie triumfował w mistrzostwach Szwecji – w 2008 na skoczni normalnej, a rok później na obiektach normalnym i dużym.

</doc>
<doc id="767143" url="https://pl.wikipedia.org/wiki?curid=767143" title="Przerostowe zwężenie odźwiernika">
Przerostowe zwężenie odźwiernika

Przerostowe zwężenie odźwiernika (łac. "pylorostenosis congenita", ang. hypertrophic pyloric stenosis) – wrodzone zaburzenie rozwojowe polegające na różnego stopnia zwężeniu odźwiernika, prowadzącym nierzadko do całkowitej niedrożności. Istotą zaburzenia jest wrodzona nieprawidłowość strukturalna mięśniówki gładkiej odźwiernika.
Epidemiologia.
Częstość schorzenia ocenia się na 1:300-1:900 żywych urodzeń. Zdecydowanie częściej występuje u rasy białej, około 4-6 razy częściej u płci męskiej. Przerostowe zwężenie odźwiernika występuje również częściej u osób pochodzenia żydowskiego, a także z obciążeniem rodzinnym.
Objawy.
Objawy przerostowego zwężenia odźwiernika ujawniają się zwykle w 2. lub 3. tygodniu życia noworodka. Początkowo są to niezbyt obfite ulewania, które z czasem (w 3.-4. tygodniu życia) nasilają się i przeradzają w charakterystyczne, chlustające wymioty treścią żołądkową. Wymioty występują w czasie posiłku lub zaraz po nim. Prawie nigdy nie stwierdza się domieszki żółci w zwracanej treści. Łaknienie jest prawidłowe, a nawet wzmożone, do czasu, gdy noworodek nie jest w stanie równoważyć odwodnienia i utraty masy ciała. Ponadto u dziecka można stwierdzić niepokój, wzdęcie nadbrzusza, utratę wagi lub nieprawidłowo niski przyrost masy dziecka. Badanie palpacyjne przez powłoki brzuszne pozwala niekiedy stwierdzić macalny guz w rzucie odźwiernika – jest to tzw. objaw oliwki.
Z powodu odwodnienia występuje skąpomocz i skąpe stolce.
Występuje zasadowica hipochloremiczna, hipokaliemia, hiponatremia. Wielkość tych zaburzeń jest uzależniona od stopnia zwężenia odżwiernika a nie od okresu trwania choroby.
Diagnostyka.
Metodą z wyboru w diagnostyce przerostowego zwężenia odźwiernika jest USG.
W przypadkach wątpliwych przeprowadza się badanie radiologiczne z kontrastem.
Leczenie.
Leczenie jest chirurgiczne. Po wyrównaniu zaburzeń elektrolitowych u dziecka wykonywana jest pyloromiotomia. Operacja metodą Ramstedta-Webera polega na podłużnym przecięciu przednio-bocznej (najsłabiej unaczynionej) ściany błony mięśniowej odźwiernika, następnie szerokim rozchyleniem jej brzegów (i rozerwaniem nieprzeciętych mięśniowych włókien okrężnych) aż do wypuklenia się nienaruszonej błony śluzowej.

</doc>
<doc id="767149" url="https://pl.wikipedia.org/wiki?curid=767149" title="Breitenbrunn (powiat Unterallgäu)">
Breitenbrunn (powiat Unterallgäu)

Breitenbrunn – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Pfaffenhausen. Leży w Szwabii, około 12 km na północny zachód od Mindelheimu, przy drodze B16 i linii kolejowej Günzburg - Mindelheim.
Polityka.
Wójtem gminy jest Alfons Biber, rada gminy składa się z 14 osób.

</doc>
<doc id="767153" url="https://pl.wikipedia.org/wiki?curid=767153" title="Wolfgang Dziony">
Wolfgang Dziony

Wolfgang Dziony (ur. 29 sierpnia 1949 w Hanowerze) – były perkusista grupy Scorpions, nagrał z tym zespołem płytę "Lonesome Crow". W roku 1973 zastąpił go w Scorpions Jürgen Rosenthal.

</doc>
<doc id="767154" url="https://pl.wikipedia.org/wiki?curid=767154" title="John M. Snowden">
John M. Snowden

John Maugridge Snowden (ur. 13 stycznia 1776 w Filadelfii, zm. 3 kwietnia 1845) – amerykański polityk. Sprawował urząd burmistrza Pittsburgha w latach 1825–1828.
Życiorys.
Jego ojciec był bohaterem podczas wojny, został uwięziony przez brytyjskie siły i zmarł w ich więzieniu. Jego matka była głównym doradcą generała Waszyngtona podczas jego kampanii. W 1811 r. Snowden zajął się drukarstwem. W końcu otworzył swoją gazetę „Pittsburgh Mercury”. Jak jego poprzednik jako burmistrz Pittsburgha (John Darragh) skorzystał ze swojego stanowiska jako prezes banku w Pittsburghu, aby został burmistrzem tego miasta.
Był zarządcą finansowym w hrabstwie Allegheny zanim został wybrany na burmistrza Pittsburgha w 1825. Był nim aż do 1828.
Upamiętnienie.
Allegheny County’s community Snowden (część obecnych dni South Park Township) zostało nazwane od jego nazwiska.

</doc>
<doc id="767155" url="https://pl.wikipedia.org/wiki?curid=767155" title="Elektrownia Pilchowice">
Elektrownia Pilchowice

Elektrownia wodna Pilchowice – elektrownia na rzece Bóbr. Zapora Pilchowice, budowana w latach 1904 - 1912 r., oddana do użytku 16 listopada 1912 r. 
Początkowo została wyposażona w pięć turbozespołów z turbinami Francisa firmy Voith napędzającymi cztery generatory o mocy czynnej 1240 kW i jeden o mocy czynnej 2480 kW. W 1921 rozbudowa o kolejny hydrozespół o mocy czynnej 145 kW, osiągnęła łączną moc 7585 kW.
Zapora wraz z elektrownią powstała jako pierwsza, a zarazem położona najdalej w dół rzeki, w łańcuchu trzech przeciwpowodziowych zbiorników wodnych (Jezioro Modre, Jezioro Wrzeszczyńskie, Jezioro Pilchowickie), chroniących mieszkańców Doliny Bobru przed powodziami.
Dane techniczne.
Dane zbiornika powodziowo-energetycznego

</doc>
<doc id="767157" url="https://pl.wikipedia.org/wiki?curid=767157" title="Pumori">
Pumori

Pumori (lub Pumo Ri – w tyb.: "niezamężna córka") – szczyt na granicy między Nepalem a Chinami. Wierzchołek Pumori znajduje się 10 km na zachód od wierzchołka Mount Everest. Ze szczytu bardzo dobrze widać Kala Pattar, Mount Everest, Lhotse i Nuptse. 
Pierwszego wejścia na szczyt dokonał Gerhard Lenser w 1962 r.

</doc>
<doc id="767158" url="https://pl.wikipedia.org/wiki?curid=767158" title="Sphenodon guntheri">
Sphenodon guntheri



</doc>
<doc id="767160" url="https://pl.wikipedia.org/wiki?curid=767160" title="Teresa Tutinas">
Teresa Tutinas

Teresa Tutinas-Lisowska (ur. 1 września 1943 w Zdołbunowie) – polska piosenkarka, od 1981 mieszka w Szwecji
Kariera.
Ukończyła ŚSM w klasie śpiewu oraz Wydział Pedagogiczny PWSM we Wrocławiu. Debiutowała w teatrzyku studenckim „Kalambur”, w którym powstały pierwsze piosenki pisane specjalnie dla niej, z myślą o jej silnej, szerokiej skali głosowej.
Szersza publiczność poznała Teresę Tutinas w 1966 na IV Krajowym Festiwalu Piosenki Polskiej w Opolu, gdzie otrzymała wyróżnienie. Na kolejnych festiwalach opolskich wyśpiewała główne nagrody piosenkami: "Na całych jeziorach – ty" oraz "Gorzko mi". W 1975 zdobyła Złoty Pierścień na Festiwalu Piosenki Żołnierskiej w Kołobrzegu za piosenkę "Rosła w boru". Występowała na Festiwalu Piosenki Radzieckiej w Zielonej Górze.
Jej największa popularność przypadła na lata 60. i 70. XX wieku. Koncertowała w Polsce, a także w ZSRR, Bułgarii, Czechosłowacji, NRD, RFN, USA, Kanadzie, Francji, Finlandii. Jej największe przeboje to: "Jutro Warszawa" (z filmu "Paryż - Warszawa bez wizy"), "Gorzko mi", "Na deszczowe dni", "Na całych jeziorach – ty".
Na swojej ostatniej płycie, wydanej z okazji 60-lecia Polskiego Radia Wrocław, Teresa Tutinas śpiewa piosenkę "Wesele trwa" napisaną specjalnie z okazji ślubu jej córki, Martyny.
W 1981 wyjechała do Szwecji, gdzie nadal mieszka.
Nawiązania.
Utwór "Jak cię miły zatrzymać" jest samplowany w piosence Wena grupy Kaliber 44. 

</doc>
<doc id="767162" url="https://pl.wikipedia.org/wiki?curid=767162" title="Imja Tse">
Imja Tse

Imja Tse (w literaturze angielskiej: "Island Peak") – szczyt w Himalajach we wschodnim Nepalu. Został nazwany "Island Peak" ("Szczyt-wyspa") przez grupę Erica Shiptona w 1951, gdyż oglądany z Dingboche wygląda jak samotna wyspa pośród morza lodu. W 1983 zmieniono jego nazwę na Imja Tse, lecz nadal często jest nazywany Island Peak.
Po raz pierwszy Imja Tse został zdobyty w 1953 przez brytyjski zespół przed wspinaczką na Mount Everest. W skład zespołu wchodzili: C. Evans, A. Gregory, C. Wylie, Tenzing Norgay i 7 Szerpów.
Pierwszego polskiego wejścia dokonał Juliusz Slaski.
Imja Tse to jeden z najpopularniejszych himalajskich szczytów wysokogórskich, ponieważ wymaga średniego doświadczenia we wspinaczce wysokogórskiej.

</doc>
<doc id="767164" url="https://pl.wikipedia.org/wiki?curid=767164" title="Island Peak">
Island Peak



</doc>
<doc id="767166" url="https://pl.wikipedia.org/wiki?curid=767166" title="Rafał Bryndal">
Rafał Bryndal

Rafał Tadeusz Bryndal (ur. 8 stycznia 1960 w Kościanie) – polski satyryk, autor tekstów piosenek, dziennikarz, twórca zespołów kabaretowych, sztuk teatralnych oraz scenariuszy sitcomów.
Życiorys.
Urodził się 8 stycznia 1960 w Kościanie. Jego rodzice byli lekarzami. Ma trzech młodszych braci: Jacka (współzałożyciela zespołu Kobranocka), Michała (byłego perkusistę zespołu SOFA) i Jakuba (freestylowca i producenta muzycznego).
Ukończył liceum im. Mikołaja Kopernika w Toruniu, dwukrotnie zdawał bez powodzenia na medycynę. Pracował jako pielęgniarz na oddziale wewnętrznym. Podjął naukę w szkole hotelarskiej, następnie zdał na studia prawnicze na UMK, jednak po czwartym roku został skreślony z listy studentów. Podczas studiów rozpoczął karierę kabaretową, wraz z Mariuszem Lubomskim tworząc kabaret "I z Poznania i z Torunia", z którym zdobył pierwszą nagrodę na festiwalu PAK-a w Krakowie i odbył trasę koncertową po Polsce.
W 1989 wyjechał w celach zarobkowych do Kanady, gdzie pracował jako dozorca i konserwator budynków. Po powrocie z Kanady zamieszkał w Warszawie. Pisał teksty, które były wykorzystywane w programach telewizyjnych, m.in. w talk-show Alicji Resich-Modlińskiej. W 1992 wraz z bratem Jackiem założył zespół muzyczny Atrakcyjny Kazimierz. Pisał felietony do miesięcznika „Twój Styl” i magazynu pop-kulturalnego „Chimera”, którego został dyrektorem muzycznym. 
W 1998 rozpoczął współpracę z redakcją Radia Zet, na którego antenie przez kolejne 17 lat prowadził audycje: "Załóż się", "Rozmowy Rolowane" (1998–2006, 2007–2015), "Szyc z Bryndalem, czyli o dwóch takich, co mogą ukraść wszystko", "Tydzień z głowy" (2009–2010), "Happy End w Radiu Zet" (2010–2011), "Radio Zet na półce" (2011), "Taniec z Bryndalem" (2011–2015), "Listy do BE" (2012–2013) i "Życie podsłuchawki" (2013).
Równocześnie z karierą redaktorską, w 2006 wystąpił w roli prowadzącego talk-show w filmie Bogusława Lindy "Jasne błękitne okna", w 2007 uczestniczył w szóstej edycji programu rozrywkowego TVN "Taniec z gwiazdami", a w 2008 wcielał się w postać taty Trendy w serialu kabaretowym TVP2 "Rodzina Trendych". W latach 2015–2016 prowadził audycję "Rafał Bryndal Jazz Quartet" w Radiu Zet Chilli.
Od 13 lutego 2018 prowadzi w Meloradiu audycję "Melosłownik".
Życie prywatne.
Jego żoną była prawniczka Dorota Bryndal (1964–2019). W 1992 w Kanadzie urodził się ich syn Tymon.
Nagrody.
W listopadzie 2009 otrzymał nagrodę w plebiscycie MediaTory w kategorii AkumulaTOR. Nagroda przyznawana jest w Krakowie przez studentów dziennikarstwa z całej Polski.

</doc>
<doc id="767167" url="https://pl.wikipedia.org/wiki?curid=767167" title="Henize 3-1357">
Henize 3-1357

},&lt;/math&gt; gdzie formula_1 – odległość obiektu, formula_2 – jego średnica.&lt;/ref&gt;--&gt;
 |wymiary = 5,1 tys. j.a.
 |jas_abs = 
 |wiek = 200 lat
 |alt_ozn = Hen-1357, 2MASS J17162107-5929233
 |commons = Category:Stingray Nebula
Henize 3-1357 (Hen-1357), zwana też Mgławicą Płaszczki – najmłodsza znana mgławica planetarna. Znajduje się w odległości około 18 000 lat świetlnych od Ziemi w gwiazdozbiorze Ołtarza. Jej średnica jest około 130 razy większa niż średnica orbity Plutona i wynosi około 5100 jednostek astronomicznych. Przypuszcza się, że mgławica może mieć zaledwie około 200 lat. W latach 70. XX wieku obiekt dopiero zaczynał się kształtować jako premgławica planetarna.
Obserwacje mgławicy są możliwe dzięki efektom jonizacji obłoków i strumieni gazu przez promieniowanie UV emitowane przez gwiazdę centralną. Obecnie mgławica emituje około 5 tysięcy razy więcej energii niż Słońce.
Skomplikowaną budowę mgławicy tłumaczy częściowo obecność towarzysza gwiazdy centralnej. Drugi składnik został odkryty dopiero dzięki obserwacjom wykonanym przez Kosmiczny Teleskop Hubble’a. Obiegają się one z okresem około 100 000 lat po orbicie o promieniu 300 godzin świetlnych (ok. 2100 jednostek astronomicznych). Grawitacja towarzysza ściąga gaz do płaszczyzny orbitalnej, co powoduje powstanie wyraźnie zarysowanego pierścienia. Jest to pierwszy zarejestrowany przypadek takiego efektu. Ruchy gazu w kierunku prostopadłym do płaszczyzny orbity nie dają się zinterpretować tak jednoznacznie.
Jeszcze w 1988 centralny obiekt mgławicy był źródłem silnego strumienia gazu poruszającego się z prędkością 3000 km/s. Obecnie wypływ ten albo ustał całkowicie, albo osłabł do tego stopnia, że nie można go wykryć. Najprawdopodobniej kierunek wypływu strumieni, z nieznanych do tej pory przyczyn, zmieniał się w przeszłości. Zagadką jest też tempo ewolucji gwiazdy centralnej, które wydaje się być znacznie większe niż przewiduje teoria.

</doc>
<doc id="767170" url="https://pl.wikipedia.org/wiki?curid=767170" title="Oberrieden (Bawaria)">
Oberrieden (Bawaria)

Oberrieden – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Pfaffenhausen. Leży w Szwabii, około 5 km na północny zachód od Mindelheimu, nad rzeką Kammel.
Polityka.
Wójtem gminy jest Wilhelm Robert, rada gminy składa się z 12 osób.
Oświata.
W gminie znajduje się przedszkole (75 miejsc i 50 dzieci).

</doc>
<doc id="767172" url="https://pl.wikipedia.org/wiki?curid=767172" title="Marika Domińczyk">
Marika Domińczyk

Marika Domińczyk (ur. 7 lipca 1980 w Kielcach) – amerykańska aktorka polskiego pochodzenia.
Życiorys.
Jest córką Mirosława Domińczyka, działacza opozycyjnego w PRL, uczestnika strajku w Stoczni Gdańskiej w 1980 i pierwszego przewodniczącego Międzyzakładowej Komisji Związkowej NSZZ Solidarność Regionu Świętokrzyskiego. W 1983 wraz z rodziną wyjechała do Stanów Zjednoczonych i zamieszkała w Nowym Jorku.
Znana głównie z ról w amerykańskich serialach telewizyjnych "Do usług" oraz "Bracia i siostry".
Życie prywatne.
Od 2007 żona aktora Scotta Foleya. Mają córkę Malinę Jean (ur. w listopadzie 2009) oraz dwóch synów - Kellera Aleksandra (ur. 17 kwietnia 2012) i Konrada (ur. 13 listopada 2014). Jej starszą siostrą jest aktorka Dagmara Domińczyk.

</doc>
<doc id="767176" url="https://pl.wikipedia.org/wiki?curid=767176" title="Departament Ochrony Zabytków">
Departament Ochrony Zabytków

Departament Ochrony Zabytków (DOZ) – jeden z departamentów Ministerstwa Kultury i Dziedzictwa Narodowego (MKiDN) odpowiedzialny za obsługę zadań Generalnego konserwatora zabytków (GKZ) wynikających z ustawy o ochronie zabytków i opiece nad zabytkami. Departament (DOZ) powstał 1 marca 2002 r. w miejsce zlikwidowanego Urzędu Generalnego Konserwatora Zabytków zmieniając faktycznie jedynie nazwę, bez zmiany siedziby (ul. Ksawerów 13, Warszawa) i z nieznacznymi jedynie redukcjami personelu.
Pierwszym dyrektorem DOZ został Jacek Rulewicz, który sprawował tę funkcję do czasu objęcia stanowiska dyrektora Krajowego Ośrodka Badań i Dokumentacji Zabytków (KOBiDZ). Po nim stanowisko to objął Alberto Soldani, który zajmował je do swojej śmierci w listopadzie 2005 r. Do września 2006 r. DOZ kierował zastępca dyrektora – Dariusz Jankowski, który został następnie dyrektorem DOZ. Po tym jak odszedł ze stanowiska, to na początku 2011 roku na czele DOZ stał zastępca dyrektora, którym został Jacek Dąbrowski.
DOZ dzieli się na:

</doc>
<doc id="767177" url="https://pl.wikipedia.org/wiki?curid=767177" title="Elsa Andersson">
Elsa Andersson

Elsa Andersson (ur. 1897 w Strövelstorp Szwecja, zm. 22 stycznia 1922 w Askersund Szwecja) – córka rolnika ze wsi Strövelstorp, pierwsza kobieta w Szwecji, która była pilotem, spadochroniarzem.
Podczas porodu Elsy zmarła jej matka. Elsa miała też starszego brata, który wyemigrował do Ameryki.
Była kobietą zdecydowanie wykraczającą poza konwenanse ówczesnej szwedzkiej wsi. Nie zamierzała ograniczyć ram swojej egzystencji do bycia zwykłą żoną rolnika. Gdy miała 21 lat nauczyła się latać, a w roku 1921 zdobyła dyplom pilota z numerem 203. Jej ambicje sięgały jednak dalej. Fakt, iż była pierwszą Szwedką, która została pilotem nie wystarczał jej. Wyjechała do Niemiec, aby poznać tajniki skakania ze spadochronem. Nie przeszła jednak dostatecznie dobrego szkolenia
22 stycznia 1922 roku wykonywała swój trzeci skok spadochronowy. Na powierzchni zamarzniętego jeziora Alsen w Askersund zgromadziły się tysiące widzów, aby obejrzeć to wydarzenie. Andersson miała problemy z otwarciem spadochronu, który się w końcu otworzył, ale na zbyt małej wysokości. Doszło do jej zbyt gwałtownego upadku na powierzchnię ziemi, co bezpośrednio przyczyniło się do jej śmierci.
W 1926 roku, w miejscu odnalezienia jej zwłok, Szwedzki Klub Lotniczy postawił trzymetrowy obelisk upamiętniający jej tragiczną śmierć.

</doc>
<doc id="767180" url="https://pl.wikipedia.org/wiki?curid=767180" title="Pfaffenhausen">
Pfaffenhausen

Pfaffenhausen – gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, siedziba wspólnoty administracyjnej Pfaffenhausen. Leży w Szwabii, około 8 km na północ od Mindelheimu, przy drodze B16.
Polityka.
Wójtem gminy jest Roland Krieger, rada gminy składa się z 14 osób.
Oświata.
W gminie znajduje się przedszkole, szkoła podstawowa oraz Hauptschule (łącznie 562 uczniów).

</doc>
<doc id="767183" url="https://pl.wikipedia.org/wiki?curid=767183" title="Amberg (powiat Unterallgäu)">
Amberg (powiat Unterallgäu)

Amberg – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Türkheim. Leży w Szwabii, około 13 km na wschód od Mindelheimu.
Polityka.
Wójtem gminy jest Peter Kneipp (FWV), rada gminy składa się z 12 osób.
Oświata.
W gminie znajduje się przedszkole (50 miejsc).

</doc>
<doc id="767184" url="https://pl.wikipedia.org/wiki?curid=767184" title="Kanguroszczurnik pędzloogonowy">
Kanguroszczurnik pędzloogonowy

Kanguroszczurnik pędzloogonowy, kanguroszczur ("Bettongia penicillata") – gatunek ssaka z rodziny kanguroszczurowatych (Potoroidae) wyróżniający się nietypowymi dla torbaczy preferencjami pokarmowymi.
Zasięg występowania.
Kanguroszczurnik pędzloogonowy występuje w zależności od podgatunku:
Kanguroszczur występował niegdyś licznie na całym południu Australii. Wykazuje przystosowania do życia w różnych środowiskach.
Taksonomia.
Gatunek po raz pierwszy naukowo opisał w 1837 roku brytyjski zoolog John Edward Gray nadając mu nazwę "Bettongia penicillata". Jako miejsce typowe odłowu Holotypu Gray wskazał Nową Południową Walię w Australii.
Związek wymarłej, wschodniej populacji z "B. tropica" wymaga wyjaśnienia. Chociaż tradycyjnie rozpoznawano podgatunki wschodnie (nominatywny "penicillata") i zachodnie ("ogilbyi"), rozróżnienie i pokrewieństwo taksonomiczne populacji ze środkowej Australii pozostaje niejasne i mogą ostatecznie stanowić zmienność kliniczną. Rozpoznano dwa podgatunki.
Wygląd.
Długość ciała bez ogona mieści się w przedziale 28,9–36 cm, długość ogona 25–36 cm; masa ciała 0,8–1,8 kg. Sierść płowoszara, brzuch białawy. Kończyny tylne silniej rozwinięte od przednich, nie są jednak tak silnie zróżnicowane, jak u innych przedstawicieli kangurowatych. Ogon częściowo chwytny.
Tryb życia.
Torbacz ten poza okresem rozrodu jest samotnikiem. Prowadzi nocny tryb życia. W ciągu dnia skrywa się w gnieździe i zaciekle broni otoczenia swojej kryjówki, ale na żerowisku toleruje inne kanguroszczury. Budowę gniazda zaczyna od wygrzebania w krzewiastych zaroślach płytkiego dołka w ziemi. Potem pyskiem i przednimi łapami zbiera trawę, suche liście i rozdrobnioną korę drzew. Na koniec przyciska ten ładunek do brzucha przytrzymując chwytnym ogonem i zanosi do gniazda. 
Ciąża trwa 21 dni. Samica rodzi jedno młode, które przebywa w torbie lęgowej matki przez blisko 100 dni. Młode towarzyszy matce i ssie mleko do czasu pojawienia się kolejnego zarodka.
Kanguroszczur żywi się głównie grzybami wykopanymi z ziemi. Dietę uzupełnia bulwami, nasionami, owadami i żywicą. Nie zjada zielonych części roślin. Może obywać się bez wody. Żyje 4-6 lat.

</doc>
<doc id="767185" url="https://pl.wikipedia.org/wiki?curid=767185" title="Bettongia penicillata">
Bettongia penicillata



</doc>
<doc id="767190" url="https://pl.wikipedia.org/wiki?curid=767190" title="Mathew St. Patrick">
Mathew St. Patrick

Mathew St. Patrick (ur. 17 marca 1968 w Filadelfii, Pensylwania) – amerykański aktor.
Występował w operze mydlanej "Wszystkie moje dzieci" (1998–2000) i serialu HBO "Sześć stóp pod ziemią" (2001–2005) jako Keith. Podkładał głos Skulkera (2004) w "Danny Phantom". Grał także głównego detektywa w serialu Fox "Reunion" (2005).

</doc>
<doc id="767193" url="https://pl.wikipedia.org/wiki?curid=767193" title="Rammingen (Bawaria)">
Rammingen (Bawaria)

Rammingen – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Türkheim. Leży w Szwabii, około 5 km na wschód od Mindelheimu.
Polityka.
Wójtem gminy jest Anton Schwele, rada gminy składa się z 12 osób.
Oświata.
W gminie znajduje się przedszkole oraz szkoła podstawowa.

</doc>
<doc id="767195" url="https://pl.wikipedia.org/wiki?curid=767195" title="Xanadu (album)">
Xanadu (album)

Xanadu – album zawierający ścieżkę dźwiękową z filmu "Xanadu". Autorem utworów z pierwszej strony albumu jest John Farrar, wykonała je piosenkarka Olivia Newton-John. Autorem utworów z drugiej strony albumu jest Jeff Lynne. Zostały one wykonane przez zespół Electric Light Orchestra. Single z tego albumu to: „Magic” i „Suddenly” (strona pierwsza) oraz „All Over the World”, „I'm Alive” i „Xanadu” (strona druga). Największy sukces osiągnął singiel „Magic”.

</doc>
<doc id="767196" url="https://pl.wikipedia.org/wiki?curid=767196" title="Analiza algorytmu">
Analiza algorytmu



</doc>
<doc id="767197" url="https://pl.wikipedia.org/wiki?curid=767197" title="Thomas Matthew DeLonge Jr.">
Thomas Matthew DeLonge Jr.



</doc>
<doc id="767198" url="https://pl.wikipedia.org/wiki?curid=767198" title="Uniwersytet Wirginii">
Uniwersytet Wirginii

Uniwersytet Wirginii, Uniwersytet Wirginijski () – amerykański uniwersytet publiczny w Charlottesville, w stanie Wirginia, założony przez prezydenta Thomasa Jeffersona.
W 1987 posiadłość Jeffersona Monticello i Uniwersytet Wirginii zostały wpisane na listę światowego dziedzictwa UNESCO.
Uczelniane drużyny sportowe występują jako Cavaliers (męskie) lub Lady Cavaliers (żeńskie).
Historia.
18 stycznia 1800 Thomas Jefferson, wówczas wiceprezydent Stanów Zjednoczonych, pragnąc zrealizować plany budowy nowego kolegium, napisał w liście do Josepha Priestleya: 
Bankiet inauguracyjny odbył się w 1824, a pierwsze zajęcia odbyły się w marcu 1825. Szkoła dała studentom pełny wybór przedmiotów fakultatywnych, zamiast standardowych. Jefferson wyjaśnił, że „ta instytucja będzie opierać się na bezkresnej wolności ludzkiego umysłu, więc nie boimy się czynu zgodnego z prawdą”.
Początkowo istniało osiem wydziałów: filologiczny, filologii klasycznej, matematyki, filozofii natury, astronomii, medycyny, filozofii, prawa i historii. Od 1831 uczelnia przyznaje tytuł Master of Arts.

</doc>
<doc id="767199" url="https://pl.wikipedia.org/wiki?curid=767199" title="Travis Landon Barker">
Travis Landon Barker



</doc>
<doc id="767200" url="https://pl.wikipedia.org/wiki?curid=767200" title="Türkheim">
Türkheim

Türkheim – gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, siedziba wspólnoty administracyjnej Türkheim. Leży w Szwabii, około 10 km na wschód od Mindelheimu, nad rzeką Wertach, przy linii kolejowej Bad Wörishofen - Augsburg.
Polityka.
Wójtem gminy jest Silverius Bihler, rada gminy składa się z 20 osób.
Współpraca.
Miejscowość partnerska:

</doc>
<doc id="767202" url="https://pl.wikipedia.org/wiki?curid=767202" title="Strój wilamowski">
Strój wilamowski

Strój wilamowski – strój ludowy noszony w miasteczku Wilamowice. Obok języka wilamowskiego stanowi najważniejszy wyróżnik odrębności kulturowej i tożsamości Wilamowian. Jego tradycyjne kanony ukształtowane zostały na przełomie XIX i XX wieku. Współcześnie używany jest przez członków zespołów pieśni i tańca „Wilamowice” oraz „Cepelia Fil Wilamowice” jako kostium sceniczny, a także przez szerszą grupę osób jako uroczysty ubiór na wybrane uroczystości kościelne i inne ważne okazje.
Historia.
Najstarsze znane zdjęcia kobiet (panny, młodej mężatki i starszej kobiety) w stroju wilamowskim pochodzą z około 1865. Ubiór ten różni się wyraźnie od późniejszych kanonów, ukształtowanych w dużej mierze dopiero pod koniec XIX wieku. Przed 1945 najobszerniej zostały one opisane przez Herthę Karasek-Strzygowski i Waltera Kuhna. Zarówno ich prace, jak i powojenne teksty polskich autorów nacechowane są ideologicznie w zakresie przypisywania strojowi wilamowskiemu cech odpowiednio niemieckich lub polskich. Według współczesnej badaczki Elżbiety Filip "trudno mówić o ludowości stroju wilamowskiego w tradycyjnym znaczeniu tego słowa", ponieważ powszechnie stosowano w nim materiały produkcji fabrycznej. Do 1918 były one sprowadzane przede wszystkim z Wiednia, dokąd wielu mieszkańców Wilamowic podróżowało jako handlarze. Pierwsze dekady XX wieku to okres największej świetności stroju kobiecego (męski zanikł na wczesnym etapie), gdy rozwinęły się skomplikowane i stosunkowo sztywne zasady kompletowania zestawów na różne okazje.
W okresie bezpośrednio po II wojnie światowej strój wilamowski, jako jeden z wyróżników odrębności Wilamowian postrzeganych przez wielu jako „folksdojcze”, stał się przedmiotem ataków. Wiele kobiet padło ofiarami przemocy, było przymusowo „rozbieranych”. Komplety strojów rabowano i niszczono, przy czym sprawcami byli często polscy sąsiedzi Wilamowian lub mieszkańcy okolicznych miejscowości. Podobnie jak w przypadku języka wilamowskiego, wprowadzono też formalny zakaz noszenia stroju, który został zniesiony w 1950. Argumentacją, która pomogła w ponownym zaakceptowaniu stroju jako lokalnego wyróżnika, był propagowany w tym czasie mit o flamandzkich korzeniach Wilamowian. Przykładem popularnej w PRL retoryki, z jednej strony egzotyzującej pochodzenie społeczności, a z drugiej podkreślającej jej związki z Polską, jest wypowiedź radiowa z 1969 o stroju jako „mieszance flamandzko-szkocko-ukraińsko-tureckiej gruntownie przetopionej w tyglu polskości”.
W okresie PRL strój zmienił swoją funkcję. Stał się przede wszystkim kostiumem scenicznym założonego w 1948 Regionalnego Zespołu Pieśni i Tańca „Wilamowice” i od 1987 również młodzieżowego „Cepelia Fil Wilamowice”, przestał natomiast być ubiorem codziennym mieszkanek miasteczka. Najmłodszymi kobietami chodzącymi na co dzień w stroju wilamowskim były urodzona w 1916 Elżbieta Balcarczyk i urodzona w 1917 Zofia Danek. Obie zmieniły sposób ubierania się (nazywano to „przebraniem się”) pod koniec lat 60. XX wieku. Spośród przedstawicielek pokolenia urodzonego przed I wojną światową, większość chodziła po wilamowsku do śmierci (przy czym zasady kompletowania strojów uległy wobec słabszej dostępności poszczególnych elementów znacznemu rozluźnieniu). Ostatnią taką osobą była Aniela Fox żyjąca w latach 1909–2002. Młodsze kobiety czasami tylko jako element ubioru codziennego wykorzystywały niektóre elementy stroju, np. chustki na głowę przerobione z tradycyjnych odziewaczek. Poza występami zespołu regionalnego strój noszono na niektóre specjalne okazje, ale i ta tradycja stopniowo zanikała. Ostatni ślub z panną młodą ubraną po wilamowsku odbył się w 1954, ostatnie chrzciny z matką chrzestną w stroju – w 1976. Praktycznie nieprzerwany (z wyjątkiem roku 1998) został natomiast zwyczaj noszenia stroju podczas uroczystości kościelnych, na przykład procesji bożocielnych. Działalność zespołów wymusiła stworzenie na nowo stroju męskiego, o którego XIX-wiecznej postaci zachowały się nieliczne wzmianki, a przez badaczy z pierwszej połowy XX wieku określany jest jako już nieistniejący. Jego współczesny wygląd opiera się na projekcie Jadwigi Bilczewskiej-Staneckiej, założycielki zespołu „Wilamowice”.
Swoisty renesans stroju nastąpił w XXI wieku, wiążąc się z szerszym fenomenem rewitalizacji kultury wilamowskiej skupionym wokół istniejącego od 2000 Stowarzyszenia Na Rzecz Zachowania Dziedzictwa Kulturowego Miasta Wilamowice „Wilamowianie” i aktywistów takich jak Tymoteusz Król czy Justyna Majerska-Sznajder. Przestał on być wyłącznie kostiumem scenicznym zespółów pieśni i tańca, ale ponownie stał się też ubiorem świątecznym na takie okazje, jak Boże Ciało, rezurekcja, nabożeństwa fatimskie 13 maja i 13 października, odpusty parafialne, wizytacje wyższych hierarchów kościelnych itp. W 2016 po raz pierwszy po sześćdziesięciu dwóch latach odbył się ślub, gdzie nowożeńcy i liczni goście ubrani byli w stroje wilamowskie. Noszenie się po wilamowsku pełni różne znaczenie tożsamościowe – dla jednych jest wyrazem tożsamości lokalnej, dla innych to element narodowy odróżniający Wilamowian od innych grup, w tym Polaków. Fenomenem nieznanym w dawniejszych czasach jest pojawienie się od lat 80. XX wieku stroju dziecięcego. Twórczej ewolucji podlega strój męski, czego przykładem może być ponowne spopularyzowanie od 2008 długich czarnych płaszczy zwanych "ibercijer" po tym, jak odnaleziono i odrestaurowano jeden z nielicznych zachowanych przedwojennych egzemplarzy. Także w przypadku stroju kobiecego zachodzą innowacje, które nierzadko bywają przedmiotem krytyki i żywych międzypokoleniowych dyskusji.
Strój kobiecy.
Elementy stroju.
Bielizna.
Podstawowym elementem bielizny była według opisów z I połowy XX wieku stroju zwyczajna koszula z białego płótna (hemb) z krótkimi rękawami i zapinana na guziki (od początku XX wieku, wcześniej istniała z zapięciem na haftkę), do której u dołu doszywano pas materiału (grubszego płótna) nazywany ciasnochą. Prawdopodobnie jeszcze wcześniej ciasnocha była całkowicie samodzielnym elementem stroju. Od lat 30. XX wieku coraz popularniejsze stawało się noszenie majtek, które w ciągu trzech dekad całkowicie wyparły ciasnochy w dawnej formie. Zamiast tego zaczęto przedłużać koszule, a samo znaczenie wyrazu "ciasnocha" wiele Wilamowianek przeniosło właśnie na spodnie koszule jako takie. Końcówki rękawów i kołnierzyki koszul były i są obszywane koronkami oraz tasiemkami.
Koszulę wierzchnią nazywa się jypła. Jest to biała koszula z długimi rękawami ozdobionymi haftowanymi wzorami. Dawne jypły nie miały guzików, a hafty musiały być obowiązkowo w kolorze żółtym i składały się z trzech rzędów o ściśle ustalonym wzorze. Współcześnie używane koszule wierzchnie zmieniły swoją formę: posiadają guziki, a hafty uległy znacznemu uproszczeniu i często wykonywane są w kolorze pomarańczowym, a nie żółtym. 
Kolejnym elementem bielizny jest halka zwana podłuczka ("podłüćka"). Dawniej składała się ze stanika i doszytej do niego spódnicy, obecne szyte są bez stanika, na gumce. Według opisów z I połowy XX wieku kobiety nosiły trzy halki: dwie białe i jedną czerwoną (wykonaną z flaneli lub kretonu), a dopiero na nie zakładały właściwą spódnicę. Współcześnie nosi się tylko halki białe.
Spódnica.
Spódnica ("rök") wilamowska z I połowy XX wieku szyta była z materiału o szerokości 3–4 m, który u góry zszywano w wąskie fałdy na pasie o długości około 80 cm. Przednia część, zakrywana fartuchem, robiona była z gorszej jakości materiału. Spódnice dzieliły się na kilka rodzajów.
Za najbardziej odświętne uważano spódnicę niebieską ("błöwerök") i spódnicę czerwoną ("ruterök"). Obie szyte były z jedwabiu lub tafty i przyozdabiane złotym galonem (w niebieskiej spódnicy naszywanym na dodatkowy pas materiału, w czerwonej – często bezpośrednio na spódnicę). Rodzaj i szerokość galonu zależały od zamożności danej kobiety, najczęściej była to koronka klockowa. Dół spódnicy niebieskiej obszywano około jednocentymetrowym pasem z czerwonej tkaniny jedwabnej lub wełnianej, dół spódnicy czerwonej z kolei paskiem sukna w kolorze zielonym.
Trzecim rodzajem była spódnica pasiasta ("śtrimikjerök") wykonywana z tkaniny o czerwonym, najczęściej wełnianym wątku, a na dole obszyta zielonym pasem sukna. Przedni, zakryty fartuchem, fragment tworzyła wstawka z drukowanej w biało-czerwone pasy bawełny z rozporem. Pasiaste spódnice występowały w różnych odmianach noszonych na różne okazje. Wśród określeń zebranych przez badaczy wilamowskiego folkloru pojawiają się takie określenia jak: „siedmioguldenowa” ("zełwagułdnikjerök"), „pięcioguldenowa” ("fynfgułdnikjerök"), „z czarnymi paskami” ("świöecśtrimikjerök"), „z niebieskimi paskami” ("błöwśtrimikjerök"), „z zielonymi paskami” ("grinśtrimikjerök"), „z żółtymi paskami” ("gałśtrimikjerök"), „z kręconymi paskami” ("gydrytaśtrimikjerök"), „z wąskimi paskami” ("śmołśtrimikjerök"), „z małymi paskami” ("klinśtrimikjerök"), „pszczyńska” ("płesnerök"), „wiedeńska” ("winerök"), „od Kalety” ("kalytiśerök"), „od Spyrki” ("śpyrkjarök"), „z kałamajki” ("kałamȧjkarök"), „z kamlotu” ("kamlotrök"). Niezależnie od rodzaju, wszystkie były podszyte białym płótnem, a u dołu materiałem w biało-czerwone pasy. 
Osobną grupę stanowiły spódnice zwyczajne ("gywynłikjerök") o kroju zbliżonym do odświętnych, ale szyte w całości z jednego materiału, najczęściej z wzorzystego kretonu.
We współczesnym stroju wilamowskim zaistniały pewne innowacje. Spódnice niebieskie wykonywane są najczęściej z błyszczącego materiału satynopodobnego. Tradycyjne galony z koronki klockowej uchodzą z powodu wyższej ceny za luksusowe, dlatego stosuje się również imitacje polegające na naszywaniu w kilku równoległych rzędach złotych taśm, sznurków i innych aplikacji pasmanteryjnych. Spódnice czerwone wykonuje się nie z ciężkiego sukna, jak w przeszłości, lecz z lekkiego materiału poliestrowego lub satyny z wiskozą. Trudno dostępny jest materiał na tradycyjne spódnice pasiaste, dlatego szyje się je okazjonalnie na zasadzie eksperymentowania z materiałami różnego pochodzenia o analogicznym wyglądzie. Popularnością cieszą się współczesne suknie kretonowe o wzorach przypominających dawne spódnice zwyczajne, stosunkowo łatwo dostępne w sklepach w Wilamowicach i okolicznych miastach.
Oplecek.
Oplecek ("gyśtałt") to rodzaj stanika stanowiący górną część sukni. Składa się z części tylnej przykrywającej plecy i dwóch nieschodzących się ze sobą przednich połówek.
Podobnie jak w stroju cieszyńskim, wilamowski oplecek niemal zawsze zszywało się ze spódnicą (tylko przy spódnicach noszonych pod odzieniem wierzchnim i przez to niewidocznych mógł być przymocowany za pomocą szelek). Kobiety posiadały zazwyczaj na różne okazje po kilka oplecków wykonanych z różnych materiałów (wełna, żakard, klot, atłas, kaszmir itp.) i w różnych wariantach kolorystycznych, najczęściej z wzorami kwiatowymi. Za najbardziej odświętny uznawano złoty oplecek ("gułdgyśtałt") uszyty z brokatowej tkaniny w czerwone kwiaty na złotym tle. Brzegi obszywano lamówką w kolorze czerwonym lub zielonym (jednobarwną lub z wzorem kwiatowym), przy czym dobór koloru odpowiadał barwie oplecka – do złotych i srebrnych dobierano zawsze czerwoną lamówkę.
We współczesnym stroju wilamowskim oplecki są z reguły zszyte na stałe z jedną spódnicą. Ich wygląd bazuje na różnych współcześnie dostępnych materiałach. Najczęściej spotykane są „krakowskie” z kwiecistym wzorem zaczerpniętym ze spódnic noszonych w stroju krakowskim i podhalańskim. Bywają one jednak krytykowane jako nieautentyczne i pozbawione oryginalności. Niejednokrotnie szyje się oplecki z materiałów na zasłony kupowanych w dużych sieciach handlowych. Innym źródłem są wzorzyste różnokolorowe materiały sprowadzane z Niemiec czy Austrii, jak też przerabiane ubrania ze sklepów z odzieżą używaną („z dziadów”). Lamówki wciąż występują w kolorze czerwonym lub zielonym i są dobierane w miarę możliwości na zasadzie kontrastu do barwy tła oplecka.
Fartuch.
Fartuch ("śjyctüh") to element stroju przykrywający wykonany z gorszego materiału przód spódnicy. Przyszywa się go do pasa ("gjytuł"); na długość odpowiada spódnicy, do której się go nosi.
Również fartuchy występowały niegdyś w wielu rodzajach. Do spódnicy niebieskiej, czerwonej, a także pasiastej siedmio- i pięcioguldenowej noszono fartuch zielony ("grinśjyctüh") uszyty z jedwabiu lub tafty. Odmianą fartucha zielonego był fartuch trawiasty ("grozśjyctüh") w jaśniejszym odcieniu zieleni. Za odświętne uznawano również biały fartuch turecki ("wȧjsy tjykiśy śjyctüh"), który występował w różnych odmianach zależnie od nadrukowanego na nim wzoru, na przykład: „z dużymi różami” ("myta grusa ruza"), „z podwójnymi różami” ("myta cwejfȧhtikja ruza"), „z wężowymi paskami” ("myta yterśtrima"), „z podkowami” ("myta hüfȧjzła"), „z zieloną gałązką” ("mytum grina rȧjzła"), „z jabłkami” ("myta opeła"), „z dzwoneczkami” ("myta kłengjela"), „z pazurami” ("myta pazyryn"), „z kocimi łapkami” ("myta kocaśłapa"), „z rzędami” ("myta cȧjłihła"), „z szyszkami” ("myta śyśkja") itp. Poszczególne typy były noszone do różnych rodzajów spódnic i na różne okazje.
Trzecim rodzajem był fartuch pasiasty ("śtrimikjeśjyctüh") w czerwone lub niebieskie pasy na białym tle, który był używany jako codzienny lub żałobny, przy czym ten w pasy czerwone uważano za lepszy i niezakładano go na przykład do prac w polu. Pojawiały się również białe fartuchy w kwiatki, kółka, kropki i inne drobne wzory, które stanowiły część stroju codziennego i były wyraźnie odróżniane od odświętnych białych fartuchów tureckich. Do późniejszych innowacji należą fartuchy w paski biało-zielone, niebiesko-czarne i inne.
Niedostępność materiałów o odpowiednim wzorze spowodowała, że w II połowie XX wieku zaprzestano wykonywania białych fartuchów tureckich, a ich rolę przejął fartuch zielony. W 2016 działaczom ze Stowarzyszenia „Wilamowanie” udało się sprowadzić z Republiki Czeskiej materiał o wzorze identycznym z przedwojennym fartuchem „z rzędami”, który sprzedawano tam jako element stroju ludowego ze Słowacji Morawskiej. Fartuch zielony jest dziś najczęściej szyty z satyny z dodatkiem wiskozy i jako łatwo dostępny uważany, inaczej niż w przeszłości, za mniej wartościowy od białego. Pas, do którego przyszywa się fartuch, był w przeszłości ozdobiony dekoracją kwiatową, obecnie często stosuje się jednolitą, czerwoną wstążkę, aczkolwiek niektórzy powracają do wersji z dekoracją.
Jupka.
Jupka ("jüpka") jest okryciem wierzchnim w formie kaftana. Może być wykonana z różnych materiałów (jedwab, wełna, aksamit, w nowszych czasach też plusz, atłas, satyna itp.) i w różnych wersjach kolorystycznych (z wyjątkiem czarnego).
Charakterystycznym elementem jest szeroki pas materiału przyszyty do jednego z boków, nazywany kys (dosłownie „poduszka”), w kolorze kontrastującym do głównego materiału, wykonany z aksamitu lub innego wzorzystego materiału, na różny sposób ozdabiany. Po jego bokach naszywano tasiemki o szerokości około centymetra – w wersji odświętnej jedwabne i jednobarwne, a w wersji codziennej bawełniane we wzorki czy paski. Z tego samego materiału co kys wykonywano pasek obrębiający jupkę od dołu oraz paski przy rękawach. Ponieważ kys przyszywano do jednego z boków, jupki zapinały się asymetrycznie; stosowano zapięcia na zatrzaski, a guziki przyszywano tylko dla ozdoby.
Jupki odświętne obszywano bortami – maszynowo wykonywanymi haftami, których rodzaj i liczba decydowały o przeznaczeniu danej jupki, a także świadczyły o zamożności kobiety ją noszącej. W późniejszym czasie naszywano również cekiny i inne aplikacje pasmanteryjne. Jupki dla starszych kobiet oraz postne i adwentowe wykonywano ze sztruksu i obszywano bawełnianymi koronkami, ewentualnie imitacjami bortów na bazie papieru. Jupki codzienne i żałobne szyte były z flaneli lub kretonu w kwiatki na czerwonym lub jasnym tle. 
O ile w przypadku spódnic czy fartuchów powtarzały się ustalone wzory, wygląd jupek był w dużej mierze kwestią indywidualną, w ramach ogólnej konwencji istniało duże pole do popisu dla kobiet.
Obecnie szyje się przede wszystkim jupki odświętne. Wykonywane są one tylko z materiałów gładkich, bez wzorów, w odcieniach czerwieni i różu, a także niebieskie. Krój rękawów i ramion jest „nowoczesny” i przypomina współczesne płaszcze. Jupki obszywa się koronkami, tasiemkami czy innymi aplikacjami, najczęściej w kolorze białym. Klasyczne obszycie jupki to równoległe do kysu białe koronki w układzie: szersza koronka, węższa koronka, zielona tasiemka, złoty sznurek i opcjonalnie biała aplikacja z motywem roślinnym. Rękaw obszywany jest analogiczną sekwencją, z tym że zamiast zielonej tasiemki stosuje się zielony pas materiału.
Kacabajka i jakła.
Kacabajka ("kacabȧjka"), inaczej też długa bajka ("łangy bȧjka"), to kaftan o długości za kolano, watowany i podszyty grubą szarą wełną. Jakła, zwana też krótką bajką ("kücy bȧjka"), to jego krótsza wersja. Według opisów z I połowy XX wieku oba rodzaje kaftana ozdabiane były złoto-czerwonym płaskim sznurkiem sprowadzanym z Wiednia.
Kacabajki wyszły z użycia już przed II wojną światową. W 1925 nosiło je już tylko kilka starszych kobiet. Jakły przetrwały dłużej, do lat 60. XX wieku. Oba elementy nie weszły w skład stroju używanego przez zespoły regionalne w PRL i później. W XXI wieku doszło jednak do ich renesansu. Na podstawie jedynych dwóch zachowanych egzemplarzy zrekostruowano wygląd tradycyjnej kacabajki, którą od 2009 zaczęły nosić wilamowskie kolędniczki. W tym samym czasie odrestaurowano zachowane jakły i na tej podstawie uszyto nowe. Odtworzone kacabajki i jakły zaczęły w społeczności wilamowskiej na nowo pełnić funkcję pełnoprawnego elementu stroju, który można zakładać zamiast kurtek i płaszczy masowej produkcji.
Czepiec.
Czepiec ("hoü") stanowi ważny wyróżnik stroju wilamowskiego. Jeszcze w latach 30. XX wieku żyły kobiety, które nigdy nie pokazywały się z gołą głową i „czepiły się” (tzn. zakładały czepiec) jeszcze przed wstaniem z łóżka. Każdy czepiec składa się z dwóch części: kolorowego czepca właściwego zakrywającego włosy (niegdyś wykonywanego głównie z kretonu, obecnie z różnorodnych materiałów, przeważnie bawełnianych) oraz zszytego z nim prostokąta z białej tkaniny (houäśtykla), który po założeniu czepca częściowo zakrywa czoło i boki głowy.
Nosi się naraz po kilka czepców o identycznym kroju zakładanych tak, by każdy kolejny dokładnie zakrywał czepiec znajdujący się pod nim. Współczesne Wilamowianki zakładają z reguły trzy–cztery czepce, w przeszłości ich liczba sięgała często siedmiu, a według Hermanna Mojmira mogło to być nawet dwanaście. Ważne, by wszystkie włosy były zakryte, a uszy wystawały na zewnątrz. Na szczególnie uroczyste okazje zakładano kiedyś jako wierzchni złoty czepiec ("gułdhoü") wykonany z takiej samej tkaniny brokatowej jak złoty oplecek. W późniejszym okresie pojawiały się też czepce srebrne czy w innych kolorach przetykane złotą lub srebrną nicią, a także z tkanin żakardowych.
Związka.
Związka ("drymła") to element odświętnego ubioru wilamowskich mężatek w postaci pasa białego płótna o długości około 120 cm i szerokości około 35 cm, ozdobionego koronkami i haftami, który składa się wzdłuż dłuższego boku na pół, a następnie zakłada od czoła na czepce i zawiązuje z tyłu głowy, przy czym nie może on w całości zasłonić "houäśtykla". Związki należą do najstarszych (mogły pojawić się już w XVI wieku) i najbardziej emblematycznych elementów stroju wilamowskiego.
Najbardziej odświętną postać związki zdobił niegdyś haft w kolorze czerwowym (bordowym), pozostałe mogły być pomarańczowe, żółte, białe lub w formie mereżki. Występowało sześć możliwych wzorów haftu: „starowiejski” ("wymysdiöfer"), „z krążkami” ("myta krynkjeła"), „z esami i zawijasami” ("myta esła ȧn zürgła"), „z esami i plackami” ("myta esła ȧn płacła"), „tyłami do siebie” ("myta rykja cü") oraz „czerwone wyszycie” ("rut oüsnyt"). Obecnie wykonuje się niemal wyłącznie związki czerwone z wykorzystaniem jednego wzoru haftu (z nici bordowych uzupełnionych złotymi w szerszym pasie) opartego na przedwojennym.
Chustka na głowę.
Chustki na głowę ("tihła") wykorzystywane w stroju wilamowskim można podzielić na cztery typy noszone w zależności od okazji i rodzaju związki, do której były dopasowywane: czerwone drogie chustki ("toüruttihła"), tureckie chustki ("tjykiśy tihła"), wiedeńskie chustki ("winer tihła") oraz zwyczajne chustki ("gywynłikjy tihła"). Chustki tureckie i wiedeńskie były białe z nadrukowanymi kolorowymi dekoracjami roślinnymi, podstawowa różnica między nimi polegała na tym, że tureckie zdobione były wielobarwnie, a wiedeńskie jednobarwnie – z drukiem różowym/jasnoczerwonym lub granatowym/czarnym. Również chustki czerwone posiadały dekorację roślinną. Chustki zwyczajne były białe lub brudnożółte z różnymi jednokolorowymi wzorami: kwiatami, kropkami, gwiazdkami itp. Wszystkie rodzaje chustek były zakładane w ten sposób, by pozostał widoczny haft związki, oraz wiązane pod brodą na dwa węzły w jeden ze dwóch sposobów: „na rogi” ("uf dy cypułn") lub „na motyla” ("mulkjadrymuł").
Tradycja noszenia chustek wśród pokolenia urodzonego po 1950 praktycznie zanikła, ale od drugiej dekady XXI wieku zaczęła się powoli odradzać.
Odziewaczka.
Odziewaczka ("ymertihła") to duża, kwadratowa, wełniana chusta z frędzlami o bokach długości najczęściej 150–170 cm. Jest składana w trójkąt i zarzucana na plecy tak, by zakrywała od tyłu chustkę na głowę, ale nie zaginała wiązania pod brodą; kilkunastocentymetrowy pas materiału pod karkiem wywija się na zewnątrz.
W przeszłości istniało wiele rodzajów odziewaczek. Kobiety posiadały po kilkanaście lub więcej sztuk i dobierały je na rozmaitych zasadach. Za najbardziej odświetne uznawano białe odziewaczki ("wȧjsymertihła") i żołte odziewaczki ("gałymertihła"), które zakupywano w Wiedniu, żywiąc przekonanie o ich tureckim pochodzeniu. Oba rodzaje chust bogato zdobione były ornamentami roślinnymi i geometrycznymi, pośrodku żołtej odziewaczki wyszywano dużą, ośmioramienną gwiazdę. Biała odziewaczka była nieodłącznym elementem stroju panny młodej, żółta – drużki. Wiele kobiet nosiło je też na Wielkanoc i Boże Narodzenie. Innym rodzajem były odziewaczki kraciaste, w których dominował kolor czerwony. Za najbardziej odświętne, zaraz po białej i żółtej, uważano odziewacki „od Baranły” ("baranłyśe") i „od Śłysera” ("śłyśeryśe"). W dużej mierze o poziomie odświętności odziewaczki kraciastej decydowała wielkość kraty. Elementem stroju codziennego były odziewaczki w kolorystyce szarej, brązowej i czarnej, które nazywano „polskimi” ("pönyś tihła"), bo nosiły je też mieszkanki okolicznych wsi.
Współcześnie występują wyłącznie odziewaczki kraciaste. Wykonywane są z różnych materiałów, niekoniecznie już tylko z wełny, a ich dekoracja zbliżona jest do przedwojennego wzoru „z małą kratą” ("myta klina kastła").
Welon.
Welon ("tüh", "drüżkja tüh") to duża – najczęściej powtarzający się wymiar to 90 x 220 cm – tkanina zwierzchnia wykonywana początkowo z białego płótna, a od początku XX wieku z prześwitujących materiałów, by nie zakrywała reszty stroju. Występuje tylko w najbardziej odświętnej wersji stroju. Współcześnie jako materiał dominuje organtyna lub materiały naśladujace muślin i szych. Boki obszywane są koronkami, a pośrodku tworzy się pętelki z białej nici, za które można trzymać welon palcami. Dawniej welony obszywano haftami takimi samymi jak na żółtych związkach.
Dodatki.
Ważnym elementem stroju wilamowskiego są zawieszane na szyi czerwone korale ("koroln"). Tradycyjny pełen zestaw składa się z pięciu rzędów podzielonych na dwie wiązki – jedna o trzech sznurach i jedna o dwóch dłuższych sznurach ze srebrnym krzyżykiem ("kröucła") przywiązywanym czerwoną bądź kwiecistą wstążką. Komplety różniły się między sobą okazałością, o czym decydowała wielkość i waga poszczególnych rzędów. Pięć rzędów korali zakładano w niedzielę i święta, ale nie okresie żałoby, w poście i adwencie. Współcześnie prawdziwe korale zostały wyparte przez wyroby z tworzywa sztucznego. Niektóre Wilamowianki noszą trzyrzędowe zestawy również w sytuacjach, gdy dawniejsza tradycja nakazywałaby pięć.
Jeśli chodzi o obuwie ("śü"), przed II wojną światową najczęściej noszono trzewiki sięgające ponad kostkę z czarnej skóry i zamszu, czasem o ciemnozielonym odcieniu, haftowane w proste wzory kwiatowe. Współcześnie najważniejszym wyznacznikiem „wilamowskości” butów są czerwone sznurówki, tradycja dawniej nieznana. Noszone jest zarówno obuwie o wyglądzie zbliżonym do wzorów przedwojennych, jak i różnego rodzaju zastępniki, w tym „buty krakowskie” kupowane w jednej z firm zajmujących się masową produkcją obuwia do strojów ludowych. Na nogi zakładane są pończochy ("zoka") z kolorowymi paskami, często czerwonymi czy różowymi.
Za element dekoracyjny i wykończeniowy służą wstążka pod korale ("korolbynzuł") i wstążka na plecy ("aksułbynzuł"), najczęściej w kolorze z czerwonymi z różnymi motywami kwiatowymi.
Przykładowe zestawy.
Strój na Boże Ciało (narodowy).
Najbardziej odświętny wariant stroju wilamowskiego to strój zakładany przez mężatki na Boże Ciało, a w przeszłości także z okazji chrzcin przez matki chrzestne oraz przez gości weselnych. Nazywany on jest też strojem narodowym. Składa się z czerwonej lub niebieskiej spódnicy, złotego oplecka, zielonego fartucha, jypły, wstążek pod korale i na plecy (z reguły czerwonych), pięciu rzędów korali z krzyżem, maksymalnej liczby czepców (dawniej nawet do dwunastu) nakrytych złotym czepcem, czerwonej związki oraz welonu lub ewentualnie czerwonej chustki. Współcześnie obserwowane jest pewne rozluźnienie zasad, co przejawia się na przykład w tym, że niektóre kobiety w ogóle rezygnują z nakrycia głowy, czy w różnym podejściu do ilości korali i obecności krzyża.
Strój zespołowy.
Strojem zespołowym nazywa się strój noszony przez członkinie zespołów pieśni i tańca „Wilamowice” oraz „Fil Wilamowice” podczas występów. Składa się na niego spódnica pasiasta (czasem też niebieska) zszyta z opleckiem „krakowskim”, zielony fartuch, jypła, trzy lub pięć rzędów korali, wstążka pod korale i na plecy (z reguły czerwone), a także buty z czerwonymi sznurówkami. Na głowie noszony jest najczęściej wianek, choć mężatki tańczące z grupą młodzieżową zakładają czepce z żółtą związką. Chustka zamiast na głowie wsadzona jest z boku fartucha. Do niektórych tańców, a także podczas chłodów na występy na zewnątrz, do kościoła czy podczas przemarszów, zakładana jest kraciasta odziewaczka.
Stroje weselne.
Przedwojenny strój panny młodej składał się z niebieskiej spódnicy, srebrnego oplecka, zielonego fartucha z białą wstążką, jypły, pięciu rzędów korali z krzyżem, białej wstążki pod korale i czerwonej na plecy oraz wianka z białych kwiatów. W drodze do ślubu zakładano białą odziewaczkę, a po oczepinach srebrny czepiec z czerwoną lub pomarańczową związką. W przypadku biedniejszych rodzin możliwe było też użycie innych, tańszych elementów.
Przedwojenny strój drużki składał się z najdroższej spódnicy pasiastej („siedmioguldenowej” lub „pięcioguldenowej”), złotego oplecka, zielonego fartucha, jypły, różowej lub czerwonej wstążki pod korale, czerwonej wstążki na plecy, pięciu rzędów korali z krzyżem i wianka z różowych kwiatów, a na całość narzucano żółtą odziewaczkę. Gościnie weselne przychodziły w stroju narodowym (z tym że z czerwoną chustką, a nie welonem). Skromniej ubierała się matka panny młodej: spódnica pasiasta, biały fartuch w kwiaty, jupka, czepce z pomarańczową związką i czerwona chustka. W drugi dzień wesela wszystkie uczestniczki wydarzenia zakładały już skromniejsze wersje stroju.
Na okazję ślubu aktywistki Justyny Majerskiej i Rafała Sznajdra w 2016, który był pierwszym po wielu latach ślubem w strojach, odtworzony został dawny strój panny młodej, ale z dodatkiem elementów nawiązujących do współczesnych sukien ślubnych, takich jak biała wstążka również na plecy, białe hafty do jypły, a także białe tasiemki do oplecka i do włosów. Ponadto od około 2010 pojawiła się moda na drużki w strojach wilamowskich, które jednak po uroczystości kościelnej przebierają się we współczesne kreacje. Stroje pojawiają również wśród gości na ślubach członków zespołów pieśni i tańca.
Stroje żałobne.
Przed II wojną światową rozróżniano strój na ciężką żałobę (tj. na pogrzeb i okres sześciu tygodni od śmierci bliskiej osoby) i strój na lekką żałobę (od szóstego tygodnia). Na ciężką żałobę zakładano najskromniejszą spódnicę pasiastą typu pszczyńskiego, fartuch w niebieskie bądź czarne pasy, bawełnianą jupkę z ubogimi ozdobami i trzy rzędy korali bez krzyża. Mężatki na głowie nosiły trzy czepce, związkę z mereżką i chustki z jednobarwnym drukiem na białym tle. Na wierzch zarzucano odziewaczkę o niebieskich kratach w ciemniejszej tonacji. Podczas lekkiej żałoby noszono spódnicę pasiastą np. „od Kalety” czy „w żółte paski”, fartuch w czerwone pasy, nieco zdobniejszą lecz wciąż skromną jupkę i trzy rzędy korali z krzyżem, a na czepce nakładano związkę z białym haftem i białą chustkę z wielokolorowym drukiem. Odziewaczki miały większą ilość czerwieni w porównaniu ze strojem na ciężką żałobę.
W tradycji wilamowskiej czerń nie jest kolorem żałobnym, czarne elementy pojawiły się dopiero po wojnie pod wpływem kultury polskiej. Z drugiej strony pamięć o tradycyjnej żałobnej bieli przejawia się we wprowadzaniu białych elementów do dzisiejszych czarnych ubrań. Dawny strój na ciężką żałobę pojawił się w XXI wieku kilkukrotnie w użyciu podczas pogrzebów, ale nie jest to trend głęboko zakorzeniony. Na niektórych pogrzebach widuje się Wilamowianki w różnych, swobodnie interpretowanych wersjach stroju odświętnego.
Strój męski.
Współcześnie używany męski strój wilamowski bazuje na stroju zespołowym zaprojektowanym przez Jadwigę Bilczewską-Stanecką po powstaniu Regionalnego Zespołu Pieśni i Tańca „Wilamowice” w 1948 i wykazuje wiele podobieństw do strojów ze Śląska Cieszyńskiego czy górali żywieckich. Składa się z białej koszuli, lajbika z rękawami lub bez rękawów (najczęściej w kolorze czarnym, ciemnoniebieskim lub bordowym, ale istnieją też inne warianty), wstążki pod szyją z motywami kwiatowymi, czarnych spodni, skórzanego pasa z haftowanymi kwiatami nabijanego ćwiekami lub w tańszej wersji z lekkiej tkaniny w kwiaty czy paski, a także z kapelusza z kwiecistą wstążką. Do kościoła i na większe uroczystości stosuje się czarną marynarkę, która różni się od lajbika krojem i aksamitnymi wykończeniami. Jako „zespołowy strój codzienny” określa się z kolei kombinację białej koszuli, sztruksowej kamizelki, czarnych spodni i kapelusza z żakardową wstążką.
W ramach działań rewitalizacyjnych w XXI wieku powróciły do repertuaru ubioru męskiego również niektóre elementy wyparte w przeszłości. Od 2008 datuje się ponowna popularyzacja długich czarnych płaszczy znanych pod nazwą "ibercijer". Okazjonalnie od 2014 noszona jest też pelerynka zakładana na płaszcz lub stanowiąca z nim integralna całość zwana "mantuł", która jako historyczna część ubioru męskiego znana jest tylko z opisów odnoszących się do przełomu XIX i XX wieku. Oprócz klasycznych kapeluszy niektórzy mężczyźni powracają do tradycji noszenia cylindrów.
Strój śmierguśnicki.
Ubiór wilamowskich śmierguśników – chłopców uczestniczących w wielkanocnej tradycji odwiedzania panien i oblewania ich wodą – składa się z czterech elementów: bluzy i spodni poobszywanych różnymi kolorowymi kawałkami tkanin, tasiemkami i frędzelkami, maski z masy papierowej wytworzonej z wykorzystaniem starych gazet i pomalowanej z zewnątrz farbami, a także kapelusza śmierguśnickiego, który w swojej klasycznej postaci powstaje z bibuły i umieszczany jest na stelażu z drutów pokrywającym kapelusz o szerokim rondzie, a także posiada długi ogon z kolorowych wstążek oraz kawałek tkaniny z troczkami okrywający boki twarzy i kark. Zgodnie z tradycyjnym założeniem, współcześnie niekonsenkwentnie przestrzeganym, takie przebranie miało uniemożliwiać rozpoznanie śmierguśnika.

</doc>
<doc id="767203" url="https://pl.wikipedia.org/wiki?curid=767203" title="Bosch">
Bosch

Geografia.
Den Bosch – inna nazwa miasta ’s-Hertogenbosch

</doc>
<doc id="767206" url="https://pl.wikipedia.org/wiki?curid=767206" title="O₂ plc">
O₂ plc



</doc>
<doc id="767208" url="https://pl.wikipedia.org/wiki?curid=767208" title="Skipjack (algorytm)">
Skipjack (algorytm)

Skipjack – symetryczny, blokowy algorytm szyfrujący, stworzony przez NSA. Przez długi czas jego budowa była tajna, została ujawniona w 1998 roku. Szyfr korzysta z klucza o długości 80 bitów, a wielkość szyfrowanego bloku to 64 bity. Oparty jest na sieci Feistela. Algorytm nie jest bezpieczny – 31 z 32 rund jest podatnych na atak oparty na kryptoanalizie różnicowej.

</doc>
<doc id="767214" url="https://pl.wikipedia.org/wiki?curid=767214" title="Wiedergeltingen">
Wiedergeltingen

Wiedergeltingen – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Türkheim. Leży w Szwabii, około 12 km na wschód od Mindelheimu, przy autostradzie A96, drodze B18 i linii kolejowej Memmingen – Monachium.
Polityka.
Wójtem gminy jest Michael Schulz z CSU, rada gminy składa się z 12 osób.

</doc>
<doc id="767219" url="https://pl.wikipedia.org/wiki?curid=767219" title="Constantin von Neurath">
Constantin von Neurath



</doc>
<doc id="767224" url="https://pl.wikipedia.org/wiki?curid=767224" title="Chao Drive">
Chao Drive



</doc>
<doc id="767226" url="https://pl.wikipedia.org/wiki?curid=767226" title="Konstantin Freiherr von Neurath">
Konstantin Freiherr von Neurath



</doc>
<doc id="767227" url="https://pl.wikipedia.org/wiki?curid=767227" title="Adamczyk">
Adamczyk

Osoby noszące nazwisko Adamczyk:

</doc>
<doc id="767228" url="https://pl.wikipedia.org/wiki?curid=767228" title="Jadwiga Strzelecka (piosenkarka)">
Jadwiga Strzelecka (piosenkarka)

Jadwiga Strzelecka (ur. 11 grudnia 1943 w Łodzi) – polska piosenkarka.
W 1964 zajęła I miejsce na Festiwalu Piosenki Polskiej w Opolu w koncercie „Giełda giełd”. W 1975 wraz z Ireną Jarocką i Danielem zdobyła II nagrodę na Coupe d'Europe Musicale w Villach (Austria). II nagrodę zdobyła również na festiwalu w Sofii w 1976. Wylansowała takie przeboje jak „Co ja zrobię, że cię lubię”, „A w górach już jesień”, „Gdzie ten świat młodych lat”, „Miłość to raz”, „Tylko ten”, „Przed nami świat”. Komponowali dla niej Jarosław Kukulski, Włodzimierz Korcz, Piotr Figiel. Występowała na Festiwalu Piosenki Radzieckiej w Zielonej Górze.

</doc>
<doc id="767235" url="https://pl.wikipedia.org/wiki?curid=767235" title="Asansol">
Asansol

Asansol (bengalski: আসানসোল) – miasto w północno-wschodnich Indiach, które leży w dolinie rzeki Damodar, w stanie Bengal Zachodni. Jest drugim co do wielkości miasta i aglomeracji w Zachodnim Bengalu po Kalkucie&lt;ref name="Urban Agglomerations/Cities having population 1 lakh and above"&gt;&lt;/ref&gt; i 39 największą aglomeracją w Indiach&lt;ref name="Urban Agglomerations/Cities having population 1 million and above"&gt;&lt;/ref&gt;.
W 1991 miasto liczyło ok. 262 tys. mieszkańców.
Ważny ośrodek w okręgu przemysłowym, gdzie rozwinął się przemysł hutniczy, maszynowy, środków transportu, elektrotechniczny, metalowy oraz chemiczny.
Zabytki.
W pobliżu miasta znajdują się świątynie hinduistyczne z wysokimi śikharami, które przypominają świątynie Bhubaneśwaru.

</doc>
<doc id="767236" url="https://pl.wikipedia.org/wiki?curid=767236" title="Kwas szikimowy">
Kwas szikimowy

Kwas szikimowy – organiczny związek chemiczny z grupy hydroksykwasów karboksylowych. Uczestniczy w biosyntezie aromatycznych aminokwasów – fenyloalaniny, tryptofanu i tyrozyny – a także fenoli i auksyn u roślin.
Biosynteza kwasu szikimowego:
Synteza kwasu 3-dehydrochinowego (DHQ) z kwasu fosfoenolopirogronowego i erytrozo-4-fosforanu poprzez pośredni 7-fosforan kwasu -"arabino"-hept-2-ulosonowego:
Dehydratacja DHQ do kwasu 3-dehydroszikimowego, a następnie redukcja do kwasu szikimowego:

</doc>
<doc id="767237" url="https://pl.wikipedia.org/wiki?curid=767237" title="Quantico">
Quantico

Miejscowości w USA :
Inne :

</doc>
<doc id="767238" url="https://pl.wikipedia.org/wiki?curid=767238" title="Mgławica Merope">
Mgławica Merope

Mgławica Merope (NGC 1435, nazywana również Mgławicą Tempela) – mgławica refleksyjna w gromadzie Plejady w gwiazdozbiorze Byka. Odkrył ją 19 października 1859 Wilhelm Tempel. 
NGC 1435 była jedyną mgławicą refleksyjną w Plejadach znaną Johnowi Herschelowi, kiedy tworzył swój Katalog Ogólny ("General Catalogue"). Nadał jej oznaczenie GC 768. W katalogu NGC jest opisana jako duża, ale bardzo słaba mgławica dyfuzyjna wokół gwiazdy Merope, podany rozmiar kątowy wynosi około 0,5°.
W pobliżu Mgławicy Merope znajduje się mgławica dyfuzyjna IC 349 nazywana "Mgławicą Merope Barnarda".

</doc>
<doc id="767240" url="https://pl.wikipedia.org/wiki?curid=767240" title="Salgen">
Salgen

Salgen – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Pfaffenhausen. Leży w Szwabii, około 10 km na północ od Mindelheimu.
Polityka.
Wójtem gminy jest Johann Egger, rada gminy składa się z 12 osób.
Oświata.
W gminie znajduje się przedszkole (50 miejsc i 50 dzieci).

</doc>
<doc id="767244" url="https://pl.wikipedia.org/wiki?curid=767244" title="Šimić">
Šimić



</doc>
<doc id="767245" url="https://pl.wikipedia.org/wiki?curid=767245" title="Wilhelm Tempel">
Wilhelm Tempel



</doc>
<doc id="767249" url="https://pl.wikipedia.org/wiki?curid=767249" title="Pinchas Menachem Joskowicz">
Pinchas Menachem Joskowicz

Pinchas Menachem Joskowicz (hebr. , ur. 1924 w Zduńskiej Woli, zm. 26 listopada 2010 w Jerozolimie) – rabin chasydzki Ger, w latach 1988–1999 naczelny rabin Polski.
Życiorys.
Urodził się w Zduńskiej Woli w wielodzietnej rodzinie chasydzkiej, związanej z dworem cadyków z Góry Kalwarii. Podczas II wojny światowej przebywał w getcie łódzkim, skąd następnie został przewieziony do niemieckiego obozu koncentracyjnego Auschwitz-Birkenau. Po zakończeniu wojny rozpoczął studia rabinackie w Bergen. Tam otrzymał smichę rabinacką. W 1947 wyemigrował do Izraela, gdzie w Jerozolimie dokończył studia w jesziwie. Razem z żoną, którą poznał w Izraelu, byli wychowawcami w domu dziecka. W późniejszym okresie został pracownikiem Ministerstwa Opieki Społecznej. Prowadził także firmę farmaceutyczną.
W 1988, na mocy porozumienia władz Polskiej Rzeczypospolitej Ludowej i Izraela, został wybrany naczelnym rabinem Polski. Stosunki między rabinem a zarządem Związku Gmin Wyznaniowych Żydowskich nie układały się najlepiej ze względu na konserwatyzm religijny rabina i nieprzestrzeganie przez większość członków związku przykazań judaizmu ortodoksyjnego.
W 1996 ukazała się po polsku jego książka pt. "Opowieść o radości i cierpieniu", w której zawarł swoje wspomnienia i refleksje dotyczące przedwojennej społeczności żydowskiej w Polsce.
W 1999 w czasie wizyty Jana Pawła II w sejmie Joskowicz zbulwersował część polskiej opinii publicznej skierowaną do papieża prośbą o usunięcie „krzyża papieskiego” z terenu dawnego obozu zagłady w Oświęcimiu: „Proszę, aby pan papież dał wezwanie do swoich ludzi, by także ten ostatni krzyż wyprowadzili z tego obozu”. Wkrótce później złożył urząd i powrócił do Izraela.

</doc>
<doc id="767250" url="https://pl.wikipedia.org/wiki?curid=767250" title="NGC 1435">
NGC 1435



</doc>
<doc id="767251" url="https://pl.wikipedia.org/wiki?curid=767251" title="Mgławica Tempela">
Mgławica Tempela



</doc>
<doc id="767256" url="https://pl.wikipedia.org/wiki?curid=767256" title="Anyż gwiaździsty">
Anyż gwiaździsty



</doc>
<doc id="767259" url="https://pl.wikipedia.org/wiki?curid=767259" title="Piotr Figiel">
Piotr Figiel

Piotr Figiel (ur. 13 kwietnia 1940 w Warszawie, zm. 22 grudnia 2011) – polski kompozytor, aranżer, pianista, organista i wokalista.
Piotr Figiel ukończył w 1960 studia w Państwowej Wyższej Szkole Muzycznej w Krakowie, w klasie fortepianu. Autor muzyki filmowej do filmów, programów telewizyjnych, widowisk teatralnych oraz radiowych, a także piosenek dla znanych artystów muzycznych, m.in. muzyki do piosenki "Powrócisz tu" (1967) z repertuaru Ireny Santor.
Kariera muzyczna.
Zadebiutował w roku 1963 jako pianista. W roku kolejnym rozpoczął pracę kompozytorską (pierwszą jego piosenką był "Wędrowny cyrk" napisany do tekstu Janusza Kondratowicza dla Marii Koterbskiej). W tym czasie nawiązał też współpracę z Orkiestrą Taneczną Polskiego Radia pod kierownictwem Edwarda Czernego, z którą związany był do 1967 roku.
Współpracował też jako kompozytor i aranżer z Big Bandem Andrzeja Kurylewicza, Orkiestrą Polskiego Radia i Telewizji Studio S-1 Bogusława Klimczuka oraz ze Studiem M-2 (eksperymentalnym studiem muzyki rozrywkowej). Założył też własną orkiestrę Radiowego Studia Rytm, którą kierował.
W latach 1967–1969 współpracował z zespołem muzycznym "The Clivers", składającym się z muzyków różnych narodowości. Z grupą tą koncertował jako organista w Szwecji i Finlandii.
Od 1971 roku prowadził własne grupy muzyczne zajmujące się przede wszystkim muzyką instrumentalną. Od roku 1973 tworzył muzykę dla potrzeb filmu, a od 1974 również do spektakli teatralnych. W roku 1974 założył studyjną orkiestrę "Piotr Figiel Ensemble".
W roku 1981 wyjechał do RFN. Był tam pianistą i aranżerem big bandu działającego przy stacji radiowej Rias. Później miał też możliwość współpracy ze studiami nagraniowymi Global Music Group.
Współpracował z wieloma gwiazdami polskiej estrady: Ewą Bem, zespołem Bemibek, Stanem Borysem, Katarzyną Bovery, Krzysztofem Cugowskim, zespołem Czerwono-Czarni, Bogdanem Czyżewskim, Fryderyką Elkaną, Henrykiem Fabianem, Marią Figiel, Anną German, Anną Jantar, Ireną Jarocką, Marią Koterbską, Stenią Kozłowską, Krzysztofem Krawczykiem, Jolantą Kubicką, Haliną Kunicką, Kwartetem Warszawskim, Jackiem Lechem, Heleną Majdaniec, Alicją Majewską, Bogusławem Mecem, Wojciechem Młynarskim, Lucyną Owsińską, Jerzym Połomskim, Krystyną Prońko, Danutą Rinn, Marylą Rodowicz, Ireną Santor, Urszulą Sipińską, Katarzyną Sobczyk, Zdzisławą Sośnicką, Jadwigą Strzelecką, zespołem Trubadurzy, Teresą Tutinas, Zbigniewem Wodeckim, Tadeuszem Woźniakiem, Bogdaną Zagórską, Andrzejem Zauchą.
Został pochowany na starym cmentarzu na Służewie.
Dyskografia (wybór).
z Piotr Figiel Ensemble.
Sesyjna
Solo.
Sesyjna
Składanki
Najważniejsze kompozycje.
Spektakle teatralne.
Teatr Telewizji

</doc>
<doc id="767262" url="https://pl.wikipedia.org/wiki?curid=767262" title="Antyfeminizm">
Antyfeminizm

Antyfeminizm – stanowisko sprzeciwiające się ideom i ruchowi feministycznemu. Antyfeminizm jest pojęciem nieostrym i istnieje wiele jego odmian.
Antyfeminizm nie jest tym samym co mizoginia czy seksizm. Mizoginia to niechęć wobec kobiet, a seksizm to ich dyskryminacja ze względu na płeć. Mogą więc istnieć bez odniesienia do feminizmu i są znacznie od niego starsze. Antyfeminizm jest natomiast sprzeciwem wobec idei i ruchu feministycznego i dlatego jego początki datowane są na epokę oświecenia.
Różnorodność antyfeminizmu.
Pojęcia feminizmu i antyfeminizmu są często kontestowane, a o ich zakres znaczeniowy toczone są gorące spory. Określenia te są używane nie tylko w celach opisowych, ale także jako pewne etykietki, stosowane w celach retorycznych. Obie strony określają się również za pomocą różnych obraźliwych epitetów (np. feminazistki), co ma je nawzajem skompromitować w oczach opinii publicznej.
Znaczenie antyfeminizmu jest też zmienne w czasie. Ruch i idee feministyczne ewoluowały, a wraz z nimi ewoluowała opozycja wobec nich. Wielu współczesnych antyfeministów sprzeciwia się współczesnemu feminizmowi (drugo- i trzeciofalowemu), natomiast nie zgłasza zastrzeżeń wobec idei pierwszofalowych, takich jak równy dostęp do edukacji, prawo wyborcze dla kobiet czy równość w dysponowaniu majątkiem. Do historycznych nurtów antyfeminizmu należy np. dziewiętnastowieczny antysufrażyzm, sprzeciwiający się ruchowi sufrażystek.
Antyfeminizm jest często pewnym praktycznym stanowiskiem, sprzeciwiającym się ruchowi feministycznemu i jego działaniom w sferze publicznej. Może być jednak także prowadzony tylko na poziomie teoretycznym.
Antyfeminizmy różnią się też w zależności od tego, z czego wypływa ich sprzeciw wobec feminizmu. W szczególności rozróżnia się antyfeminizm bazujący na naukach biologicznych (nierówności mają charakter naturalny) od biorącego swe źródła w światopoglądzie religijnym (nierówność płci ma charakter nadnaturalny). Do pierwszej grupy należą m.in. niektórzy socjobiolodzy (np. Steven Goldberg), do drugiej religijni konserwatyści (np. Promise Keepers).
Religijne podstawy antyfeminizmu.
Wiele z postaci antyfeminizmu ugruntowanych jest w religii. Większość wielkich religii opisuje męską dominację jako porządek naturalny. Według Biblii traktowanej jako autorytet w judaizmie i chrześcijaństwie kobieta została stworzona po mężczyźnie, jest też przyczyną wygnania ludzi z raju. Fragmenty o podległej pozycji kobiet można znaleźć również w Koranie. Niektórzy wyznawcy tych religii uznają więc, że ich nakazy są nie do pogodzenia z programem feministycznym. Szczególnie silny antyfeminizm cechuje fundamentalistyczne odłamy tych religii. W ramach wielu religii istnieją jednak także odłamy prezentujące stanowisko feministyczne (np. chrześcijaństwo feministyczne).
Biologiczne podstawy antyfeminizmu.
Antyfeminizm odwołujący się do biologii wskazuje z kolei, że feminizm jest antynaukowy, a w szczególności antydarwinowski. Zgodnie z nim „biologia jest przeznaczeniem”, tzn. różnice biologiczne determinują różnice w sytuacji społecznej płci. Nurt ten odwołuje się przede wszystkim do ewolucjonizmu. Zgodnie z tezami darwinistów każda z płci posiada swoiste predyspozycje wynikające z ich ról biologicznych w procesie ewolucji – zarówno fizyczne jak i psychiczne. Zgodnie z tym wiele idei feministycznych jest niebezpiecznych z punktu widzenia populacji. Walka o prawa reprodukcyjne (np. antykoncepcja czy dostęp do aborcji), rezygnacja z życia rodzinnego na rzecz kariery zawodowej czy promocja homoseksualizmu (przez feminizm lesbijski) są postrzegane jako egoizm i „zdrada gatunku”.
Oprócz różnic w budowie fizycznej, biologicznie gruntowany antyfeminizm wskazuje również na różnice w psychice kobiet i mężczyzn, które mają wynikać z różnych ról przyjmowanych przez obie płcie w procesie ewolucji. Podpierając się psychologią ewolucyjną antyfeminiści wskazują, że różnice w działaniu mózgu uniemożliwiają faktyczną równość płci.
Do biologii odwołuje się również psychoanaliza. Sigmund Freud w swoich pracach przyjął tezę o fallocentryczności kultury ludzkiej. W konsekwencji jego zwolennicy traktowali różnice w psychice obu płci jako „naturalne” i niezmienne. Z biologizmem głównego nurtu freudyzmu polemizowały feministki psychoanalityczne, doprowadzając do rewizji wielu jego twierdzeń.
Antyfeminizm w krajach trzeciego świata.
Inny charakter ma antyfeminizm występujący w krajach Trzeciego Świata. Feminizm jest tam postrzegany jako zachodnia ideologia, będąca przejawem imperializmu kulturowego. Feminizm ma reprezentować problemy i interesy zachodnich białych kobiet z klasy średniej. Zachodnie feministki krytykowane są za paternalizm wobec kobiet Trzeciego Świata, których życia i problemów w istocie nie rozumieją. Stąd też niektóre działaczki kobiece z regionów słabo rozwiniętych wolą nazywać się "kobietystkami" ("womanists"). Kobietyzm ma zajmować się problemami kobiet Trzeciego Świata nie w opozycji do problemów tamtejszych mężczyzn, lecz wraz z nimi zajmować się dobrobytem całej społeczności.
Idee antyfeministyczne.
Jednym z czołowych twierdzeń feministek jest twierdzenie o dominacji mężczyzn w społeczeństwie. Antyfeminizm albo sprzeciwia się takiemu stwierdzeniu, albo też uważa, że nie jest możliwa jej zmiana. Różnice w społecznej sytuacji kobiet traktowane są przez niego jako konieczne bądź pożądane.
Istnieją dwa zasadnicze odłamy feminizmu różniące się celami do jakich dążą: feminizm równości i feminizm różnicy. Każdy z nich spotkał się z odmienną argumentacją antyfeministyczną.
Równość płci.
Feminizm równości dąży do zrównania różnic między kobietami a mężczyznami. Ideałem jest społeczeństwo androgyniczne, czyli społeczeństwo, w którym płeć nie jest istotną kategorią różnicującą położenie ludzi. Antyfeminiści traktują taką działalność za błędną i szkodliwą dla społeczeństwa. Główną strategią jest tutaj wskazywanie na istnienie oczywistych i nieusuwalnych różnic między mężczyznami a kobietami. Ponieważ kobiety są fizycznie różne od mężczyzn, ich sytuacja społeczna musi być odmienna. Takie cechy jak słabsza budowa fizyczna, rodzenie dzieci, odmienna konstytucja hormonalna powodują, że zdaniem antyfeministów prawdziwa równość płci jest niemożliwa. Wielu antyfeministów stosuje przy tym strategie ośmieszające absurdalność idei powszechnej równości, wskazując np. że zgodnie z nią mężczyźni powinni nauczyć się karmić piersią. Taka ośmieszająca kampania została skutecznie zastosowana przez przeciwników ratyfikacji poprawki do Konstytucji Stanów Zjednoczonych wprowadzającej równość płci ("Equal Rights Amendment"). Argumentowali oni, że oznacza ona obowiązkowe wprowadzenie toalet damsko-męskich. W wyniku tej kampanii, poprawka nie została ratyfikowana.
„Kobiece wartości”.
Z kolei feminizm różnicy uważa kobiety za zasadniczo różne od mężczyzn. W ich ocenie działalność feministek równości oznacza przyjęcie przez kobiety męskich cech i wartości. Feministki różnicy twierdzą, że odmienność kobiet nie oznacza, że są one gorsze. Jest ona inną, komplementarną wobec męskiej perspektywą życiową. W przeciwieństwie do perspektywy męskiej promującej agresję, konflikt, konkurencję i dominację, perspektywa kobieca opiera się na empatii, trosce oraz pełniejszym kontakcie ze środowiskiem. Zniesienie męskiej dominacji oznacza więc dla nich szerszy udział kobiet w życiu publicznym i przebudowę społeczeństwa zgodnie z kobiecymi wartościami.
Antyfeminiści krytykujący feminizm różnicy wskazują, że kobiece wartości są w istocie zagrożeniem dla istnienia społeczeństwa. Takie sfery życia jak gospodarka czy polityka są z natury konfliktowe i oparte na dominacji. Ich feminizacja jest więc szkodliwa społecznie.
Życie osobiste.
Bardzo często zarzuty wobec feminizmu mają charakter osobisty. Po śmierci jednej z pierwszych teoretyczek feminizmu, Mary Wollstonecraft, jej mąż opublikował wspomnienia na jej temat. Wbrew jego intencjom Mary Wollstonecraft została uznana (zgodnie z ówczesnymi standardami) za osobę niemoralną, a jej idee, wyrażone przede wszystkim w "Wołaniu o prawa kobiety", zostały skompromitowane. Takie wiązanie idei feministycznych z życiem osobistym feministek stało się częstą taktyką antyfeminizmu. Feministkom zarzuca się np., że ich poglądy wynikają z frustracji wywołanej brakiem satysfakcjonującego życia seksualnego czy rodzinnego. Są one opisywane bądź jako osoby nieatrakcyjne, aseksualne, „babochłopy”, bądź też jako osoby wyuzdane, o rozpasanej seksualności (szczególnie zwolenniczki feminizmu radykalnego, proseksualnego i lesbijskiego).
Podrzędna pozycja kobiet.
Niektórzy antyfeminiści uważają również że, wbrew przekonaniom feministek, społeczne instytucje nie faworyzują mężczyzn względem kobiet. Pozycja kobiet, choć niejednokrotnie odmienna od męskiej, nie może być traktowana jako gorsza. W szczególności wskazuje się na wysoką pozycję kobiet, które tradycyjnie uważane są za godne czci. Takie stanowisko prezentował m.in. John Ruskin w dyskusji na temat praw kobiet, jaką prowadził z Johnem Stuartem Millem. Z kolei feministki wskazują, że taka idealizacja kobiet jest jedną z form kontroli mężczyzn nad kobietami. W zamian za formalne przyznanie wyższości kobietom, mężczyźni zyskiwali nad nimi faktyczną władzę. Kobietom przypisywano pasywną rolę opiekunki ogniska domowego.
Antyfeminizm a konserwatyzm.
Antyfeminizm jest jednym ze stałych elementów światopoglądu konserwatywnego (w różnych jego postaciach). Dążenie feministek do zmiany społecznej (reformistycznej czy rewolucyjnej) stoi najczęściej w konflikcie z wartościami konserwatystów. Odejście od tradycyjnych ról płciowych prowadzić ma, zdaniem konserwatystów, do rozbijania rodziny i szkodzi nie tylko dobru dzieci, ale i całemu społeczeństwu.
Dodatkowo, od swoich początków, feminizm bardzo często łączył się z innymi ruchami reformistycznymi czy rewolucyjnymi (np. jakobinizmem, abolicjonizmem, antymilitaryzmem czy socjalizmem). Był też łącznie z nimi odrzucany.
Szczególnie silna fala konserwatywnego sprzeciwu wobec feminizmu ("backlash") miała miejsce w latach osiemdziesiątych XX wieku. Spowodowała ona wycofanie się państwa amerykańskiego z wielu równościowych programów społecznych. Susan Faludi, analizując ten proces w swojej popularnej książce, nazwała go „niewypowiedzianą wojną przeciwko amerykańskim kobietom”. Antyfeminiści wskazywali, że współczesny ruch feministyczny się wynaturzył i przestał służyć interesom zwykłych kobiet. Problem równości płci został już rozwiązany wraz z przyznaniem kobietom równych praw. Z tego powodu dalsza walka feministek pozbawiona jest sensu. Pogląd uznający, że ruch feministyczny osiągnął już sukces i powinien przestać działać, nazywany jest postfeminizmem i przez feministki jest często uznawany za przejaw konserwatywnej reakcji.

</doc>
<doc id="767264" url="https://pl.wikipedia.org/wiki?curid=767264" title="Hotel Lambert (obóz)">
Hotel Lambert (obóz)



</doc>
<doc id="767266" url="https://pl.wikipedia.org/wiki?curid=767266" title="Dynamit Chorzów">
Dynamit Chorzów

Narciarski Klub Sportowy Dynamit Chorzów – klub sportowy założony w 1985 roku, z siedzibą w Chorzowie przy ul. Odległej 5, którego głównym polem działania był biathlon. 
Historia.
Został założony 16 lutego 1985 roku przez Marcelego Truchana, który był jego wieloletnim prezesem. Choć początkowo klub posiadał dwie sekcje: narciarstwa alpejskiego i biegów narciarskich, to największy sukcesy odniósł w biathlonie. Dynamit był związany z przemysłem górniczym (przydomek „Górniczy” znajdował się w jego oryginalnej, pełnej nazwie), wspierało go katowickie Przedsiębiorstwo Robót Górniczych. W ramach klubu powstała pierwsza w Polsce żeńska sekcja biathlonu.
W połowie pierwszej dekady XXI w. popadł w problemy finansowe, w wyniku których z klubu zaczęli odchodzić utalentowani zawodnicy, którym Dynamit nie był w stanie zapewnić odpowiedniego finansowania. Pod koniec 2006 chorzowski klub, nie mając środków na remont zamkniętego przez inspektorat nadzoru budowlanego obiektu, stracił również dostęp do wykorzystywanej wcześniej strzelnicy. W kolejnych latach Dynamit osiągał coraz gorsze wyniki, a w listopadzie 2009 opuścił go uważany za najlepszego polskiego biathlonistę Tomasz Sikora (w barwach Dynamitu startował od 1994), któremu klub zalegał wówczas pieniądze.
Sukcesy.
Do roku 2003 Dynamit zgromadził w klubowej kolekcji 167 medali z mistrzostw świata, Europy, Polski i uniwersjad. Zawodnicy chorzowskiego klubu zdobywali także medale imprez międzynarodowych w biathlonie letnim. Za najlepszego zawodnika w historii klubu uważany był Tomasz Sikora, który w jego barwach zdobył srebrny medal Zimowych Igrzysk Olimpijskich 2006 w biegu ze startu wspólnego.
Zawodnicy.
Spośród zawodników klubu siedmiu wystąpiło na igrzyskach olimpijskich będąc zawodnikiem Dynamitu: 

</doc>
<doc id="767271" url="https://pl.wikipedia.org/wiki?curid=767271" title="Antoine Gizenga">
Antoine Gizenga

Antoine Gizenga (ur. 5 października 1925 w Bandundu, zm. 24 lutego 2019 w Kinszasie) – kongijski polityk, dwukrotny premier w latach 1960–1961 oraz od 30 grudnia 2006 do 10 października 2008.
Życiorys.
Antoine Gizenga pełnił po raz pierwszy urząd premiera w latach 1960–1961, a także wicepremiera (1960, 1961–1962) oraz głowy państwa w czasie powstania w 1961. Jego pierwszy gabinet został w lutym 1961 uznany przez 21 afrykańskich, azjatyckich i wschodnioeuropejskich państw. Gizenga był dwukrotnie więziony, po raz pierwszy w okresie od stycznia 1962 do lipca 1964, a następnie od października 1964 do listopada 1965. W latach 1965–1992 przebywał na uchodźstwie.
W lipcu 2006 Gizenga wziął udział w wyborach prezydenckich, z ramienia Zjednoczonej Partii Lumumbistów ("Parti Lumumbiste Unifié", PALU). Zajął w nich trzecie miejsce z wynikiem 13,06% głosów, zaraz po Josephie Kabili i Jean-Pierre Bembie.
30 września 2006 Gizenga podpisał porozumienie koalicyjne z ugrupowaniem Kabili, Sojuszem na rzecz Większości Prezydenckiej. W związku z tym udzielił mu także poparcia w październikowej II turze wyborów. Uzyskał w zamian gwarancje objęcia fotelu premiera. 6 grudnia 2006 Kabila, po zwycięstwie w wyborach, został mianowany prezydentem Demokratycznej Republiki Konga. Następnie, zgodnie z wcześniejszą umową, 30 grudnia 2006 mianował Gizengę szefem rządu. 5 lutego 2007 Gizenga ogłosił skład swojego rządu, który utworzyło 59 osób. W listopadzie 2007 doszło w nim do pierwszych zmian i redukcji liczebności gabinetu do 44 członków.
25 września 2008 Antoine Gizenga podał się do dymisji, motywując to zaawansowanym wiekiem (83 lata). Prezydent Kabila przyjął dymisję 28 września 2008. 10 października 2008 Joseph Kabila nowym premierem mianował Adolphe Muzito, także członka Zjednoczonej Partii Lumumbistów.

</doc>
<doc id="767272" url="https://pl.wikipedia.org/wiki?curid=767272" title="OWT-67">
OWT-67

OWT-67 – system budownictwa oparty na prefabrykatach w postaci płyt betonowych popularnie nazywany wielką płytą. Powstał w 1967 r. (stąd nazwa). Płyty elewacyjne zbudowane są z dwóch warstw żelbetu oddzielonych warstwą izolacyjną (najczęściej styropianem). System składa się z modułów, gdzie największy ma powierzchnię 540 × 480 cm. Obrysem każdego modułu są ściany nośne o grubości 14 cm, co uniemożliwia budowanie pomieszczeń większych niż największy moduł. Stropy grubości również 14 cm opierają się na trzech ścianach nośnych.
W tym systemie budowano budynki 5- i 11-kondygnacyjne. Jest to jeden z najpopularniejszych systemów budownictwa w Polsce. Obecnie nie buduje się tym systemem, chociażby ze względu na niespełnianie obowiązujących norm termicznych.

</doc>
<doc id="767280" url="https://pl.wikipedia.org/wiki?curid=767280" title="Dżanin">
Dżanin

Dżanin ("Dżenin"; arab.: جنين, hebr.: ג'נין, ang. Jenin) – jedno z miast Autonomii Palestyńskiej, położone na północy Zachodniego Brzegu.
Ludność.
Zgodnie z obliczeniami opartymi na spisie powszechnym z 1997 r. w Dżaninie mieszka ok. 34 tys. Palestyńczyków. Dalsze 13 tys. żyje w okolicznych obozach dla palestyńskich uchodźców (42% z nich nie ukończyło 15 roku życia). W całym dystrykcie Dżanin mieszka 250 tys. osób .
Historia.
Po wojnie sześciodniowej w 1967 r., Dżanin okupowany był przez Izrael. Od 1994 w składzie Autonomii Palestyńskiej. Region najcięższych starć podczas drugiej intifady, która wybuchła w 2000 r. W 2002 Izrael przejął kontrolę nad miastem w ramach operacji Tarcza Obronna.
Gospodarka.
W mieście rozwinięte rzemiosło, w okolicach uprawy - zwłaszcza zbóż i winorośli.
Zabytki.
Ruiny kościołów bizantyjskich.

</doc>
<doc id="767281" url="https://pl.wikipedia.org/wiki?curid=767281" title="Mikan – pomarańczowy kot">
Mikan – pomarańczowy kot

 – japoński serial animowany z 1992 roku wyprodukowany przez wytwórnię Nippon Animation zrealizowany na podstawie komiksu Abiko Miwa pod tym samym tytułem. Serial anime składał się z 31 odcinków.
Fabuła.
Serial opowiada o przygodach kota imieniem Mikan (kiedyś miał na imię Tom), który po śmierci dziadka uciekł z wioski i pobiegł do miasta, gdzie mieszka Tom Kusanagi, syn państwa Kusanagi. Chłopiec wracając ze szkoły spotyka dziwnego pomarańczowego kota i postanawia zabrać go do domu. Jak się później okazuje, Mikan potrafi mówić ludzkim głosem i… przejawia niemałą skłonność do napojów wyskokowych, co staje się przyczyną wielu zabawnych zdarzeń.
Postacie.
Inne koty i psy.
Głos: Elżbieta Bednarek (wersja polska); Yōko Kawanami (wersja oryginalna)
Głos: Brygida Turowska-Szymczak (wersja polska); Chika Sakamoto (wersja oryginalna)
Szkoła Podstawowa w Yozakura.
Głos: Jacek Kopczyński (wersja polska); Kazue Ikura (wersja oryginalna)
Głos: Agnieszka Kunikowska (wersja polska); Junko Asami (wersja oryginalna)
Głos: Beata Łuczak (wersja polska); Chisa Yokoyama (wersja oryginalna)
Głos: January Brunov (wersja polska); Katsumi Suzuki (wersja oryginalna)
Pozostałe postacie.
Głos: Andrzej Arciszewski (wersja polska); Takkō Ishimori (wersja oryginalna)
Głos: Irena Malarczyk (wersja polska); Atsuko Mine (wersja oryginalna)
Głos: Wojciech Paszkowski (wersja polska); Eken Mine (wersja oryginalna)
Głos: Iwona Rulewicz (wersja polska); Yoshino Takamori (wersja oryginalna)
Głos: Wojciech Paszkowski (wersja polska); Hikaru Midorikawa (wersja oryginalna)
Głos: Włodzimierz Bednarski (wersja polska); Minoru Yada (wersja oryginalna)
Głos: Joanna Orzeszkowska (wersja polska); Reiko Suzuki (wersja oryginalna)
Głos: Joanna Orzeszkowska (wersja polska); Hisako Kyōda (wersja oryginalna)
Wersja polska.
Premierowa polska emisja serialu "Mikan - pomarańczowy kot" rozpoczęła się 14 maja 1998 roku na antenie TVN w ramach bloku Bajkowe kino, w miejsce produkcji "Szopy pracze". Anime było emitowane o godzinie 14:00 (emisja powtórkowa na następny dzień o 8:00). Finałowy odcinek został wyemitowany 25 czerwca 1998 roku, po czym serial został zastąpiony w bloku "Bajkowe kino" przez produkcję "Kucyki i przyjaciele". "Mikan - pomarańczowy kot" został następnie powtórzony na antenie TVN w dniach 12 marca-5 kwietnia 1999 roku (emisja odcinków nr 15-31). Polski dubbing został przygotowany przez studio Master Film dla TVN.
Wersja polska: Master Film na zlecenie TVNReżyseria: Ewa KaniaDialogi:
Dźwięk: Aleksandra StępniewskaMontaż: Krzysztof PodolskiTeksty piosenek: Andrzej BrzeskiOpracowanie muzyczne: Eugeniusz MajchrzakKierownik produkcji: Agnieszka Wiśniowska
Wystąpili:
oraz:
i inni
Piosenkę śpiewała: Joanna Pałucka

</doc>
<doc id="767282" url="https://pl.wikipedia.org/wiki?curid=767282" title="Monviso">
Monviso



</doc>
<doc id="767283" url="https://pl.wikipedia.org/wiki?curid=767283" title="Bunt Satsumy">
Bunt Satsumy

 – ostatnia i najpoważniejsza rewolta byłych samurajów z prowincji Satsuma, reprezentujących upadający system feudalny ("bakuhan-taisei", „system siogunatu i domen”), przeciwko nowemu rządowi cesarza Meiji. Bunt trwał od 29 stycznia do 24 września 1877 r. na Kiusiu ("Kyūshū"). Przywódcą był Takamori Saigō (1828–1877).
Podłoże.
Przyczyn wybuchu rebelii należy doszukiwać się w społecznym niezadowoleniu z reform, które nastąpiły po obaleniu siogunatu ("bakufu") w 1868 roku. Modernizacja oznaczała odebranie dotychczasowych przywilejów kaście wojowników i podkopanie ich sytuacji materialnej. Wielu byłych samurajów odczuwało dyskomfort związany z kierunkiem, w jakim podążała Japonia, będącym jawnym pogwałceniem idei "jōi" („wypędzić barbarzyńców”), jednego z haseł, które wyniosło reformatorów okresu Meiji do władzy. Pomimo kluczowej roli odgrywanej przez Satsumę w nowym rządzie, wśród szeregowych samurajów narastało niezadowolenie.
Chociaż domena ("han") Satsuma odegrała kluczową rolę w restauracji cesarstwa i modernizacji Japonii po ponad 250 latach panowania rodu Tokugawów, a jej przedstawiciele uzyskali wiele wiodących stanowisk w nowym systemie władzy, to wśród klasy byłych wojowników narastało niezadowolenie z prozachodniego kierunku, w którym zmierzał kraj. Ponadto przemiany polityczne, gospodarcze i społeczne kraju oznaczały dla nich utratę uprzywilejowanego statusu społecznego i finansowego.
Znaczącą rolę w buncie odegrał Takamori Saigō, jedna z kluczowych i najbardziej znanych postaci przewrotu Meiji. Początkowo był on zwolennikiem przemian i obalenia siogunatu Tokugawów. Został doradcą młodego cesarza i ministrem w nowym rządzie. Stopniowo jednak zaczął okazywać krytycyzm wobec prozachodnich reform i dążyć do utrzymania przywilejów dla klasy samurajów. Opowiedział się także za wojną z Koreą (rozważano taką możliwość po niedyplomatycznym potraktowaniu japońskiej delegacji przez władze Korei), ale jego koncepcje zostały odrzucone. Takamori Saigō od czasu odejścia z rządu Meiji z powodu odrzucenia jego inicjatywy w kierunku wywołania wojny z Koreą pozostawał na uboczu, izolując się od polityki. Zamiast tego angażował się w działalność tzw. "shigakkō", czyli prywatnych szkół dla samurajów. To właśnie spośród studentów tych szkół rekrutowała się większość buntowników.
Pierwszy spór wybuchł podczas reformy płac. W 1870 roku zniesiono podział wśród samurajów, ale Kagoshima zignorowała rządowe wytyczne i pozostała przy starym systemie rang. W 1872 wprowadzono wprawdzie podział wojowników na dwie kategorie, ale nadal przeciwstawiano się zrównaniu wszystkich wobec prawa. W 1873 roku rząd przeprowadził reformę gruntową – w Kagoshimie zmiany te udało się wprowadzić dopiero po stłumieniu rebelii Seinan. Tego samego roku w życie weszła ustawa o powszechnym poborze do wojska, co bezpośrednio godziło w godność samurajów i zasadniczo odbierało sens bycia ich klasie. Krytyczny moment nadszedł w 1876 roku – 28 marca zakazano noszenia mieczy wszystkim z wyjątkiem żołnierzy i policjantów. Gubernator Kagoshimy odmówił wprowadzenia edyktu w życie, w związku z czym został odwołany. W Satsumie zaczęły mnożyć się lokalne bunty.
W styczniu 1877 roku rząd, zaniepokojony głosami dochodzącymi z Kagoshimy, wysłał do Satsumy statek z żądaniem wydania całych zapasów amunicji. Wieść o tym podburzyła studentów "shigakkō". Nocą 30 stycznia wdarli się do prochowni i zabrali ok. 60 tys. sztuk amunicji; po tym jednym nastąpiły kolejne ataki. Jednocześnie wyszła na jaw afera, w którą ponoć zamieszane były władze, dążące do kontroli nad "shigakkō", a nawet do zamachu na życie Saigō. Ten ostatni, choć zasadniczo nie pochwalał buntu przeciw rządowi, było nie było, cesarskiemu, ostatecznie zdecydował się poprzeć buntowników, a nawet stanąć na ich czele.
Walka.
Niezadowolenie wśród samurajów oraz poparcie dla Saigō były tak silne, że Satsuma prawie oddzieliła się od rządu centralnego przed końcem 1876 r. i zaczęła szykować się do wojny. Z tego powodu w styczniu 1877 r. władze wysłały okręt wojenny do Kagoshimy, aby rozbroić to główne miasto Satsumy. Jednostka została jednak przejęta przez zbuntowanych samurajów. Incydent spowodował przyspieszenie decyzji o wyruszeniu na Tokio. Armia, rekrutująca się głównie spośród studentów "shigakkō", liczyła łącznie ok. 12 tys. ludzi. Była jednak pozbawiona wsparcia logistycznego i źródeł zaopatrzenia. W porównaniu z tym wojska rządowe dysponowały 14 razy większymi zasobami dział i amunicji. Armia około dwudziestu tysięcy samurajów wyruszyła na nową stolicę z zamiarem dokonania przewrotu i przywrócenia tradycyjnego porządku społecznego i wartości.
15 lutego oddziały rebeliantów wyruszyły na Kumamoto. Oficjalnie maszerowały jako „eskorta” Saigō, który udawał się do Tokio. 22 lutego przystąpiły do oblężenia garnizonu w Kumamoto w centralnej części Kiusiu, gdzie załoga pod dowództwem generała Kanjō Taniego powstrzymywała ich przez około sześć tygodni. Rebelianci atakowali z mieczami w dłoniach, stając naprzeciw nowocześnie uzbrojonym żołnierzom oddziałów cesarskich. Pomimo poparcia miejscowej ludności, przeciągające się oblężenie szybko wyczerpywało siły rebeliantów. Był to poważny błąd z ich strony, gdyż pozwoliło to w międzyczasie oddziałom rządowym (ok. 300 tys.) na dotarcie na miejsce oblężenia. 15 kwietnia oddziały rządowe dotarły do Kumamoto. Armia rządowa, uzbrojona w nowoczesną broń palną i stosująca nową taktykę, pod dowództwem Sumiyoshiego Kawamury zepchnęła ostatecznie „buntowników z dwoma mieczami” do Kagoshimy. Od tej pory obraz wojny diametralnie się zmienił. Od maja do września 1877 roku wojska cesarskie prowadziły pościg za cofającymi się rebeliantami. Ostateczna bitwa miała rozegrać się na zboczach Shiroyamy. Po kilku graniczących z cudem ucieczkach przed naporem oddziałów rządowych rebelianci przygotowywali się do ostatecznego rozstrzygnięcia. Około 400-osobowemu oddziałowi Takamoriego Saigō brakowało prowiantu, amunicji, lekarstw. 23 września dowodzący wojskami cesarskimi Aritomo Yamagata wysłał do Saigō list z propozycją zawieszenia broni. Nie otrzymał odpowiedzi. Następnego dnia o 3 nad ranem jego armia przystąpiła do szturmu na Shiroyamę. Przewaga oddziałów rządowych wynosiła 60 do 1, do tego należy dodać wsparcie artylerii. Do godziny 6 przy życiu pozostało tylko 40 rebeliantów, a Saigō był śmiertelnie ranny. Gdy umarł, ostatni z samurajów z mieczami w dłoniach rzucili się na oddziały Yamagaty. Przywitał ich ogień artylerii. Wraz z ich śmiercią skończyła się wojna "seinan".
Rebelia Satsumy była trudnym wyzwaniem dla nowej władzy cesarskiej, ale wyszła ona z niej wzmocniona. Dla samurajów oznaczała koniec istotnej roli w dziejach Japonii. Takamori Saigō został tragicznym bohaterem, symbolem poświęcenia dla wyznawanych zasad.
Był to ostatni zryw zdeklasowanych samurajów. Sympatie narodu stały po stronie pokonanych i postać Saigō doczekała się mitologizacji jeszcze za życia. Powstało wiele legend, mówiących że przeżył i udał się na kontynent rekrutować siły do podboju Japonii. Nie mogąc sobie poradzić ze społecznym poparciem dla Saigō rząd Meiji oczyścił jego imię 22 lutego 1889 roku i awansował pośmiertnie do najwyższych honorów.

</doc>
<doc id="767287" url="https://pl.wikipedia.org/wiki?curid=767287" title="Antares (ujednoznacznienie)">
Antares (ujednoznacznienie)



</doc>
<doc id="767293" url="https://pl.wikipedia.org/wiki?curid=767293" title="Sean Lennon">
Sean Lennon

Sean Taro Ono Lennon (ur. 9 października 1975) – amerykański muzyk, pisarz, autor piosenek oraz aktor.
Jest synem brytyjskiego muzyka Johna Lennona i japońskiej artystki awangardowej Yoko Ono, oraz przyrodnim bratem Juliana Lennona (syna Johna z pierwszego małżeństwa) i Kyoko Chan Cox (córki Yoko z pierwszego małżeństwa).
Życiorys.
Dorastanie i edukacja.
Sean urodził się w Nowym Jorku, w dniu 35. urodzin swego ojca. Jego narodziny spowodowały odejście Johna ze świata muzyki i show-biznesu.
Jego ojciec nagrał dla niego piosenkę zatytułowaną "Beautiful Boy (Darling Boy)", która jakoby opisuje moment przed położeniem chłopca do łóżka. Przy końcu utworu słychać jak Lennon mówi: „Good night, Sean. See you in the morning”.
Uczęszczał do ekskluzywnych, elitarnych i prywatnych szkół (Institut Le Rosey w Szwajcarii, Ethical Culture School oraz Dalton School w Nowym Jorku). Pierwszy raz na scenie pojawił się jako sześciolatek, kiedy to na płycie Yoko Ono – Season of Glass – recytował opowieść, której nauczył go ojciec. Trzy lata później zaśpiewał pierwszą piosenkę „It’s Alright”, która pojawiła się na albumie jego matki, wydanym z okazji jej 50. urodzin. Później, w roku 1991, pojawił się na albumie Lenny’ego Kravitza „Mama Said”. W 1995 roku wziął udział w tworzeniu awangardowego albumu Yoko, pt. „Rising”.
Twórczość solowa i Cibo Matto.
W 1997 roku dołączył do stworzonego w Nowym Jorku japońskiego duetu Cibo Matto (Miho Hatori i Yuka Honda) Jordan Galland, z którym wspólnie nagrał minialbum „Super Relax”. Rok później wydał swój debiutancki solowy album "Into the Sun", który zebrał dość pochlebne opinie w środowisku krytyków muzycznych. Płyta ta została stworzona przy współpracy z Yuką Honda, która była w tym czasie partnerką Seana. Rok później wydano minialbum Seana "Half Horse, Half Musician", który zawierał kilka nowych piosenek, ale także remiksy tych wydanych na "Into the Sun". Jeszcze tego samego roku Cibo Mato wydało swój drugi album – „Stereo Type A”. W roku 2001 Sean wystąpił wraz z Rufusem Wainwrightem i Mobym na koncercie "Come Together: A Night for John Lennon’s Words and Music", gdzie zagrał piosenki „This Boy” i „Across the Universe”. Potem, aż do końca 2005 roku, usunął się w cień.
Współczesność.
W lutym 2006 roku na profilu Seana w serwisie MySpace pojawił się utwór „Dead Meat” zwiastujący wydanie nowego albumu "Friendly Fire". Wiosną tego samego roku w sieci opublikowano zwiastun wersji CD/DVD płyty, który zawierał sceny wycięte z filmowej wersji albumu. "Friendly Fire" wydano 3 października 2006 roku. Od tamtego czasu Sean pojawiał się kilka razy w programach telewizyjnych, wykonując swój singel "Dead Meat". Pracował także, wraz z gitarzystą The Strokes, Albertem Hammondem, nad jego solowym albumem „Yours to Keep”, który został wydany 9 października 2006.
W 2008 roku pojawił się gościnnie na albumie "Easy Come Easy Go" Marianne Faithfull.

</doc>
<doc id="767294" url="https://pl.wikipedia.org/wiki?curid=767294" title="Major Indoor Lacrosse League sezon 1992">
Major Indoor Lacrosse League sezon 1992

Sezon rozpoczął się 27 grudnia 1991 roku, a zakończył 11 kwietnia 1992 roku. W tym sezonie do ligi dołączył zespół Buffalo Bandits, a zespół New England Blazers zmienił nazwę na Boston Blazers. W tym sezonie nie grano All-Star Game. Był to szósty sezon zawodowej ligi lacrosse (licząc sezony EPBLL). Mistrzem sezonu została drużyna Buffalo Bandits.
Wyniki sezonu.
"W – Wygrane, P – Przegrane, PRC – Liczba wygranych meczów w procentach, GZ – Gole zdobyte, GS – Gole stracone"

</doc>
<doc id="767297" url="https://pl.wikipedia.org/wiki?curid=767297" title="Etienne-Louis Boullee">
Etienne-Louis Boullee



</doc>
<doc id="767300" url="https://pl.wikipedia.org/wiki?curid=767300" title="Piotr Urbaniak">
Piotr Urbaniak

Piotr Urbaniak (ur. 6 października 1967) – polski aktor, dziennikarz radiowy i prezenter telewizyjny.
Życiorys.
Jest starszym bratem Krzysztofa Urbaniaka, dziennikarza RMF FM.
Absolwent PWST im. Solskiego w Krakowie (1990). W tym samym roku zadebiutował na deskach Teatru Ludowego w Krakowie, w spektaklu "Opera żebracza".
W 1995 zadebiutował jako aktor Starego Teatru w Krakowie, w którym występował do 1997. Przez kolejne cztery lata był aktorem krakowskiego Teatru „Bagatela”, do którego powrócił w 2008.
Do 2004 pracował w RMF FM, gdzie prowadził kilka audycji, m.in. "Pociąg do Hollywood" czy "Wstawaj szkoda dnia". Od jesieni 2004 do czerwca 2008 pracował w RMF Classic.
Występował w programie telewizyjnym "Spotkanie z Balladą". Od września 2008 współprowadził program TVP1 "Kawa czy herbata?".

</doc>
<doc id="767301" url="https://pl.wikipedia.org/wiki?curid=767301" title="Windows/286">
Windows/286



</doc>
<doc id="767303" url="https://pl.wikipedia.org/wiki?curid=767303" title="Rada Narodowa Śląska Cieszyńskiego">
Rada Narodowa Śląska Cieszyńskiego



</doc>
<doc id="767305" url="https://pl.wikipedia.org/wiki?curid=767305" title="Opole Grotowice">
Opole Grotowice

Opole Grotowice – przystanek kolejowy w Opolu, w dzielnicy Grotowice, w województwie opolskim, w Polsce.
W roku 2017 przystanek obsługiwał 100–149 pasażerów na dobę.

</doc>
<doc id="767314" url="https://pl.wikipedia.org/wiki?curid=767314" title="A. N. Roquelaure">
A. N. Roquelaure



</doc>
<doc id="767316" url="https://pl.wikipedia.org/wiki?curid=767316" title="Puchar Caldera">
Puchar Caldera

Calder Cup – trofeum przyznawane corocznie zwycięzcy playoff rozgrywek American Hockey League, co za tym idzie zwycięzcy ligi. Pierwszy raz wręczony po zakończeniu sezonu 1937/1938. Nazwa pucharu pochodzi od nazwiska pierwszego prezydenta National Hockey League Franka Caldera. "Calder Cup" różni się od Calder Memorial Trophy tym, że to drugie trofeum przyznawane jest najlepszemu debiutowi ligi NHL.
Dotychczas 33 drużyny zdobyły to trofeum. Najwięcej, jedenastokrotnie zdobywcą Calder Cup był zespół Hershey Bears. Drużyna to ponadto uczestniczyła w 23 finałach ligi AHL co czyni ją najbardziej utytułowaną w historii. Drugą pod względem zwycięstw ligi jest Cleveland Barons, którzy uczestniczyli w lidze do roku 1973. W tym czasie zdobyli to trofeum dziewięć razy.

</doc>
<doc id="767317" url="https://pl.wikipedia.org/wiki?curid=767317" title="Calder Cup">
Calder Cup



</doc>
<doc id="767318" url="https://pl.wikipedia.org/wiki?curid=767318" title="Jason Alexander">
Jason Alexander

Jason Alexander, właśc. Jay Scott Greenspan (ur. 23 września 1959 w Newark) – amerykański aktor, komik, reżyser i prezenter telewizyjny. Laureat nagrody Tony (1989), Grammy (1990) i Emmy (2020). Odtwórca roli George’a Costanzy w sitcomie "Kroniki Seinfelda" (1989–1998), która przyniosła mu popularność. W 1990 wystąpił w komedii romantycznej "Pretty Woman" jako Phillip Stuckey. 
Życiorys.
Urodził się w Newark w New Jersey w rodzinie żydowskiej jako syn Ruth Minnie (z domu Simon), pielęgniarki i administratora opieki zdrowotnej, oraz Alexandra B. Greenspana, kierownika księgowości. Wychowywał się w Maplewood i Livingston, gdzie w 1977 ukończył Livingston High School. Po ukończeniu szkoły średniej studiował na wydziale teatralnym na Uniwersytecie Bostońskim; opuścił studia na trzecim roku, aby podjąć pełnoetatową pracę aktorską w Nowym Jorku. W 1995 uczelnia przyznała mu tytuł honorowy.
W 1981 debiutował na Broadwayu w roli Joego w komedii muzycznej "Merrily We Roll Along". W 1982 wystąpił w produkcji off–broadwayowskiej "Forbidden Broadway".
31 maja 1981 ożenił się z aktorką Daeną E. Title. Mają dwóch synów; Gabriela (ur. 1991) i Noaha (ur. 1996). 

</doc>
<doc id="767324" url="https://pl.wikipedia.org/wiki?curid=767324" title="Zasobność gleby">
Zasobność gleby

Zasobność gleby - sumaryczna zawartość w glebie dostępnych dla roślin makro- i mikroelementów.
Zasobność gleby zależy od składu granulometrycznego, składu mineralogicznego, ilości i jakości materii organicznej, w tym związków próchniczych, odczynu gleby, potencjału oksydoredukcyjnego, właściwości sorpcyjnych wraz ze składem jonowym kompleksu sorpcyjnego. Zaczyna się ona tworzyć wraz z powstawaniem gleby pod wpływem wietrzenia i gromadzenia i przekształceń materii organicznej.
Właściwość ta może być wynikiem naturalnych procesów glebotwórczych - zasobność naturalna. Może być ona też wytworzona przez człowieka w procesie uprawy i nawożenia - zasobność agrotechniczna (antropogeniczna, sztuczna). Wszystkie składniki występujące w glebie mają mniejszą lub większą dostępność dla roślin. Różne gatunki roślin, a nawet te same rośliny w różnych fazach rozwoju mają różną możliwość przyswojenia danych składników pokarmowych. Stąd rozróżnić można zasobność ogólną - całkowitą ilość składników, a także zasobność w składniki przyswajalne dla konkretnych gatunków/odmian/stadiów rozwoju roślin (z charakterystyczną dla siebie zdolnością przyswojenia mniej lub bardziej związanych składników).
Zasobność można ocenić orientacyjnie na podstawie składu mineralnego, typu, właściwości gleby itp. (głównie w glebach naturalnych), lecz jest to trudne i pracochłonne. Dużo lepsze jest stosowanie analizy chemicznej wyciągów z gleb (zdolność ekstrakcyjna różnych wyciągów jest porównywalna z różną zdolnością rozpuszczania i przyswajania składników pokarmowych przez korzenie roślin), którą wykonują m.in. Okręgowe Stacje Chemiczno-Rolnicze. Prawidłowe ocenienie zasobności zarówno w poziomie orno-próchnicznym jak i w głębszych poziomach gleby (co w praktyce jest często zaniedbywane) jest podstawą racjonalnego nawożenia.

</doc>
<doc id="767328" url="https://pl.wikipedia.org/wiki?curid=767328" title="Gustave Le Bon">
Gustave Le Bon

Gustave Le Bon (urodził się 7 maja 1841 w Nogent-le-Rotrou; zmarł 13 grudnia 1931 w Paryżu) – francuski socjolog i psycholog. Le Bon i Gabriel Tarde uznawani są za inicjatorów psychologii społecznej i głównych przedstawicieli psychologizmu w socjologii. Le Bon po ukończeniu studiów lekarskich i uzyskaniu stopnia doktora medycyny został wysłany przez rząd francuski do Indii (1884) w celu zbadania zabytków archeologicznych, następnie podróżował po Europie, Afryce Północnej i Azji; był inicjatorem i wydawcą serii „"Bibliothèque de philosophie scientifique"".
Główną dziedziną zainteresowań Le Bona była psychologia społeczna, a zwłaszcza psychologia tłumu i zbiorowości, ale interesował się także anatomią, fizjologią, antropologią, fizyką, chemią, etnopsychologią i historią cywilizacji, etnografią, archeologią i paleografią oraz teorią wychowania i psychologią wychowawczą.
Jako pierwszy Le Bon dokonał psychologicznej analizy zachowania tłumu ludzkiego, którą ujął w słynnej książce "Psychologie des foules" ("Psychologia tłumu") wydanej w 1895. Jego zdaniem w wyniku następstw rewolucji przemysłowej życie polityczne zaczynają opanowywać tłumy, które pod względem psychologicznym są tworem anormalnym, ponieważ rządzą nimi popędy i cechują je zachowania irracjonalne, ze skłonnością do ulegania sugestii; wychodząc z tych przesłanek, Le Bon krytykował socjalizm ("Psychologia socjalizmu") i syndykalizm oraz wszelkie tendencje egalitarne. Był również autorem koncepcji, według której ustroje społeczne wywodzą się z instynktów ludzkich.
Linki zewnętrzne.
 

</doc>
<doc id="767333" url="https://pl.wikipedia.org/wiki?curid=767333" title="Brodick">
Brodick

Brodick (szk. "Breadhaig") – miejscowość wypoczynkowa, największa na szkockiej wyspie Arran, położona nad zatoką Firth of Clyde, znana z własnego browaru, fabryki kosmetyków i świeczek oraz produkcji serów. W mieście, jak i na całej wyspie, znajdują się liczne pola golfowe.
Do głównych atrakcji turystycznych zaliczany jest zamek Brodick, otoczony ogrodami z bujną roślinnością. Dobrze rozbudowana infrastruktura turystyczna: hotele, restauracje, schroniska, wypożyczalnie sprzętu.

</doc>
<doc id="767344" url="https://pl.wikipedia.org/wiki?curid=767344" title="Dominik Łoś">
Dominik Łoś

Dominik Łoś (ur. 1975) – polski aktor.
Życiorys.
W 1998 roku ukończył studia w Akademii Teatralnej w Warszawie.

</doc>
<doc id="767351" url="https://pl.wikipedia.org/wiki?curid=767351" title="Bolívar (szczyt)">
Bolívar (szczyt)

Pico Bolívar – najwyższy szczyt Wenezueli, w stanie Mérida. Leży w paśmie Cordillera de Mérida, w Andach. Szczyt został nazwany na cześć południowoamerykańskiego bohatera Simóna Bolívara. Szczytu nie należy mylić z innym szczytem o podobnej nazwie – Simón Bolívar w Kolumbii. Według starszych pomiarów Pico Bolívar miał mieć wysokość 5007 m, wysokość tę wciąż podają niektóre źródła. W 2002 r. Diego Deiros, Carlos Rodríguez, José Hernández przeprowadzili pomiary z pomocą GPS, które wskazały wysokość 4978 ± 0,4 m.
Na Pico Espejo w pobliżu szczytu Pico Bolivar można dostać się kolejką linową "Teleférico de Mérida", najwyżej położoną kolejką tego typu na świecie. U stóp góry znajduje się miasto Mérida.
Pierwszego wejścia na szczyt dokonali E. Bourgoin, H.M. Molina i D. Pena w 1935 r.

</doc>
<doc id="767352" url="https://pl.wikipedia.org/wiki?curid=767352" title="Meander (czasopismo)">
Meander (czasopismo)

Meander – obecnie rocznik, wcześniej kwartalnik, wcześniej dwumiesięcznik i miesięcznik, poświęcony szeroko rozumianej wiedzy o antyku. Ukazuje się w Warszawie od 1946 roku (pierwszy numer przygotowany był już w grudniu 1945 roku, lecz został wydany dopiero w styczniu roku następnego). Mimo licznych trudności finansowych czasopismo ukazuje się nieprzerwanie od 60 lat, cieszy się znaczną popularnością wśród zainteresowanych wiedzą o starożytności i jej recepcji w wiekach późniejszych. Pierwszym redaktorem pisma był prof. dr Kazimierz Kumaniecki. Redakcja działała w zrujnowanej Warszawie, przy odradzającym się Uniwersytecie Warszawskim. 
Z Meandrem związane były też następujące serie wydawnicze: Biblioteka Meandra (od 1947 r.), Auctarium Meandreum (od 1950 r.) – dla publikacji prac doktorskich i habilitacyjnych w językach obcych, oraz popularna seria "Świat starożytny". Ze względu na częste trudności finansowe jakie dotykały pismo, również serie książkowe były dyskontynuowane. 
W Meandrze publikują zarówno uznani uczeni jak i mniej doświadczeni adepci nauki. Prezentowane treści mają przystępną, ale rzetelnie opracowaną naukowo formę. Artykuły poruszają rozliczne tematy z zakresu literatury, historii, historii sztuki, ustroju antyku oraz epok późniejszych (co do ich związków ze starożytnością). Drukowane są w nim także przekłady literatury greckiej i łacińskiej oraz współczesne wiersze łacińskie i polskie. Zamieszczane są też informacje bibliograficzne (początkowo w ramach serii Antyk w Polsce, następnie w ramach czasopisma).
Publikowane są też artykuły ku czci wybitnych polskich filologów klasycznych (np. Tadeusza Sinko czy Stanisława Skiminy).
Pismo adresowane jest nie tylko do profesjonalistów (filolodzy, historycy, nauczyciele), ale także do szerokiego grona zainteresowanych.
Linki zewnętrzne.
Numery czasopisma od roku 2005 w otwartym dostępie 

</doc>
<doc id="767353" url="https://pl.wikipedia.org/wiki?curid=767353" title="Grover Washington Jr.">
Grover Washington Jr.

Grover Washington Jr. (ur. 12 grudnia 1943 w Buffalo, zm. 17 grudnia 1999 w Nowym Jorku) – amerykański saksofonista i flecista grający muzykę smooth jazz.
Współzałożyciel i jeden z najważniejszych stylistów tzw. „Smooth-Jazz-Genres”. Jego największy hit to „Just the Two of Us” wykonany wspólnie z Billem Withersem.
Życiorys.
Washington jr. urodził się rodzinie o muzycznych zainteresowaniach: mama była chórzystką w kościele, a tata oprócz kolekcjonowania płyt gramofonowych starego jazzu (tzw. 78-ek) dobrze grał na saksofonie. Washington jr dorastał wśród liderów big bandowych jak Benny Goodman i Fletcher Henderson. W wieku 8 lat otrzymał od ojca saksofon.
Zmarł na skutek silnego ataku serca w szpitalu St. Luke's-Roosevelt w Nowym Jorku.

</doc>
<doc id="767354" url="https://pl.wikipedia.org/wiki?curid=767354" title="Instytut Edukacji Medialnej i Dziennikarstwa Uniwersytetu Kardynała Stefana Wyszyńskiego">
Instytut Edukacji Medialnej i Dziennikarstwa Uniwersytetu Kardynała Stefana Wyszyńskiego

Instytut Edukacji Medialnej i Dziennikarstwa – (IEMiD) na Wydziale Teologicznym Uniwersytetu Kardynała Stefana Wyszyńskiego w Warszawie powstał 1 października 2002 roku, w miejsce istniejącej wcześniej Sekcji Teologii Środków Społecznego Przekazu. Obecnie instytut przygotowuje studentów do pracy w mediach na różnych stanowiskach. W roku akademickim 2008/2009 przeprowadzono reformę systemu nauczania, dzięki której zredukowano przedmioty teologiczne, a w znacznym stopniu zwiększono liczbę zajęć typowo dziennikarskich.
Decyzją Senatu UKSW w Warszawie z dnia 26 lutego 2009 r. na Wydziale Teologicznym utworzono nowy kierunek: dziennikarstwo i komunikacja społeczna od roku akademickiego 2010/2011 w formie studiów I stopnia stacjonarnych. Tak więc w IEMiD-zie studenci będą się kształcić na dwóch kierunkach studiów: teologii ze specjalnością „edukacja medialna i dziennikarstwo” (jednolite pięcioletnie studia magisterskie) oraz ww. kierunku „dziennikarstwo i komunikacja społeczna”
Od roku akademickiego 2011/2012 na kierunku „dziennikarstwo i komunikacja społeczna” studenci będą mogli kształcić się w dwóch specjalnościach:
W Instytucie Edukacji Medialnej i Dziennikarstwa funkcjonują następujące specjalizacje (studenci wybierają 2 z nich):

</doc>
<doc id="767355" url="https://pl.wikipedia.org/wiki?curid=767355" title="Łukasz Konopka">
Łukasz Konopka

Łukasz Konopka (ur. 22 grudnia 1976 w Czeladzi) – polski aktor teatralny, filmowy, telewizyjny i dubbingowy, reżyser. Absolwent Państwowej Wyższej Szkoły Filmowej, Telewizyjnej i Teatralnej w Łodzi (2005).
Teatr.
Pracę w teatrze rozpoczął jeszcze jako student PWSFTviT gościnnymi występami w Teatrze Nowym w Łodzi. W 2005 roku współpracował też z łódzkim Teatrem Studyjnym. W latach 2006–2008 zatrudniony jako aktor w Teatrze Zagłębia w Sosnowcu. Od 2008 roku jest etatowym aktorem Teatru Wybrzeże w Gdańsku.

</doc>
<doc id="767358" url="https://pl.wikipedia.org/wiki?curid=767358" title="BRW Stal Mielec">
BRW Stal Mielec



</doc>
<doc id="767359" url="https://pl.wikipedia.org/wiki?curid=767359" title="Gasadalur">
Gasadalur



</doc>
<doc id="767362" url="https://pl.wikipedia.org/wiki?curid=767362" title="Andrzej Gołda (dziennikarz)">
Andrzej Gołda (dziennikarz)

Andrzej Gołda (ur. 25 marca 1958 w Kielcach) – polski scenarzysta i dziennikarz.
Życiorys.
W 1986 ukończył studia na Wydziale Humanistycznym Wyższej Szkoły Pedagogicznej w Kielcach, a w 1996 Zaoczne Wyższe Zawodowe Studium Scenariuszowe PWSFTviT w Łodzi.
Był dziennikarzem "Gazety Kieleckiej" i "Słowa Ludu". 
W 1996 otrzymał Nagrodę Stowarzyszenia Dziennikarzy Polskich za wybitne osiągnięcia dziennikarskie.
W 1997 został laureatem I Nagrody w polskiej edycji konkursu Konkurs Hartley-Merrill za scenariusz "Biedroneczko, biedroneczko...".

</doc>
<doc id="767364" url="https://pl.wikipedia.org/wiki?curid=767364" title="Alpamayo">
Alpamayo

Alpamayo - szczyt w Andach w Kordylierze Białej o wysokości 5947 m n.p.m., słynący ze swej pięknej, dwustumetrowej wysokości ściany. Na wystawie fotograficznej w Monachium w 1966 roku nazwany "Najpiękniejszą górą świata".

</doc>
<doc id="767365" url="https://pl.wikipedia.org/wiki?curid=767365" title="Ruth Wysocki">
Ruth Wysocki

Ruth Wysocki (ur. 8 marca 1957) – amerykańska biegaczka średniodystansowa specjalizująca się w biegu na 1500 m.
Na Letnich Igrzyskach Olimpijskich w 1984 w Los Angeles zajęła szóste miejsce na dystansie 800 m i ósme na 1500 m. Zajęła siódme miejsce w biegu na 1500 m na Mistrzostwach Świata w Lekkoatletyce w 1995 w Göteborgu.

</doc>
<doc id="767367" url="https://pl.wikipedia.org/wiki?curid=767367" title="Płat śnieżny">
Płat śnieżny

Płat śnieżny – forma zmrożonego śniegu i firnu występuje w górnych partiach gór.
Płat śnieżny ma zróżnicowane właściwości: 
Płat śnieżny powstaje w ocienionych kotłach i zagłębieniach oraz u podnóża ścian po północnej stronie poniżej granicy powstawania lodowców.
Miejsca, w których długo zalegają płaty śnieżne noszą nazwę wyleżysk śnieżnych.

</doc>
<doc id="767369" url="https://pl.wikipedia.org/wiki?curid=767369" title="Stefan Władysław Bryła">
Stefan Władysław Bryła



</doc>
<doc id="767371" url="https://pl.wikipedia.org/wiki?curid=767371" title="Błogosławieństwo pontyfikalne">
Błogosławieństwo pontyfikalne

Błogosławieństwo pontyfikalne, błogosławieństwo biskupie – błogosławieństwo udzielane przez biskupa. Od błogosławieństwa udzielanego przez kapłana wyróżniają je wezwania wprowadzające oraz trzykrotny znak krzyża nad ludem.
Rozróżnia się dwa rodzaje tego błogosławieństwa: uroczyste - gdy biskup czyni je w mitrze i z pastorałem w ręku, oraz zwyczajne - bez insygniów.
Mszał Rzymski z 1970 r. określa, że zarówno zwyczajne, jak i uroczyste, błogosławieństwo pontyfikalne poprzedzone jest wezwaniami:
po czym następuje formuła błogosławieństwa: "Niech was błogosławi Bóg wszechmogący: Ojciec i Syn i Duch Święty." Tym słowom towarzyszy gest potrójnego znaku krzyża (na trzy strony).
W średniowieczu tego błogosławieństwa udzielał biskup po emboliźmie, odsyłając podczas mszy niedzielnych i świątecznych wiernych, którzy nie przystępowali do komunii św. Zwyczaj ten utrzymywał się we francuskim Autun jeszcze w XIX w. Formułę błogosławieństwa poprzedzało kilka (3-6) wezwań. Zostały one wykorzystane jako formuły uroczystych błogosławieństw w mszałach wydanych po Soborze Watykańskim II.

</doc>
<doc id="767372" url="https://pl.wikipedia.org/wiki?curid=767372" title="Memoriał Edwarda Jancarza">
Memoriał Edwarda Jancarza

Memoriał Edwarda Jancarza – turniej żużlowy poświęcony pamięci tragicznie zmarłego żużlowca Edwarda Jancarza. Zawody organizowane są przez Stal Gorzów Wielkopolski – z przerwami, od 1992 roku.

</doc>
<doc id="767375" url="https://pl.wikipedia.org/wiki?curid=767375" title="Zamek Czorsztyński">
Zamek Czorsztyński



</doc>
<doc id="767376" url="https://pl.wikipedia.org/wiki?curid=767376" title="Żółtaczka buraka">
Żółtaczka buraka

Żółtaczka buraka – choroba wirusowa buraków cukrowych wywołana przez wirusa żółtaczki buraka ("Beet yellows virus", BYV). Przenoszona jest przez mszyce. Jej objawy to: rozjaśnienie nerwów na liściach buraka, a później chloroza i kruchość liści. Choroba powoduje spadek plonu korzeni i liści (o ok. 30%) oraz obniżenie zawartości cukru o 1,5 – 2%. Chorobie zapobiega się głównie poprzez zwalczanie mszyc i izolowanie pól buraków od plantacji nasiennych.
Żółtaczka buraka jest chorobą występującą we wszystkich rejonach uprawy tej rośliny i powodując poważne straty na plantacjach
(nawet do 50–60% strat w plonie korzeni). W Polsce żółtaczka buraka jest znana i była opisywana już od lat trzydziestych XX w.

</doc>
<doc id="767377" url="https://pl.wikipedia.org/wiki?curid=767377" title="Mini Jakobsen">
Mini Jakobsen

Jahn Ivar „Mini” Jakobsen (ur. 8 listopada 1965 w Gravdal) – norweski piłkarz występujący na pozycji napastnika. Znany z gry w Bodø/Glimt i Rosenborgu Trondheim.
W młodzieńczych latach Jakobsen występował w dwóch mniejszych klubach z miasta Bodø: w Junkeren i Grand Bodø. Profesjonalną karierę rozpoczął w 1984 roku w renomowanym norweskim zespole Bodø/Glimt. Wówczas klub występował w trzeciej lidze, jednak już w 1986 roku piłkarze z Bodø wywalczyli awans na zaplecze ekstraklasy. W tym okresie filigranowy norweski napastnik pokazał się z bardzo dobrej strony będąc rokrocznie najlepszym strzelcem drużyny. W 1984 roku zdobył 7 bramek (trzecia liga), w 1985 18 bramek (trzecia liga), w 1986 26 goli (trzecia liga) i w 1987 16 trafień (druga liga). W 1988 roku Jakobsen został zawodnikiem Rosenborgu Trondheim występującego w Tippeligaen. Po znakomitym sezonie w barwach klubu z Trondheim (mistrzostwo i Puchar Norwegii oraz korona króla strzelców) „Mini” zadebiutował w reprezentacji kraju. W sumie Jakobsen wystąpił w 65 meczach kadry narodowej, strzelając 11 bramek (uczestniczył w Mistrzostwach Świata w 1994 roku i w 1998 roku). „Mini” będąc zawodnikiem Rosenborga dał się poznać jako klasowy napastnik. W 1990 roku Jakobsen przeniósł się do szwajcarskiego zespołu BSC Young Boys, a w ciągu czterech kolejnych lat występował w kilku innych europejskich klubach, w niemieckim MSV Duisburg oraz w belgijskim Lierse SK. W 1994 roku „Mini” Jakobsen powrócił do Norwegii, do ekipy Rosenborga, która uczestniczyła wówczas w rozgrywkach Ligi Mistrzów. Gracze z Trondheim doszli aż do ćwierćfinału, gdzie odpadli ze słynnym Juventusem. Napastnik zakończył swoją karierę w 1999 roku, zdobywając podwójną koronę Norwegii (mistrzostwo i Puchar). Jakobsen ma na swoim koncie aż 7 tytułów mistrza kraju (w latach: 1988, 1990, 1995, 1996, 1997, 1998 i 1999). Czterokrotnie zdobywał Puchar Norwegii (1988, 1990, 1995 oraz 1999).

</doc>
<doc id="767379" url="https://pl.wikipedia.org/wiki?curid=767379" title="M&amp;M’s">
M&amp;M’s

M&amp;M's – kolorowe draże w kształcie guzików produkowane przez Mars Incorporated. Każdy cukierek ma wydrukowaną małą literkę "m" na jednej stronie. M&amp;M's powstało w Stanach Zjednoczonych w 1941, jest sprzedawane w ponad 100 krajach. Cukierki są produkowane w różnych kolorach, niektóre z nich zmieniały się od powstania.
Historia.
Forrest Mars Sr, syn założyciela "Mars Company", Franka C. Marsa, wpadł na pomysł nowych słodyczy w latach 30. XX wieku, podczas hiszpańskiej wojny domowej, gdy ujrzał żołnierzy jedzących czekoladowe kulki z nadzieniem. Mars zarejestrował patent 3 marca 1941. Produkcja słodyczy rozpoczęła się w tym samym roku, w fabryce znajdującej się na Badger Avenue 285 w Clinton Hill (Newark, New Jersey). Dwa "M" reprezentowały nazwiska założycieli: Forresta E. Marsa Sr. (założyciela "Newark Company") i Bruce'a Murriego (syna właściciela "Hershey Chocolate's"), posiadającego 20% udziałów w przedsięwzięciu. Współpraca obu mężczyzn pozwoliła na wykonanie cukierków z czekolady Hersheya.
Skład.
cukier, orzeszki ziemne, miazga kakaowa, pełne mleko w proszku, tłuszcz kakaowy, laktoza, serwatka w proszku, skrobia, tłuszcz roślinny, syrop glukozowy, substancja żelująca (guma arabska), emulgatory (lecytyna sojowa, E442), barwniki (E100, E120, E133, E160e, E171), dekstryny, substancja glazurująca (wosk carnauba), olej roślinny, sól, naturalny ekstrakt z wanilii, aromat.
Kampanie reklamowe.
Głównymi bohaterami reklam M&amp;M's są sarkastyczny i cyniczny Czerwony oraz zawsze szczęśliwy i wesoły Żółty. Do innych M&amp;M-sów należą także Niebieski, Pani Zielona, Pani Brązowa i Pomarańczowy. Pierwsze reklamy M&amp;M's powstały około w 2007 roku, przedstawiające fabułę dwóch przyjaznych M&amp;M-sów. Powstała również reklama o specjalnej nagrodzie, mBallu.
M&amp;M's World.
Pod marką M&amp;M's World działa sieć wielkopowierzchniowych sklepów. Pierwszy z nich został otwarty w 1997 roku w Las Vegas, obecnie firma jest właścicielem pięciu takich obiektów. W sklepach tych oprócz słodyczy można zakupić gadżety i ubrania z postaciami znanymi z reklam marki, a także pamiątki nawiązujące do symboli miasta w którym dany sklep się znajduje (na przykład wypełnione cukierkami figurki Statuy Wolności w sklepie w Nowym Jorku)

</doc>
<doc id="767381" url="https://pl.wikipedia.org/wiki?curid=767381" title="Mizoginistka">
Mizoginistka



</doc>
<doc id="767384" url="https://pl.wikipedia.org/wiki?curid=767384" title="Lucien Mettomo">
Lucien Mettomo

Lucien Mettomo (ur. 19 kwietnia 1977 w Duali), wzrost: 183 cm, waga: 80 kg – piłkarz, występuje na pozycji obrońcy.
Kariera klubowa.
Swoją karierę zaczynał w kameruńskim klubie, o nazwie Ocean Kribi. W 1996 roku zgłosili się po niego działacze AS Saint-Étienne i Mettomo przeniósł się do Francji. Przez sześć lat gry w tym klubie miał okazję spotkać wielu swoich rodaków, między innymi Roudolpha Doualę, Augustine'a Simo, czy Romarina Billonga. Przez pierwsze dwa sezony, Mettomo nie rozegrał ani jednego meczu w zielonych barwach. Dopiero w 1998 roku wskoczył do podstawowego składu i zaliczył 33 spotkania, strzelając w nich aż 7 bramek, co było znakomitym wynikiem, jak na obrońcę. W sezonie 1998/1999 Saint-Étienne awansowało do Ligue 1, zajmując pierwsze miejsce w drugiej lidze, a sezon później, jako beniaminek, Mettomo i spółka ukończyli sezon na 6. miejscu. Sezon 2000/2001 St. Étienne zaczynało z 7 punktami ujemnymi, co było karą za grę na fałszywych papierach dwóch piłkarzy, Maxima Levitskyego i Alexa. „Zieloni” nie zdołali uchronić się przed spadkiem z Ligue 1, zajmując 17. miejsce w lidze. Mettomo na zapleczu zagrał tylko 5 meczów, a w październiku 2001 zgłosili się po niego działacze Manchesteru City i Lucien za £1 500 000 zmienił barwy klubowe. W Manchesterze debiutował w przegranym 0:6 meczu z Birmingham City. Swoją twardą i nieustępliwą grą zyskał sobie zaufanie kibiców. Manchester City wywalczył awans do Premiership w sezonie 2001/2002, zajmując pierwsze miejsce w League Championship. W najwyższej klasie rozgrywkowej, Kameruńczyk rozegrał zaledwie 4 mecze. Debiutował w przegranym 0:2, wyjazdowym meczu z Southamptonem, zaliczając pierwsze 37 minut meczu. Latem dostał wolną rękę w poszukiwaniu klubu. Zgłosili się po niego działacze 1. FC Kaiserslautern i za £500 000 Mettomo został „Czerwonym Diabłem”. Debiutanckim meczem w barwach FCK było spotkanie DFB-Pokal z Eintrachtem Brunszwik, przegrane 1:4. Natomiast debiut w Bundeslidze Mettomo zaliczył w 5 kolejce, w meczu z Freiburgiem. Pierwszą bramkę Kameruńczyk zdobył w meczu z Hamburgerem SV, w 37 minucie, otwierając wynik spotkania. W Kaiserslautern spędził 2,5 sezonu, a w przerwie zimowej 2005/2006 przeniósł się do Turcji, by reprezentować barwy Kayserisporu. Łącznie w Bundeslidze rozegrał 41 meczów, strzelając 2 bramki. W klubie z miasta Kayseri pograł przez pół sezonu. Obecnie występuje w barwach drugoligowego szwajcarskiego zespołu, FC Luzern. W 2007 roku odszedł do Southampton F.C., ale nie rozegrał tam żadnego spotkania. W latach 2008-2009 grał w PAE Werii, a od 2009 roku pozostaje bez przynależności klubowej.
Kariera reprezentacyjna.
Mettomo w 2002 roku zdobył z reprezentacją Kamerunu złoty medal na Pucharze Narodów Afryki, wygrywając w finale z Senegalem 3:2, dopiero po serii rzutów karnych. Jeszcze w tym samym roku Mettomo pojechał na Mistrzostwa Świata do Korei i Japonii. Jednak podczas tego turnieju był rezerwowym i nie zagrał ani minuty. Po Mundialu, w 2003 roku Mettomo z reprezentacją „Nieposkromionych Lwów” zdobył drugie miejsce w Pucharze Konfederacji, przegrywając w finale z Brazylią 0:1, po dogrywce. Lucien wziął udział w Pucharze Narodów Afryki 2004, a jego reprezentacja odpadła w ćwierćfinale z Nigerią, przegrywając 1:2. Mettomo rozegrał 3 spotkania podczas eliminacji do Mistrzostw Świata 2006, jednak Kamerunowi nie udało się do nich zakwalifikować.

</doc>
<doc id="767387" url="https://pl.wikipedia.org/wiki?curid=767387" title="Zamiokulkas zamiolistny">
Zamiokulkas zamiolistny

Zamiokulkas zamiolistny ("Zamioculcas zamiifolia" (Lodd.) Engl.) – gatunek wieloletnich roślin zielnych z monotypowego rodzaju zamiokulkas ("Zamioculcas") z rodziny obrazkowatych ("Araceae"). W naturze rośnie we wschodniej i południowo-wschodniej Afryce w niżowych i podgórskich lasach i sawannach. W Afryce wykorzystywany jest lokalnie jako roślina lecznicza. Na przełomie XX i XXI wieku gatunek ten stał się popularną na całym świecie rośliną pokojową. Nazwa tego gatunku pochodzi od łacińskiej nazwy sagowców z rodzaju "Zamia" o podobnych liściach.
Rozmieszczenie geograficzne.
Rośliny z tego gatunku występują naturalnie w strefie klimatu zwrotnikowego we wschodniej Afryce oraz podzwrotnikowego w południowo-wschodniej Afryce: w Kenii, Malawi, Mozambiku, RPA (prowincja KwaZulu-Natal), Tanzanii (w tym na Pembie i Zanzibarze) oraz w Zimbabwe.
Uprawa.
Poza wyszukiwaniem spontanicznie powstających mutacji odmiany tworzone są przy pomocy chemicznych mutagenów – np. za pomocą kolchicyny uzyskano rośliny pstrolistne z listkami żółto lub jasnozielono plamiastymi oraz odmiany karłowe.

</doc>
<doc id="767391" url="https://pl.wikipedia.org/wiki?curid=767391" title="Ascetyka">
Ascetyka

Ascetyka (z , askesis - ćwiczenie) – dział teologii, który zajmuje się kształtowaniem postawy duchowej chrześcijanina poprzez ascezę. Jest to, jak podaje Mały słownik teologiczny: "dyscyplina teologiczna, która zajmuje się sytuacją i zadaniami konkretnego życia chrześcijańskiego w aspekcie jego indywidualnej realizacji [...], co każe ją odróżnić zarówno od mistyki, jak i od teologii moralnej."
Termin pojawił się w 1655 r. - został wprowadzony przez Ch. Dobrosielski'ego w dziele "Summarium asceticae et mysticae theologiae".
Historia nurtu.
Dla średniowiecznej ascetyki ważnym elementem stanowiły szkoły duchowości, m.in. benedyktyńska, franciszkańska czy dominikańska. Od XVI w. wzrasta liczba dzieł poświęconych wyłącznie tematyce ascetycznej. Od XVII w. ascetyka zyskiwała wśród ludu coraz większą akceptację. W 1919 r. została uznana za odrębną i ważną gałąź teologii oraz została wprowadzona jako odrębny przedmiot na studiach kościelnych. Jednym z popularniejszych podręczników ascetyki i życia duchowego w pierwszej połowie XX w. była książka Adolphe'a Tanquereya napisana z pozycji neoscholastycznych, "Zarys teologii ascetycznej i mistycznej".

</doc>
<doc id="767392" url="https://pl.wikipedia.org/wiki?curid=767392" title="Nueva Helvecia">
Nueva Helvecia

Nueva Helvecia jest urugwajskim miastem leżącym w departamencie Colonia, 120 km na wschód od stolicy państwa Montevideo. Według spisu z roku 2004 miasto liczyło 10 002 mieszkańców. Miejscowość założona została w 1861 roku przez imigrantów z Europy, głównie ze Szwajcarii.

</doc>
<doc id="767394" url="https://pl.wikipedia.org/wiki?curid=767394" title="Polona">
Polona

Polona – polska biblioteka cyfrowa, w której udostępniane są zdigitalizowane książki, czasopisma, grafiki, mapy, muzykalia, druki ulotne oraz rękopisy pochodzące ze zbiorów Biblioteki Narodowej oraz instytucji współpracujących.
Zbiory.
Na dzień 12 października 2017 w Polonie znajdowało się 2 016 037 obiektów, spośród których 863 400 dostępnych było w domenie publicznej lub na licencjach. Każdego dnia zbiory Polony poszerzają się o nawet 2000 obiektów. Dostęp do materiałów chronionych prawem autorskim jest możliwy na terminalach w czytelniach Biblioteki Narodowej lub za pośrednictwem Cyfrowej Wypożyczalni Publikacji Naukowych Academica.
Historia i plany.
cBN Polona.
Na mocy zarządzenia nr 46/2006 Dyrektora BN z 28 lipca powołano do istnienia cBN Polona. Dnia 9 października 2006 Polonę udostępniono pod adresem www.polona.pl oraz witrynę BN – www.bn.org.pl. Natomiast 6 grudnia 2006 uruchomiono zaktualizowaną wersję, którą wzbogacono o dodatkowe funkcjonalności i zmienioną szatę graficzną.
Polona 2.0.
Dnia 20 czerwca 2013 uruchomiono Polonę 2.0. Interfejs 2.0 Cyfrowej Biblioteki Narodowej był pisany przez Laboratorium EE Design – Huncwot na zlecenie Biblioteki Narodowej i Naukowej i Akademickiej Sieci Komputerowej. Polona 2.0 wyposażona została w technologie wspomagające wyszukiwanie: filtry, przeszukiwanie pełnotekstowe, podpowiedzi oparte na semantycznych relacjach oraz wiele innych narzędzi, w tym umożliwiające płynne przybliżanie obrazu – tzw. deep zoom image.
Polona/2miliony.
W dniu 2 października 2017 roku uruchomiono nową wersję Polony, która nosi nazwę Polona/2miliony (wersja robocza nosiła nazwę Polona 3.0). Wynika to z faktu, iż w Polonie udostępnione jest obecnie ponad 2 miliony obiektów. Dwumilionowym obiektem została urna z prochami starodruków i rękopisów spalonych po upadku powstania warszawskiego w Bibliotece Ordynacji Krasińskich przy ul Okólnik 9.
Polona/2miliony łączy się z wprowadzeniem kilku funkcjonalności takich jak: wyszukiwanie zaawansowane, panel prasy, czy kolekcje prywatne.
OMNIS.
We wrześniu 2019 roku Biblioteka Narodowa zamknęła projekt Omnis, w ramach wdrożono 3 e-usługi: "Polona dla Bibliotek" pozwalająca bibliotekom przekazywać swoje zdigitalizowane zbiory do repozytorium Biblioteki Narodowej, "Zintegrowana wyszukiwarka Omnis" pozwalająca na przeszukiwanie z jednego miejsca zbiorów wszystkich bibliotek w Polsce oraz "Repozytorium wydawnicze e-isbn", która pozwala na udostępnianie w jednym miejscu zestandaryzowanych informacji o istniejących i planowanych publikacjach.
Patrimonium.
Od stycznia 2017 r. zasoby Polony powiększane są dzięki realizacji projektu „Patrimonium – digitalizacja i udostępnienie polskiego dziedzictwa narodowego ze zbiorów Biblioteki Narodowej oraz Biblioteki Jagiellońskiej”. W ciągu 3 lat w ramach „Patrimonium” dwie największe książnice w Polsce zamierzają zdigitalizować i udostępnić w cyfrowej Bibliotece Narodowej ponad milion obiektów z domeny publicznej, które będzie można wykorzystać nie tylko w celach naukowych czy edukacyjnych, ale także artystycznych i komercyjnych.
Patrimonium – zabytki piśmiennictwa.
Rozpoczęty w lipcu 2020 roku projekt jest kontynuacją projektu Patrimonium. Do czerwca 2022 roku zdigitalizowane zostanie 140 tys. obiektów, w tym ponad 20 tys. starych druków, 4 tys. map oraz 2,5 tys. rękopisów. 
Funkcjonalności.
Wyszukiwanie proste.
Wyszukiwanie proste umożliwia formułowanie prostych zapytań odnoszących się do jednej lub dwóch metadanych (np. autor, tytuł; autor, słowo kluczowe; tytuł, data).
Wyszukiwanie pełnotekstowe.
Zaznaczenie opcji Przeszukuj treść spowoduje, że wyszukiwarka będzie przy przeszukiwaniu uwzględniać treści obiektów cyfrowych dostępnych w Polonie. Funkcjonalność uwzględnia obiekty, które posiadają warstwę tekstową (OCR), lub powstały jako pliki cyfrowe (np. natywne pliki pdf). Przy takim wyszukiwaniu część dokumentów nie zostanie uwzględniona: przede wszystkim rozmaite zbiory ikonograficzne, mapy oraz rękopisy, ale także niektóre stare druki czy dokumenty drukowane o niestandardowej typografii.
Wyszukiwania zaawansowane.
Wyszukiwanie zaawansowane pozwala na szczegółowe zapytanie i odnalezienie w Polonie konkretnego obiektu lub grupy obiektów o pożądanych cechach. Kryteria wyszukiwania to rozwijane listy, które umożliwiają zawężenie wyszukiwania do konkretnych metadanych obiektu: tytułu, autora, miejsca wydania, słowa kluczowego, wydawcy, częstotliwości wydawania (dla czasopism), źródła (czyli miejsca, gdzie przechowywany jest fizyczny obiekt, np. Biblioteka Narodowa, Biblioteka Jagiellońska), sygnatury. Możliwe jest również wyszukiwanie pełnotekstowe dzięki wprowadzeniu w kryteriach pola treść.
Kryteria mogą być łączone za pomocą podstawowych operatorów logicznych: ORAZ (służącego do bezwzględnego łączenia poszukiwanych metadanych) i LUB (pozwalającego na uzyskiwanie w wynikach wyszukiwania zarówno kombinacji poszukiwanych fraz, jak i ich wystąpień odrębnych).
Można zawęzić poszukiwane obiekty według kategorii obiektów (tj. książki, czasopisma, druki ulotne, pocztówki, fotografie, grafika i rysunki, mapy i atlasy, nuty, rękopisy), a także do języka, w jakim został przygotowany dany obiekt. Należy wówczas samodzielnie wpisać w formie przymiotnikowej nazwę języka, np. „polski” lub „łaciński” (ale: „jidysz”).
Istnieje także możliwość wyszukania z dokładnością do dnia wydania obiektów pochodzących z danego zakresu czasowego (data publikacji). Jeśli interesuje nas tylko rok wydania, pozostałe wartości uzupełnią się automatycznie na 1 stycznia.
Filtrowanie wyników wyszukiwania.
Wyniki wyszukiwania można filtrować korzystając z różnych faset: autor, źródło (instytucja, która dostarcza obiekty cyfrowe do Polony, np. Biblioteka Narodowa), wydawca (nazwa wydawnictwa lub imię i nazwisko drukarza), język, częstotliwość (pozwala filtrować czasopisma ze względu na częstotliwość ukazywania się, np. dzienniki, tygodniki), gatunek, słowa kluczowe oraz czas.
Faseta czas służy do filtrowania wyników według czasu powstania dokumentu. Aby to zrobić, należy samodzielnie wpisać wybrany przedział czasowy. Zakres dat można wpisać z dokładnością do dnia, ale nie jest to konieczne; w przypadku wpisania tylko daty rocznej, wartości dni i miesięcy domyślnie ustawią się na 1 stycznia. Okienko filtrowania według czasu znajduje się na samym dole panelu filtrów fasetowych.
Zakładki i notatki.
Zalogowany użytkownik ma możliwość dodawania notatek i zakładek, które zapisują się na jego indywidualnym koncie. Umożliwia to m.in. łatwe przejście do konkretnej strony w wyszukanym obiekcie, dla przykładu wielostronicowej książce.
Zakładki i notatki widoczne są także w kolekcjach użytkownika.
Panel prasy.
W panelu prasy można systematyczne przeszukiwać wydania czasopism. Uwzględniono tylko niektóre tytuły, zwłaszcza te o wysokiej częstotliwości publikacji lub pełnej dostępności w Bibliotece Narodowej. Można filtrować tytuły prasy według miejsca wydania oraz według częstotliwości wydawania danego tytułu lub wyszukać wydawnictwo na podstawie tytułu.
Instytucje.
W Polonie prezentowane są nie tylko zbiory Biblioteki Narodowej, lecz również częściowe zbiory, zgrupowane w postaci kolekcji, z Narodowego Instytutu Fryderyka Chopina, Instytutu Teatralnego, Międzynarodowego Centrum Kultury w Krakowie (publikacje na otwartych licencjach), Biblioteki XX. Czartoryskich, biblioteki Zakonu Franciszkanów w Krakowie oraz Państwowego Muzeum Etnograficznego. Lista instytucji przechowujących swoje obiekty w serwisie, dostępna jest z menu głównego pod hasłem „Instytucje”. Po wybraniu interesującej nas instytucji mamy dostęp do jej podstrony oraz stworzonych przez nią kolekcji tematycznych.
Kolekcje.
Zbiory Polony mogą być udostępniane tematycznie jako grupa obiektów na stronie polona.pl. Daje to możliwość prezentowania zasobów Biblioteki Narodowej, popularyzacji wybranych fragmentów dziedzictwa kulturowego świata, a zwłaszcza dziedzictwa kulturowego Polski. Przykładami kolekcji w Polonie są: Plany Warszawy/XVI-XX wiek, Fryderyk Chopin, Wieliczka na mapach Houndiusa, Jak ułożyć psa, Polecam przeczytać Schopenhauera, Literatura Jidysh, Sztetl, Wydawnictwa konspiracyjne. Kolekcje są opisane krótkim wstępem. Obecnie w kolekcjach publicznych nie ma dostępu do opcji zakładek i notatek.
Kolekcje prywatne.
Zalogowani użytkownicy mogą tworzyć własne kolekcje i gromadzić w nich obiekty.
Blog Polona.
Funkcje Promocyjne spełnia Blog Polona. Jest to kolekcja kilkudziesięciu artykułów, w których omawiane są najciekawsze obiekty znajdujące się w Polonie. Artykuły uporządkowane są w kategorie takie jak „ciało”, „kulinaria”, czy „podróże”.
Oprogramowanie.
W tabelach pokazane są przykładowe wywołania obiektów znajdujących się w Polonie poprzez odwołanie do repozytorium cyfrowego Biblioteki Narodowej. Struktura tego rekordu opiera się na identyfikatorze (ID) nadawanym podczas digitalizacji, numeru strony, oraz (od wersji Polona 3) informacji na temat czasopisma w postaci mniej lub bardziej pełnych metadanych (w przypadku czasopism zazwyczaj jest to tytuł obiektu, data wydania, rok wydania i numer wydania).

</doc>
<doc id="767399" url="https://pl.wikipedia.org/wiki?curid=767399" title="Teatr Polski w Bydgoszczy">
Teatr Polski w Bydgoszczy

Teatr Polski im. Hieronima Konieczki w Bydgoszczy – największy i najbardziej znany teatr w Bydgoszczy mieszczący się przy al. Adama Mickiewicza 2. Obecnie dyrektorem teatru jest Wojciech Faruga. 
Historia.
Teatr Polski powstał w roku 1820 jako "Teatr Miejski". Początkowo działał m.in. w "restauracji Pacera", by z czasem przenieść się do gmachu na Gdańskim Przedmieściu (na dzisiejszym Placu Teatralnym). Gmach ten został wybudowany z cesarskich subwencji w roku 1895, według projektu niemieckiego architekta Christiana Heinricha Seelinga. Przed wspomnianym wybudowaniem gmachu bydgoska scena teatralna mieściła się, od 1824 roku w dawnym kościele zakonu karmelitów, na miejscu którego wybudowano gmach, natomiast wcześniej, już od XVII-XVIII wieku – w szkolnym teatrze w "Bydgoskim Kolegium Jezuickim" (obecny ratusz przy ul. Jezuickiej).
Po II wojnie światowej budynek na Pl. Teatralnym uległ poważnym zniszczeniom, w związku z czym zadecydowano o jego wyburzeniu. Po 1945 roku "Teatr" mieścił się w poniemieckim letnim teatrzyku "Elisium" i budynku przy ul. Grodzkiej, gdzie do 1988 roku istniała scena kameralna.
W końcu jesienią 1949 roku wybudowano, według projektu Alfonsa Licznerskiego, nowy gmach "Teatru", w którym mieści się on po dziś dzień. 28 czerwca 2000, decyzją władz miejskich, nadano "Teatrowi Polskiemu" imię Hieronima Konieczki – aktora, reżysera oraz animatora kulturalnego związanego z miastem. W styczniu 2009 dyrektor teatru Paweł Łysak otrzymał Paszport „Polityki” za " szczególnie konsekwentnie budowany repertuar oraz projekty organizowane wokół każdej z premier, którymi bydgoska scena przyciąga publiczność".
Aktorzy.
Lista aktorów występujących na deskach Teatru Polskiego w Bydgoszczy:
Poza tym z teatrem współpracują także:

</doc>
<doc id="767400" url="https://pl.wikipedia.org/wiki?curid=767400" title="Siostra zakonna">
Siostra zakonna



</doc>
<doc id="767401" url="https://pl.wikipedia.org/wiki?curid=767401" title="Świat zabawy">
Świat zabawy

Świat zabawy "(The House of Mirth)" – powieść autorstwa Edith Wharton.
Fabuła.
Akcja rozgrywa się w Nowym Jorku z przełomu wieków XIX i XX. Główną bohaterką jest młoda dziewczyna, Lily Bart, z podupadłego rodu arystokratycznego, walcząca o utrzymanie swojej pozycji towarzyskiej w tytułowym "świecie zabawy" – luksusowym i beztroskim, eleganckim i bezwzględnym, a zarazem o osobistą godność.
Ekranizacje.
Powieść została trzykrotnie sfilmowana – w latach 1918, 1981 i 2000, z czego najbardziej znaną jest wersja najnowsza. W 1906 została wystawiona w teatrze.

</doc>
<doc id="767403" url="https://pl.wikipedia.org/wiki?curid=767403" title="Adolf Schimmelpfennig">
Adolf Schimmelpfennig

Adolf Wilhelm Schimmelpfennig (Schimelfening) (ur. 8 lutego 1834 w Płocku, zm. 29 czerwca 1896 w Warszawie) – polski architekt ze spolszczonej rodziny holenderskiej.
Życiorys.
Adolf Schimmelpfennig urodził się w 1834 roku w Płocku w luterańskiej, osiadłej w Polsce rodzinie Schimmelpenninck van der Oye o holenderskich korzeniach. Jego ojciec, Jan Wilhelm, był nadrachmistrzem w wydziale skarbowym Komisji Województwa Płockiego. Matką była Karolina z Bironów. Swoją edukację rozpoczął w płockim gimnazjum klasycznym, po którego ukończeniu kontynuował naukę w Szkole Sztuk Pięknych w Warszawie. Po studiach rozpoczął pracę jako aplikant budowniczy Komisji Rządowej Spraw Wewnętrznych, gdzie pracował pod kierunkiem Władysława Marconiego. Po pewnym czasie rozpoczął również praktykę prywatną. Po zrealizowaniu pierwszych zleceń (szczególnie projekt pałacu w Krasnem) za zarobione w ten sposób pieniądze pojechał na krótkie studia do Włoch. Po powrocie złożył w dniu 2 lipca 1861 roku egzamin przed Radą Budowniczą i otrzymał patent wolno praktykującego budowniczego II klasy.
Adolf Schimmelpfennig – wraz z Edwardem Cichockim, Janem K. Heurichem i Zygmuntem Kiślańskim – wygrał w 1864 roku konkurs na projekt odbudowy spalonego w powstaniu styczniowym warszawskiego ratusza (Pałac Jabłonowskich) na Placu Teatralnym. Miał to być wielki, neogotycki kompleks, zajmujący prawie całą północną pierzeję placu. Ingerencje wojskowych władz rosyjskich uniemożliwiły realizację tego projektu.
Rodzina.
W 1860 roku – realizując zlecenie przebudowy dworu Eugeniusza Rykowskiego (zm. 1861) w Krzynowłodze Wielkiej – poznał żonę właściciela, Walerię z Klickich (1833–1880), córkę bratanka generała Stanisława Klickiego. Po śmierci jej męża zamieszkali razem w Warszawie przy ul. Smolnej 7. W 1865 roku wziął ślub w obrządku rzymskokatolickim. Wraz z żoną wychował troje dzieci z jej pierwszego małżeństwa: Paulinę, zamężną Dębską (1858–1923), prababkę Ewy Nowackiej, Kazimierę, zamężną Kłoczowską (1859–1929), babkę Jerzego Kłoczowskiego, oraz Stanisława (1860–1928), męża Bronisławy z Żórawskich, córki Juliusza Żórawskiego.
Po małżeństwie z Walerią osiadł w Krzynowłodze Wielkiej i projektował głównie kościoły i dwory w okolicy, choć wiele z jego projektów było realizowanych aż do końca XIX wieku.
Pochowany został na cmentarzu Ewangelicko-Augsburskim w Warszawie lub w grobie rodzinnym Rykowskich na cmentarzu Powązkowskim (kwatera 178-1-28/29).
Działalność społeczna i publicystyczna.
Schimmelpfennig był w latach 1875–1878 członkiem Komitetu Towarzystwa Zachęty Sztuk Pięknych (TZSP) i kasjerem jego zarządu w 1875 i 1876 roku.
Brał udział w wielu konkursach architektonicznych, wystawiając swoje prace m.in. w TZSP w latach 1871–1873 i dwukrotnie uzyskując jego nagrody: w 1872 roku za projekt Domu Zabawy Publicznej i w 1873 roku za projekt kościoła. Później był również sędzią w konkursach architektonicznych.
Publikował artykuły fachowe i recenzje projektów innych architektów (m.in. Stefana Szyllera i Józefa Dziekońskiego) w „Przeglądzie Technicznym” i „Gazecie Przemysłowo-Rzemieślniczej”.

</doc>
<doc id="767404" url="https://pl.wikipedia.org/wiki?curid=767404" title="Świat zabawy (ujednoznacznienie)">
Świat zabawy (ujednoznacznienie)



</doc>
<doc id="767406" url="https://pl.wikipedia.org/wiki?curid=767406" title="Marieta Żukowska">
Marieta Żukowska

Marieta Żukowska (ur. 1 lipca 1982 w Żywcu) – polska aktorka filmowa i teatralna.
Życiorys.
Absolwentka Wydziału Aktorskiego Państwowej Wyższej Szkoły Filmowej, Telewizyjnej i Teatralnej w Łodzi. Aktualnie aktorka Teatru im. Stefana Jaracza w Łodzi.
Za swoje role teatralne otrzymała do tej pory 10 nagród teatralnych, była nominowana do Orła za rolę Teresy w filmie "Nieruchomy poruszyciel". W swoim dorobku ma role filmowe i teatralne oraz telewizyjne, m.in. Marii Rost w serialu "Londyńczycy" czy Aleksandry Duszyńskiej w serialu "Majka".
10 sierpnia 2012 urodziła córkę Polę, której ojcem jest reżyser i producent filmowy Wojciech Kasperski. W lipcu 2021 potwierdzili, że ponad dwa lata wcześniej się rozstali.

</doc>
<doc id="767407" url="https://pl.wikipedia.org/wiki?curid=767407" title="Olimpiada Wiedzy Ekonomicznej">
Olimpiada Wiedzy Ekonomicznej

Olimpiada Wiedzy Ekonomicznej (OWE) – olimpiada szkolna z zakresu ekonomii.
Celem olimpiady jest edukacja ekonomiczna młodzieży, umacnianie wiedzy o współczesnej gospodarce oraz wspieranie rozwoju uczniów szczególnie uzdolnionych. Przyjęta formuła olimpiady ma na celu zarówno sprawdzenie zdobytej wiedzy ekonomicznej, jak i sprzyjanie rozwojowi samodzielnego myślenia.
Od roku szkolnego 1987/1988 olimpiada jest organizowana na zlecenie Ministerstwa Edukacji Narodowej przez Polskie Towarzystwo Ekonomiczne.
Przebieg olimpiady.
Olimpiada wiedzy ekonomicznej ma zasięg ogólnokrajowy. Zawody składają się z trzech części:
Etap szkolny.
Ma miejsce w listopadzie w szkołach, które zgłosiły swoich uczniów do udziału w Olimpiadzie. Składa się z części pisemnej na której rozwiązanie uczeń ma 120 minut. Część pisemna składa się z trzech rodzajów pytań:
Etap okręgowy.
Ma miejsce w styczniu i odbywa się w skali okręgów. Składa się z części pisemnej na której rozwiązanie uczniowie mają 120 minut. Część pisemna składa się z trzech rodzajów pytań:
Etap centralny.
Organizowane są przez Komitet Główny. Przez XXVIII edycji miały miejsce w Jachrance. XXIX edycja odbyła się w Serocku. Składają się z dwóch części: pisemnej i ustnej. Część pisemna składa się z trzech rodzajów pytań:
Minimum punktów kwalifikujących do części ustnej ustala Jury. Wyniki części pisemnej ogłaszane o godzinie 20 tego samego dnia, w którym była przeprowadzana część pisemna. Z wyjątkowych przyczyn godzina ogłoszenia wyników może ulec zmianie. Na składanie odwołań uczestnicy mają 60 minut.
Część ustna składa się z dwóch rodzajów pytań :
Olimpiada skierowana jest do uczniów szkół ponadgimnazjalnych. Uczestnicy olimpiady rywalizują o tytuły 30 laureatów oraz 70 finalistów.
Naczelnym organem olimpiad wiedzy ekonomicznej jest Komitet Główny powoływany na pięcioletnią kadencję przez Zarząd Krajowy Polskiego Towarzystwa Ekonomicznego. Komitet Główny odpowiada za poziom merytoryczny olimpiad i ich organizację. Przewodniczącym Komitetu Głównego jest prof. Stanisław Owsiak.
Olimpiady wiedzy ekonomicznej obejmują corocznie kilkaset szkół i kilkanaście tysięcy uczniów. W dotychczasowych dwudziestu trzech edycjach olimpiady wzięło udział ponad 270 tys. uczniów, tytuły laureatów uzyskało 750 osób, finalistów – 1745 osób.
Olimpiada należy do grupy najbardziej popularnych pod względem liczby uczestników.
Każda edycja olimpiady podporządkowana jest jednej myśli przewodniej.
Myśli przewodnie kolejnych edycji OWE.
I OWE 1987/1988 – Polska reforma gospodarcza 1982
II OWE 1988/ 1989 – Pieniądz i rynek
III OWE 1989/1990 – Nowy ład społeczno – gospodarczy
IV OWE 1990/1991 – Przedsiębiorczość i efektywność gospodarowania
V OWE 1991/1992 – Restrukturyzacja i wzrost gospodarczy
VI OWE 1992/1993 – Pieniądz, kredyt i rynek kapitałowy
VII OWE 1993/1994 – Przedsiębiorczość i inwestowanie
VIII OWE 1994/1995 – Praca i zarządzanie
IX OWE 1995/1996 – Polska w procesie integracji europejskiej. Współpraca – konkurencyjność.
X OWE 1996/1997 – Polityka finansowa w rozwoju gospodarczym
XI OWE 1997/1998 – Badania rynkowe i marketing
XII OWE 1998/1999 – Globalizacja gospodarki
XIII OWE 1999/2000 – Decentralizacja finansów publicznych
XIV OWE 2000/2001 – Rola rynku kapitałowego w rozwoju gospodarczym Polski
XV OWE 2001/2002 – Rynek pracy w epoce cywilizacji informacyjnej
XVI OWE 2002/2003 – Gospodarka Polski wobec integracji z Unią Europejska
XVII OWE 2003/2004 – Przedsiębiorstwo w warunkach globalizacji
XVIII OWE 2004/2005 – Polityka regionalna i fundusze strukturalne w Unii Europejskiej
XIX OWE 2005/2006 – Ryzyko w działalności gospodarczej
XX OWE 2006/2007 – Kapitał ludzki i innowacyjność w gospodarce polskiej
XXI OWE 2007/2008 – Gospodarstwo domowe – wymiar społeczno-ekonomiczny
XXII OWE 2008/2009 – Środowisko naturalne w procesie gospodarowania
XXIII OWE 2009/2010 – Wahania koniunktury a rozwój gospodarki
XXIV OWE 2010/2011 – Człowiek w świecie pieniądza
XXV OWE 2011/2012 – W poszukiwaniu nowego ładu ekonomicznego
XXVI OWE 2012/2013 – Nierównowagi w gospodarce. Przyczyny i skutki
XXVII OWE 2013/2014 – Strefa euro. Szansa czy zagrożenie?
XXVIII OWE 2014/2015 – Polska droga do wolności gospodarczej. 25 lat transformacji
XXIX OWE 2015/2016 – Nierówności społeczne a rozwój gospodarczy
XXX OWE 2016/2017 - Państwo, a gospodarka
XXXI OWE 2017/2018 – Wyzwania współczesnego rynku pracy
XXXII OWE 2018/2019 – Gospodarka światowa - wolny handel czy protekcjonizm?
XXXIII OWE 2019/2020 - Gospodarka i społeczeństwo w erze czwartej rewolucji przemysłowej

</doc>
<doc id="767408" url="https://pl.wikipedia.org/wiki?curid=767408" title="San Domingo">
San Domingo



</doc>
<doc id="767409" url="https://pl.wikipedia.org/wiki?curid=767409" title="Wyleżysko śnieżne">
Wyleżysko śnieżne



</doc>
<doc id="767411" url="https://pl.wikipedia.org/wiki?curid=767411" title="Ecomoda">
Ecomoda

"Ecomoda" – ciąg dalszy kolumbijskiej telenoweli "Brzydula".
Streszczenie.
Betty i Armando są 2 lata po ślubie, mają córkę. Mario Calderon – dawny przyjaciel Armanda poznaje Gabriele Garse i Kenneta Johna z "Fashion Group" – ogólnoświatowej firmy odzieżowej. Mają oni spotkać się z zarządem Ecomody na pokazie, zamiast zarządu na pokazie zjawia się goniec Ecomody Fredi z sekretarkami Aurą Marią, Bertą, Marianą, Sofią, Inesitą i z ochroniarzem Ecomody. Podają się oni za zarząd firmy i umawiają na spotkanie z "Fashion Group" następnego dnia. Kłamstwo wychodzi na jaw i mało brakowało, a zostaliby oni zwolnieni z pracy.

</doc>
<doc id="767412" url="https://pl.wikipedia.org/wiki?curid=767412" title="Constitution Party">
Constitution Party



</doc>
<doc id="767413" url="https://pl.wikipedia.org/wiki?curid=767413" title="Rubén González Fontanills">
Rubén González Fontanills

Rubén González Fontanills (ur. 26 maja 1919 w Santa Clara, zm. 8 grudnia 2003 w Hawanie) – kubański pianista i kompozytor muzyki "son", członek formacji Buena Vista Social Club. Uczył się gry na fortepianie w konserwatorium Cienfuegos, które ukończył w 1934 roku. Studiował również medycynę, lecz zmuszony był przerwać naukę ze względu na problemy finansowe. W 1943 wydał swoją pierwszą płytę z Arsenio Rodríguezem. Koncertował w słynnym hawańskim klubie "Tropicana". Wkrótce technika jego grania zaczęła być rozpoznawalna na Kubie i niektórych krajach Ameryki Łacińskiej.
Przeszedł na emeryturę pod koniec lat 80., lecz prawdziwą karierę rozpoczął dopiero po wydaniu w 1997 solowego albumu "Introducing... Rubén González" (okładka). Rok później amerykański kompozytor i producent muzyczny Ry Cooder namówił swojego długoletniego przyjaciela, Wima Wendersa do nakręcenia filmu o "magii kubańskiego ducha". Projekt Buena Vista Social Club był dokumentem z sesji nagraniowej dawno zapomnianych muzyków, w której poza takimi nazwiskami, jak Ibrahim Ferrer czy Compay Segundo uczestniczył także Rubén González. Sam Cooder powiedział o muzyku, że "był najlepszym pianistą, jakiego kiedykolwiek słyszał". Film Wendersa stał się sławny na całym świecie, a użyta w nim ścieżka dźwiękowa wznowiła w Stanach Zjednoczonych modę na kubańską muzykę, zdobywając w 1998 prestiżową nagrodę Grammy. Ostatnim albumem w dorobku artysty było "Chanchullo", wydane w 2002. W tym samym roku Buena Vista Social Club z Gonzálezem w składzie koncertowała w Poznaniu na Międzynarodowym Festiwalu Teatralnym „Malta”.
Muzyk zmarł w wieku 84 lat; przyczyną zgonu była niewydolność płuc i wątroby.

</doc>
<doc id="767414" url="https://pl.wikipedia.org/wiki?curid=767414" title="Atahuallpa">
Atahuallpa



</doc>
<doc id="767415" url="https://pl.wikipedia.org/wiki?curid=767415" title="Wieża (powieść)">
Wieża (powieść)

Wieża (tytuł oryginału "The Spire") – powieść Williama Goldinga z 1964 roku. 
Dziekan katedry w Salisbury, Jocelin, olśniony szlachetną wizją, postanawia wybudować wieżę, która sprzeczna jest z prawami fizyki i zdrowym rozsądkiem, bowiem nie stoi na wystarczających fundamentach i w każdej chwili grozi zawaleniem. Jocelin zawładnięty pragnieniem wzniesienia wieży, nie dostrzega, że jej groźny i wspaniały cień niszczy życie ludzi stojących obok. Jego wizja powoli przeradza się w manię i prowadzi do szaleństwa.
"Wieża" uchodzi za najdojrzalszą książkę Goldinga. Utrzymana w poetyce średniowiecznej opowieści, alegoryczna historia zadaje pytania o miłość do Boga i obojętność wobec bliźnich, granice między wiarą a fanatyzmem oraz oddziaływanie wielkich idei na życie ludzi.

</doc>
<doc id="767416" url="https://pl.wikipedia.org/wiki?curid=767416" title="Eli Roth">
Eli Roth

 
Eli Raphael Roth (ur. 18 kwietnia 1972 w Newton, w stanie Massachusetts) – amerykański scenarzysta, reżyser, aktor i producent filmowy żydowskiego pochodzenia. Jego najbardziej znane filmy to "Śmiertelna gorączka" (2002), "Hostel" (2005), "Hostel 2" (2007). W 2007 roku wyreżyserował fikcyjny trailer do filmu "Grindhouse" o nazwie "Thanksgiving".
Życiorys.
Przyszedł na świat jako drugi z trzech synów doktora Sheldona Rotha, psychiatry/psychoanalityka, wykładowcy Uniwersytetu Harvarda, i Cory Roth, malarki. Ma dwóch braci: starszego Adama J. (ur. 5 maja 1970) i młodszego Gabriela (ur. 3 grudnia 1974).

</doc>
<doc id="767422" url="https://pl.wikipedia.org/wiki?curid=767422" title="Jon Wysocki">
Jon Wysocki

Jon Wysocki (ur. 17 stycznia 1971 r. w Northampton) – amerykański muzyk perkusista nurtu alternative metal były członek zespołu Staind.
Jon jest żonaty. Używa instrumentów marki Orange County Percussion Drums i Zildjian.

</doc>
<doc id="767424" url="https://pl.wikipedia.org/wiki?curid=767424" title="Diego Durán">
Diego Durán

Diego Durán (ur. 1537, zm. 1588) – duchowny zakonu dominikanów, hiszpański kronikarz, autor pierwszego dzieła na temat kultury azteckiej "Historia de los Indios de Nueva España e Islas de Tierra Firme"
Życiorys.
Diego Duran urodził się w 1537 w Hiszpanii. Jako dziecko, wraz z rodziną przeniósł się do Meksyku do miasta Texcoco. Jego ojciec posiadał niewielką posiadłość, zatrudniał do prac Indian. Tam nauczył się języka nahuatl i obcując z kulturą aztecką poznał ich zwyczaje i historię. Już za młodych lat przejawiał zainteresowania w kierunku archeologii i religii prekolumbijskiej. W 1556 roku wstąpił do zakonu franciszkanów a już w 1561 został wysłany do Oaxtepeci. Był uczniem Francisco de Aguilar, uczestnika bitwy pod Tenochtitlán, który jako pierwszy wspominał o Aztekach zakonnikowi. Duran w późniejszych swoich pracach często cytował jego słowa. Swoją wiedzę na temat starożytnych Azteków pogłębiał jako wikary klasztoru w Hueyapan. Po wydaniu dekretu Karola V, mówiącego min. o nawracaniu Indian i głoszeniu słowa bożego, Duran począł spotykać się z tubylczą ludnością, przy okazji gromadził starożytne dokumenty, spisywał dawne zwyczaje i poszukiwał śladów św. Tomasza Apostoła. Duran wierzył, iż był on pierwowzorem dla azteckiego boga Quetzalcoatla.
W swojej działalności duchowej Duran stawał w obronie praw Indian, niejednokrotnie krytykując poczynania Hiszpanów, konkwistadorów. Głosił, iż do poznania narodu nie wystarcza poznanie podstawy języka ale potrzebne jest zrozumienie ich kultury, obrzędów a zwłaszcza obyczajów. Przez swoje poglądy często był krytykowany przez swoich braci zakonu. Sam stał pomiędzy organizacjami rządowymi, które popierał a tubylcami, do których pałał miłością i zrozumieniem. Franciszkanin wierzył, że jego obowiązkiem jest niesienie wiary i ewangelii a również udokumentowanie kultury Meksyku by inni szerzący Słowo Boże potrafili dotrzeć do serc Indian. 
W 1585 Duran powrócił do klasztoru Santo Domingo i tam pracował jako tłumacz z języka Nahuatl na hiszpański. Zmarł w 1588 strawiony nieznaną chorobą.
Dzieła.
Do najbardziej znanych dzieł zakonnika należy "Historia de los Indios de Nueva España e Islas de Tierra Firme"(ang."The History of the Indies of New Spain"). Dzieło to, zwane niekiedy Kodeksem Durana, zawierało siedemdziesiąt osiem rozdziałów obejmujące historie państwa Azteków aż po podbój Meksyku przez konkwistadorów. Ponadto zawiera chronologię władców azteckich. Dzieło zostało wydane w 1581. Jego praca była bezcennym źródłem dla późniejszych archeologów i antropologów zajmujących się tematem Mezoameryki. 
W latach 1574-1576 Duran napisał książkę pt. "Bóg i Obrządki". W 1579 spod jego pióra wyszła praca pt. "Starożytny Kalendarz".

</doc>
<doc id="767430" url="https://pl.wikipedia.org/wiki?curid=767430" title="Stylizacja">
Stylizacja

Stylizacja – przejaw intertekstualności, celowe naśladowanie w wypowiedzi będącej realizacją danego stylu wybranych cech stylu innego, wyraźnie odcinającego się, dającego rozpoznać jako cudzy i zewnętrzny. Styl ten jest tzw. wzorcem stylizacyjnym. Budowa utworu stylizowanego jest dwugłosowa. Występują w nim liczne napięcia pomiędzy cechami wzorca a cechami charakteryzującymi styl autora. Stylizacja pozwala na uwypuklenie pewnych właściwości wzorca, do którego się odwołuje oraz zdystansowanie się do niego. W ten sposób dzieło uzyskuje nowy kontekst i ulega reinterpretacji. Pewne składniki dzieła służą identyfikacji wzorca i jego ewokowaniu, inne odróżnieniu od niego, zdystansowaniu i budowie macierzystego stylu wypowiedzi. Utwór literacki może nawiązywać do kilku wzorców literackich jednocześnie. Najwyraźniej odznacza się stylizacja w języku dzieła literackiego. Może obejmować takie warstwy jak leksyka i brzmienie (stylizacja brzmieniowa).
Wzorce stylizacyjne.
Wzorcami stylizacyjnymi w utworach literackich mogą być:
Różne ujęcia stylizacji.
Aleksander Bereza twierdzi, że stylizacja jest to nadanie utworowi literackiemu pewnych cech zewnętrznych, które można rozpoznać jako odrębne od cech stylu autora. W ten sposób elementy spoza dzieła przeciwstawiają się tym, które są dla niego właściwe. Ryszard Matuszewski, Sławomir Mrożek, Kazimierz Wyka stylizację postrzegają jako zabieg artystyczny. Nie przeciwstawiali się dychotomicznemu pojmowaniu jej, stylizacja według nich to elementy wprowadzone do utworu i stojące w opozycji do tego, co właściwe dziełu. Aleksander Wilkoń dokonuje innego podziału stylizacji. Wyraźnie rozgranicza stylizację językową od literackiej.

</doc>
<doc id="767432" url="https://pl.wikipedia.org/wiki?curid=767432" title="The House of Mirth">
The House of Mirth



</doc>
<doc id="767435" url="https://pl.wikipedia.org/wiki?curid=767435" title="Channelling">
Channelling



</doc>
<doc id="767436" url="https://pl.wikipedia.org/wiki?curid=767436" title="Teatr Polski im. Hieronima Konieczki w Bydgoszczy">
Teatr Polski im. Hieronima Konieczki w Bydgoszczy



</doc>
<doc id="767440" url="https://pl.wikipedia.org/wiki?curid=767440" title="Meher Baba">
Meher Baba

Meher Baba (fa.: مهر بابا dewanagari: महर बाबा), właściwie Merwan Sheriar Irani (ur. 25 lutego 1894, zm. 31 stycznia 1969) – indyjski mistrz duchowy, który ogłosił się awatarem.
Życiorys.
Meher Baba odebrał edukację w Pune (Indie) - w St. Vincent's High School oraz w Deccan College, prowadził zwyczajne życie szkolne, nie okazując zainteresowania sprawami duchowymi. W wieku lat 19 otrzymał darśan od świętej muzułmańskiej Hazrat Babadżan, co rozpoczęło to, co nazywał przebudzeniem duchowym. W roku 1915, w wieku 22 lat, otrzymał tytuł "Parwardigar" (w sufizmie oznaczający "Bóg jako Najwyższy Podtrzymujący") od indyjskiego guru i fakira Shirdi Sai Baba. Otrzymał pomoc od trzech innych mistrzów duchowych, w tym Upasani Maharadża, który w 1921 roku ujawnił mu jego duchową tożsamość jako "Starożytną".
Baba mieszkał i podróżował w towarzystwie kręgu bliskich uczniów, których nazywał jego 'mandali' ("koło" w sanskrycie), w skład którego wchodzili mężczyźni i kobiety. On razem ze swoim "mandali" zdecydowali się na życie w wielkiej prostocie. Od roku 1925 do końca swego życia, Baba zachowywał milczenie, komunikując się przy pomocy tabliczki z alfabetem lub gestami. Baba spędzał dużo czasu w odosobnieniu, często poszcząc, okresowo tylko podróżował lub brał udział w publicznych zgromadzeniach. Pracował charytatywnie, w tym z trędowatymi, biednymi, szalonymi i upojonymi doznaniami ascetycznymi ("masta"). Wygłosił wiele wykładów, które zostały zebrane przez jego zwolenników.
W 1931 odbył swą pierwszą z wielu wizyt na Zachód. Podczas tych podróży do jego mandali dołączyli ludzie Zachodu. W latach 40. razem z wybranymi członkami mandali, podróżował po Indiach incognito. Okres ten nazwał "Nowym Życiem".
10 lutego 1954 Baba ogłosił się awatarem (czyli inkarnacją Boga).
Lata młodości.
Meher Baba urodził się w Pune (w Indiach) pod imieniem Merwan Sheriar Irani. Był drugim synem Sheriara Mundegara Irani, perskiego zaratusztrianina, który był wędrownym sufickim derwiszem zanim osiedlił się w Pune. Matką była młoda żona Sheriara, Shireen Sheriar Irani, która nazwała Merwana jej najpiękniejszym dzieckiem. Jego koledzy ze szkoły nadali charyzmatycznemu i czasem psotnemu Merwanowi przezwisko "Elektryczność". Jako chłopiec, wraz z najlepszymi kolegami założył "Klub kosmopolitański", którego celem było zdobywanie informacji odnośnie do bieżących wydarzeń na świecie i dawanie pieniędzy na cele charytatywne; pieniądze te były często zbierane przez chłopców na zakładach podczas wyścigów konnych. Merwan potrafił śpiewać dźwięcznym głosem oraz doskonale tworzył poezję oraz grał na kilku instrumentach. Biegle znał sześć języków, szczególnie uwielbiał perską poezję Hafeza, również Szekspira i Shelleya. Znany był ze swego doskonałego rozumu i uniwersalnej wiedzy, zarówno w dziedzinie handlu jak i sztuki. Twierdził, że wszystkie główne religie są różnymi paciorkami na tej samej nici.
Pięciu Doskonałych Mistrzów.
We wczesnej młodości Merwan nie wykazywał zainteresowania duchowością, nie miał żadnych mistycznych przeżyć, bardziej się interesował sportem, głównie krykietem. Przełom w jego życiu nastąpił w wieku 19 lat, gdy wracał rowerem z Deccan College w Pune i został przywołany przez starą muzułmankę - mistrzynię duchową o imieniu Hazrat Babadżan. Zaprzyjaźnił się z nią, spędzając wspólnie czas na piciu herbaty i wielogodzinnym patrzeniu sobie w oczy. Babajan nazywała go swoim umiłowanym synem. Pewnego razu gdy przebywał u niej w domu i miał wyjść, kobieta kazała mu podejść, a gdy to zrobił klasnęła, a następnie pocałowała go w czoło. Sprawiło to, że młodzieniec wpadł w trans. Wrócił do swojego domu, a następnego dnia jego matka znalazła go leżącego na podłodze z otwartymi oczami, pogrążonego w ekstazie, nie reagującego na otoczenie. Całkowicie stracił apetyt i nie pomogły wizyty u lekarzy, przepisujących mu różne leki. Przez dziewięć miesięcy pozostawał bez jedzenia i picia, często uderzając głową w kamień, który nosił przy sobie, aby móc utrzymać kontakt ze światem zewnętrznym. Po tym czasie zaczął przyjmować posiłki. Meher Baba wyjaśnił, że Hazrat Babadżan była "mistrzem doskonałym", a pocałunek obudził jego duchowe siły na tyle, by był w stanie osiągnąć stan urzeczywistnienia Boga.
Po okresie wspólnych medytacji, Babadżan doradziła mu poszukiwania innego mistrza duchowego. Spotkał na drodze Śirdi Sai Babę, ten spojrzał młodzieńcowi głęboko w oczy, po czym trzykrotnie nazwał go Parvardigarem. Wkrótce zaprowadził go do Upasani Maharadża, który na jego widok podniósł z ziemi kamień i rzucił, raniąc go w czoło. Po tym wydarzeniu Upasani zabrał go siebie, karmiąc i opiekując się nim, aż Meher całkowicie wyszedł z transu. Według jego słów, mistrzowie pomogli mu zintegrować jego przeżycia duchowe z otaczającym go światem, umożliwiając mu funkcjonowanie w świecie bez zmniejszania przeżycia urzeczywistnienia Boga. Merwan żył przez siedem lat w Sakori z Upasani Maharadżem, a potem zaczął przyciągać własnych uczniów i zwolenników. Nadali mu tytuł "Meher Baba" co oznacza "Miłosierny Czcigodny Ojciec".
Potem miał też kontakt z czterema innymi indyjskimi mistrzami duchowymi, których później zaliczył do pięciu "mistrzów doskonałych" tego wieku:
Meherabad.
W 1922, Meher Baba i jego zwolennicy założyli "Manzil-e-Mim" (Dom Mistrza) w Bombaju. Baba oczekiwał ścisłej dyscypliny i posłuszeństwa ze strony swych uczniów i spędził ten okres medytując i poszcząc. Po roku, Baba i jego uczniowie przenieśli się na obszar kilka mil od Ahmadnagaru, który nazwał Meherabad ("kwitnący Meher"). Ten aśram miał w przyszłości stać się centrum jego działań. W 1924, Meher Baba założył szkołę w Meherabadzie, którą nazwał "Prem Aśram" ("prema" znaczy "miłość"). Szkoła była wolna i otwarta dla wszystkich kast. Do szkoły tej chodzili uczniowie różnych wyznań z Indii i Iranu .
Milczenie.
Od 10 lipca 1925 aż do swojej śmierci w 1969, Meher Baba zachowywał ciszę. Początkowo komunikował się używając tabliczki z alfabetem, a później przy pomocy gestów, które interpretowała jego "mandali", zwłaszcza Eruch Jessawala. Meher Baba wyjaśniał, że jego zachowywanie ciszy nie było ślubem milczenia, lecz było podejmowane w związku z jego pracą duchową.
Pierwsze kontakty z Zachodem.
W latach 30. XX wieku Meher Baba rozpoczął okres długich podróży po świecie, kilkakrotnie okrążając Ziemię. Często przyjeżdżał do Europy i Stanów Zjednoczonych. W tym okresie przyjął swych pierwszych uczniów z Zachodu.
Podczas jego pierwszej podróży do Anglii w 1931 był pasażerem "SS Rajputana" - tego samego statku, na którym płynął Mahatma Gandhi. Meher Baba i Gandhi trzy razy się spotkali na pokładzie, jedno z ich spotkań trwało trzy godziny. Na Zachodzie Meher Baba spotykał się ze znanymi ludźmi, takimi jak gwiazdy Hollywood: Gary Cooper, Tallulah Bankhead czy Gabriel Pascal. 1 czerwca 1932 Mary Pickford i Douglas Fairbanks zorganizowali przyjęcie dla Baba w Pickfair, gdzie ogłosił swe przesłanie. W 1934, po ogłoszeniu w Hollywood Bowl, że przerwie swe postanowienie zachowywania milczenia, Baba nagle zmienił plany i bez wyjaśnienia, co nie spodobało się niektórym osobistościom, popłynął do Hongkongu na "Empress of Canada". Nie wrócił do USA aż do lat 50. XX wieku. Wrócił jednak do Anglii w 1936 podczas jednej ze swoich podróży po świecie.
W późnych latach 30. XX wieku Meher Baba zaprosił grupę kobiet z Zachodu do Indii, gdzie zorganizował serię wycieczek, które zaczęły być znane jako "Blue Bus Tours" ("wycieczki w niebieskich autobusach"). Wycieczki te opisywano później w prasie jako skandale.
"The Discourses".
Podczas zebrań jego "mandali" i zwolenników, Meher Baba wygłaszał wykłady na różnorodne tematy duchowe. Między rokiem 1938, a 1943 na prośbę księżniczki Noriny Matchabelli (współzałożycielki perfum Prince Matchabelli Perfume) Meher Baba podyktował serię wykładów na swojej tabliczce z alfabetem dla jej publikacji "Meher Baba Journal" w Nowym Jorku.
Te dyskursy poruszają temat wielu aspektów życia duchowego i dostarczają praktycznych i prostych wskazówek dla aspiranta. W tych latach, przynajmniej jeden z tych dyskursów pojawiał się w miesięcznym wydaniu "Meher Baba Journal". C.D. Deshmukh, bliski uczeń Meher Baba, kompilował i edytował dyktando, a Baba osobiście zatwierdzał każdy dyskurs, podpisując spis treści dla każdego wydania dziennika.
W latach 1939-1954, pięciotomowa kompilacja pt. "Discourses of Meher Baba" została kilkakrotnie wydrukowana. W 1967, dwa lata przed odejściem, Meher Baba osobiście nadzorował redakcję i publikację nowej trzytomowej wersji "Discourses", znanej jako szósta edycja, która jest dostępna online.
Szeroko dostępne siódme wydanie "Discourses" (), po raz pierwszy opublikowane przez Sheriar Press w 1987, zawiera liczne zmiany redakcyjne nieautoryzowane przez Meher Babę, choć znaczenie dyskursów zostało zmienione tylko w niewielkim stopniu.
Śmierć.
Po dwóch wypadkach samochodowych, jednym w USA w 1952, a drugim w Indiach w 1956, Meher Baba zaczął mieć duże problemy z chodzeniem. W 1962 wielu zachodnich zwolenników zostało zaproszonych, aby spotkać jego indyjską "mandali" - w serii spotkań zwanych "The East-West Gathering." W 1966, Baba wypowiedział się na temat duchowego problemu nadmiernego brania narkotyków na Zachodzie, dyskredytując rzekome korzyści duchowe płynące z używania substancji psychoaktywnych. Po roku poruszania się na wózku inwalidzkim, Meher Baba zmarł 31 stycznia 1969. Świątynia w miejscu jego grobowca w Meherabad (stan Maharashtra) jest odtąd miejscem pielgrzymek sympatyków z różnych krajów.
W kulturze popularnej.
Częste powiedzenie Meher Baba "Don’t worry, be happy" stało się inspiracją dla powstania największego, napisanego w 1988 roku, przeboju Bobby’ego McFerrina „Don’t Worry, Be Happy”. Jego filozofia zainspirowała Pete’a Townshenda z The Who do napisania „Baba O’Riley”.
Linki zewnętrzne.
Media online:

</doc>
<doc id="767442" url="https://pl.wikipedia.org/wiki?curid=767442" title="Pokémon (anime)">
Pokémon (anime)

Pokémon, w Japonii – japoński telewizyjny serial anime emitowany od 1 kwietnia 1997 r. na antenie TV Tokyo.
Polska premiera serialu odbyła się 4 września 2000 r. Początkowo serial emitowany był na antenie Polsatu, następnie w TV4, Fox Kids, Jetix i Disney XD. Od 2018 roku odcinki dostępne są również na platformie Netflix Polska.
Spis serii.
W Japonii odcinki anime Pokémon podzielone są na 7 serii, jednak poza nią stosowany jest podział na sezony.
Filmy.
Równomierne do sezonów anime wydawane są też . Według stanu na 2020 rok, wydano 23 filmy.

</doc>
<doc id="767443" url="https://pl.wikipedia.org/wiki?curid=767443" title="Wielki nieznajomy">
Wielki nieznajomy

Wielki nieznajomy. Obrazy naszych czasów – powieść Józefa Ignacego Kraszewskiego, pierwotnie publikowana w latach 1871–1872 w „Tygodniku Mód i Nowości”. Osobno wydana dopiero w 1960 w Krakowie.
Powieść została napisana po pobycie pisarza w Krynicy w roku 1866 i dotyczy zaobserwowanych tam zjawisk.

</doc>
<doc id="767448" url="https://pl.wikipedia.org/wiki?curid=767448" title="Archiwum X">
Archiwum X



</doc>
<doc id="767452" url="https://pl.wikipedia.org/wiki?curid=767452" title="Plik sekwencyjny">
Plik sekwencyjny

Plik sekwencyjny (ang. "sequential file") – plik, który może być czytany tylko od początku w ściśle wcześniej określonej kolejności, a zapisywanie odbywa się poprzez dopisanie kolejnej porcji danych na końcu.
Formalnie plikiem sekwencyjnym jest ciąg danych, definiowany w większości języków programowania jako podstawowy typ, pozwalający na stosowanie ograniczonego zbioru operatorów. Operatory te zezwalają na odczyt począwszy od początku pliku kolejnych jego elementów. Zapis do pliku odbywa się przez dopisanie na końcu pliku kolejnego elementu. Istotą dostępu do pliku sekwencyjnego, zwanego dostępem sekwencyjnym, jest to że w danym momencie dostępna jest jedna porcja danych. 
Dostęp sekwencyjny może wynikać z cech urządzenia przechowujących dane oraz ze struktury danych.
Sekwencyjność wynikająca ze struktury danych może być realizowana w urządzeniach umożliwiających dostęp swobodny.
Przykładowe pliki sekwencyjne: plik tekstowy w Pascalu, niektóre formaty plików spakowanych.
Przykładem urządzenia sekwencyjnego może być np. taśma magnetyczna.

</doc>
<doc id="767453" url="https://pl.wikipedia.org/wiki?curid=767453" title="Edward Taylor (ekonomista)">
Edward Taylor (ekonomista)

Edward Taylor (ur. 28 września 1884 w Kielcach, zm. 9 sierpnia 1964 w Poznaniu) – polski ekonomista, twórca tzw. Poznańskiej szkoły ekonomicznej, organizator studiów ekonomicznych i prawa skarbowego na Uniwersytecie Poznańskim, przeciwnik etatyzmu i zwolennik indywidualizmu gospodarczego, przedstawiciel neoklasycznej szkoły w ekonomii, działacz narodowy, publicysta walczący o wolność gospodarczą i rozwój klasy średniej, radny w radzie miejskiej Poznania (1930–1932), tłumacz klasyki ekonomii (w tym J.S. Milla).
Działalność naukowa.
Od 1919 był długoletnim profesorem Uniwersytetu im. Adama Mickiewicza w Poznaniu i Akademii Handlowej w Poznaniu, a po 1945 wykładał ekonomię polityczną na Uniwersytecie Łódzkim. Założył i zorganizował studia ekonomiczne na uniwersytecie w Poznaniu, oraz – co stanowiło novum – na wydziale prawa. Jego działalność na uczelni, jak i pisarska, charakteryzująca się wielką charyzmą, intelektualnym zdyscyplinowaniem i niekonwencjonalnością, zyskała wysoką renomę dla Uniwersytetu oraz przysporzyła Taylorowi miano autorytetu naukowego.
Ze spółdzielczości jako pierwszy w Polsce stworzył dyscyplinę naukową. Udzielał się m.in. w ruchu spółdzielczym oraz Izbie Przemysłowo-Handlowej, która w 1926 założyła – m.in. za Jego pośrednictwem – Wyższą Szkołę Handlową. W 1918 współtworzył Towarzystwo Ekonomistów i Statystyków Polskich (współtworzące potem PTE), a od 1922 redagował serię "Poznańskie Prace Ekonomiczne", gdzie publikował najlepsze dysertacje swych uczniów. Od 1921 Filister honoris causa, Protektor i Kurator z ramienia senatu Uniwersytetu Poznańskiego Korporacji Akademickiej Baltia. W 1945 należał do grona współzałożycieli Polskiego Towarzystwa Ekonomicznego, a od 1930 był członkiem korespondentem Polskiej Akademii Umiejętności (od 1946 członek czynny). Od 1946 był również członkiem Towarzystwa Naukowego Warszawskiego.
Jego rozprawa habilitacyjna "O istocie współdzielczości", powstała w latach I wojny światowej, była wznawiana jeszcze po 1945, zasługuje na miano znakomitej monografii tego ruchu. W 1919 ukazała się "Statyka i dynamika w teorii ekonomii".
Między 1924 a 1926 zajmował się inflacją w Polsce i opublikował w tym czasie: "Inflacja polska" (1926) i "Druga inflacja polska" (1926). Wniósł także znaczny wkład do teorii ekonomii (ekonomika teoretyczna) oraz przyczynił się do utworzenia poznańskiego ośrodka myśli ekonomicznej. Zajmował się również historią myśli politycznej, polityką ekonomiczną i przemysłową ("O istocie współdzielczości", "Historia rozwoju ekonomiki").
Jego główne prace: "Wstęp do ekonomiki" (tomy 1-2, 1936–1938), "Teoria produkcji" (1947), "Historia rozwoju ekonomiki" (tomy 1-2, 1957–1958). Był encyklopedystą. Został wymieniony w gronie edytorów trzytomowej Podręcznej encyklopedii handlowej wydanej w 1931 w Poznaniu.
Działalność polityczna.
Edward Taylor przed odzyskaniem niepodległości działał w organizacji filomackiej „ZET”. Od tego czasu był przyjacielem Romana Dmowskiego. Był członkiem Ligi Narodowej. Do wybuchu II wojny światowej należał do Narodowej Demokracji. W latach 1921–1924 był członkiem Rady Naczelnej Związku Ludowo-Narodowego. Wypowiadał się krytycznie nt. przewrotu majowego i rządów sanacji.
Kurator Korporacji Akademickiej.
Uczestnik licznych spotkań na początku lat 20. z dr. Romanem Dmowskim, dr. Czesławem Meisnerem, dr. Heliodorem Święcickim, dr. Kazimierzem Hącią, dr. Kazimierzem Bajońskim i wydawcą Jarosławem Leitgeberem z udziałem zaproszonych profesorów i wyższego duchowieństwa. W wyniku tych spotkań, na których gościli byli Filomaci Pomorscy, a ówcześni członkowie Akademickiego Koła Pomorskiego, zdecydowano poprzeć ideowe i programowe założenia Polskich Korporacji Akademickich zrzeszonych w Związku Polskich Korporacji Akademickich, z jednoczesnym zamiarem upowszechnienia ich korzystnego, rodzimego, narodowego wizerunku w polskim społeczeństwie. W rezultacie tych dążeń rychło zawiązała się jedna z najprężniejszych tego rodzaju organizacji Korporacja Studentów Uniwersytetu Poznańskiego "Baltia". W skład pocztu honorowego Baltii weszli niektórzy uczestnicy tych spotkań, ludzie z kręgu najbliższych przyjaciół Romana Dmowskiego, starsze pokolenie filomatów pomorskich, m.in. dr Kazimierz Bajoński, dr Edward Taylor, a także Jan Kasprowicz, gen. Józef Haller, ks. Józef Prądzyński, Stefan Łaszewski oraz wielu innych działaczy niepodległościowych i narodowych, na czele z Protektorem Korporacji Filistrem h.c. Romanem Dmowskim.
Został pochowany na Cmentarzu Junikowo w Poznaniu.
Życie prywatne.
Z małżeństwa zawartego w 1911 z Wandą Wybranowską miał czterech synów:
Jego wnukiem (synem Leona) jest Jacek Taylor.

</doc>
<doc id="767454" url="https://pl.wikipedia.org/wiki?curid=767454" title="Autobahn Südosttangente Wien">
Autobahn Südosttangente Wien

Autobahn Südosttangente Wien - autostrada nr A 23 w Austrii, częściowo w ciągu trasy europejskiej E59.
Autostrada jest częścią sieci drogowej Wiednia. Do czasu wybudowania obwodnicy miasta - drogi ekspresowej S1 pełni również funkcję drogi tranzytowej. Odcinek przecinający centralne dzielnice Wiednia posiada cztery pasy ruchu w każdą stronę, pozostałe odcinki - po trzy pasy. 

</doc>
<doc id="767456" url="https://pl.wikipedia.org/wiki?curid=767456" title="Barbara Kwiatkowska">
Barbara Kwiatkowska



</doc>
<doc id="767457" url="https://pl.wikipedia.org/wiki?curid=767457" title="Wehikuł czasu – Spodek ’92">
Wehikuł czasu – Spodek ’92

Wehikuł czasu – koncertowy album zespołu Dżem zarejestrowany 20 czerwca 1992 w hali widowiskowej Spodek w Katowicach.
Realizacja dźwięku – Piotr Brzeziński przy współpracy Alka Galasa i Wojciecha Siwieckiego, remix Zbigniew Malecki przy współpracy Elżbiety Szczerby. Projekt okładki – Jerzy Linder.

</doc>
<doc id="767458" url="https://pl.wikipedia.org/wiki?curid=767458" title="Rubén González">
Rubén González



</doc>
<doc id="767459" url="https://pl.wikipedia.org/wiki?curid=767459" title="Marian Kruczek">
Marian Kruczek

Marian Kruczek (ur. 27 grudnia 1927 w Płowcach, zm. 12 grudnia 1983 w Krakowie) – polski artysta plastyk, malarz, grafik i rzeźbiarz.
Życiorys.
Naukę rozpoczął w Płowcach, a następnie uczęszczał do Gimnazjum nr 2 im. Królowej Zofii w Sanoku. W 1946 przeniósł się do Krakowa, gdzie kontynuował naukę w Liceum Sztuk Plastycznych (pomocy udzielił mu wówczas Bronisław Naczas), w 1948 uzyskał maturę. W 1954 ukończył studia na Wydziale Malarstwa Akademii Sztuk Pięknych im. Jana Matejki w Krakowie, był uczniem m.in. prof. Wojciecha Weissa i Zbigniewa Pronaszki. W 1955 uzyskał dyplom w pracowni prof. Tadeusza Łakomskiego.
W 1945 jego prace znalazły się na pierwszej powojennej wystawie wspólnej sanockich artystów zorganizowanej przez Muzeum Historyczne w Sanoku. W listopadzie 1951 ożenił się z Józefą Sobór. W 1952 przyszedł na świat ich jedyny syn, Paweł Kruczek, obecnie grafik, rysownik, projektant wnętrz. Został pracownikiem naukowym i wykładowcą krakowskiej ASP na stanowisku docenta. W 1956 zamieszkał w krakowskiej Nowej Hucie. Pod swoim blokiem na os. Centrum D prowadził Galerię „Pod Chmurką”. Był też współzałożycielem nowohuckiego Teatru Lalek "Widzimisie", który mieścił się w Domu Kombatanta na os. Górali. Uprawiał malarstwo, rzeźbę, grafikę. Swoje prace prezentował na ponad 50 wystawach indywidualnych, oraz uczestniczył w przeszło 150 wystawach zbiorowych w kraju i za granicą. Między innymi w Krakowie, Rzeszowie, Warszawie, Opolu, Gdańsku, Zielonej Górze, oraz za granicą w Szwecji (Uppsala), Belgii (Galeria Maya w Brukseli), Stanach Zjednoczonych (Miami), Norwegii, Niemczech, Jugosławii, Anglii, na Węgrzech.
Zmarł nagle 12 grudnia 1983 w szpitalu w Nowej Hucie. Został pochowany na Cmentarzu Rakowickim w Krakowie 17 grudnia 1983 (kwatera FD, rząd 3, miejsce 12).
Upamiętnienie.
Poeta Janusz Szuber napisał wiersz pt. "In memoriam Marian Kruczek (1927-1983)", wydany w tomikach poezji pt. "Glina, ogień, popiół" z 2003, "Pianie kogutów" z 2008. Reprodukcje prac Mariana Kruczka drukowano w tomiku poezji tego poety pt. "7 Gedichte / Wierszy" z 1999, a jeden z nich trafił na okładkę tomiku poezji pt. "Z żółtego metalu" z 2000.
W 2009 roku z okazji 60-lecia Nowej Huty zaprezentowano w Nowohuckim Centrum Kultury monograficzną wystawę prac artysty. Kilkadziesiąt jego dzieł posiada Muzeum Historyczne w Sanoku.

</doc>
<doc id="767460" url="https://pl.wikipedia.org/wiki?curid=767460" title="Maria Krystyna Sapieha">
Maria Krystyna Sapieha

Maria Krystyna Sapieha (ur. 5 maja 1934 w Wiedniu) – księżniczka, córka Pawła i Virgilii Peterson, siostra Mikołaja Fryderyka.
Pierwsze lata swego życia spędziła wraz z rodzicami w pałacu na Karłuszowcu (dziś część miasta Tarnowskie Góry), ponieważ ojciec Marii, książę Paweł Sapieha był dyrektorem Koncernu kopalń i fabryk chemicznych należących do jego niemieckiego kuzyna Edgara Henckla von Donnersmarcka.
W latach 1963–1974 jej mężem był Adam Freemantle; małżeństwo zakończyło się rozwodem.

</doc>
<doc id="767462" url="https://pl.wikipedia.org/wiki?curid=767462" title="Interstate 5">
Interstate 5



</doc>
<doc id="767468" url="https://pl.wikipedia.org/wiki?curid=767468" title="Interstate 96">
Interstate 96



</doc>
<doc id="767469" url="https://pl.wikipedia.org/wiki?curid=767469" title="Nanice">
Nanice

Nanice (wg TERYT Wejherowo-Nanice, dawn. Naniec; kaszb. "Nańc", niem. "Nanitz") – jedna z czterech dzielnic Wejherowa. Dzieli się na Osiedle Kaszubskie, Osiedle Chopina, Osiedle Przemysłowa i Kąpino Dolne.
W Nanicach znajduje się szpital miejski oraz przystanek trójmiejskiej SKM - Wejherowo Nanice.
Położenie.
Nanice graniczą:
Ulica Chopina prowadząca z Nanic jest jedyną drogą dojazdu do Kąpina.

</doc>
<doc id="767470" url="https://pl.wikipedia.org/wiki?curid=767470" title="Autostrada międzystanowa nr 95">
Autostrada międzystanowa nr 95

Interstate 95 (I-95) – najważniejsza amerykańska autostrada międzystanowa we wschodniej części kraju o długości 3101 kilometrów (1 927 mil). Początek znajduje się przy węźle drogowym z U.S. Route 1 w Miami na Florydzie, a kończy się w okolicach Houlton w stanie Maine przy granicy z Kanadą. Autostrada biegnie przez takie miasta jak: Nowy Jork, Filadelfia, Baltimore i Waszyngton na północy kraju oraz wzdłuż plaż takich jak Outer Banks oraz Miami Beach na południu kraju. Interstate 95 biegnie również wzdłuż obwodnic miast Boston, Raleigh, Norfolk, Virginia Beach i Charleston.
Jest to jedna z najstarszych autostrad należących do systemu Interstate Highway System – jej budowa ruszyła w 1957 roku. Formalnie autostrada do dziś nie jest ukończona, gdyż brakuje krótkiego odcinka w okolicach Trenton w stanie New Jersey (ma być zbudowany do 2018 roku) – z tego powodu autostrada dzieli się na dwa długie odcinki.
Przechodzi przez stany: Floryda, Georgia, Karolinę Północną, Karolinę Południową, Wirginię, Dystrykt Kolumbii, Maryland, Delaware, Pensylwanię, New Jersey, Nowy Jork, Connecticut, Rhode Island, Massachusetts, New Hampshire i Maine.
Odcinek autostrady w obrębie stanu Maryland o długości 49 mil (79 km) nosi nazwę John F. Kennedy Memorial Highway na cześć prezydenta Johna F. Kennedy’ego.
Na kilku odcinkach autostrada jest płatna.
Interstate 95 jest szóstą najdłuższą autostradą w Stanach Zjednoczonych – dłuższe są: Interstate 10 (3959 km), Interstate 40 (4112 km), Interstate 70 (3,465 km), Interstate 80 (4,665 km) i Interstate 90 (4,987 km). Jest najdłuższą autostradą Stanów Zjednoczonych biegnącą z północy na południe. Autostrada ta biegnie przez największą liczbę stanów ze wszystkich amerykańskich autostrad – biegnie ona przez 15 stanów, podczas gdy Interstate 90 biegnie przez 13 stanów.
Opis drogi.
Floryda.
Interstate 95 rozpoczyna się przy węźle drogowym z U.S. Route 1, na południe od centrum Miami i biegnie w kierunku północnym do granicy ze stanem Georgia. W 2010 roku na odcinku Interstate 95 biegnący przez teren stanu Floryda doszło do największej liczby wypadków śmiertelnych ze wszystkich amerykańskich autostrad. I-95 przed dotarciem do Jacksonville biegnie w pobliżu takich miejsc jak: Space Coast, Daytona Beach, Port Orange i Saint Augustine.
Georgia.
Większa część odcinka Interstate 95 w stanie Georgia nosi nazwę Tom P. Coleman Highway na cześć senatora Toma Colemana i biegnie w pobliżu wybrzeża oraz przez tereny bagienne, jednocześnie omijając miasta Brunswick i Savannah. W pobliżu miasta Savannah I-95 krzyżuje się z Interstate 16, po czym wjeżdża na teren stanu Karolina Południowa. Około 2000 roku zmieniono system numerowania zjazdów położonych wzdłuż I-95 w stanie Georgia z systemu sekwencyjnego na milowy.
Karolina Południowa i Północna.
Interstate 95 na terenie stanów Karolina Południowa i Karolina Północna biegnie częściowo wzdłuż wybrzeża, w pobliżu takich znanych miejsc jak: Outer Banks, Myrtle Beach i Hilton Head Island. Najważniejsze miasta położone wzdłuż tego odcinka to Charleston i Raleigh. W pobliżu miast Florence i Benson I-95 krzyżuje się z innymi ważnymi autostradami. Przed dotarciem do Karoliny Północnej I-95 mija przydrożną atrakcję South of the Border.
W Karolinie Północnej Interstate 95 biegnie wzdłuż granicy między płaskowyżem Piedmont a Niziną Atlantycką. Przed dostaniem się do stanu Wirginia, I-95 biegnie w pobliżu miasta Weldon.
Stany Środkowoatlantyckie.
Interstate 95 na terenie Stanów Środkowoatlantyckich biegnie przez wiele gęsto zaludnionych obszarów.
Pierwszym stanem, przez który biegnie Interstate 95 na terenie Stanów Środkowoatlantyckich jest Wirginia. W Richmond I-95 biegnie równolegle z autostradą Interstate 64 przed wyruszeniem w kierunku Wirginii Północnej. W obszarze metropolitarnym Waszyngtonu I-95 biegnie równolegle z autostradą Capital Beltway, z którą biegnie przez południową część Dystryktu Kolumbii za pomocą mostu Woodrow Wilson Bridge. Po opuszczeniu Dystryktu Kolumbii I-95 wkracza na teren stanu Maryland, gdzie autostrada oddziela się od Capital Beltway i biegnie w kierunku Baltimore. Na odcinku Baltimore-Nowy Jork autostrada jest w większości płatna. W pobliżu miasta Wilmington w stanie Delaware I-95 przecina się z autostradą New Jersey Turnpike, za pomocą której kierowcy mogą ominąć Filadelfię.
Nowy Jork.
Interstate 95 na terenie stanu Nowy Jork posiada cztery różne nazwy, z których każda jest przydzielona do danego odcinka autostrady – są to: Trans-Manhattan Expressway, Cross Bronx Expressway, Bruckner Expressway i New England Thruway. Po opuszczeniu stanu New Jersey, I-95 biegnie równolegle z U.S. Route 1, która oddziela się od autostrady na zjeździe nr 2B (ang. e"xit 2B") w Nowym Jorku. Odcinek I-95 na terenie stanu Nowy Jork ma długość 37 km. Po opuszczeniu Nowego Jorku, I-95 przyjmuje nazwę New England Thruway, którą zmienia na Connecticut Turnpike przy granicy ze stanem Connecticut.
Nowa Anglia.
Interstate 95 po dotarciu do stanu Connecticut kieruje się na wschód i biegnie w pobliżu wybrzeża na południu stanu. W stanie Rhode Island autostrada kieruje się na północ i biegnie do stolicy stanu, Providence. W stanie Massachusetts autostrada biegnie na północny wschód, do miasta Boston, które okrąża równolegle z drogą stanową Massachusetts Route 128. Po opuszczeniu stanu Massachusetts, Interstate 95 wjeżdża na teren stanu New Hampshire, a następnie Maine, gdzie przyjmuje nazwę Maine Turnpike. Interstate 95 kończy się na przy przejściu granicznym z Kanadą, gdzie rozpoczyna się autostrada New Brunswick Route 95.
Historia.
Duża część Interstate 95 składa się z odcinków, które są lub były płatne. Wszystkie obecne płatne odcinki autostrady są kompatybilne z elektronicznym systemem płatności E-ZPass.
Od 1992 roku nie trzeba płacić za przejazd odcinkami Florida's Turnpike na terenie Florydy oraz Richmond–Petersburg Turnpike w stanie Wirginia. Wcześniej zniesiono również opłaty z odcinków John F. Kennedy Memorial Highway (Maryland), Delaware Turnpike (Delaware), New Jersey Turnpike (New Jersey), New England Thruway (Nowy Jork), Connecticut Turnpike (Connecticut), New Hampshire Turnpike (New Hampshire) i Maine Turnpike (Maine).
Budowa brakującego odcinka na terenie Florydy zakończyła się w 1987 roku. Obecnie w budowie znajduje się ostatni odcinek Interstate 95 w stanie New Jersey.
Wiele ważnych mostów i tuneli znajdujących się na trasie Interstate 95 jest płatnych. Starszy odpowiednik mostu Fuller Warren Bridge, przebiegający nad rzeką Św. Jana był płatny do 1988 roku, a w 2002 roku został zastąpiony przez nowy most. Tunel Fort McHenry Tunnel znajdujący się pod miastem Baltimore został otwarty w 1985 roku. Most George Washington Bridge, zbudowany w 1931 roku, biegnie nad rzeką Hudson, między stanem New Jersey i Nowym Jorkiem – przebiegają przez niego I-95, U.S. Route 1, U.S. Route 9 i U.S. Route 46.
Na odcinku między miastem Richmond (Wirginia) a stanem New Jersey jest wykonywanych kilka dużych projektów mających na celu ułatwienie jazdy tą autostradą. Niedaleko Waszyngtonu, na terenie Północnej Wirginii, w lipcu 2007 roku został zmodernizowany węzeł autostradowy Springfield Interchange, na którym stykają się autostrady Interstate 95, Interstate 395 i Interstate 495. Springfield Interchange jest jednym z najruchliwszych węzłów autostradowych wschodniego wybrzeża Stanów Zjednoczonych – dziennie przejeżdża przez niego 400000 – 500000 pojazdów. Kilka mil na wschód, 13 grudnia 2008 roku wykonany został inny projekt polegający na wybudowaniu nowego odpowiednika mostu Woodrow Wilson Bridge, za pomocą którego autostrady Interstate 95 i Interstate 495 pokonują rzekę Potomak. Starszy odpowiednik posiadał po trzy pasy ruchu w każdym kierunku. Nowy odpowiednik składa się z dwóch mostów, które w sumie posiadają 12 pasów ruchu – po pięć pasów ruchu w każdym kierunku oraz po jednym pasie ruchu do wykorzystania w przyszłości. Około 30 mil na północ od Woodrow Wilson Bridge (i ok. 20 mil na południe od Baltimore), w pobliżu miasta Laurel (Maryland) jest budowany nowy węzeł autostradowy, który ma łączyć Interstate 95 z Maryland Route 200.
W stanie Pensylwania jest projektowany nowy węzeł autostradowy, na którym będą przecinały się autostrady Interstate 95, Interstate 276 i Interstate 195.
W 2006 roku Zgromadzenie Generalne stanu Wirginia uchwaliła rezolucję dotyczącą budowy płatnej autostrady między miastami Dover (Delaware) i Charleston, która byłaby alternatywą do Interstate 95 pozwalającą na ominięcie obszaru metropolitarnego Waszyngtonu.
W planach jest zmodernizowanie odcinka Interstate 95 biegnącego przez stan Connecticut – zostanie poszerzony 19-kilometrowy odcinek biegnący przez miasto New Haven oraz wybudowany nowy odpowiednik mostu Pearl Harbor Memorial Bridge, a następnie odcinek biegnący do granicy ze stanem Rhode Island.
W planach jest również wydłużenie korytarza transportowego Interstate 95 o odcinek z miasta Petersburg (Wirginia) do stanu Floryda o długości 1696 km, które mają zmniejszyć liczbę korków oraz poprawić bezpieczeństwo.
W stanach Georgia i Floryda wciąż są realizowane projekty mające na celu zwiększenie liczby pasów ruchu na autostradzie. Większa część autostrady w stanie Georgia oraz na południe od Jacksonville (Floryda) została rozbudowana do trzech pasów ruchu. Odcinek autostrady z Jacksonville do węzła autostradowego z Interstate 4 w pobliżu Daytona Beach został zmodernizowany w 2005 roku. W 2009 roku zmodernizowano odcinki autostrady w hrabstwach Brevard oraz Palm Beach.
W 2009 roku ustawodawcy reprezentujący hrabstwo Aroostook w stanie Maine zaproponowali wydłużenie autostrady Interstate 95 do położonej najdalej na północ w stanie Maine gminy Fort Kent, która biegłaby przez miasta Caribou i Presque Isle. Ustawodawcy argumentowali swoją decyzję tym, że wydłużenie autostrady pomogłoby w promocji ekonomii tego regionu.
Alternatywne drogi.
Równolegle do Interstate 95 biegną odcinki takich dróg międzystanowych jak: U.S. Route 1, U.S. Route 2, U.S. Route 15, U.S. Route 17, U.S. Route 40, U.S. Route 130 i U.S. Route 301. Interstate 95 i U.S. Route 1 oddalają się od siebie w północnej części kraju. Na północ od Jacksonville, U.S. Route 1 również oddala się od Interstate 95, a najbardziej równolegle biegnącą magistralą staje się U.S. Route 17 – I-95 i US 17 biegną blisko siebie przez stan Georgia oraz południową część Karoliny Południowej. W Walterboro, w Karolinie Południowej, U.S. Route 17 kieruje się na wschód do miasta Charleston, natomiast U.S. Route 15 rozpoczyna swój równoległy bieg do I-95. W Summerton, U.S. Route 15 oddala się od I-95 i kieruje się na północ, a równoległy bieg do autostrady rozpoczyna U.S. Route 301, która oddala się od I-95 w mieście Petersburg. W Petersburg równoległy bieg do I-95 ponownie rozpoczyna U.S. Route 1, która lekko oddala się od autostrady w mieście Baltimore. W Baltimore równoległy bieg do autostrady rozpoczyna U.S. Route 40, która oddala się w mieście Wilmington i kieruje się na wschód, do miasta Atlantic City. W Wilmington równoległy bieg do I-95 rozpoczyna U.S. Route 13. W Pawcatuck w stanie Connecticut I-95 oddala się od wszystkich pobliskich dróg międzystanowych. W stanie Rhode Island I-95 biegnie równolegle do Rhode Island Route 3. W Providence U.S. Route 1 ponownie rozpoczyna równoległy bieg do I-95, które biegną blisko siebie do Bostonu. W Bostonie I-95 oddala się od U.S. Route 1 biegnie obwodnicą wytyczoną wokół miasta. Na północ od miasta magistrale ponownie spotykają się i biegną do miasta Portland. W Portland I-95 kieruje się na północ i biegnie w sąsiedztwie drogi stanowej Maine State Route 100 do gminy Newport. W Newport I-95 spotyka się z U.S. Route 2 i biegnie w sąsiedztwie I-95 aż do gminy Houlton. Trzy mile na zachód od granicy z Kanadą I-95 po raz ostatni przecina się z U.S. Route 1, która biegnie na północ, do gminy Fort Kent.

</doc>
<doc id="767474" url="https://pl.wikipedia.org/wiki?curid=767474" title="Gustaw Budzyński">
Gustaw Budzyński

Gustaw Karol Edward Budzyński ps. "Szlifierz", "Szymura" (ur. 16 stycznia 1921 w Warszawie, zm. 29 lipca 2018 w Gdańsku) – polski akustyk, nauczyciel akademicki, twórca pierwszych w Polsce zakładów naukowych kształcących inżynierów dźwięku na Politechnice Gdańskiej i Akademii Muzycznej w Gdańsku. Porucznik Wojska Polskiego, powstaniec warszawski, członek zrzeszenia WiN, więzień polityczny w latach 1948–1955, jeden z autorów wydawanych od 1992 „Zeszytów Historycznych WiNu”, członek komitetu akustyki PAN. Kawaler Orderu Virtuti Militari.
Życiorys.
Urodził się 16 stycznia 1921 roku w Warszawie w rodzinie lekarza weterynarii, majora Gustawa Budzyńskiego (ur. 1882) i jego żony Heleny. Jego dziadek Edward Budzyński był adiutantem Pawła Suzina, dowódcy partyzanckiego oddziału podczas powstania styczniowego na Litwie w suwalskiem. Jego prapradziadek Mateusz Budzyński był oficerem w powstaniu listopadowym. 
W roku 1938 zdał maturę. Od września 1938 do czerwca 1939 był słuchaczem Dywizyjnego Kursu Podchorążych Rezerwy 29 DP przy 76 Lidzkim pułku piechoty w Grodnie, który ukończył w stopniu plutonowego podchorążego. Następnie odbył praktykę w 81 pułku Strzelców Grodzieńskich w Grodnie. W sierpniu 1939 roku w czasie mobilizacji, został przydzielony do baonu nadwyżek 81 pp. W jego składzie odbył kampanię wrześniową. Ze swoim batalionem został przewieziony z Grodna do Lwowa. 
Od listopada 1939 roku działał w konspiracji. Dowodził grupą dywersyjną Obwodu Żoliborz AK, następnie w stopniu podporucznika, został zastępcą dowódcy oddziału Dywersji Bojowej DB-17, przekształconej w 9 kompanię dywersyjną. Od 1 sierpnia był zastępcą dowódcy Zgrupowania „Żniwiarz”. 3 sierpnia został ciężko raniony w trakcie walk.
Po wojnie, wstąpił do WiNu, był dowódcą oddziału dyspozycyjnego prezesa Obszaru Centralnego (1945–1947). Za działalność w AK i WiN spędził 7 lat w komunistycznym więzieniu. 
Po wyjściu na wolność wznowił studia na Politechnice Gdańskiej. Ukończył je w 1959 – podjął wówczas pracę dydaktyczną na Wydziale Elektroniki PG oraz jednocześnie w Polskim Radiu Gdańsk. W 1965 uzyskał stopień doktora nauk technicznych na Politechnice Warszawskiej. Był pionierem w kształceniu inżynierów dźwięku w Polsce (współtworzył Zakład Inżynierii Dźwięku na Wydziale Elektroniki PG oraz Zakład Akustyki na gdańskiej Akademii Muzycznej). Prowadził również intensywną pracę naukową z dziedziny akustyki: jest autorem ponad 140 artykułów naukowych i referatów konferencyjnych. Był honorowym członkiem Polskiego Towarzystwa Akustycznego, Greckiego Towarzystwa Akustycznego, członkiem Francuskiego Towarzystwa Akustycznego, polskiej sekcji Audio Engineering Society. Był członkiem komitetu akustyki PAN.
Życie prywatne.
Mąż dr inż. Marianny Sankiewicz-Budzyńskiej (1921–2018). Jego siostra Joanna Potrawiak ps. "Sobótka" (1910–1995) była żoną Maksymiliana Potrawiaka ps. "Sztukator" (1910–1986).

</doc>
<doc id="767475" url="https://pl.wikipedia.org/wiki?curid=767475" title="Out of the Blue (album)">
Out of the Blue (album)

Out of the Blue – album zespołu Electric Light Orchestra, wydany w listopadzie 1977 r. Oryginalnie wydany jako podwójny album, dziś jego wydanie jest dostępne na pojedynczej płycie CD. Jeszcze przed wydaniem zostały zamówione 4 miliony kopii albumu, więc niemal natychmiast osiągnął on status platynowej płyty. Strona trzecia oryginalnego, podwójnego LP to symfoniczny utwór „Concerto for a Rainy Day”, składający się z czterech części.
Sam Jeff Lynne uważa "Out of The Blue" obok "A New World Record" za szczytowe osiągnięcie grupy.
Spis utworów.
Strona 3.
„Concerto for a Rainy Day” – 18:48

</doc>
<doc id="767476" url="https://pl.wikipedia.org/wiki?curid=767476" title="Sandro Salvadore">
Sandro Salvadore

Sandro Salvadore (ur. 29 listopada 1939, zm. 4 stycznia 2007 w Costigliole d’Asti) – włoski piłkarz.
Kariera klubowa.
Salvadore urodził się w Mediolanie we Włoszech. Karierę piłkarską zaczynał w wieku 15 lat w juniorskiej drużynie Milanu. Zadebiutował w Serie A w sezonie 1958/1959. Z Milanem zdobył dwa Mistrzostwa Włoch (1958/1959 i 1961/1962). W mediolańskim klubie rozegrał 72 spotkania i zdobył jednego gola.
W 1962 pozyskał go Juventus F.C. Z czasem stał się filarem defensywy Juve. Ze Starą Damą zdobył trzy tytuły Mistrza Włoch (1966/1967, 1971/1972 i 1972/1973) i jeden Puchar Włoch (1964/1965). Karierę klubową zakończył w 1974.
Kluby:
Kariera reprezentacyjna.
W reprezentacji Włoch rozegrał 36 meczów. Był na Mistrzostwach Świata w 1962 w Chile i w 1966 w Anglii. Uczestniczył również w Mistrzostwach Europy w 1968 we Włoszech. Miał szansę udać się do Meksyku na Mistrzostwa Świata, jednak zaprzepaścił to w meczu towarzyskim z Hiszpanią w Madrycie, gdzie strzelił dwa gole samobójcze. Mecz zakończył się remisem 2:2. Od tej pory trener Ferruccio Valcareggi opuszczał go przy ustalaniu składu. To był ostatni mecz Salvadore w reprezentacyjnej karierze.
Sukcesy.
Sandro Salvadore zmarł w nocy z 3 stycznia na 4 stycznia 2007. Miał 67 lat.

</doc>
<doc id="767478" url="https://pl.wikipedia.org/wiki?curid=767478" title="Kastor i Polluks (opera)">
Kastor i Polluks (opera)

Kastor i Polluks ("Castor et Pollux") – tragedia liryczna ("tragédies lyriques") składająca się z 5 aktów z prologiem. Pierwsza wersja pochodzi z 1737 roku, druga wersja z 1754 r.
Skomponowana przez Jean-Philippe Rameau. Akcja nawiązuje do dwóch nierozłącznych braci znanych z mitów greckich Kastora i Polluksa.

</doc>
<doc id="767481" url="https://pl.wikipedia.org/wiki?curid=767481" title="I liga argentyńska w piłce nożnej (1951)">
I liga argentyńska w piłce nożnej (1951)

Mistrzem Argentyny w roku 1951 został klub Racing Club de Avellaneda, a wicemistrzem Argentyny klub CA Banfield.
Do drugiej ligi spadły dwa ostatnie w tabeli kluby – CA Argentino de Quilmes i Gimnasia y Esgrima La Plata. Na ich miejsce awansował z drugiej ligi klub Rosario Central. Liga została zmniejszona z 17 do 16 klubów.
Primera División.
Końcowa tabela sezonu 1951.
Ze względu na identyczną liczbę punktów dwóch najlepszych klubów w tabeli konieczne było rozegranie meczów barażowych o tytuł mistrza Argentyny roku 1951.

</doc>
<doc id="767488" url="https://pl.wikipedia.org/wiki?curid=767488" title="Daria Werbowy">
Daria Werbowy

Daria Werbowy (ur. 19 listopada 1983 w Krakowie) – kanadyjska supermodelka.
Życiorys.
Urodziła się w Krakowie w rodzinie ukraińskich imigrantów. Gdy miała cztery lata wraz z rodzicami przeprowadziła się do Toronto w Kanadzie. Karierę modelki rozpoczęła w wieku 14 lat, zwyciężając w konkursie Modeling Association of Canada. Podpisała kontrakt z Lancôme (początkowo reklamowała perfumy Hypnôse tej firmy). Pojawiła się na wybiegach m.in. Karla Lagerfelda, Prady, Yves Saint Laurent, Gucciego, Givenchy, Chanel. Znalazła się na okładkach Vogue, Elle. Obecnie Daria jest twarzą firmy kosmetycznej Lancôme oraz kolekcji wiosna-lato 2014 marki Mango.

</doc>
<doc id="767490" url="https://pl.wikipedia.org/wiki?curid=767490" title="Poás">
Poás

Poás – czynny stratowulkan w środkowej Kostaryce, w paśmie Kordyliera Środkowa.
Poás to jeden z najbardziej aktywnych wulkanów Kostaryki. Wulkan ma trzy kratery, z których dwa wypełniają jeziora kraterowe. Dlatego też często mają tu miejsce erupcje freatyczne lub freatomagmowe, kiedy to woda dostaje się szczelinami do wnętrza wulkanu, ulega podgrzaniu, przekształca się w parę wodną, która wydostaje się pod ciśnieniem, powodując wybuch. Niekiedy erupcja przypomina wybuch olbrzymiego gejzera.
Najstarsza erupcja w czasach historycznych miała miejsce w 1828, ostatnia w 1996. W międzyczasie naliczono ich 39.
W 1971 wokół wulkanu utworzono park narodowy Volcán Poás.

</doc>
<doc id="767491" url="https://pl.wikipedia.org/wiki?curid=767491" title="Poas">
Poas



</doc>
<doc id="767492" url="https://pl.wikipedia.org/wiki?curid=767492" title="Kolonia Ciechanki">
Kolonia Ciechanki

Kolonia Ciechanki – część wsi Ciechanki w Polsce położona w województwie lubelskim, w powiecie łęczyńskim, w gminie Puchaczów.
Kolonia Ciechanki wraz z Ciechankami tworzą społeczność liczącą 699 osób – dane według spisu powszechnego z roku 2011.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="767493" url="https://pl.wikipedia.org/wiki?curid=767493" title="Antoni Odyniec">
Antoni Odyniec



</doc>
<doc id="767495" url="https://pl.wikipedia.org/wiki?curid=767495" title="Playing Possum">
Playing Possum

Playing Possum – album muzyczny Carly Simon z kwietnia 1975 roku wydany przez wytwórnię płytową Elektra Records. Producent Richard Perry. Album doczekał się 25 października 1990 reedycji CD: label Elektra/WEA 1033-2; .

</doc>
<doc id="767497" url="https://pl.wikipedia.org/wiki?curid=767497" title="Amylopektynoza">
Amylopektynoza



</doc>
<doc id="767500" url="https://pl.wikipedia.org/wiki?curid=767500" title="Major Indoor Lacrosse League sezon 1993">
Major Indoor Lacrosse League sezon 1993

Sezon rozpoczął się 9 stycznia, a zakończył 10 kwietnia 1993 roku. W tym sezonie nie rozegrano All Star Game. Był to siódmy sezon zawodowej ligi lacrosse (licząc sezony EPBLL). Mistrzem sezonu została drużyna Buffalo Bandits.
Wyniki sezonu.
"W – Wygrane, P – Przegrane, PRC – Liczba wygranych meczów w procentach, GZ – Gole zdobyte, GS – Gole stracone"

</doc>
<doc id="767501" url="https://pl.wikipedia.org/wiki?curid=767501" title="Cyfrowa Biblioteka Narodowa">
Cyfrowa Biblioteka Narodowa



</doc>
<doc id="767502" url="https://pl.wikipedia.org/wiki?curid=767502" title="Geir Eithun">
Geir Eithun

Geir Sindre Eithun (ur. 12 listopada 1979 w Førde) – norweski siatkarz występujący na pozycji przyjmującego. Obecnie zawodnik francuskiego klubu Beauvais Oise. W poprzednim sezonie był zawodnikiem Płomienia Sosnowiec, a w sezonie 2006/2007 grał w Resovii Rzeszów. Jest podstawowym graczem reprezentacji swojego kraju.

</doc>
<doc id="767503" url="https://pl.wikipedia.org/wiki?curid=767503" title="Mieczysław Drożdżewski">
Mieczysław Drożdżewski

Mieczysław Tomasz Drożdżewski (ur. 2 grudnia 1963 w Grzegorzewie) – polski nauczyciel i samorządowiec, burmistrz miasta Koła w latach 2006–2014. 
Życiorys.
Od urodzenia mieszkał w Grzegorzewie. Jest absolwentem Liceum Ogólnokształcącego im. Kazimierza Wielkiego w Kole. W 1987 ukończył studia magisterskie na Wyższej Szkole Pedagogicznej w Zielonej Górze w zakresie fizyki. W tym samym roku rozpoczął pracę jako nauczyciel fizyki w Liceum Ekonomicznym w Kole. W 1998 ukończył studia podyplomowe w zakresie finansów i rachunkowości na Akademii Ekonomicznej w Poznaniu, a w 2001 studia podyplomowe w zakresie zarządzania oświatą w Państwowej Wyższej Szkole Zawodowej w Koninie.
W 1998 objął stanowisko dyrektora Zespołu Szkół Ekonomiczno-Administracyjnych im. Władysława i Stanisława Grabskich w Kole i pełnił je do 2006. Ponownie objął to stanowisko w 2016.
12 listopada 2006 roku kandydował z list Towarzystwa Samorządowego na stanowisko burmistrza miasta Koła. Otrzymał 1505 głosów (17,03%) i w ponownym głosowaniu zmierzył się z kandydatem PiS – Stanisławem Maciaszkiem. W drugiej turze uzyskał 3057 głosów (58,10%) i objął stanowisko kolskiego burmistrza. Ubiegał się także o mandat radnego miejskiego jako kandydat Towarzystwa Samorządowego – w skali swojego okręgu otrzymał 74 głosy.
21 listopada 2010 roku ubiegał się o reelekcję. W I turze otrzymał 4462 głosy (48,95%) i w drugiej turze głosowania zmierzył się z Wojciechem Lewandowskim popieranym przez SLD. W ponownym głosowaniu – 5 grudnia – zdobył 4094 głosy (76,58%) i pozostał na stanowisku na drugą kadencję. Uzyskał również stanowisko radnego powiatowego z list Towarzystwa Samorządowego – zdobył 607 głosów, jednak ze względu na wybór na burmistrza Koła, nie złożył ślubowania i zrzekł się mandatu.
16 listopada 2014 roku po raz trzeci ubiegał się o stanowisko burmistrza Koła. Pomimo najlepszego wyniku w I turze – 2970 głosów (35,05%), w ponownym głosowaniu uzyskał 3050 głosów (45,05%) i osiągnął drugi wynik. Burmistrzem został wybrany jego rywal – Stanisław Maciaszek z Prawa i Sprawiedliwości. Bez powodzenia ubiegał się również o mandat radnego powiatu kolskiego z listy Towarzystwa Samorządowego w okręgu obejmującym gminę miejską Koło – uzyskał 270 głosów.
W 2011 roku otrzymał wyróżnienie „Przyjaciel Wartaków”, przyznawane przez Manufakturę Piosenki Harcerskiej „Wartaki”.
Życie prywatne.
Żonaty, ma dwoje dzieci.

</doc>
<doc id="767505" url="https://pl.wikipedia.org/wiki?curid=767505" title="Śródmieście (Wejherowo)">
Śródmieście (Wejherowo)

Śródmieście – centralna i reprezentacyjna dzielnica Wejherowa.
Niektóre obiekty i zabytki.
W Śródmieściu Wejherowa znajduje się zdecydowana większość znanych obiektów tego miasta. Są to m.in.:
Położenie.
Śródmieście graniczy:

</doc>
<doc id="767510" url="https://pl.wikipedia.org/wiki?curid=767510" title="Obi-wan kenobi">
Obi-wan kenobi



</doc>
<doc id="767513" url="https://pl.wikipedia.org/wiki?curid=767513" title="Oberschlesisches Freiwilligen-Korps">
Oberschlesisches Freiwilligen-Korps

Oberschlesisches Freiwilligen-Korps (pol. Górnośląski Korpus Ochotniczy) – niemiecka organizacja paramilitarna, aktywnie biorąca udział w utrzymywaniu porządku wśród ludności kresów wschodnich Górnego Śląska, głównie w zakładach pracy, istniejąca od stycznia do lipca 1919 roku.
Historia.
Na początku stycznia 1919 roku niemieckie władze i przedsiębiorcy z Górnego Śląska obawiając się niepokojów społecznych i ruchów narodowowyzwoleńczych Polaków, wobec słabości i demoralizacji żołnierzy Grenzschutzu, zdecydowali o utworzeniu paramilitarnej organizacji Oberschlesisches Freiwilligen-Korps. Do jej zadań miało należeć zwalczanie wszelkich wystąpień społecznych i narodowych oraz zabezpieczanie zakładów pracy. Już pod koniec stycznia 1919 roku w organizacja tej było ok. 2 tys. ludzi, a w całym okresie działania w jej szeregach było łącznie ok. 4 tys. ludzi.
Do organizacji werbowano niemieckich urzędników, pracowników umysłowych i robotników z terenu Górnego Śląska. Osoby te, pomimo że nie pracowały w swoim miejscu pracy, otrzymywały wynagrodzenie z tytuły zatrudnienia w przedsiębiorstwach lub urzędach niemieckich, dodatkowo otrzymywały żołd, podobnie jak żołnierze Grenzschutzu. Także przedsiębiorcy ubezpieczali jej członków na wypadek śmierci lub kalectwa. 
Organizacja ta wyróżniała się stosowanie bezlitosnego terroru wobec Polaków oraz robotników, walczących o poprawę warunków pracy. Taka postawa spowodowała szereg wystąpień zarówno Polaków jak i robotników przeciwko jej, a które były krwawo tłumione. Jednak spowodowały, że w lipcu 1919 roku władze niemieckie przystąpiły do jej likwidacji, która formalnie zakończyła się 14 lipca.
Zdemobilizowani członkowie organizacji mieli wrócić do swoich dawnych miejsc pracy, co spotkało się z oporem ze strony załóg, które uważały jej członków za wrogów zarówno narodowych jak i klasowych. W dniu 8 sierpnia 1919 roku dowódca 6 Korpusu gen. Otto Hörsing, któremu podlegały oddziały niemieckie na Górnym Śląsku, wydał zarządzenie grożące karą 1 roku więzienia z udział w akcjach utrudniających powrotowi członków organizacji do dawnych miejsc pracy. Nie powstrzymało to jednak protestów i w sierpniu 1919 roku doszło do szeregu strajków, w których łącznie brało ok. 140 tys. osób, a strajk w kopalni w Mysłowicach w dniu 14 sierpnia 1919 roku został krwawo stłumiony. Wydarzenia te w znacznej mierze przyczyniły się do wybuchu I powstania śląskiego.

</doc>
<doc id="767527" url="https://pl.wikipedia.org/wiki?curid=767527" title="Pokemon (anime)">
Pokemon (anime)



</doc>
<doc id="767528" url="https://pl.wikipedia.org/wiki?curid=767528" title="Coca-Cola Light">
Coca-Cola Light

Coca-Cola Light (w Stanach Zjednoczonych znana jako Diet Coke, w niektórych innych krajach jako Coke Light lub Coke Lite) – marka bezalkoholowego napoju gazowanego firmy The Coca-Cola Company. W Stanach Zjednoczonych produkt pojawił się w 1982. Od 1986 był już dostępny w 61 krajach, a do Polski trafił w 1993, jedenaście lat po amerykańskiej premierze. W 2003 napój był dostępny w 146 krajach - w 103 jako Diet Coke, w 43 jako Coca-Cola Light. Podstawową cechą różniącą normalną Coca-Colę od wersji "light" jest to, że nie zawiera cukru (słodzona jest zamiennikami cukru, np. aspartamem), dzięki czemu zawiera tylko 0,2 kcal w 100 ml. Różni się również smakiem od zwykłej coli.
W grudniu 2016 roku zadecydowano o wycofaniu napoju Coca-Cola Light z polskiego rynku ze względu na zbyt małą liczbę konsumentów. Na rynku pozostała jednak bezcukrowa Coca-Cola Zero.
Odmiany napoju.
W Stanach Zjednoczonych oraz w innych krajach istnieje wiele smaków i odmian Coca-Coli Light:
Coca-Cola Zero.
Coca-Cola Zero to specjalna wersja Coca-Coli, słodzona aspartamem oraz acesulfamem. W przeciwieństwie do Coca-Coli Light produkowana jest na bazie oryginalnej receptury Coca-Coli. Pojawiła się na rynku w 2005 w Stanach Zjednoczonych. Dostępna jest również w Australii, Nowej Zelandii, Kanadzie, Niemczech, Hiszpanii, Wielkiej Brytanii, Szwecji, Norwegii, Finlandii, Belgii, Grecji, Turcji, Włoszech, Chorwacji i Polsce (od 2008). Dzięki szczególnej mieszance smaków Coca-Cola Zero smakuje jak oryginalna Coca-Cola, podczas gdy Coca-Cola Light ma unikatowy smak. Coca-Cola Zero jest napojem substytucyjnym dla Coca-Coli Light w segmencie napojów niskokalorycznych i bezcukrowych.

</doc>
<doc id="767529" url="https://pl.wikipedia.org/wiki?curid=767529" title="Polskie Stowarzyszenie Klas Hobie">
Polskie Stowarzyszenie Klas Hobie

Polskie Stowarzyszenie Klas Hobie (PHCA) – narodowe stowarzyszenie klasowe katamaranów Hobie powstałe w lutym 2006 i oficjalnie uznane przez Europejskie Stowarzyszenie Klas Hobie (EHCA).
Pod patronatem PHCA rozgrywany jest cykl regat katamaranów Hobie zorganizowany w Puchar Polski PHCA oraz Mistrzostwa Polski w klasach Hobie. W wyniku rocznego cyklu regat Pucharu PHCA przeprowadzanych zgodnie z zasadami EHCA, ISAF i PZŻ powstaje narodowa lista rankingowa. W regatach katamaranów Hobie może wziąć udział każdy.
Stowarzyszenie klasowe wspiera i organizuje szkolenia i starty w regatach dla załóg młodzieżowych – trenujących zarówno indywidualnie, jak i szkolonych we współpracy z różnymi klubami i szkołami żeglarskimi. Propagowanie żeglarstwa katamaranowego wśród młodzieży i dorosłych jest jednym z priorytetów narodowych stowarzyszeń klasowych Hobie.
Obecność w narodowym rankingu klasy Hobie 16 umożliwi uczestnictwo 2 najlepszych polskich załóg w międzynarodowych regatach "16tek" na poziomie europejskim i światowym bez dodatkowych eliminacji. Wszyscy pozostali członkowie PHCA mogą bez żadnych ograniczeń brać udział w regatach ME i MŚ, muszą jednak startować w wyścigach kwalifikacyjnych.

</doc>
<doc id="767532" url="https://pl.wikipedia.org/wiki?curid=767532" title="Boss (gry komputerowe)">
Boss (gry komputerowe)

Boss – unikatowy i szczególnie wymagający przeciwnik w grach komputerowych, którego pokonanie zazwyczaj oznacza zwieńczenie pewnego etapu gry. Ten rodzaj komputerowych oponentów można spotkać najczęściej w grach akcji, zręcznościowych, platformowych, strzelaninach, a także fabularnych.
Od zwykłych przeciwników bossowie różnią się unikatowym wyglądem, często podkreślonym gigantycznymi rozmiarami, ich ataki są też dużo bardziej groźne dla postaci gracza. Ponadto cechuje ich wyjątkowa wytrzymałość lub wręcz niewrażliwość na zwykłe ataki. Unikalność bossa jest czasem podkreślana również poprzez posiadanie przez niego imienia. Poziom, na którym dochodzi do walki z bossem, często ma postać areny, której nie da się opuścić aż do momentu ostatecznego zwycięstwa lub porażki gracza. W wiele gier komputerowych bezpośrednio przed walką i po niej z bossem wplecione są cut scenki lub inny rodzaj przerywników, zaś samej walce towarzyszy unikatowa oprawa muzyczna.
Walka z bossami częstokroć wymusza na graczach zmianę taktyki, która skuteczna była przeciwko zwykłym przeciwnikom. Przykładowo, niewrażliwość bossa na zwykłe ataki bohatera sterowanego przez gracza powoduje, że musi on odkryć i zastosować inną metodę na jego pokonanie lub unieszkodliwienie (np. wykorzystać w walce elementy otoczenia). Pojedynki z bossami są zawsze dłuższe niż ze zwykłymi przeciwnikami, w przypadku niektórych gier mogą trwać nawet do kilku godzin.
Miniboss to przeciwnik posiadający niektóre cechy bossa takie jak na przykład jego unikatowość, ale w przeciwieństwie do niego mniej wymagający dla gracza. Minibossowie są wprowadzani do gry jako jej urozmaicenie, po ich pokonaniu rozgrywka zazwyczaj płynnie toczy się dalej.
Subboss to boss lub miniboss dodatkowy. Jego pokonanie nie jest konieczne dla przejścia gry a gracz ma jedynie możliwość zmierzenia się z nim, ale nie musi z tej opcji korzystać. Przykładowo, subbosowie występują w tzw. ukrytych (bonusowych) poziomach gry.
Finałowy boss jest przeciwnikiem, z którym gracz mierzy się na samym końcu gry. Często jest to główny antagonista postaci gracza.
Twórcy gier komputerowych dokładają wielu starań, aby bossowie umieszczani w tworzonych przez nich grach byli unikatowi, a walka z nimi została przez graczy zapamiętana jako satysfakcjonująca i wymagająca. Recenzenci pracujący dla branżowych czasopism zajmujących się tematyką gier komputerowych, przystępując do opisania danej gry zawsze poruszają wątek bossów i walk z nimi. Ocena tego elementu nierzadko rzutuje na końcową ocenę całej gry.

</doc>
<doc id="767534" url="https://pl.wikipedia.org/wiki?curid=767534" title="Thompson Oliha">
Thompson Oliha

Thompson Oliha (ur. 4 października 1968, zm. 30 czerwca 2013) – nigeryjski piłkarz grający na pozycji środkowego pomocnika. Nosił przydomek „Driver” („Kierowca”).
Kariera klubowa.
Pierwszym klubem piłkarskim Olihy był pierwszoligowy Bendel Insurance FC z miasta Benin. W barwach tego zespołu zadebiutował w 1985 na boiskach pierwszej ligi mając niespełna 18 lat. Z drużyną Insurance nie wywalczył jednak jakiś znaczących sukcesów i na początku 1988 roku odszedł do innego zespołu.
Oliha przeszedł do Iwuanyanwu Nationale. W 1988 roku doszedł z Nationale do finału Afrykańskiej Ligi Mistrzów, ale tam nigeryjski klub przegrał po dwumeczu z algierskim ES Sétif, a w drugim meczu tego finału Oliha dostał czerwoną kartkę. W tym samym sezonie Thompson wywalczył swój pierwszy w karierze Puchar Nigerii oraz pierwsze mistrzostwo kraju. Sukcesy w postaci mistrzostwa kraju Oliha powtórzył także w kolejnych dwóch latach – 1989 i 1990. W 1991 klubowi z Owerri nie udało się po raz piąty z rzędu zostać mistrzem i tytuł ten przypadł klubowi Julius Berger FC.
Na początku 1992 roku Oliha opuścił ojczyznę i wyjechał do Wybrzeża Kości Słoniowej zostając piłkarzem tamtejszego klubu Africa Sports National Abidżan. Grał tam między innymi z rodakiem Gabrielem Olokosim. Już w pierwszym sezonie gry w tym klubie Oliha wywalczył Puchar Zdobywców Pucharów Afryki. Africa Sports pokonał w finale klub z Burundi, Vital' O i był to pierwszy afrykański puchar zdobyty przez tę drużynę. W tym samym roku Africa Sports wywalczył także Superpuchar Afryki. W 1993 Oliha z klubem z Abidżanu zdobył kolejne trofeum – dzięki wygraniu 2:1 finału z zespołem ASC Bouake Africa Sports zdobył Puchar Wybrzeża Kości Słoniowej. Oliha grał na tyle dobrze, iż został wybrany drugim po Rashidim Yekinim Najlepszym Piłkarzem Nigerii. W 1994 roku dalej widniał w składzie Africa Sports, ale przez połowę sezonu nie rozegrał żadnego meczu.
Jesienią 1994 trafił do izraelskiego Maccabi Ironi Aszdod zostając klubowym kolegą rodaka Uche Okafora. W Ligat ha’Al rozegrał 21 meczów i zdobył 1 gola, ale nie zdołał pomóc klubowi w utrzymaniu się w lidze i zespół z miasta Aszdod został zdegradowany o klasę niżej.
Oliha odszedł z Aszdod. Latem 1995 przeszedł za darmo do Antalyasporu. W tureckiej lidze zadebiutował w pierwszej kolejce ligowej, 12 sierpnia 1995 w wygranym 4:2 meczu z Bursasporem. W pierwszej części sezonu 1995/1996 rozegrał łącznie 20 meczów i 4 gole, ale potem doznał ciężkiej kontuzji i musiał przerwać swoją piłkarską karierę w wieku 26 lat.
Kariera reprezentacyjna.
W 1987 roku Oliha był członkiem reprezentacji Nigerii U-20, która brała udział w młodzieżowych Mistrzostwach Świata w Chile. Tam młodzi Nigeryjczycy zdobyli jeden punkt w 3 meczach i zajęli ostatnie miejsce w grupie za Włochami, Brazylią i Kanadą.
W pierwszej reprezentacji Nigerii Thompson Oliha zadebiutował 28 stycznia 1990 roku w zremisowanym 1:1 meczu z Senegalem rozegranym w ramach ECOWAS Cup. W tym samym roku wziął też udział w Pucharze Narodów Afryki. Wystąpił między innymi w przegranym 0:1 finale z Algierią i zdobył srebrny medal.
W 1992 po raz drugi w karierze grał w Pucharze Narodów Afryki. Z Nigerią dotarł do półfinału, ale tam jego rodacy przegrali 1:2 z Ghaną. Ostatecznie zajęli 3. miejsce po wygranym 2:1 meczu (Oliha grał w nim) z Kamerunem.
W 1993 zdobył 2 gole dla kadry Nigerii. Pierwszego zdobył 24 kwietnia w wygranym 4:0 meczu z Sudanem, a drugiego 25 września w wygranym 4:1 meczu z Wybrzeżem Kości Słoniowej rozegranym w ramach kwalifikacji do Mistrzostw Świata w USA.
Rok 1994 Oliha rozpoczął od trzech występów w Pucharze Narodów Afryki. Nigeria doszła do finału, w którym pokonała Zambię 2:1 i została mistrzem Afryki. W tym samym roku selekcjoner Clemens Westerhof powołał Olihę na finały Mistrzostw Świata w USA. Tam Thompson zagrał tylko w jednym meczu – 1/8 finału z Włochami, przegranym 1:2, po którym Nigeria odpadła z turnieju. Był to także zarazem ostatni mecz Olihy w kadrze. Łącznie w reprezentacji wystąpił w 31 meczach i zdobył 3 gole.

</doc>
<doc id="767543" url="https://pl.wikipedia.org/wiki?curid=767543" title="Dekstroza">
Dekstroza



</doc>
<doc id="767544" url="https://pl.wikipedia.org/wiki?curid=767544" title="Wiechlina alpejska">
Wiechlina alpejska

Wiechlina alpejska, wyklina alpejska ("Poa alpina" L.) – gatunek rośliny należący do rodziny wiechlinowatych ("Poaceae" (R. Br.) Barnh.). W Polsce występuje tylko w Sudetach i w wyższych partiach Karpat.

</doc>
<doc id="767545" url="https://pl.wikipedia.org/wiki?curid=767545" title="Dziedzictwo">
Dziedzictwo

Dziedzictwo – ogół wartości, w zależności od kontekstu: niemajątkowych lub także majątkowych, odziedziczonych po przodkach lub poprzednich pokoleniach.

</doc>
<doc id="767547" url="https://pl.wikipedia.org/wiki?curid=767547" title="Poa alpina">
Poa alpina



</doc>
<doc id="767549" url="https://pl.wikipedia.org/wiki?curid=767549" title="Sęk zdrowy">
Sęk zdrowy



</doc>
<doc id="767554" url="https://pl.wikipedia.org/wiki?curid=767554" title="Carrauntoohill">
Carrauntoohill



</doc>
<doc id="767558" url="https://pl.wikipedia.org/wiki?curid=767558" title="Pico de Orizaba">
Pico de Orizaba

Pico de Orizaba, Citlaltépetl (w języku nahuatl citlal = gwiazda, a tepētl = góra), (5636 m n.p.m.) – czynny lub drzemiący stratowulkan będący najwyższym szczytem Meksyku. Jest położony w południowej części kraju, 120 km na zachód od miasta Veracruz, na granicy stanów Veracruz i Puebla, w pobliżu miasta Orizaba.
Różne źródła i mapy podają rozbieżne dane dotyczące jego wysokości, od 5510 do 5760 m n.p.m. (Encyklopedia PWN i "Earthquake Information Bulletin " podają 5700 m n.p.m., zaś Encyklopedia Britannica 5610 m n.p.m.). Trzeci pod względem wysokości szczyt Ameryki Północnej (po Denali (McKinley) i Mount Logan). Zdobyty po raz pierwszy w 1838 lub 1846 r.
Posiada 3 kratery. Istnieją różne informacje dotyczące ostatniego wybuchu: 1687, 1846 lub 1941. Na stokach wulkanu rosną lasy, zaś powyżej 4500 m występują pola firnowe i lodowce.

</doc>
<doc id="767559" url="https://pl.wikipedia.org/wiki?curid=767559" title="Superliga słowacka w piłce nożnej (2006/2007)">
Superliga słowacka w piłce nożnej (2006/2007)

W sezonie 2006/2007 w Superliga (nazwa sponsorska – Corgoň liga) występowały następujące kluby:
Zobacz też.
Wyniki spotkań

</doc>
<doc id="767560" url="https://pl.wikipedia.org/wiki?curid=767560" title="Gordon Allport">
Gordon Allport

Gordon Willard Allport (ur. 11 listopada 1897 w Montezuma w stanie Indiana, zm. 9 października 1967 w Cambridge w Massachusetts) – psycholog amerykański. W latach 1930-1957 profesor Uniwersytetu Harvarda, na którym współorganizował Department of Social Relations. W latach 1937-1949 redaktor "Journal of Abnormal and Social Psychology". Jako jeden z pierwszych zajmował się badaniem osobowości, prowadził również badania z zakresu psychologii społecznej.
Życiorys.
Urodził się w Montezuma (Indiana), jako syn Johna Edwardsa Allporta i Nellie Wise. Był najmłodszym z czworga braci. Jego ojciec był lekarzem, a jednym z braci Floyd Henry Allport, również profesor psychologii. Rodzina przeprowadziła się ze stanu Indiana do miasta Cleveland, gdzie Allport uzyskał wykształcenie średnie. Rozpoczął studia na Harvardzie. Jako student koncentrował się zarówno na psychologii, jak i etyce społecznej (poprzednik kierunku socjologii na Harvardzie), a większość wolnego czasu spędzał w służbie społecznej podczas I wojny światowej. W 1919 r. uzyskał pierwszy stopień naukowy, specjalizując się w ekonomii i filozofii.
Kariera naukowa.
W czasie swojej kariery naukowej pracował przez rok w Robert College (obecnie Uniwersytet Boğaçızı) w Stambule, ucząc języka angielskiego i socjologii, następnie w Harvardzie obronił doktorat z psychologii (1922). W następnych latach studiował w Berlinie, Hamburgu i University of Cambridge. Po powrocie z Europy objął stanowisko na Uniwersytecie Harvarda – Department of Social Ethics, gdzie na rok przed śmiercią był mianowany pierwszym profesorem Etyki Społecznej. Z krótkimi przerwami pracował na Harvardzie do 1967 r.
W trakcie działalności akademickiej Allport przyczynił się do utworzenia Wydziału Stosunków Społecznych, jako jedną z pierwszych prób integracji psychologii, socjologii i antropologii. Wprowadził psychologię osobowości jako przedmiot akademicki.
Allport był bardzo aktywnym uczonym. Oprócz pracy na uczelni pełnił funkcje przewodniczącego Amerykańskiego Towarzystwa Psychologicznego, Wschodniego Towarzystwa Psychologicznego oraz Towarzystwa Badań nad Zagadnieniami Społecznymi. Współtworzył test do "Pomiaru reakcji A-S" ("The A-S reaction study") oraz do "Badania wartości" ("A study of values").
Za swoje osiągnięcia naukowe został nagrodzony, m.in.:
W swoich pracach naukowych wskazywał na znaczenie jakościowych badań indywidualnych oraz rolę świadomej motywacji, co było niezgodne z wówczas obowiązującymi tendencjami w psychologii. Jednak mimo radykalnych, jak na owe czasu poglądów, jego prace wyrastają z tradycyjnej myśli psychologicznej i teorii osobowości. Na tej bazie stworzył podwaliny jednego z głównych nurtów psychologii osobowości, opartego na teorii cech (w dziele: "Personality: A psychological interpretation"). Traktował osobowość jako niepowtarzalną strukturę cech, którym przypisywał właściwości motywacyjne.

</doc>
<doc id="767563" url="https://pl.wikipedia.org/wiki?curid=767563" title="Sebastian Gonera">
Sebastian Gonera

Sebastian Gonera (ur. 18 grudnia 1971 w Katowicach) – polski hokeista, reprezentant Polski, górnik. 
Kariera.
Występował w Naprzodzie Janów. Do 2011 był zawodnikiem GKS Tychy. Po czym zakończył karierę zawodniczą.
Łącznie w polskiej lidze rozegrał 955 meczów, w których strzelił 166 goli i zaliczył 306 asyst. Miał przy tym 705 minut kar.
Do 2009 występował w kadrze Polski. Uczestniczył w turniejach mistrzostw świata w 1992 (Grupa A), 1995, 1996, 1997, 1998, 1999, 2000 (Grupa B), 2001 (Elita), 2003, 2004, 2005, 2006, 2007, 2009 (Dywizja I). Zajmuje trzecie miejsce pod względem liczby występów w reprezentacji Polski (188 meczów).
W trakcie kariery określany pseudonimem "Keaton".
Ma żonę Karinę oraz dwie córki: Karolinę oraz Natalię. Od 2011 pracuje zawodowo jako specjalista od zabezpieczania kopalnianych ścian w dziale wentylacji Kopalni Węgla Kamiennego Wieczorek (Janów-Nikiszowiec).

</doc>
<doc id="767564" url="https://pl.wikipedia.org/wiki?curid=767564" title="Allport">
Allport

Allport może odnosić się do:

</doc>
<doc id="767567" url="https://pl.wikipedia.org/wiki?curid=767567" title="Mount Kenia">
Mount Kenia



</doc>
<doc id="767571" url="https://pl.wikipedia.org/wiki?curid=767571" title="Edyta Angielska">
Edyta Angielska

Edyta, Ædgyth (ur. 910, zm. 26 stycznia 946 w Magdeburgu) – córka króla Anglii Edwarda Starszego, żona króla Niemiec (i późniejszego cesarza) Ottona I Wielkiego.
Życiorys.
Była córką króla Anglii Edwarda Starszego i jego drugiej żony Aelffaedy, córki Ethelhelma, Earla Wiltshire. Jej brat, król Athelstan, wysłał ją oraz jej siostrę do Niemiec, ażeby spośród nich wybrał sobie żonę książę Otton, syn króla Niemiec Henryka I Ptasznika. Otton wybrał Edytę i poślubił ją w 929 r. 
Edyta urodziła Ottonowi dwójkę dzieci:
Nieustalona pozostaje tożsamość jej siostry, która razem z Edytą wybrała się do Niemiec. Niektórzy uważają, że została ona żoną księcia czeskiego Bolesława II Pobożnego.
Edyta popierała kult św. Oswalda, który zaszczepiła w Niemczech. Za jej namową Otton założył w Magdeburgu klasztor pod wezwaniem św. Maurycego. Jej szczątki spoczywają w katedrze w Magdeburgu.

</doc>
<doc id="767574" url="https://pl.wikipedia.org/wiki?curid=767574" title="Pico Cristóbal Colón">
Pico Cristóbal Colón



</doc>
<doc id="767575" url="https://pl.wikipedia.org/wiki?curid=767575" title="1914 w muzyce">
1914 w muzyce



</doc>
<doc id="767579" url="https://pl.wikipedia.org/wiki?curid=767579" title="Klasyfikacja końcowa WRC 2006">
Klasyfikacja końcowa WRC 2006



</doc>
<doc id="767587" url="https://pl.wikipedia.org/wiki?curid=767587" title="Penny Black">
Penny Black

Penny Black – pierwszy znaczek pocztowy świata. Został wydany przez brytyjską pocztę 1 maja 1840, do użytku wszedł 6 maja tego samego roku. Był barwy czarnej i posiadał nominał 1 pensa. Z tych powodów nazywany jest "Penny Black" ("czarna jednopensówka").
Wzorem dla pierwszego znaczka został medal z portretem młodej królowej Wiktorii, wybity w 1837 roku. Twórcą medalu był William Wyon, natomiast na potrzeby rytowników skopiował go grafik Henry Courbould.
Znaczek drukowany był w arkuszach po 240 sztuk (20 poziomych rzędów, każdy po 12 sztuk). Wszystkie znaczki oznaczono w obu dolnych rogach kontrolnymi literami. Dwanaście znaczków każdego poziomego rzędu miało w lewym rogu tę samą literę (w pierwszym rzędzie - A, drugim - B, aż do dwudziestego oznaczonego T). Prawy dolny róg znaczka opatrzono literami od A do L, odpowiadającymi kolejnym rzędom pionowym. Najrzadziej spotykaną płytą jest 11, z której wyprodukowano w czarnym kolorze tylko 700 arkuszy. Całkowity nakład czarnej jednopensówki wyniósł 68 808 000 sztuk.
Inicjatorem używania znaczków jako sposobu opłacania przez nadawcę przesyłek pocztowych był angielski nauczyciel Rowland Hill. Znaczki pocztowe spotkały się z życzliwym przyjęciem i niebawem inne kraje poszły za przykładem poczty brytyjskiej. W 1843 wprowadziła znaczki pocztowe Szwajcaria (kantony Genewa i Zurych) oraz Brazylia. W 1845 − Stany Zjednoczone, 1847 − Mauritius, 1848 − Bermudy, 1849 − Bawaria, Belgia, Francja, 1850 − Austria, Gujana Brytyjska, Hanower, Hiszpania, Prusy, Saksonia, Szlezwik-Holsztyn. Pierwszy polski znaczek pocztowy ukazał się 1 stycznia 1860. Decyzję o emisji znaczka podjął Zarząd Okręgu Pocztowego Królestwa Polskiego.

</doc>
<doc id="767589" url="https://pl.wikipedia.org/wiki?curid=767589" title="Julian Lennon">
Julian Lennon

 
Julian Charles John Lennon (ur. 8 kwietnia 1963 w Liverpoolu) – brytyjski muzyk, autor tekstów piosenek i aktor.
Życiorys.
Urodził się jako John Charles Julian Lennon. Jest pierwszym dzieckiem Johna Lennona z jego pierwszą żoną, Cynthią Lennon. Imię Charles otrzymał po dziadku, imię Julian pochodzi natomiast od imienia jego babki, Julii Lennon (matki Johna), która zginęła w wypadku samochodowym w 1958 roku. Ojcem chrzestnym Juliana był Brian Epstein, menedżer zespołu The Beatles. W dzieciństwie był izolowany przez matkę od życia publicznego, a Epstein prosił Johna Lennona, aby nie ujawniał, że ma żonę i dziecko, gdyż mogło to źle wpłynąć na wizerunek zespołu.
W wieku czterech lat zagrał u boku ojca w filmie "Magical Mystery Tour". W następnym roku jego rodzice się rozwiedli, co spowodowało ochłodzenie się stosunków syna z ojcem. To właśnie po tym wydarzeniu Paul McCartney napisał dla Juliana przebój „Hey Jude”, który początkowo miał nosić tytuł „Hey Jules”. Dodatkowo rysunek chłopca, wykonanymi farbkami akwarelowymi i przedstawiający koleżankę z klasy o imieniu Lucy, która fruwa między chmurami i otoczoną diamentami, był inspiracją do napisania jednej z najpopularniejszych piosenek The Beatles – „Lucy in the Sky with Diamonds”. Kołysanka, która została napisana przez Johna dla Juliana, stała się później znana jako utwór „Goodnight” z płyty "The Beatles". Na tymże albumie znajduje się także ulubiona piosenka Juliana, „Dear Prudence”.
Po raz pierwszy jako muzyk pojawił się na albumie ojca pt. "Walls and Bridges", grając na perkusji w utworze „Ya-Ya”. W 1984 roku wydał debiutancki solowy album pt. "Valotte", który promował tytułową piosenką i singlem „Too Late for Goodbyes”; obie dotarły do pierwszej dziesiątki list przebojów. W 1985 roku za płytę był nominowany do nagrody Grammy.
Pod koniec lat 80. popadł w nałogi, a w 1991 roku wycofał się z życia publicznego i zawiesił twórczość muzyczną. Powrócił po siedmiu latach z albumem "Photograph Smile", który nie osiągnął sukcesu. Na początku XXI w. zaangażował się w pracę fundacji „White Feather”, zdobywając środki na pomoc dla zagrożonych ludów tubylczych, by zapewnić im dostęp do czystej wody, ochrony zdrowia i edukacji. W związku z działalnością charytatywną i wiążącymi się z nią podróżami po świecie zajął się fotografią, zaczął też kręcić filmy dokumentalne.
9 września 2022 roku wydał album pt. "Jude", który promował singlami: „Freedom”, „Every Little Moment”, „Save Me” i „Breathe”. Zdjęcie na okładce albumu zostało zrobione przez w 1974 roku.
W 2020 roku zmienił imiona na Julian Charles John Lennon. Na co dzień mieszka na Majorce, prowadzi restaurację "Reds" w Portals Nous.

</doc>
<doc id="767591" url="https://pl.wikipedia.org/wiki?curid=767591" title="Airbus A318">
Airbus A318

Airbus A318 – najmniejszy samolot pasażerski firmy Airbus produkowany od stycznia 2002 roku. Potrafi przewieźć jednorazowo 132 pasażerów. Maszyna lata z prędkością do 871 km/h, a jej maksymalny zasięg wynosi 5700 km. Szerokość kadłuba wynosi 3,95 metra, a kabiny 3,70 metra. Maksymalna masa startowa to około 68 ton.
Historia.
Airbus rozpoczął prace nad tym modelem w 1999 roku. Pierwszy prototyp, wyposażony w dwa silniki Pratt and Whitney PW6000 wzbił się w powietrze w styczniu 2002 roku. Później wyposażany był w silniki CFM o ciągu 96-106 kN. Pierwszy lot komercyjny odbył się w lipcu 2003 roku.
Samolot został zamówiony w liczbie 90 sztuk, a ostatecznie dostarczono 80 sztuk.
3 września 2009 Airbus dostarczył pierwszy z dwóch zamówionych Airbusów A318 z możliwością stromej ścieżki schodzenia do lądowania (steep approach). Dzięki temu British Airways stał się operatorem wszystkich czterech członków rodziny samolotów A320. Funkcja stromej ścieżki schodzenia do lądowania sprawia, że A318 to samolot dobrze nadający się do obsługi górskich lub ograniczonych przestrzennie lotnisk, jak lotniska w miastach, gdzie dodatkowo samolot ten spełnia restrykcyjne normy emisji hałasu. A318 dla British Airways zostaną wyposażone w dwa silniki CFM 56-5B9/3.

</doc>
<doc id="767600" url="https://pl.wikipedia.org/wiki?curid=767600" title="Cylinder hamulcowy">
Cylinder hamulcowy



</doc>
<doc id="767601" url="https://pl.wikipedia.org/wiki?curid=767601" title="Major Indoor Lacrosse League sezon 1994">
Major Indoor Lacrosse League sezon 1994

Sezon rozpoczął się 8 stycznia, a zakończył 16 kwietnia 1994 roku. W tym sezonie nie rozegrano All Star Game. Zespół Pittsburgh Bulls wycofał się z rozgrywek. Był to ósmy sezon zawodowej ligi lacrosse (licząc sezony EPBLL). Mistrzem sezonu została drużyna Philadelphia Wings.
Wyniki sezonu.
"W – Wygrane, P – Przegrane, PRC – Liczba wygranych meczów w procentach, GZ – Gole zdobyte, GS – Gole stracone"

</doc>
<doc id="767605" url="https://pl.wikipedia.org/wiki?curid=767605" title="Jacques Callot">
Jacques Callot

Jacques Callot (ur. 1592 w Nancy, zm. 24 marca 1635 tamże) – francuski rysownik i grafik z Lotaryngii, tworzący w stylu manierystycznym.
Początkowo uczył się w Nancy. Od około 1608-1611 roku przebywał we Włoszech – najpierw w Rzymie, gdzie uczył się u rytownika Philippe’a Thomassina, a później we Florencji, w której pracował dla Medyceuszy. W 1621 roku powrócił do rodzinnego Nancy, skąd wyjeżdżał m.in. do Paryża i Brukseli. Definitywnie w Nancy osiadł w 1632 roku i zapewne był świadkiem zajęcia księstwa Lotaryngii przez Francuzów; najprawdopodobniej to właśnie to wydarzenie z końca wojny trzydziestoletniej doprowadziło go do stworzenia cykli "Okropności wojny", wyprzedzających o niemal 200 lat cykl Francisca Goi.
Zajmował się niemal wyłącznie grafiką, a jego spuścizna obejmuje ok. 1400-1500 rycin i ok. 2000 rysunków, rozsianych po różnych kolekcjach i muzeach. Jego prace przedstawiały sceny rodzajowe, historyczne, religijne, widoki miasta, portrety, karykatury, postacie z commedia dell’arte, typy ludowe (żebracy, Cyganie). Najwcześniejszą znaną pracą jest rycina z 1607 roku, przedstawiająca Karola III, księcia Lotaryngii. Stworzył kilka cykli graficznych, m.in. "Gobbi", "Pantalone", "Capricci di varie figuri" (1617) oraz dwa wspomniane już cykle "Okropności wojny" z lat 1632 i 1633. Jest także autorem "Kuszenia św. Antoniego" (dwie wersje), "Zdobycia Bredy" (1625), "Zdobycia La Rochelle" (1629), ilustracji książkowych i innych.
Jego grafiki charakteryzują się wysokim poziomem, zarówno od strony artystycznej, jak i technicznej. Callot często stosował mocne efekty światłocieniowe i dynamizm. Wykazywał wnikliwą obserwację człowieka oraz umiejętność komponowania scen wielopostaciowych.
Jego bratanek Claude Callot był nadwornym malarzem na polskich dworach królewskich w XVII w.

</doc>
<doc id="767608" url="https://pl.wikipedia.org/wiki?curid=767608" title="Galia Narbońska">
Galia Narbońska



</doc>
<doc id="767609" url="https://pl.wikipedia.org/wiki?curid=767609" title="Adriano Correia">
Adriano Correia

Adriano Correia Claro (ur. 26 października 1984 w Kurytybie) – brazylijski piłkarz występujący na pozycji obrońcy w brazylijskim klubie Athletico-PR. Były reprezentant Brazylii. Posiada także obywatelstwo hiszpańskie.
Kariera.
Karierę rozpoczynał w rodzinnej miejscowości, w klubie Coritiba.
Po dobrych występach w ojczyźnie Adriano zauważony został przez skautów Sevilli. Do stolicy Andaluzji piłkarz trafił w wieku 20 lat i w pierwszym sezonie nie grał jeszcze regularnie, natomiast od sezonu 2005/06 był już podstawowym graczem zespołu. Adriano doskonale wpisał się w drużynę Sevilli i już w drugim sezonie gry miał swój duży wkład w wielki sukces, jakim było zdobycie Pucharu UEFA. To samo trofeum Adriano mógł wznieść również rok później, kiedy Sevilla powtórzyła sukces z 2006 roku.
Solidna postawa Brazylijczyka została zauważona przez działaczy Barcelony, którzy zdecydowali się na sprowadzenie tego gracza do stolicy
Katalonii. Adriano do zespołu dołączył dokładnie 17 lipca 2010 roku. Jego przyjście rozwiązało problem zmiennika na różnych pozycjach i dzięki swojej wszechstronności Brazylijczyk był jedną z jaśniejszych postaci kolejnych sezonów. Pomógł drużynie w wywalczeniu Mistrzostwa Hiszpanii oraz Pucharu Europy.
29 lipca 2016 roku Adriano przeszedł do Beşiktaşu JK.

</doc>
<doc id="767612" url="https://pl.wikipedia.org/wiki?curid=767612" title="Ciało Kierownicze Świadków Jehowy">
Ciało Kierownicze Świadków Jehowy

Ciało Kierownicze – niewielka grupa starszych, czyli nadzorców Świadków Jehowy, sprawujących nadzór nad całą ich organizacją religijną. Nadzoruje ogólnoświatową działalność ewangelizacyjną, prowadzoną przez głosicieli zorganizowanych w zbory oraz redagowanie i wydawanie publikacji religijnych Świadków Jehowy. Członkowie Ciała Kierowniczego mieszkają i usługują w Biurze Głównym Świadków Jehowy w Warwick w Stanach Zjednoczonych.
Członkowie Ciała Kierowniczego należą do tzw. „klasy pomazańców” (uważani są przez współwyznawców za namaszczonych duchem świętym). Liczba osób uważających się za "pomazańców", które obecnie żyją jeszcze na świecie wynosi przeszło 21 tysięcy.
Ciało Kierownicze utożsamiane jest z „niewolnikiem wiernym i roztropnym” (określenie z Mt 24:45, według "NW"). „Niewolnik” ów to: „niewielka grupa braci namaszczonych duchem świętym, która usługuje w Biurze Głównym podczas obecności Chrystusa i ma bezpośredni udział w przygotowywaniu i rozdzielaniu pokarmu duchowego”. Nie uważają się za żadnych przywódców Świadków Jehowy.
Ciało Kierownicze nie jest natchnione przez Boga ani nieomylne. Jednak Świadkowie Jehowy uważają, że na Ciało Kierownicze oddziałuje duch święty, wspierają je aniołowie i że podporządkowuje się Słowu Bożemu – Biblii.
Historia.
W początkowym okresie działalności Badaczy Pisma Świętego uważano, że „niewolnikiem wiernym i roztropnym” był pierwszy prezes Towarzystwa Strażnica – Charles Taze Russell. W roku 1927 potwierdzono wygłaszany już wcześniej pogląd, że jest to sługa zbiorowy – grupa osób namaszczonych duchem. Świadkowie Jehowy uważają, że klasa „niewolnika” została ustanowiona w roku 1919, po oczyszczeniu zboru chrześcijańskiego, które miało miejsce od roku 1914 do początku roku 1919. Samo określenie „ciało kierownicze” zaczęło pojawiać się w publikacjach Świadków Jehowy w latach 40. XX wieku.
Do 1971 roku z Ciałem Kierowniczym utożsamiano siedmioosobowy zarząd "Pensylwańskiego Towarzystwa Biblijnego i Traktatowego – Strażnica". 6 września 1971 roku prezes Nathan H. Knorr rozszerzył skład Ciała Kierowniczego o dodatkowe 4 osoby nie należące do Zarządu. Wówczas grono to oficjalnie nazwano „Ciałem Kierowniczym”. 
Nie ma z góry określonej liczby członków Ciała Kierowniczego. W całej historii liczba ich się zmieniała (od 7 osób w latach 2010-2012 i 2014–2018, do 18 w latach 1974–1980). W 2023 roku w Ciele Kierowniczym zasiada 9 osób, spośród których najdłużej tę funkcję sprawuje Gerrit Lösch (od 1994 roku).
Opis.
Ciało Kierownicze stanowi grupa mężczyzn (ich liczba nie jest ściśle określona), rekrutujących się spośród uznawanych za „namaszczonych” i wybranych do współrządzenia w niebie wraz z Chrystusem po Armagedonie. Co roku następuje zmiana przewodniczącego zgodnie z porządkiem alfabetycznym. Głównymi zadaniami Ciała Kierowniczego jest regulowanie spraw administracyjnych oraz bezpośrednie funkcje wykonawcze. W jego kompetencjach leży wyjaśnianie oraz publiczne ogłaszanie „obecnego rozumienia” (współczesnych interpretacji) słów zawartych w Biblii. Wykładnie Ciała ogłaszane są w publikacjach i uznawane za oficjalne stanowisko Świadków Jehowy w naukach, jakie głoszą, a każda publikacja wydawana przez Towarzystwo Strażnica jest zatwierdzana przez to grono. Ciało Kierownicze ważne decyzje podejmuje kolektywnie. Mianuje też Komitety Oddziałów i Komitety Krajów, które nadzorują działalność w jednym lub kilku krajach.
W kompetencjach Ciała Kierowniczego leży też powoływanie na wyższe stanowiska we wspólnocie oraz udzielanie porad oraz odpowiedzi na pytania zadane przez lokalne wspólnoty. Całe to grono spotyka się raz w tygodniu, najczęściej w środę rano. 
1 stycznia 1976 roku Ciało Kierownicze przejęło prawie wszystkie uprawnienia i kompetencje zarządu i prezesa "Towarzystwa Strażnica". Utworzono 6 komitetów (Koordynatorów, Personalny, Wydawniczy, Służby, Nauczania i Redakcyjny), które zastąpiły w funkcjach administracyjnych poprzednie, podlegające wcześniej urzędowi prezesa. Wtedy też prezes Towarzystwa przestał być stałym przewodniczącym Ciała Kierowniczego i wprowadzono kadencyjność tej funkcji. Żaden z jego członków nie ma większych uprawnień od pozostałych. Od 1992 roku na pomocników komitetów Ciało Kierownicze (30 – w 2016 roku, 38 – w 2023 roku) mianuje dojrzałych chrześcijańskich nadzorców wywodzących się z klasy „drugich owiec” (mający nadzieję życia wiecznego w raju na ziemi), którzy pomagają komitetom w wywiązywaniu się z ich zadań. Obecni prezesi "Towarzystwa Strażnica": Robert Ciranko ("Watch Tower Bible and Tract Society of Pennsylvania") i Harold L. Corkern ("Watchtower Bible and Tract Society of New York, Inc.") nie są członkami tego organu. Robert Ciranko jest pomocnikiem Komitetu Redakcyjnego, a Harold L. Corkern pomocnikiem Komitetu Wydawniczego.
Relacje wiernych z „niewolnikiem wiernym i roztropnym”.
Świadkowie Jehowy wierzą, że Ciało Kierownicze jest powołane jako pośrednik między Jezusem Chrystusem a wszystkimi Świadkami – zarówno namaszczonymi, jak i nienamaszczonymi. Są oni zobowiązani do okazywania szacunku „niewolnikowi”, gdyż w ten sposób jest to postrzegane jako okazywanie szacunku samemu Jezusowi Chrystusowi. Członkowie organizacji uważają również za swój obowiązek trzymać się jego wskazówek, a sami uważają, że zaszczytem jest ich wspieranie. Pozostali pomazańcy nie wchodzący w skład Ciała Kierowniczego podlegają takim samym zasadom co „wielka rzesza” (nienamaszczeni wyznawcy), podlegając również zwierzchności starszych zboru.
Głównym celem „niewolnika” jest dostarczanie pokarmu duchowego i przewodzenie dziełu głoszenia.
Członkowie.
Obecni członkowie.
Członkami Ciała Kierowniczego w kolejności alfabetycznej są:
Byli członkowie (zmarli).
Lista zmarłych członków. W nawiasach podano lata usługiwania w Ciele Kierowniczym. Lista członków Ciała Kierowniczego do 1971 roku jest tożsama z listą członków 7-osobowego zarządu Towarzystwa Biblijnego i Traktatowego „Strażnica” w Pensylwanii z wyłączeniem Haydena Covingtona, który nie uznawał siebie za namaszczonego duchem świętym.
Komitety.
Ciało Kierownicze deleguje wiele swych uprawnień na 6 stałych komitetów. Koordynatorami komitetów są członkowie Ciała Kierowniczego, którzy na zmianę, przez rok, przewodniczą sześciu komitetom Ciała Kierowniczego. Komitety te to:

</doc>
<doc id="767613" url="https://pl.wikipedia.org/wiki?curid=767613" title="Organizacja Sathya Sai">
Organizacja Sathya Sai

Organizacja Sathya Sai – organizacja mająca na cele krzewienie nauk moralnych Sathya Sai Baby oraz przekazu religii objawionych. Została założona z inspiracji zwolenników nauk Sathya Sai Baby w 1965 w celu uczczenia jego 40 urodzin oraz koordynacji działań jego zwolenników poza granicami Indii. Jej prezesem jest obecnie Michael Goldstein. Ma strukturę międzynarodową i sześć milionów członków. W większości krajach nie ma statusu prawnego, gdyż nie jest związkiem wyznaniowym.
Cele.
Według członków Organizacji Sathya Sai, jej celem, jest ogólnie mówiąc zgłębianie nauk duchowych Sathya Sai Baby oraz przekazu religii objawionych (głównie chrześcijaństwa, islamu, hinduizmu, buddyzmu i zaratusztrianizmu). Organizacja Sathya Sai wymienia także trzy bardziej doprecyzowane cele jej istnienia:
Struktura.
Na czele Organizacji Sathya Sai stoi Rada Centralna Międzynarodowej Organizacji Sathya Sai, mianowana przez Sathya Sai Babę i bezpośrednio mu podlegająca. Jej siedziba znajduje się w Prasanthi Nilayam, w Puttaparthi, w stanie Andhra Pradesh w Indiach. W jej obrębie działa Główne Biuro Organizacji.
Organizacja Sathya Sai dzieli się na pięć stref geograficznych, a te z kolei na podległe strefom regiony. Regionów jest w sumie 21. Na czele każdej strefy stoi koordynator strefy, a na czele każdego regionu, podległy koordynatorowi strefy koordynator regionu. Podział ten wygląda następująco:
Każdemu koordynatorowi regionu podlegają struktury Organizacji Sathya Sai w krajach należących do tego regionu. Na czele Organizacji Sathya Sai w każdym kraju stoi Rada Centralna (jeżeli w danym kraju istnieje przynajmniej dziesięć ośrodków Organizacji Sathya Sai) lub Komitet Koordynacyjny (jeżeli w danym kraju liczba ośrodków Organizacji Sathya Sai jest mniejsza niż dziesięć oraz liczba łączna liczba grup i ośrodków wynosi przynajmniej trzy). W Radzie Centralnej lub Komitecie Koordynacyjnym zasiadają liderzy ośrodków oraz przedstawiciele grup (każdy przedstawiciel grup reprezentuje trzy grupy).
Na niższym szczeblu znajdują się grupy i ośrodki Sathya Sai. Grupa Sathya Sai powstaje wtedy, gdy liczba jej członków wynosi przynajmniej dwie osoby, a nie więcej niż osiem osób. O ośrodku Sathya Sai mówi się wtedy, gdy liczba jego członków przekracza osiem osób oraz gdy jego członkowie deklarują chęć działania we wszystkich trzech gałęziach Organizacji Sathya Sai (duchowej, służebnej i edukacyjnej).
Historia.
Organizacja Sathya Sai powstała w 1966 roku (w dniu 40. urodzin Sathya Sai Baby). Jej członkowie, na podstawie wygłoszonych w tym dniu słów Sai Baby, opracowali Dziewięciopunktowy Kodeks Postępowania i Dziesięć Zasad, którymi (ich zdaniem) powinni się kierować. W 1968 roku odbyła się Pierwsza Światowa Konferencja Organizacji Sathya Sai, na której spotkali się jej przedstawiciele. Druga Światowa Konferencja odbyła się w 1975 roku, a trzecia w 1980. W 1981 roku w Prasanthi Nilayam otwarto Budynek Administracji Organizacji Sathya Sai. W 1983 roku odbył się światowy zjazd działaczy Sai Sewa Dal (członków Organizacji prowadzących działalność charytatywną). W 1894 roku miał miejsce światowy zjazd dzieci uczonych w programie Bal Wikas (wersji programu Wychowanie w wartościach ludzkich dla uczniów szkół podstawowych). W 1895 roku odbyła się Czwarta Światowa Konferencja Organizacji Sathya Sai. Piąta miała miejsce w 1990 roku.
Działalność i zwyczaje.
Działalność grup i ośrodków Organizacji Sathya Sai dzieli się na trzy gałęzie: duchową, edukacyjną i służebną. Pierwsza polega na wspólnym zgłębianiu nauk Sathya Sai Baby oraz wielkich religii objawionych, modlitwach, medytacjach, śpiewaniu bhadżanów i obchodzeniu świąt religijnych. Druga polega na organizowaniu spotkań dla młodzieży, rodziców i nauczycieli, podczas których propaguje się nauki i filozofię moralną Sathya Sai Baby oraz program edukacyjny „Wychowanie w wartościach ludzkich”. W skład trzeciej wchodzą prace społeczne, pomoc ubogim, chorym, sierotom.
Wśród członków Organizacji Sathya Sai powszechne jest używanie zwrotu "Sai Ram" jako przywitanie, czasem też pożegnanie czy podziękowanie.
Stowarzyszenie Sathya Sai.
W Polskiej Organizacji Sathya Sai istnieje jeden oddział zwany Stowarzyszeniem Sathya Sai. Zajmuje się on wydawaniem książek, kwartalnika "Sai Ram", płyt, kaset, ulotek poświęconych życiu i naukom Sathya Sai Baby.
Warunki członkostwa.
Przynależność do Organizacji Sathya Sai jest bezpłatna. Członkiem Organizacji Sathya Sai może zostać każda osoba, która uczestniczyła w spotkaniach Organizacji Sathya Sai, w swoim ośrodku lub grupie, przez przynajmniej sześć miesięcy. Musi podpisać deklarację członkowską. Każde dołączenie do Organizacji Sathya Sai potwierdzane jest przez Komitet Koordynacyjny lub Radę Centralną Organizacji Sathya Sai. Ważna jest ona tylko na dwa lata (i po tym okresie można ją odnowić). Członkostwo do Organizacji Sathya Sai może być odebrane w przypadkach ekstremalnych.
Przynależność do Organizacji Sathya Sai w jednym kraju jest równoznaczne z przynależnością do międzynarodowej Organizacji Sathya Sai.
Obowiązujące reguły.
Wszystkich członków Organizacji Sathya Sai obowiązuje następujący Dziewięciopunktowy Kodeks Postępowania:
Powinni również się stosować do Dziesięciu Zasad, zwanych też Dziesięcioraką Ścieżką do Boskości. Brzmią one następująco:
Treść tych zasad nie jest formalnie ustalona, natomiast znaczenie – tak.
Od członków Organizacji Sathya Sai oczekuje się odpowiedniego zachowania podczas spotkań w ośrodku lub grupie. Powinni przestrzegać wegetarianizmu oraz odnosić się z szacunkiem do innych członków Organizacji.
Demografia.
Według oficjalnej wersji Organizacji Sathya Sai istnieje 1200 ośrodków Sathya Sai Baba w 130 krajach na świecie. Organizacja Sathya Sai ma sześć milionów członków.
Status prawny.
Organizacja Sathya Sai (według zaleceń jej naczelników) generalnie nie powinna ubiegać o status prawny w kraju, którym się znajduje, chyba że prawo jasno tego wymaga. Zatem w wielu krajach Organizacja Sathya Sai nie jest nigdzie formalnie zarejestrowana. W Polsce legalnie zarejestrowany jest wyłącznie jeden z oddziałów Organizacji Sathya Sai – Stowarzyszenie Sathya Sai.

</doc>
<doc id="767627" url="https://pl.wikipedia.org/wiki?curid=767627" title="Klan Drummond">
Klan Drummond

Drummond (gael. "Drummann") – szkocki klan.
Według legendy rodowej założycielem klanu miał być Maurycy, wywodzący się z węgierskiej dynastii Arpadów. Miał on przybyć do Szkocji wraz z urodzonym na Węgrzech Edgarem Æthelingiem.
Obecnie za bliższą prawdy uchodzi hipoteza o celtyckim pochodzeniu rodu.
Pierwszym odnotowanym w źródłach przywódcą klanu był Malcolm Beg, którego syn - również noszący imię Malcolm - brał udział w bitwie pod Bannockburn (1314). Do tego klanu należały również dwie szkockie królowe: Małgorzata Drummond (żona Dawida II Bruce'a) i Annabella Drummond (żona Roberta III Stewarta).

</doc>
<doc id="767632" url="https://pl.wikipedia.org/wiki?curid=767632" title="Kwas kawowy">
Kwas kawowy

Kwas kawowy ("kwas 3,4-dihydroksycynamonowy") – organiczny związek chemiczny z grupy kwasów fenolowych.
Występowanie.
Jest wtórnym metabolitem bardzo często występującym w tkankach roślinnych. Jej prekursorem jest fenyloalanina, z której w wyniku deaminacji powstaje kwas cynamonowy oraz jego hydroksypochodne.
Źródłem kwasu kawowego w żywności są m.in. ziemniaki, ziarna kawy, jabłka, szpinak, sałata, kapusta, gruszki, śliwki, aronia, czarna jagoda, liście "Gingko biloba" i morwy białej, oliwa z oliwek, wino, liście tytoniu, ziarniaki owsa. W niewielkich ilościach występuje również w propolisie.
Właściwości.
Wykazuje silne właściwości antyoksydacyjne. Posiada zdolność blokowania związków kancerogennych powstających na drodze metabolicznych przemian niektórych substancji rakotwórczych, np. 4-nitrochinolino-1-tlenków czy nitrozoamin. Podobnie jak inne pochodne kwasu cynamonowego chroni frakcję LDL cholesterolu przed oksydacją i skutkiem tego hamują aterogenezę. Przeciwdziała utlenianiu lipoprotein i recyrkulacji α-tokoferolu do formy aktywnej. Działa również żółciopędnie. Wykazano działanie przeciwnowotworowe kwasu kawowego i jego pochodnych.

</doc>
<doc id="767634" url="https://pl.wikipedia.org/wiki?curid=767634" title="Elektrownia jądrowa Pickering">
Elektrownia jądrowa Pickering

Elektrownia Jądrowa Pickering (ang. "Pickering Nuclear Generating Station") – elektrownia jądrowa znajdująca się w Pickering, w kanadyjskiej prowincji Ontario, nad brzegiem jeziora Ontario, około 40 km na północny wschód od centrum Toronto. Ma 8 reaktorów typu CANDU o łącznej maksymalnej mocy 4124 MW (netto), lecz w chwili obecnej dwa z nich są wyłączone z eksploatacji. Elektrownia została wybudowana stopniowo w latach 1966-1986.

</doc>
<doc id="767635" url="https://pl.wikipedia.org/wiki?curid=767635" title="Łabski Kocioł">
Łabski Kocioł

Łabski Kocioł – nisza niwalna w Sudetach Zachodnich w Karkonoszach.
Łabski Kocioł położony jest w południowo-zachodniej Polsce, w Sudetach Zachodnich, w paśmie Karkonoszy, na terenie Karkonoskiego Parku Narodowego, pomiędzy Szrenicą na zachodzie i Śnieżnymi Kotłami na wschodzie, na północno-zachodnim zboczu Łabskiego Szczytu, na wysokości około 1250-1300 m n.p.m..
Jest to nisza niwalna o dnie głęboko wciętym w zbocze doliny o półkolistym zarysie, podcinającej północno-zachodnie zbocze Łabskiego Szczytu. Ściany niszy łagodnie opadają, a dno jest wąskie i płytkie. 
Zbocza niszy częściowo porośnięte są kosodrzewiną. Rośnie tu wiele gatunków ziół. W samym kotle rośnie rzadka roślinność górska i wejście w ten teren jest zabronione. Łabski Kocioł stanowi szczególnie niebezpieczne miejsce zimą z powodu schodzących tu lawin ze stromych stoków Łabskiego Szczytu. Płaty śnieżne leżą w kotle nieraz do końca lipca. W Łabskim Kotle źródło ma Bystry Potok.
Powstała w wyniku zalegania przez długi czas zlodowaciałej pokrywy śnieżnej w górnej partii istniejącej wcześniej doliny rzecznej. Śniegu było na tyle dużo, że nie topniał w ciągu lata lecz zamieniał się w firn, być może lód, ale na tyle mało, że nie przekształcił się w lodowiec górski. Nie powstał cyrk lodowcowy ani jęzor lodowcowy ani moreny. Proces ten miał miejsce w plejstocenie, prawdopodobnie podczas ostatniego zlodowacenia (zlodowacenia bałtyckiego).
Turystyka.
W pobliżu Łabskiego Kotła przechodzą szlaki turystyczne:
Z niszy rozciąga się widok na Szrenicę oraz rejon Szklarskiej Poręby. Przy Łabskim Kotle znajduje się górskie schronisko PTTK pod Łabskim Szczytem.

</doc>
<doc id="767638" url="https://pl.wikipedia.org/wiki?curid=767638" title="Chemopetrol Litvinov">
Chemopetrol Litvinov



</doc>
<doc id="767639" url="https://pl.wikipedia.org/wiki?curid=767639" title="Kopalnia Doświadczalna „Barbara”">
Kopalnia Doświadczalna „Barbara”

Kopalnia Doświadczalna „Barbara” znajdująca się w Mikołowie jest jedyną w Polsce kopalnią doświadczalną i jedyną w Europie placówką naukowo-badawczą, która posiada podziemny poligon doświadczalny.
Kopalnia jest placówką naukowo-badawczą – zajmuje się bezpieczeństwem i zwalczaniem zagrożeń gazowych i pyłowych oraz atestacją urządzeń dopuszczanych do pracy w kopalniach.
Historia.
W wyniku wzrostu zapotrzebowania na węgiel w 1850 roku uruchomiono kopalnię „Anna” w okolicy wzgórza Kamionka. Wydobywano w niej węgiel koksujący. W kolejnych latach kopalnię zamykano i otwierano wielokrotnie. W roku 1920 uruchomiono nową kopalnię na bazie kopalni "„Anna”". Na podstawie wniosku złożonego 12 stycznia 1921 w Wyższym Urzędzie Górniczym we Wrocławiu przemianowano jej nazwę na „Barbara”. Wydobycie było niewielkie, sięgające jedynie 15 tys. ton rocznie.
Z powodu braku połączenia kolejowego oraz w wyniku zastoju w śląskim górnictwie od 21 sierpnia 1924 roku kopalnia była nieczynna.
W 1926 roku nieczynną kopalnię wydzierżawił od księcia pszczyńskiego Górnośląski Związek Kopalń i Hut. Przeniesiono do niej z Pniowca (okolice Tarnowskich Gór) Stację Doświadczalną i Centralę Ratownictwa Górniczego. Placówka ta otrzymała nazwę "Kopalnia Doświadczalna „Barbara”, Centrala Ratownictwa Górniczego i Obserwatorium Magnetyczne w Mikołowie". Po roku 1933 roku była finansowana z funduszy "Stowarzyszenia Kopalni Doświadczalnej „Barbara”". Podczas II wojny światowej kopalnia była nieczynna. Jedynie sporadycznie prowadzono badania w sztolni doświadczalnej. Od roku 1945 do dnia dzisiejszego "Kopalnia Doświadczalna „Barbara”" działa w ramach Głównego Instytutu Górnictwa.

</doc>
<doc id="767640" url="https://pl.wikipedia.org/wiki?curid=767640" title="Bloemfontein Celtic FC">
Bloemfontein Celtic FC

Bloemfontein Celtic FC – południowoafrykański klub piłkarski, grający w tamtejszej Premier Soccer League. Klub jest znany jako jeden z najbogatszych w kraju i jako mający najwięcej fanów w stanie Free. Klub został założony w 1969 jako "Mangaung United". W 1984 biznesmen Petros Molemela przejął klub i zmienił jego nazwę na "Bloemfontein Celtic". W listopadzie 2001, po degradacji Celticu do II ligi, Molemela sprzedał klubowe udziały Jimmy’emu Augousti, byłemu graczowi Bloemfontein oraz Mmuso Tsoametsi. Po trzech latach przebywania w II lidze, w sezonie 2003/2004 klub odzyskał miejsce w Premier Soccer League, a w 2005 wywalczył SAA Supa 8, puchar ośmiu najlepszych drużyn pierwszej ligi. Celtic nie wywalczył w swej historii ani jednego mistrzostwa.

</doc>
<doc id="767641" url="https://pl.wikipedia.org/wiki?curid=767641" title="Pavel Rosa">
Pavel Rosa

Pavel Rosa (ur. 7 czerwca 1977 w Moście) – czeski hokeista. Reprezentant Czech.
Jego brat Stanislav (ur. 1974) także był hokeistą.
Kariera klubowa.
Wychowanek i od października 2013 tymczasowo ponownie zawodnik HC Litvínov. Pod koniec listopada 2013 został zawodnikiem Pelicans. Od lipca 2014 zawodnik Orli Znojmo. Po sezonie 2014/2015 zakończył karierę.

</doc>
<doc id="767647" url="https://pl.wikipedia.org/wiki?curid=767647" title="Obieg Diesla">
Obieg Diesla



</doc>
<doc id="767650" url="https://pl.wikipedia.org/wiki?curid=767650" title="Edgar Álvarez">
Edgar Álvarez

Edgard Anthony Álvarez Reyes (ur. 18 stycznia 1980 w Puerto Cortés) – piłkarz pochodzący z Hondurasu, występujący na pozycji prawego pomocnika. Od 2013 zawodnik klubu Platense.
Kariera.
W ojczyźnie grał w zespole Platense, z którego przeszedł do urugwajskiego CA Peñarol. W sezonie 2004/2005 był wypożyczony do Cagliari Calcio, a w sezonie 2005/2006 do AS Roma. Następnie Roma wykupiła całą jego kartę, by następnie wypożyczać go kolejno do takich drużyn jak FC Messina, AS Livorno Calcio, Pisa Calcio oraz AS Bari. W 2011 Álvarez przeszedł do US Palermo i stał się jego podstawowym zawodnikiem. W 2012 roku przeszedł do Dinama Bukareszt. W 2013 roku wrócił do Platense.

</doc>
<doc id="767651" url="https://pl.wikipedia.org/wiki?curid=767651" title="Piotr Żaczek">
Piotr Żaczek

Piotr Żaczek – polski muzyk sesyjny, kontrabasista i gitarzysta basowy. Członek zespołu Poluzjanci.
Współpracował z czołówką polskich gwiazd muzyki rozrywkowej (np. Urszula, Natalia Kukulska, Edyta Górniak, Justyna Steczkowska, Kayah) oraz jazzu (np. Dorota Miśkiewicz, Anna Serafińska, Marcin Nowakowski), a także z wieloma zagranicznymi artystami.
W 2006 roku Żaczek wydał swoją pierwszą płytę solową, "Mutru". W 2009 wydał drugą płytę - "Balboo".

</doc>
<doc id="767652" url="https://pl.wikipedia.org/wiki?curid=767652" title="Synagoga Paradesi w Koczinie">
Synagoga Paradesi w Koczinie

Synagoga Paradesi – najstarsza synagoga we Wspólnocie Narodów, znajdująca się w Koczinie, w Kerali, w Indiach południowych. Została wybudowana w 1568 roku przez Żydów Koczińskich.

</doc>
<doc id="767656" url="https://pl.wikipedia.org/wiki?curid=767656" title="Frédéric Kanouté">
Frédéric Kanouté

Frédéric Kanouté (ur. 2 września 1977 w Sainte-Foy-les-Lyon we Francji) – malijski piłkarz grający na pozycji napastnika. Karierę zakończył w listopadzie 2013 roku, a jego ostatnim klubem był chiński Beijing Guo’an. Boiskowy pseudonim - "Fredi". Posiada francuskie obywatelstwo.
Kariera klubowa.
Frédéric Kanoute profesjonalną karierę zaczynał w 1997 roku w zespole francuskiej Ligue 1 Olympique Lyon. W Lyonie był zazwyczaj rezerwowym, przez 2,5 roku zdążył zagrać zaledwie 40 meczów i strzelić 9 bramek, zagrał tu jednak swój pierwszy mecz w Pucharze Intertoto, gdzie grał przeciwko Odrze Wodzisław. Jego dobry kolega Joseph-Désiré Job również debiutował w tym spotkaniu. Wkrótce postanowił jednak zmienić klimat na angielski i wybrał klub West Ham United. Tu mu się wiodło zdecydowanie lepiej - w 79 meczach w lidze strzelił 29 goli. W tym zespole występował do 2003 roku, następnie przeniósł się do mającego większe aspiracje Tottenhamu Hotspur Niestety, często trapiły go kontuzje i do 2005 roku zdołał rozegrać 42 mecze i strzelić 14 goli. Wtedy Londyn zmienił na słoneczną Sewillę. Cena, jaką włodarze Sevilli zapłacili Tottenhamowi, to 4.4 mln funtów. W sezonie 2006/2007 Kanoute strzelił 19 goli i był drugim najlepszym strzelcem ligi po Ruudzie van Nistelrooyu. W kolejnych rozgrywkach także był najlepszym strzelcem Sevilli. 30 czerwca 2012 roku zmienił dotychczasowy klub w Hiszpanii na Beijing Guo’an, który gra w lidze chińskiej. 22 listopada 2013 roku nie przedłużył kontraktu z klubem informując o zakończeniu swojej kariery.
Sukcesy.
Malijczyk odnotował dwa wielkie sukcesy z Sevillą. W sezonie 2005/2006 i 2006/2007 wygrał Puchar UEFA. W finale w 2006 roku drużyna Kanoute pokonała FC Middlesbrough aż 4:0, z czego jeden gol padł łupem 30-letniego zawodnika. Rok później znów strzelił gola w finale przeciwko Espanyolu Barcelona w wygranym przez jego zespół finał 2:2, w karnych 3:1 w których pokonał bramkarza przeciwników. Kolejny wspaniały triumf świętował tuż po wywalczeniu Pucharu UEFA 2006. Ten sukces to mianowicie Superpuchar Europy UEFA, gdzie klubowa drużyna Kanoute spotkała się ze zwycięzcą Ligi Mistrzów - FC Barceloną. Sevilla rozgromiła swojego głównego pretendenta w walce o Mistrzostwo Hiszpanii 3:0, a Kanoute znów strzelił bramkę. Z reprezentacją osiągnął półfinał Pucharu Narodów Afryki w 2004 roku, a "Fredi" był najlepszym strzelcem swojej drużyny - strzelił 4 gole.
Uznany najlepszym piłkarzem Afryki w 2007 roku.
Kariera reprezentacyjna.
Kanouté grał w drużynie Francji U-21. Później zdecydował się jednak na skorzystanie z nowego prawa wprowadzonego przez FIFA i wybrał reprezentację kraj swojego pochodzenia. W ekipie Mali Frédéric rozegrał 28 meczów i strzelił 23 gole. Po nieudanych dla Mali mistrzostwach Afryki w 2010 roku, Kanouté ogłosił zakończenie międzynarodowej kariery.

</doc>
<doc id="767658" url="https://pl.wikipedia.org/wiki?curid=767658" title="Edyta z Wessex">
Edyta z Wessex



</doc>
<doc id="767666" url="https://pl.wikipedia.org/wiki?curid=767666" title="Choroby spichrzeniowe glikogenu">
Choroby spichrzeniowe glikogenu

Choroby spichrzeniowe glikogenu (glikogenozy) (ang. GSD – "glycogen storage diseases") – genetycznie uwarunkowane choroby metaboliczne, prowadzące do nieprawidłowego magazynowania glikogenu w wątrobie, nerkach i mięśniach.
Częstość występowania.
Szacuje się, że glikogenozy występują z częstością około 1:40 000.
Patogeneza.
Glikogenozy są chorobami genetycznymi, dziedziczonymi głównie autosomalnie recesywnie (z wyjątkiem glikogenozy typu IX, która jest dziedziczona w sposób sprzężony z chromosomem X).
Nieprawidłowe spichrzanie jest spowodowane brakiem jednego z enzymów, uczestniczących w metabolizmie glikogenu.
Podział.
W zależności od głównego miejsca spichrzania glikogenu wyróżnia się dwa rodzaje glikogenoz:
Objawy.
Wyjątkiem jest GSD II, w której metabolizm glukozy nie jest zaburzony.
Rozpoznanie.
Rozpoznanie stawia się na podstawie stwierdzenia braku swoistego enzymu w materiale pobranym podczas biopsji zmienionej chorobowo tkanki.
Leczenie.
Zobacz więcej: artykuły odnośnie do poszczególnych chorób spichrzeniowych glikogenu.
Polega głównie na zapobieganiu hipoglikemii i kwasicy mleczanowej (częste podawanie posiłków) oraz zmniejszeniu podaży białka i wykluczeniu z diety galaktozy i fruktozy.

</doc>
<doc id="767667" url="https://pl.wikipedia.org/wiki?curid=767667" title="Glikogenozy">
Glikogenozy



</doc>
<doc id="767668" url="https://pl.wikipedia.org/wiki?curid=767668" title="Glikogenoza">
Glikogenoza



</doc>
<doc id="767670" url="https://pl.wikipedia.org/wiki?curid=767670" title="Choroba spichrzeniowa glikogenu">
Choroba spichrzeniowa glikogenu



</doc>
<doc id="767671" url="https://pl.wikipedia.org/wiki?curid=767671" title="Pickering Nuclear Generating Station">
Pickering Nuclear Generating Station



</doc>
<doc id="767673" url="https://pl.wikipedia.org/wiki?curid=767673" title="GSD">
GSD



</doc>
<doc id="767674" url="https://pl.wikipedia.org/wiki?curid=767674" title="Mistrzostwa Europy w Lekkoatletyce 1990">
Mistrzostwa Europy w Lekkoatletyce 1990

XV Mistrzostwa Europy w Lekkoatletyce rozgrywane były w dniach 27 sierpnia – 1 września 1990 w Splicie. Najjaśniejszymi gwiazdami tych mistrzostw byli, wschodnioniemiecka sprinterka Katrin Krabbe, która zdobyła aż trzy złote medale oraz francuska sztafeta 4 × 100 metrów mężczyzn, która ostatniego dnia zawodów pobiła rekord świata. Były to także ostatnie mistrzostwa starego kontynentu na których wystąpiły reprezentacje Czechosłowacji, NRD, RFN, Związku Radzieckiego, oraz gospodarza imprezy komunistycznej Jugosławii.

</doc>
<doc id="767683" url="https://pl.wikipedia.org/wiki?curid=767683" title="Henryk Brzezowski">
Henryk Brzezowski

Henryk Brzezowski (ur. 22 kwietnia 1879 w Morawskiej Ostrawie, zm. 21 października 1964 w Krakowie) – pułkownik kawalerii Wojska Polskiego.
Życiorys.
W 1900 roku ukończył z odznaczeniem Terezjańską Akademię Wojskową w Wiener Neustadt. W latach 1900–1903 był oficerem austriackiej kawalerii w 2 pułku ułanów Austro-Węgier, później instruktor na różnych kursach i w szkołach jazdy. Absolwent Reitschule i Akademii Sztabu Generalnego w Wiedniu. W 1913 został awansowany na rotmistrza, a w czasie Wielkiej Wojny mianowany dowódcą szwadronu, później dywizjonu jazdy. Za udział w zdobyciu Bukaresztu otrzymał Krzyż Żelazny. W 1918 awansował do stopnia majora, a później został komendantem oddziału Wyższej Szkoły Wojennej w Wiedniu.
W listopadzie 1918 roku przybył do organizującego się w miejscowości Klucze 1 pułku ułanów Ziemi Krakowskiej razem z dużą grupą żołnierzy, koni i materiału byłego c. i k. 2 pułku ułanów. Walczył w wojnie polsko-bolszewickiej. W lutym 1920 stanął na czele 8 pułku ułanów, a w sierpniu tego roku objął dowództwo 7 Brygady Jazdy. 31 sierpnia 1920 dowodził brygadą w bitwie pod Komarowem. W kwietniu 1921 mianowany został dowódcą V Brygady Jazdy w Krakowie. Zimą 1921 został „wysunięty w stopniu i starszeństwie za zasługi bojowe i organizacyjne” przez Komisję generała porucznika Władysława Sikorskiego. 3 maja 1922 został zweryfikowany w stopniu pułkownika ze starszeństwem z dniem 1 czerwca 1919 i 24. lokatą w korpusie oficerów jazdy (od 1924 – kawalerii). W 1924 objął dowództwo 5 Samodzielnej Brygady Kawalerii w Krakowie, pozostając oficerem nadetatowym 8 p.uł.. Od 1 grudnia 1924 do 20 sierpnia 1925 był słuchaczem II Kursu Centrum Wyższych Studiów Wojskowych w Warszawie. 29 listopada 1927 został zwolniony ze stanowiska dowódcy brygady, a z dniem 31 stycznia 1928 przeniesiony w stan spoczynku. W 1934 pozostawał na ewidencji Powiatowej Komendy Uzupełnień Katowice. Posiadał przydział mobilizacyjny do Oficerskiej Kadry Okręgowej Nr V w Krakowie. Był wówczas „przewidziany do użycia w czasie wojny”. Mieszkał w Celestynowie, a później w Krakowie. Prowadził swoją firmę węglową w Krakowie. Założył klub jeździecki w Katowicach i był współorganizatorem budowy toru wyścigowego w tym mieście. W czasie II wojny światowej jego firma działa pod niemieckim nadzorem. Po wojnie podjął pracę w miejskim przedsiębiorstwie budowlanym w Krakowie. Potrącony przez motocykl na jednej z ulic Krakowa po kilku miesiącach zmarł 21 października 1964. Pochowany na Cmentarzu Salwatorskim (sektor SC13-1-48).
11 listopada 1969 prezydent RP na Uchodźstwie August Zaleski awansował go pośmiertnie na generała brygady
Rodzina.
Młodszy brat generała Ludwik (1890-1942) został zamordowany przez Niemców w Auschwitz 27 maja 1942 roku. Generał Henryk Brzezowski miał dwie córki Ritę i Ewę. Rita Brzezowska-Zaleska (1925-2011) pochowana jest wraz z ojcem na Cmentarzu Salwatorskim w Krakowie. 

</doc>
<doc id="767686" url="https://pl.wikipedia.org/wiki?curid=767686" title="Earl Simmons">
Earl Simmons



</doc>
<doc id="767687" url="https://pl.wikipedia.org/wiki?curid=767687" title="Dualizm w rozwoju gospodarczym Europy">
Dualizm w rozwoju gospodarczym Europy



</doc>
<doc id="767689" url="https://pl.wikipedia.org/wiki?curid=767689" title="II liga słowacka w piłce nożnej mężczyzn">
II liga słowacka w piłce nożnej mężczyzn

2. liga jest drugą klasą rozgrywkową piłki nożnej na Słowacji. Rywalizuje w niej 12 zespołów. Mistrz ligi uzyskuje awans do I ligi, a dwie ostatnie spadają do III ligi. W latach 2006–2011 rozgrywki drugiego poziomu ligowego nosiły nazwę I liga.

</doc>
<doc id="767690" url="https://pl.wikipedia.org/wiki?curid=767690" title="154 Pułk Piechoty (II RP)">
154 Pułk Piechoty (II RP)

154 Pułk Piechoty (154 pp) – rezerwowy oddział piechoty Wojska Polskiego II RP.
Mobilizacja.
154 pułk piechoty nie istniał w pokojowej organizacji Wojska Polskiego. Był jednostką mobilizowaną na podstawie planu mobilizacyjnego „W”, w II rzucie mobilizacji powszechnej.
Jednostką mobilizującą był 4 pułk piechoty Legionów w Kielcach i 39 pułk piechoty Strzelców Lwowskich w Jarosławiu. W garnizonie Kielce mobilizowano dowództwo 154 pp, I i II batalion oraz pododdziały specjalne, natomiast w garnizonie Jarosław III batalion.
Zgodnie z planem „W” organizacja pułku miała się rozpocząć w „dniu X”, czyli siódmego dnia mobilizacji powszechnej. W czasie czterech dni (X+3) gotowość miał osiągnąć I i III batalion. Następnego dnia (X+4) dowództwo pułku oraz pododdziały specjalne. Jako ostatni, w dwunastym dniu mobilizacji powszechnej (X+5), miał być gotowy II batalion.
Po zakończeniu mobilizacji i osiągnięciu gotowości pułk miał wejść w skład rezerwowej 45 Dywizji Piechoty. 
W środę 30 sierpnia 1939 roku została zarządzona mobilizacja powszechna. Pierwszym dniem mobilizacji wyznaczono czwartek 31 sierpnia 1939 roku. W sobotę 2 września 1939 roku Naczelny Wódz przyspieszył o dwa dni mobilizację jednostek II rzutu. „Dniem X” został poniedziałek 4 września 1939 roku. Przyspieszenie mobilizacji oddziałów II rzutu zostało wymuszone sytuacją na froncie Armii „Kraków”. 
Dowódcą pułku został podpułkownik Aleksander Idzik, dotychczasowy zastępca dowódcy 4 pułku piechoty Legionów.
3 września przed południem w garnizonie kieleckim odbyła się odprawa dowódców oddziałów garnizonu, na której zdecydowano zorganizować batalion piechoty dowodzony przez porucznika rezerwy Zbigniewa Buczka, złożony z dwóch kompanii piechoty, kompanii ciężkich karabinów maszynowych i czwartą baterią 55 pułku artylerii lekkiej porucznika Jana Jankowskiego bez jednego działonu. Batalion, jako oddział wydzielony otrzymał zadanie osłony Kielc przed jednostkami zmotoryzowanymi nieprzyjaciela w rejonie Słowik–Piekoszów i tym samym zabezpieczenia mobilizacji garnizonu.
Ppłk Aleksander Idzik podał zebranym do wiadomości, że przystępuje do formowania 154 pp z oddziału nadwyżek 4 pp Leg., z których zorganizuje samodzielne pododdziały jednostki oraz I i II batalion. Natomiast III baon w składzie dwóch kompanii piechoty i kompanii ckm zorganizuje w oparciu o Ośrodek Zapasowy 25 Dywizji Piechoty, którego transporty przybywały koleją do Kielc. Do umundurowania i uzbrojenia pułku wykorzysta zapasy mobilizacyjne znajdujące się w magazynach garnizonowych. W ten sposób ppłk Idzik miał zamiar sformować 154 pp o pełnym składzie etatowym czasu wojennego. Na tym odprawę zakończono. Tego samego dnia do Kielc przybył pułkownik dyplomowany Kazimierz Glabisz, który działając z rozkazu Naczelnego Wodza podporządkował sobie garnizon Kielce, w tym także 154 pp. Od tego momentu pułk działał w składzie improwizowanej Grupy „Kielce”.
W związku z rozkazem Naczelnego Wodza o niebronieniu Kielc, zarządzono ewakuację Ośrodka Zapasowego 25 Dywizji Piechoty oraz Ośrodka Zapasowego Artylerii nr 7, które 4 września pomaszerowały w kierunku na Annopol i Kraśnik, zaś nie uformowane oddziały 45 DP Rez., pozostałości 4 pp Leg. pod dowództwem mjr Boguchwała Ogłazy i niezmobilizowane baterie (6 i 9) 55 pal, dowodzone przez Józefa Porębnego - przez Sandomierz udały się do Jarosławia.
154 pp w kampanii wrześniowej.
W Grupie „Kielce” płk dypl. Kazimierza Glabisza.
154 pułk piechoty wraz z innymi oddziałami utworzył podgrupę "Kielce" pod dowództwem ppłk. Idzika. Zadaniem podgrupy było zamknięcie kierunku Kraków-Radom i osłona koncentracji 3 i 12 Dywizji Piechoty.
Główny szlak prowadzący z Kielc na Radom zamknął pod m. Dąbrowa I batalion 154 pp, mjr. Rudolfa Mizgalewicza z przydzielonym plutonem ppanc. Wspierała batalion improwizowana bateria 55 pal armat 75 mm (I pluton 4 baterii i pluton 6 baterii) kpt. rez. Grzegorza Zalewskiego ze stanowisk ogniowych urzutowanych działonami w głąb po obu stronach szosy na południe od m. Barcza. Bateria mogła prowadzić ogień na Szydłówek, przedmieście Kielc zwane Piaski i położoną w dolinie, na przedpolu polskich stanowisk wieś Dąbrowę. Jak na cieśninę leśną, którą kielecka szosa przemykała między lesistymi wzgórzami – Wierzejską i Białą Górą – było to zabezpieczenie dostateczne. III batalion 154 pp (improwizowany z kompanii 4 pp Leg. oraz 56 i 60 pp), pod dowództwem kpt. Jana Tylińskiego z 56 pp, obsadził wzgórze Klonówkę, z tym że gros jego sił stanął w głębi lasu pod Wiśniówką w odwodzie, z tym, że jedna kompania zamykała szosę – grzbiet Masłów Pierwszy w rejonie Stara Wieś i Mąchocice Kapitulne Dolne, jednocześnie wydłużając na wschód linię polskiej obrony. Kompania na Klonówce miała zapewnione wsparcie 7 baterii haubic 55 palu, w linii zaś została zasilona przez 2 pluton 5 kompanii.
Szosę prowadzącą na Bodzentyn zamknął pod m. Święta Katarzyna II batalion 154 pp kpt. Wacława Kotołowskiego z plutonem ppanc. Oparł on swe wschodnie skrzydło o Łysicę, zachodnie zaś – o wzniesienie Radostowa. Niestety dla baonu zabrakło wsparcia artyleryjskiego, a całe jego wzmocnienie stanowił pluton działek przeciwpancernych. Ponadto prawe skrzydło pozbawione było możliwości zamaskowania swych stanowisk.
Pozycja była dobra – pasmo stromych wzgórz, w dodatku pod Dąbrową porośniętych lasem. Wszystko już ranem było gotowe do obrony.
5 września niemiecka 2 Dywizja Lekka, po drobnych potyczkach zajęła Kielce. 
2 DLek. od rana 6 września nacierała czołowo małymi oddziałami piechoty przy wsparciu czołgów i artylerii na polską pozycję pod m. Dąbrowa (I batalion 154 pp). Około południa natarły od północy nieprzyjacielskie czołgi w liczbie około 20 sztuk. Jeden czołg rozbity został przez działo ppanc – na walkę z pozostałymi zabrakło amunicji. W chwilę po ukazaniu się czołgów przybył kapitan Langrot dowożąc amunicję do ckm. Poprawiło to nieco sytuację, choć jej nie rozwiązało. Czołgi ostrzeliwały polskie pozycje aż do zapadnięcia zmroku. Wśród obrońców było wielu rannych, w tym również adiutant pułku, porucznik Antoni Szczurowicz. Po zaciętym boju, dzięki przewadze żołnierzy, siły ognia i sprzętu, Niemcy wieczorem opanowali szosę. Jednak odcięta pozycja polska pod Dąbrową (w lesie na wschód od szosy) trwała w obronie, pozostał tam ppłk Idzik z częścią batalionów I i II 154 pp.
Gen. Stumme związawszy walką siły polskie pchnął swe główne siły do Kostomłotów i przez Tumlin osiągnął Samsonów. Większe siły przesunęły się ku północy i częścią uderzyły na Zagnańsk, a częścią weszły w godzinach południowych w rejon Kajetanowa, między oba rzuty polskiej obrony. Około południa punkt ciężkości walki przeniósł się do Zagnańska. Oddziały polskie nie mogły sprostać hitlerowcom. Nie powiodło się natarcie sąsiada - trzybatalionowego pułku improwizowanego w Ośrodku Zapasowym 16 Pomorskiej Dywizji Piechoty przez podpułkownika Tadeusza Knoppa. W związku z tym ppłk Idzik otrzymał rozkaz by zostawił g. Wierzejską i ubezpieczył się na tyłach pod Kajetanowem, a w razie konieczności odchodził przez Klonów na Wąchock.
Tylko wskutek przeoczenia nieprzyjaciela grupa dowodzenia bez przeszkód wycofała się na Brzezinki, podczas gdy wysłany oficer przekazał dowódcy 154 pp decyzję płk Glabisza. Dzięki natarciu batalionu z pułku ppłk Knoppa, ppłk Idzik wycofał obsadę g. Wierzejskiej, przegrupowując ją na wschód od szosy. Nie zdążyła ona jednak przedostać się do nakazanego punktu w Wiśniówce Dużej, gdyż dalsze uderzenie niemieckie wychodzące z Jaworza, pomieszało i częściowo rozproszyło odwód skierowany pod Wiśniówkę Małą i Kajetanów, wskutek czego rozproszyła się także zepchnięta w las obsada g. Wierzejskiej.
Dowódca pułku z trudem zebrał kilkudziesięciu strzelców, których osobiście poprowadził do ataku kierując się między Wiśniówkę a Kajetanów. Ten zdecydowany atak dopiero na szosie natrafił na nieprzyjaciela. Strzelcy obrzucili Niemców granatami i obsadzili skraj lasu porastającego g. Masłowską. Przypadkowo w tym samym czasie wyruszyło następne natarcie pomorskich kompanii ppłk Knoppa, co pozwoliło ppłk Idzikowi opanować ostatecznie ciężką sytuację. Niemcy utrzymali się jednak w Kajetanowie przerywając ogniem łączność z pozycją odwodową na górze Barcza. Na szczęście twardo trzymał się 93 pp rozwinięty nad strumieniem Bobrza, chociaż jego dowódca był zmuszony zagiąć zachodnie skrzydło zagrożone od Samsonowa.
Nie udało się jednak nawiązać łączności z pierwszym rzutem obrony ppłk Idzika. W godzinach popołudniowych Niemcy opanowali całą szosę, wypierając również polską kompanię spod Masłowa Pierwszego i Mąchocic. Pod m. Barcza w improwizowanej 5 baterii 55 pal dwa działa zostały uszkodzone, w pierwszym działonie po oddaniu trzech strzałów. Ppłk Idzik z częściami I i III batalionu 154 pp bronił się pod Dąbrową, w lesie na wschód od szosy. W walce tej część 154 pp uległa rozproszeniu, jednak zebrała się w sile słabego batalionu i dołączyła następnie do 3 Dywizji Piechoty Legionów.
3 DLek. po przemarszu spod Końskich, zbierała się w rejonie Daleszyce – Wola Jachowa. Jej czołowe elementy rozpoznawcze uderzyły rano na II/154 pp pod m. Święta Katarzyna. Dowódca II batalionu właśnie sprawdzał stanowiska prawoskrzydłowej kompanii, gdy z leżącej na przedpolu Starej Wsi zaczął biegiem wycofywać się wysunięty tam patrol. Nikt nie strzelał, ale na drodze kurzyło się i dolatywał z niej warkot motorów. Gdy ze skraju Stare Wsi wysunęło się czoło kolumny niemieckiej Polacy otworzyli ogień karabinowy. Nie minęło nawet 15 minut, kiedy liczna tyraliera przeciwnika rozwinęła się po obu stronach Starej Wsi oraz głębiej, na wzgórzu Strużno. Gęsto zaczęły strzelać niemieckie karabiny maszynowe, a na wzgórze pod Krajnem posypały się pociski moździerzy.
Ogień moździerzy ciągle narastał, szczerbiąc szeregi obrońców wzgórza, ale piechota nie próbowała nacierać. Ze wschodniego skrzydła podniósł się zgiełk broni maszynowej k. wioski Łęki, którą Niemcy podeszli o 100 m od skraju lasu porastającego Łysicę, nawiązując styczność ogniową z lewoskrzydłową kompanią. Nieco później odgłosy walki doleciały również spod Kokonina, strzeżonego przez najdalej na wschód wysuniętą oficerską placówkę. 
Na skrzydle zachodnim podobna placówka trzymała wzgórze położone na skraju wsi Wymyślona, słabo strzeżonej jedynie przez inny oficerski patrol. Wymacawszy ten słaby punkt, Niemcy wykorzystali osłonę stworzoną im przez zabudowania wsi. Na Wymyśloną uderzyła z rozmachem kompania piechoty, wzmocniona kilkunastoma czołgami. Trzy działka ppanc. jakie posiadał batalion strzegły Krajna i skrzyżowanie dróg pod Św. Katarzyną, toteż czołgi posuwały się bez przeszkód. Za chwilę walka zawrzała już wśród zabudowań i kpt. Kotołowski zobaczył, jak kilku strzelców pojedynczo wycofuje się w kierunku Zagórza. W kilka minut po nich ku lasom klonowskim ruszyła biegiem oficerska placówka z zachodniego skrzydła, której czołgi nie pozwoliły wycofać się ku Św. Katarzynie.
Przeciwnatarcie odwodu na czołgi nie miało sensu, toteż dowódca batalionu musiał dać za wygraną i nakazał cofać się z Krajna na Św. Katarzynę. Prawie w tym samym momencie, kiedy strzelcy opuścili stanowiska, druga grupa czołgów pełnym gazem ruszyła na Krajno wzdłuż traktu, którym wycofywały się dwa działka ppanc. Szarża czołgów była tak szybka, że nim kompania zdołała schronić się do lasów, została obłożona ogniem pod którym rozproszyła się i spłynęła na Zagórze. Konie przy obu działkach zostały wybite i główne uzbrojenie batalionu pozostało na drodze. Dopiero na skrzyżowaniu dróg odezwało się działko drugiej linii, unieruchamiając pierwszy czołg i odstraszając pozostałe
W wyniku walki, około godz. 8 rano, polski batalion został rozbity i rozproszył się. Niemieckie oddziały rozpoznawcze ruszyły dalej przez Bodzentyn i około godz. 14 osiągnęły rejon Wierzbnika.
Po rozbiciu zorganizowanej obrony, jedynie rozproszone oddziałki prowadziły jeszcze chaotyczną walkę w Górach Świętokrzyskich. 
Ppłk Idzik wraz z kpt. Turkiem na czele, zebrał się w głębi lasu, następnie przemknął się pomiędzy oddziałami niemieckimi do rejonu Klonowa z zamiarem przedostania się za Wisłę. 8 września zatrzymał się w Psarach, zbierając licznych rozbitków z różnych oddziałów. Część żołnierzy ewakuowała się w okolice Lwowa. Po zajęciu tych terenów przez sowietów oficerowie zostali internowani w Starobielsku i zamordowani w 1940 roku w ramach zbrodni katyńskiej.
III batalion 154 pp.
Mobilizacja batalionu rozpoczęła się 3 września w miejscowości Wierzbna 3 km od Jarosławia. Oprócz oficerów z 39 pp odeszło do mobilizowanego batalionu 200 strzelców z pełnym uzbrojeniem. 6 września mobilizacja została zakończona. Do 8 września batalion pozostawał w rejonie mobilizacji. Od 6 do 8 września okolice Jarosławia i Wierzbnej były wielokrotnie atakowane przez niemieckie lotnictwo. Z uwagi na bombardowanie linii kolejowych i ich zniszczenia, nie udało się scalić 154 pp rez. Z rozkazu dowódcy Okręgu Korpusu nr X gen. Wacława Wieczorkiewicza batalion przeznaczony został do organizowanej obrony linii Sanu. 8 września o godz. 17.00 wymaszerował do Przeworska i doszedł do celu o godz.20.00. Od światu 9 września zajmował pozycje obronne w Nowosielcach koło Przeworska. Wieczorem opuścił stanowiska i wymaszerował pod Leżajsk w celu wzmocnienia obsady przyczółka mostowego pod Kuryłówką. Niestety, rano 10 września na postoju w lasach w rejonie Dębna został zaskoczony i rozbity przez oddziały niemieckiej 2 Dywizji Pancernej. Część pododdziałów batalionu przedostała się przez San do lasów sieniawskich, skąd weszła w skład Grupy „Jarosław” ppłk. Jana Wójcika, reszta dołączyła do Ośrodka Zapasowego 24 DP w rejonie Żółkwi.

</doc>
<doc id="767695" url="https://pl.wikipedia.org/wiki?curid=767695" title="Kodeks Zouche-Nuttall">
Kodeks Zouche-Nuttall

Kodeks Zouche-Nuttall – mistecki prekolumbijski dokument datowany na XIV wiek, o tematyce historyczno-genealogicznej i opisujący obyczaje i życie codzienne Misteków.
Historia.
Kodeks Zouche-Nuttall został wykonany na początku XIV wieku. Do Hiszpanii został wywieziony prawdopodobnie w XVI wieku. Uważa się, że był jednym z dwóch kodeksów wymienionych w liście Cortésa do króla Karola V jako skarby Nowego Świata. Przez wiele lat znajdował się w klasztorze San Marco we Florencji we Włoszech oraz w Bibliotece Św. Marka i dopiero w 1859 roku został na nowo odkryty i w tym samym roku sprzedany. Jego właścicielem został czternasty baron Zouche, pasjonat i zbieracz starych manuskryptów, którego zbiory przechowywane są w bibliotece w Sussexie. Po śmierci barona kodeks przeszedł w ręce jego syna i dopiero w 1898 roku Zelia Nuttall, etnografka, lingwistka i antropolog, odnalazła manuskrypt i dokonała pierwszych jego badań. Kopia jej autorstwa została opublikowana a 1901 roku. W 1917 roku Kodeks Nuttall został nabyty przez Muzeum Brytyjskie, gdzie znajduje się do dziś.
Opis.
Kodeks Zouche-Nuttall jest wykonany ze skóry zwierzęcej złożonej w harmonijkę o wymiarach 19×23,5 cm. W sumie ma 96 stron na których z jednej znajduje się genealogia państwa Misteków Tilantongo, leżącego się na wyżynie Oaxaca oraz ich przymierzy i podbojów w XI i XII wieku. Na stronach odwrotnych znajduje się historia najbardziej znanego władcy misteckiego 8-Jeleń „Szpony Tygrysa” żyjącego w latach 1011–1065 i jego licznych żon. Część ta podzielona została na sześć sekcji. Prócz wyżej wymienionych w manuskrypcie przedstawione są liczne postacie zwierzęce, drzewa, kwiaty i świątynie.
Kodeksy Misteckie są uważane za najłatwiejsze do odczytywania. Poznanie kilku podstawowych zasad odczytywania symboli i kolorów pozwala nawet nieznającemu tematyki „przeczytać” strony manuskryptów. Mistekowie potrafili za pomocą symboli przedstawiać rzeczowniki oraz około 40 czasowników. Na przykład słowo „żenić się” było wyrażone za pomocą rysunku przedstawiającego rytualną kąpiel lub kobietę podającą mężczyźnie kubek kakao. Również kolory odgrywały bardzo ważną rolę. Podstawowymi barwami był czerwony, niebieski, żółty i czarny. Biała peleryna z czarnym wzorem oznaczała postać kapłana, niebieska i zakończona frędzlami kolba kukurydzy umieszczona obok postaci oznaczała władcę. Także pewne szczegóły ubioru czy pewne glify znajdujące się nad postacią miały swój umowny wyraz. U wojowników rodzaj fryzury, jego długość była zależna od zasług i ilości wziętych niewolników, kij symbolizował wędrownych kupców a stołek na którym spoczywała postać oznaczała jego wysoką rangę.

</doc>
<doc id="767696" url="https://pl.wikipedia.org/wiki?curid=767696" title="Skarżysko Milica">
Skarżysko Milica

Skarżysko Milica – przystanek kolejowy w Skarżysku-Kamiennej, w województwie świętokrzyskim, w Polsce. Od 1 sierpnia 2009 roku linia nr 25, na której leży przystanek Skarżysko Milica jest nieczynna dla pociągów osobowych. Wcześniej na przystanku Skarżysko Milica zatrzymywały się pociągi jeżdżące na trasie ze Skarżyska-Kamiennej do Opoczna, Tomaszowa Mazowieckiego oraz Łodzi Fabrycznej. W czwartym kwartale 2021 przystanek został generalnie wyremontowany. Od 12 grudnia 2021 roku odcinek linii kolejowej nr 25 na którym znajduje się przystanek jest ponownie otwarty dla ruchu osobowego. Aktualnie zatrzymują się tu pociągi ze stacji Skarżysko-Kamienna do Opoczna, Tomaszowa Mazowieckiego oraz Łodzi Kaliskiej. 

</doc>
<doc id="767697" url="https://pl.wikipedia.org/wiki?curid=767697" title="II liga słowacka w piłce nożnej (2005/2006)">
II liga słowacka w piłce nożnej (2005/2006)

W lidze występowało 16 zespołów, które rozegrały 30 kolejek ligowych po 8 spotkań (łącznie 240 meczów). Awans do Extraligi uzyskały trzy pierwsza zespoły w tabeli: MFK Košice, Slovan Bratislava i FC Senec. Spadkiem do niższej klasy rozgrywkowej ukończyli rozgrywki: Odeva Lipany, Spartak Trnava B, Družstevník Báč i FC Nitra B.

</doc>
<doc id="767698" url="https://pl.wikipedia.org/wiki?curid=767698" title="Twierdza Zegrze">
Twierdza Zegrze

Twierdza Zegrze – wzniesiona w latach 1892-95 rosyjska twierdza, broniąca przeprawy przez Narew na północ od Warszawy.
Historia.
Wzniesione przez Rosjan w latach 1892-95 umocnienia na wysokim, północnym brzegu Narwi składały się z dwóch fortów połączonych wałem - tzw. Umocnienia Dużego i Umocnienia Małego. Forty, zmodernizowane w latach 1902-1907, były jednymi z najnowocześniejszych i najbardziej nowatorskich umocnień, wzniesionych przez inżynierów rosyjskich. Podczas budowy zastosowano wiele rozwiązań typowych dla fortyfikacji górskiej. Na potrzeby twierdzy powstały zespoły koszarowe w Zegrzu i w Zagrobach oraz siedem magazynów amunicji. 
Twierdza w Zegrzu stanowiła jeden z kluczowych elementów tzw. polskiego trójkąta Warszawskiego Rejonu Fortecznego, składającego się - oprócz niej - z Twierdzy Nowogeorgijewsk (Twierdzy Modlin) i Twierdzy Warszawa. Trójkąt uzupełniały m.in. forty w Dębem i Beniaminowie, podporządkowane administracyjnie Twierdzy Zegrze. 28 listopada 1918 dowódcą twierdzy i komendantem garnizonu mianowany został płk art. Olgierd Pożerski.
21 stycznia 1919 roku arcybiskup Kakowski poświęcił twierdzę. Uroczystość odbyła się przy jednym z fortów, któremu nadano nazwę "Fort Ordona". 
Od 2003 roku Umocnienie Duże było własnością Narodowego Banku Polskiego, który planował wzniesienie tam składnicy środków płatniczych oraz centrum rozliczeniowego. Miało się to odbyć kosztem zniszczenia dużej części umocnień, posiadających wysoką wartość historyczną, zabytkową i turystyczną. Plany budowy skarbca NBP zakończyły się fiaskiem. Przeciągający się od 2005 roku przetarg nie wyłonił zwycięzcy gdyż oferenci zażądali niemal trzykrotnie więcej (ok. 500 mln zł) niż bank planował poświęcić na tę inwestycję (170 mln zł). W 2009 roku bank podjął decyzję o sprzedaży fortu. Ogłoszono kilka przetargów na sprzedaż obniżając cenę z początkowych 28 mln zł w 2009 roku do 7 mln zł w 2014 roku. Ostatecznie nieruchomość została przekazana w styczniu 2018 roku na rzecz Skarbu Państwa, na cele obronności kraju. Zarządcą fortu jest Stołeczny Zarząd Infrastruktury w Warszawie, będący jednostką organizacyjną resortu obrony narodowej.
Umocnienie Małe należy do wojskowego Centrum Szkolenia Łączności i Informatyki w Zegrzu. Obydwa forty są w dobrym stanie zachowania.
Kontrowersje.
Według niektórych specjalistów z dziedziny zabytków architektury militarnej, przejęcie fortu przez NBP odbyło się z naruszeniem prawa. Obecnie następuje dewastacja obiektu, już w tej chwili pozbawionego wielu do niedawna zachowanych elementów (rosyjskich - sprzed I wojny światowej - składane zasieki z drutu kolczastego, pancerne drzwi, wyposażenie wnętrz). O niebezpieczeństwie zniszczenia unikalnego obiektu zostały poinformowane władze wojskowe, wojewódzki konserwator zabytków, Kancelaria Prezydenta, a także Centralne Biuro Antykorupcyjne. Nie zostały podjęte żadne działania, mogące uchronić zabytek.

</doc>
<doc id="767699" url="https://pl.wikipedia.org/wiki?curid=767699" title="Szara Drużyna">
Szara Drużyna

Szara Drużyna – oddział ze stworzonej przez J.R.R. Tolkiena mitologii Śródziemia. W jego szeregach było trzydziestu Strażników Północy pod wodzą Halbarada, do których dołączyli Elladan i Elrohir, synowie Elronda z Rivendell. Drużyna ta powstała podczas Wojny o Pierścień na wieść o tym, że Aragorn II przebywający w Rohanie potrzebuje pomocy i wsparcia (być może informację tę przekazała Galadriela, która przepowiedziała Aragornowi przybycie drużyny).
Pojawia się w "Powrocie króla", trzeciej części " Władcy Pierścieni".
6 marca 3019 roku Trzeciej Ery opodal brodów na Isenie Halbarad wraz z towarzyszami trafił na Aragorna, który jechał z orszakiem króla Théodena z Isengardu do Rogatego Grodu. Przywiózł mu jego konia, Roheryna i królewski sztandar uszyty przez Arwenę, zaś Elladan i Elrohir przekazali Aragornowi rady swego ojca. Następnego dnia Szara Drużyna wraz z nim oraz Legolasem i Gimlim pośpieszyła z Rogatego Grodu do Dunharrow, skąd ruszyła Ścieżką Umarłych na południe Gondoru.
Członkowie drużyny brali następnie udział w kolejnych wydarzeniach wojny: zdobyciu floty Korsarzy z Umbaru w Pelargirze, bitwie na polach Pelennoru i batalii pod Morannonem. Ci, którzy przeżyli, byli obecni podczas koronacji Aragorna na króla Gondoru.
Miano Szara Drużyna brało się stąd, że wszyscy jej członkowie nosili szare płaszcze.
Ekranizacja Petera Jacksona.
W ekranizacji reżyserii Petera Jacksona scenarzyści zrezygnowali z przedstawiania wątku Szarej Drużyny. Zamiast tego (w filmie "") do Aragorna przebywającego w Dunharrow „wysłali” samego Elronda, który przekazał mu Andúril (ukuty ze szczątków Narsila) i poradził udać się na Ścieżkę Umarłych.

</doc>
<doc id="767705" url="https://pl.wikipedia.org/wiki?curid=767705" title="Kabalat Szabat">
Kabalat Szabat

Kabalat Szabat (hebr. i jid. – קבלת שבת) – powitanie szabatu, praktykowane w judaizmie, odbywające się w piątek wieczorem. Podczas uroczystości odśpiewane zostają niektóre psalmy, odczytywana jest Pieśń nad Pieśniami, zapalane są świece szabatowe, po czym odbywa się kolacja szabasowa.
W nurcie ortodoksyjnym judaizmu zapalenie świec odbyć się musi dokładnie w chwili, gdy zaczyna się szabat, tj. w momencie zachodu słońca. W judaizmie liberalnym i reformowanym czas Kabalat Szabat nie jest tak dokładnie określany.

</doc>
<doc id="767707" url="https://pl.wikipedia.org/wiki?curid=767707" title="Czesław Krassowski">
Czesław Krassowski

Czesław Witold Krassowski (ur. 25 marca 1917 w Warszawie, zm. 8 maja 1985 tamże) – architekt, historyk architektury, historyk sztuki. Profesor na Wydziale Architektury Politechniki Warszawskiej, przez wiele lat wykładowca historii architektury polskiej. Autor projektu budynku Państwowego Instytutu Geologicznego w Warszawie.
Życiorys.
Czesław Witold Krassowski był synem Jana Mariana Krassowskiego i Marii z domu Niepokojczyckiej. Mieszkał od 1928 roku w Piasecznie w drewnianym domu rodzinnym wybudowanym przez jego ojca na posesji przy ul. Poniatowskiego 4. Uczęszczał do Gimnazjum – Szkoły Ziemi Mazowieckiej przy ul. Klonowej w Warszawie. W 1934 roku rozpoczął studia na Wydziale Architektury Politechniki Warszawskiej, które ukończył w 1949 roku. Przez wiele lat był asystentem, od 1951 roku pracował na stanowisku docenta w katedrze Architektury Polskiej. Został profesorem w 1973 roku.
W swoich pracach naukowych zajmował się między innymi budownictwem drewnianym w skali architektonicznej i urbanistycznej. Pozostawił nieukończone dzieło „Dzieje budownictwa i architektury na ziemiach Polski” – cztery tomy, wydane w latach 1989–1995 przez wydawnictwo wydawnictwo „Arkady”.
Został pochowany na cmentarzu komunalnym w Piasecznie. W 2011 roku Rada Miejska w Piasecznie nadała jednej z ulic miasta nazwę Czesława Witolda Krassowskiego.

</doc>
<doc id="767715" url="https://pl.wikipedia.org/wiki?curid=767715" title="Magnus K. Murray">
Magnus K. Murray

Magnus K. Murray (ur. 1787 w Filadelfii, zm. 4 marca 1838) – amerykański polityk. Sprawował urząd burmistrza Pittsburgha od 1828 do 1830 roku i ponownie od 1831 do 1832 roku.
Wczesne życie.
Murray urodził się w Filadelfii. Uczęszczał na Pennsylvania University, gdzie zdobył tytuł licencjata i magistra.
Upamiętnienie.
Murray Avenue w okolicy Pittsburgh Squirrel Hill jest nazwana od jego nazwiska.

</doc>
<doc id="767720" url="https://pl.wikipedia.org/wiki?curid=767720" title="Planetoidy przecinające orbitę Marsa">
Planetoidy przecinające orbitę Marsa

Planetoida przecinająca orbitę Marsa – planetoida, której orbita przecina orbitę Marsa. Według stanu na 1 stycznia 2023 roku znanych było 23 987 takich obiektów, z czego 6228 miało nadane numery, a 271 było nazwanych. Lista wszystkich nazwanych i niektórych ponumerowanych obiektów z tej grupy znajduje się poniżej. Na liście znajdują się też wyjątkowe planetoidy:
Planetoidy przecinające orbitę zarówno Marsa, jak i Ziemi nie znajdują się na tej liście, ale w osobnych listach planetoid bliskich Ziemi.
Lista nazwanych planetoid tej klasy.
Lista według stanu z 2013 roku.
"Uwagi:" ¹ wewnętrzna; ² zewnętrzna.

</doc>
<doc id="767724" url="https://pl.wikipedia.org/wiki?curid=767724" title="Sarah Waters">
Sarah Waters

Sarah Waters (ur. 1966 w Neyland, Walia) – brytyjska pisarka mieszkająca w Londynie. Znawczyni powieści wiktoriańskiej, ma doktorat z literatury brytyjskiej w zakresie "gay and lesbian historical fiction".
Dzieciństwo.
Sarah Waters przyszła na świat w miejscowości Neyland, w hrabstwie Pembrokeshire w południowo-zachodniej Walii. Jej matka była gospodynią domową, ojciec pracował jako inżynier w rafinerii ropy naftowej. Swoją rodzinę Waters opisuje jako „dość idylliczną, bezpieczną i opiekuńczą”, ojca zaś, jako „fantastycznie kreatywną osobę”, która przekonała ją to tworzenia.
„Kiedy powracam do lat dziecinnych, widzę siebie tworzącą coś z plasteliny, papier maché czy składającą modele mechaniczne. Lubiłam również pisać wiersze i opowiadania”. Swoją ówczesną twórczość Waters nazywa „straszliwym gotyckim pastiszem”. Nie planowała jednak kariery literackiej.
Waters była typową chłopczycą. Dopiero jako nastolatka odkryła w sobie kobiecość. Od zawsze interesowali się nią chłopcy, a dopiero w czasie studiów po raz pierwszy poczuła coś do innej kobiety (jest bowiem lesbijką).
Edukacja.
Waters ukończyła studia i zdobyła stopnie naukowe z zakresu literatury. Uzyskała licencjat na University of Kent, magistra na Lancaster University oraz doktorat na Queen Mary and Westfield College. Jej praca doktorska („Lesbian and gay historical fictions, od 1870 roku”) posłużyła jako inspiracja i materiał do jej przyszłych książek.
Obecne życie.
Obecnie Waters mieszka na strychu wiktoriańskiego mieszkania w Kennington, w południowo-zachodnim Londynie. Pokoje, w których mieszka, charakteryzujące się pochyłymi stropami, służyły niegdyś jako kwatery dla służby. Waters mieszka tam razem ze swoimi dwoma kotami
Kariera.
W 2002 roku otrzymała nagrodę Stowarzyszenia Autorów Powieści Kryminalnych za powieść "Złodziejka", w tym samym roku została również uhonorowana nagrodą British Book Award w kategorii Autor Roku.
W 2003 roku przyznano jej też tytuł Najlepszego spośród Młodych Brytyjskich Powieściopisarzy. Laureatka wielu nagród w kategorii Lesbian And Gay Fiction (za "Muskając aksamit" i "Niebanalną więź").
Sarah Waters w Polsce.
Na początku stycznia 2007 roku z okazji wydania książki „Pod osłoną nocy” Sarah Waters odwiedziła Polskę. 10 stycznia spotkała się z czytelnikami w Warszawie, a dzień później – 11 stycznia zagościła w Krakowie. Warszawskie spotkanie poprowadziła Kazimiera Szczuka.

</doc>
<doc id="767727" url="https://pl.wikipedia.org/wiki?curid=767727" title="Camera Obscura">
Camera Obscura



</doc>
<doc id="767729" url="https://pl.wikipedia.org/wiki?curid=767729" title="Uniwersytet Hebroński">
Uniwersytet Hebroński

Uniwersytet Hebroński (ar. جامعة الخليل, HU) – palestyńska publiczna uczelnia wyższa, zlokalizowana w Hebronie na Zachodnim Brzegu.
Uczelnia została założona w 1971 roku, na podstawie decyzji władz miejskich Hebronu, jako Kolegium Prawa Islamskiego i Szariatu. Była wówczas pierwszą instytucją wyższej edukacji na terenie Palestyny. Studia od początku były koedukacyjne, w pierwszym roku funkcjonowania uczestniczyły w nich 43 osoby. Po utworzeniu dodatkowych kierunków kształcenia, w 1980 roku, uczelnia uzyskała status uniwersytetu i przyjęła nazwę Uniwersytet Hebroński. 
W 2006 roku studiowało tu ponad 5 tysięcy studentów (z czego przeszło 2/3 to kobiety).
Uczelnia była wielokrotnie miejscem zdarzeń związanych z toczącym się na tym terenie konfliktem izraelsko-palestyńskim. W 1980 roku trzy osoby zginęły w ataku przeprowadzonym przez izraelskich osadników. Kilkakrotnie była zamykana przez władze izraelskie. Do zamknięcia uniwersytetu doszło w 2003 roku, kiedy to władze izraelskie oskarżyły uczelnię o wykorzystywania swojej infrastruktury (m.in. laboratoriów chemicznych) do szkolenia terrorystów . 

</doc>
<doc id="767734" url="https://pl.wikipedia.org/wiki?curid=767734" title="Szorcy">
Szorcy



</doc>
<doc id="767735" url="https://pl.wikipedia.org/wiki?curid=767735" title="Tuwińczycy">
Tuwińczycy



</doc>
<doc id="767736" url="https://pl.wikipedia.org/wiki?curid=767736" title="Chidi Nwanu">
Chidi Nwanu

Chidi Nwanu (ur. 1 stycznia 1967 w Port Harcourt) – piłkarz nigeryjski grający na pozycji środkowego obrońcy.
Kariera klubowa.
Nwanu piłkarską karierę zaczynał w klubie Enyimba FC z miasta Aba w 1983 roku. W barwach tego klubu zadebiutował w nigeryjskiej ekstraklasie w wieku 16 lat. W 1984 przeszedł do klubu Spartans FC i w jego barwach grał przez 2 lata. W 1986 roku wyjechał z Owerri do stołecznego Lagos i tam kontynuował karierę w ACB Lagos. W 1988 roku trener tego zespołu, Patrick Ekeji, polecił Nwanu i innym graczom ACB by zakończyli swoje kariery, gdyż według niego byli „bezużyteczni” dla zespołu. Nwanu wytrzymał w ACB jeszcze niecałe pół roku i zdecydował się wyjechać z kraju.
Jego pierwszym europejskim klubem był belgijski KVC Westerlo grający wówczas w trzeciej lidze. W Westerlo spędził cały sezon 1989/1990 i latem trafił o klasę wyżej, do KTH Diest. Z zespołem tym nie udało się awansować do pierwszej ligi. Jednak Nwanu grał na tyle dobrze, że latem 1991 podpisał kontrakt z pierwszoligowym KSK Beveren. W pierwszym sezonie gry od razu wywalczył miejsce w składzie i był jedną z czołowych postaci Beveren – zagrał 30 meczów i zdobył gola. W sezonie 1992/1993 zajął ze swoim klubem 8. miejsce w lidze i zagrał w 31 meczach zdobywając w nich 2 gole. Sezon 1993/1994 także rozpoczął w zespole z miasta Beveren, ale po rozegraniu 14 ligowych meczów w rundzie jesiennej zmienił otoczenie.
Zimą 1994 przeszedł do jednego z najsłynniejszych klubów w Belgii, Anderlechtu. W lidze zagrał w 9 meczach i wywalczył mistrzostwo Belgii oraz zdobył Puchar Belgii. Wystąpił także w 4 meczach Ligi Mistrzów. W sezonie 1994/1995 do Anderlechtu dołączył rodak Nwanu, Celestine Babayaro. Chidi stracił jednak miejsce w składzie i wystąpił tylko w 5 meczach ligowych i 2 w Lidze Mistrzów. Przyczynił się więc nieznacznie do wywalczenia drugiego z rzędu mistrzostwa kraju. Latem 1995 został wypożyczony do Sint-Truidense VV. W drużynie tej zagrał w sezonie 1995/1996 w 18 ligowych meczach i pomógł w utrzymaniu się w lidze – Sint-Truiden zajęło 15. miejsce. Na sezon 1996/1997 wrócił z wypożyczenia do Anderlechtu, jednakże zagrał tylko 2 mecze i jeszcze zimą postanowił odejść z klubu.
Zimą Nwanu szukał klubu i w końcu został graczem holenderskiego RKC Waalwijk. W rundzie wiosennej sezonu 1996/1997 rozegrał jednak tylko 4 mecze i zajął z RKC 16. miejsce w lidze, dające utrzymanie w Eredivisie. Sezon 1997/1998 także nie był udany dla Chidi, który tylko trzykrotnie pojawił się na boisku i ostatecznie z powodu braku formy zdecydował się zakończyć karierę.
Kariera reprezentacyjna.
W 1988 roku Nwanu był członkiem olimpijskiej reprezentacji Nigerii, która brała udział w Igrzyskach Olimpijskich w Seulu. Był środkowym obrońcą w systemie 3-5-2 ustawionym przez szkoleniowca Manfreda Hönera. Dla Nigerii turniej ten zakończył się jednak katastrofą – 0 zdobytych punktów i stosunek bramkowy 1:8 – i zawodnicy już po fazie grupowej wrócili do ojczyzny.
W 1994 roku był bliski wyjazdu na Puchar Narodów Afryki 1994, jednak ostatecznie przegrał rywalizację, między innymi ze Stephenem Keshi. Został za to powołany przez selekcjonera Clemensa Westerhofa na finały Mistrzostwa Świata w USA. Tuż przed samymi finałami Keshi doznał kontuzji i Nwanu wskoczył do pierwszej jedenastki „Super Orłów” tworząc środek defensywy z Uche Okechukwu. Był jednym z trzech Nigeryjczyków na tym turnieju, którzy zagrali wszystkie 4 mecze w pełnym wymiarze czasowym. Nigeria po dobrych meczach grupowych odpadła w 1/8 finału po przegranym 1:2 po dogrywce meczu z Włochami.
W 1997 roku został dość niespodziewanie powołany na mecz z Kenią, rozegrany w ramach kwalifikacji do Mistrzostw Świata we Francji. Jak się potem okazało był to jego ostatni występ w kadrze.
W reprezentacji Nigerii Nwanu wystąpił w 20 meczach i nie zdobył żadnego gola.

</doc>
<doc id="767737" url="https://pl.wikipedia.org/wiki?curid=767737" title="Kamczadałowie">
Kamczadałowie

Kamczadałowie – stosowana dawniej w większości języków, także w polskim, pochodząca z rosyjskiego nazwa paleoazjatyckiego ludu Itelmenów.
W okresie wcześniejszym (XVIII – pocz. XIX w.) nazwą Kamczadałowie rosyjscy osadnicy określali wszystkie paleoazjatyckie ludy zamieszkujące Kamczatkę tj. m.in. Czukczów, Koriaków, Itelmenów a także tunguskich Ewenków. Następnie nazwę tę stosowano tylko do Itelmenów.
Od tego czasu we wszystkich publikacjach naukowych nazwy Itelmeni i Kamczadele są uważane za synonimiczne, przy czym preferowanym było pierwsze określenie, jako wywodzące się z języka itelmeńskiego.
Współcześnie nazwa ta określa mówiących po rosyjsku mieszkańców Kamczatki mieszanego pochodzenia.
Rosyjski spis powszechny z 2002 r. w kategorii „narodowość”, dając możliwość wyboru deklarowanej przynależności narodowej, zawierał osobno pozycje "Kamczadałowie" () i "Itelmeni" (ros. ). Według wyników tego spisu narodowość kamczadalską zadeklarowały 2293 osoby, zaś itelmeńską – 3180.

</doc>
<doc id="767738" url="https://pl.wikipedia.org/wiki?curid=767738" title="2S3 Akacja">
2S3 Akacja

2S3 Akacja (oznaczenie NATO – "M1973") – samobieżna armatohaubica konstrukcji radzieckiej, opracowana na bazie prototypowego działa samobieżnego SU-100P z 1949 roku. Pierwsze Akacje weszły na uzbrojenie Armii Radzieckiej w 1973 roku.
Opis.
Uzbrojenie 2S3 bazuje na radzieckiej haubicoarmacie D-20 kaliber 152,4 mm, którą umieszczono na podwoziu działa samobieżnego SU-100P. Kąt podniesienia lufy wynosi od -4 do +60 stopni. Wieża może się obracać o 360 stopni.
Akacja jest radzieckim odpowiednikiem amerykańskiego działa samobieżnego M109. W latach siedemdziesiątych i osiemdziesiątych była podstawowym typem działa samobieżnego Armii Radzieckiej i dlatego przystosowano ją do strzelania wieloma rodzajami pocisków. Standardowy pocisk odłamkowo-burzący ma masę 43,6 kg i może być wystrzelony na maksymalną odległość 18,5 km, a ze wspomaganiem rakietowym zasięg wzrasta do 24 km. Poza tym do dyspozycji są lub były następujące rodzaje amunicji:
Akacja napędzana jest silnikiem V-12 chłodzonym wodą umieszczonym w przedniej części kadłuba obok kierowcy.
Zastosowanie.
2S3 Akacja były używane przez Armię Radziecką podczas interwencji w Afganistanie i wojny w Czeczenii. Użyta została również podczas inwazji Rosji na Ukrainę w roku 2022.
Wersje.
Modele późnych serii produkcyjnych 2S3 Akacja były poddane modernizacji, ich oznaczenie to 2S3M, 2S3M1, 2S3M2 i 2S3M3. Zmodernizowane wersje otrzymały nowy system łączności i kierowania ogniem. Dzięki modernizacji zwiększyła się także szybkostrzelność.

</doc>
<doc id="767739" url="https://pl.wikipedia.org/wiki?curid=767739" title="Żołnierze-klony">
Żołnierze-klony

Żołnierze-klony – postacie ze świata "Gwiezdnych wojen". Byli żołnierzami walczącymi dla Republiki Galaktycznej, wyhodowanymi na planecie Kamino na rozkaz mistrza Jedi Sifo-Dyasa. Żołnierze-klony tworzyli tzw. Wielką Armię Republiki. W filmach odtwórcą ról wszystkich klonów był Temuera Morrison.
Historia.
Zostali stworzeni na podstawie informacji genetycznej łowcy nagród, Mandalorianina Jango Fetta, na mocy jego układu z hrabią Dooku. Ich produkcja, doglądana przez szefową kaminoańskich naukowców, Taun We, zaczęła się dokładnie w tym samym czasie, co rozpoczęcie militarnych działań Federacji Handlowej.
Różne grupy klonów były hodowane na różne sposoby: podczas gdy zwykłych szeregowych żołnierzy szkolono głównie z dziedziny przetrwania w ogniu walki, klony-snajperzy byli ćwiczeni w kierunku osiągnięcia mistrzostwa w sztuce kamuflażu i dyskrecji. Za ich zdolności odpowiadał w pewnej części także rodzaj i składniki płynu, w którym klony były pogrążone w transie przed osiągnięciem dojrzałości potrzebnej do pełnienia czynnej służby. Inną grupą klonów byli Advanced Recon Commandos, wszechstronnie wyszkoleni komandosi.
Nieznana jest dokładna liczba klonów, które zostały wyprodukowane podczas istnienia Republiki Galaktycznej. Po powstaniu Imperium oddziały klonów przeistoczyły się w szturmowców znanych ze starej trylogii "Gwiezdnych wojen", gdzie w miarę wymierania klony-szturmowcy były zastępowane przez zwykłych ludzi z poboru.
Stopnie i uzbrojenie.
Początkowo w fazie I, zbroje żołnierzy-klonów wzorowane były na pancerzach Mandalorian, podobnych do tych jakie nosili Jango Fett i jego przybrany syn Boba. W fazie II zbroje klonów przypominały z lekka pancerze późniejszych imperialnych szturmowców. Bronią podstawową klonów były pistolety-blastery, karabiny-blastery oraz wybuchowe ładunki termalne. Oprócz tego żołnierze-klony posiadali również stopnie. W zależności od stopnia dany klon otrzymywał charakterystyczne ubarwienie pancerza:

</doc>
<doc id="767741" url="https://pl.wikipedia.org/wiki?curid=767741" title="Kwiat grzbiecisty">
Kwiat grzbiecisty

Kwiat grzbiecisty (, ) – kwiat posiadający taką budowę i układ poszczególnych części okwiatu, że ma tylko jedną płaszczyznę symetrii. Kwiaty grzbieciste występują np. w rodzinie bobowatych, storczykowatych, jasnotowatych i w wielu innych. Są bardziej zaawansowane ewolucyjnie, niż kwiaty promieniste posiadające dwie lub więcej osi symetrii. 
Wśród kwiatów grzbiecistych istnieje wiele różnych form budowy. W rodzinie bobowatych mają specyficzną budowę; poszczególne płatki korony mają różny kształt i tworzą tzw. żagielek, łódeczkę i skrzydełka. W rodzinie storczykowatych jeden z płatków różni się znacznie od pozostałych, tworząc tzw. warżkę. U jasnotowatych zrośnięte płatki tworzą dwuwargową koronę. W rodzinie astrowatych są to tzw. kwiaty języczkowe. U niektórych kwiatów grzbiecistych występuje rurkowaty i zamknięty na końcu wyrostek – ostroga. 

</doc>
<doc id="767744" url="https://pl.wikipedia.org/wiki?curid=767744" title="Abri Pataud">
Abri Pataud

Abri Pataud – górnopaleolityczne stanowisko archeologiczne, nawis skalny położony w południowo-zachodniej Francji, w doline Vézère, w pobliżu miejscowości Les Eyzies-de-Tayac, nazywanej „stolicą francuskiej prahistorii”. Pierwsze badania archeologiczne prowadzone były w latach 1953-64 przez amerykańskiego prehistoryka Hallama L. Moviusa. Na terenie schronienia wciąż są prowadzone prace badawcze. Stanowisko jest obecnie udostępnione do zwiedzania. Od 25 czerwca 1930 roku posiada status monument historique, w kategorii "classé" (zabytek o znaczeniu krajowym). 
Stratygrafia.
Sekwencja stratygraficzna odsłonięta pod nawisem obejmowała 14 warstw. W tym 9 warstw kultury oryniackiej:
Seria warstw graweckich obejmowała 4 jednostki stratygraficzne:
Inwentarz.
Bogaty inwentarz, zwłaszcza warstw graweckich, wskazuje na wielokrotne powroty łowców paleolitycznych. Przykładowo z warstwy 5 pochodzi 8000 kamiennych narzędzi retuszowanych i 82 wyroby z kości i rogu. Wśród pozostałości kostnych znaczną przewagę ma renifer, stanowiący ponad 90% wszystkich szczątków, we wszystkich odsłoniętych poziomach stratygraficznych. 
W warstwie 3 znaleziono tzw. Wenus z Abri Pataud. Postać kobiety (wysokości 58 mm) wyrytą w małym bloku skały (9,4 x 14 cm).

</doc>
<doc id="767752" url="https://pl.wikipedia.org/wiki?curid=767752" title="Festiwal w Avignon">
Festiwal w Avignon



</doc>
<doc id="767755" url="https://pl.wikipedia.org/wiki?curid=767755" title="Festiwal Teatralny w Avignon">
Festiwal Teatralny w Avignon



</doc>
<doc id="767758" url="https://pl.wikipedia.org/wiki?curid=767758" title="Typologia systemów partyjnych">
Typologia systemów partyjnych

Typologia systemów partyjnych – współczesne systemy partyjne sklasyfikować można ze względu na wiele różnych kryteriów. Najbardziej rozpowszechnione są kryteria ilościowe, jakościowe i mieszane.
Kryterium liczbowe.
Najstarsze i najbardziej rozpowszechnione kryterium. Odwołuje się do liczby partii prowadzących działalność w życiu publicznym, w mechanizmach sprawowania władzy publicznej. Podstawą rozróżnienia są te partie, które mają szansę zdobycia władzy i uczestniczenia w jej sprawowaniu (partie relewantne).
Typologia Maurice Duvergera:
Kryterium jakościowe.
Kryterium ilościowe nie pozwala na ukazanie różnorodności podobnych do siebie, ze względu na liczbę partii, systemów partyjnych; dopiero zastosowanie kryterium jakościowego pozwala przybliżyć zróżnicowania, jakie występują w różnych krajach w ich praktyce ustrojowej.
Podział Josepha LaPalombara i Myrona Weinera:
Inne rozróżnienie, autorstwa Gordona Smitha, dzieli partie
Kryterium mieszane (liczbowo-jakościowe).
Łączenie kryteriów pozwala przybliżyć różne aspekty działalności współczesnych systemów partyjnych; daje możliwość uszczegółowienia typologii.
Typologia Marka Sobolewskiego:
Klasyfikacja Giovanniego Sartoriego (1976 r.):
Propozycja Jeana Blondela:
Klasyfikacja Alana Siaroffa:

</doc>
<doc id="767759" url="https://pl.wikipedia.org/wiki?curid=767759" title="Yozei">
Yozei



</doc>
<doc id="767760" url="https://pl.wikipedia.org/wiki?curid=767760" title="Kwiaty grzbieciste">
Kwiaty grzbieciste



</doc>
<doc id="767764" url="https://pl.wikipedia.org/wiki?curid=767764" title="Wysocka">
Wysocka



</doc>
<doc id="767767" url="https://pl.wikipedia.org/wiki?curid=767767" title="I liga argentyńska w piłce nożnej (1950)">
I liga argentyńska w piłce nożnej (1950)

Mistrzem Argentyny w roku 1950 został klub Racing Club de Avellaneda, a wicemistrzem Argentyny klub Boca Juniors.
Do drugiej ligi spadły dwa ostatnie w tabeli kluby – CA Tigre i Rosario Central. Na ich miejsce awansował z drugiej ligi klub Club Atlético Lanús. Liga została zmniejszona z 18 do 17 klubów.
Primera División.
Końcowa tabela sezonu 1950.
Wobec równej liczby punktów drugiego i trzeciego zespołu w tabeli rozegrano mecze barażowe o tytuł wicemistrza Argentyny w roku 1950 (wszystkie mecze rozegrano na stadionie San Lorenzo de Almagro):
Wicemistrzem Argentyny został klub Boca Juniors, który miał lepszy stosunek bramek zdobytych do bramek straconych (1.28) od klubu Independiente (1.25).
Ponieważ dwa przedostanie kluby uzyskały jednakową liczbę punktów, rozegrano mecze barazowe o 16 miejsce, które gwarantowało utrzymanie się w pierwszej lidze.

</doc>
<doc id="767768" url="https://pl.wikipedia.org/wiki?curid=767768" title="Meppen">
Meppen

Meppen – miasto powiatowe i jednocześnie gmina samodzielna (niem. "Einheitsgemeinde") w niemieckim kraju związkowym Dolna Saksonia, siedziba powiatu Emsland. Liczy ok. 34,8 tys. mieszkańców.
W mieście znajduje się stacja kolejowa Meppen.
Z Meppen pochodzi Jana Franziska Poll, niemiecka siatkarka.
Linki zewnętrzne.
oficjalna strona internetowa Meppen 

</doc>
<doc id="767775" url="https://pl.wikipedia.org/wiki?curid=767775" title="Fed Fedorciw">
Fed Fedorciw

Fed’ Fedorciw (ur. 1 grudnia 1889 w Dolinie, zm. 5 marca 1930 we Lwowie) – ukraiński działacz polityczny, w latach 1918–1927 redaktor naczelny „Diła”.
Reprezentował nurt narodowy w polityce mniejszości ukraińskiej w II Rzeczypospolitej jako członek Ukraińskiej Partii Narodowo-Demokratycznej.

</doc>
<doc id="767777" url="https://pl.wikipedia.org/wiki?curid=767777" title="Festiwal Prapremier">
Festiwal Prapremier

Festiwal Prapremier w Bydgoszczy - ogólnopolski festiwal teatralny organizowany od roku 2002 przez Teatr Polski w Bydgoszczy co roku jesienią. Jego program obejmuje prapremiery sztuk teatralnych. Pomysłodawcą festiwalu był były dyrektor Teatru Polskiego - Adam Orzechowski, który w 2006 roku, na V. Festiwalu pożegnał się z bydgoską sceną teatralną i bydgoską widownią. Jego następcą został Paweł Łysak.

</doc>
<doc id="767778" url="https://pl.wikipedia.org/wiki?curid=767778" title="Festiwal Prapremier w Bydgoszczy">
Festiwal Prapremier w Bydgoszczy



</doc>
<doc id="767784" url="https://pl.wikipedia.org/wiki?curid=767784" title="2 Dywizja Piechoty">
2 Dywizja Piechoty

Dywizje piechoty (strzelców) noszące numer 2:
Wojska Polskiego:
Armii Stanów Zjednoczonych:
cesarskiej i królewskiej Armii:
Armii belgijskiej:
Armii litewskiej:
Armii Cesarstwa Niemieckiego:
Wehrmachtu:
Armii Imperium Rosyjskiego:
Armii Czerwonej:

</doc>
<doc id="767787" url="https://pl.wikipedia.org/wiki?curid=767787" title="Frederic Kanoute">
Frederic Kanoute



</doc>
<doc id="767790" url="https://pl.wikipedia.org/wiki?curid=767790" title="Buxheim (powiat Unterallgäu)">
Buxheim (powiat Unterallgäu)

Buxheim – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu. Leży w Allgäu, około 27 km na południowy zachód od Mindelheimu, nad rzeką Iller, przy autostradzie A96 i A7.
Polityka.
Wójtem gminy jest Werner Birkle z CSU, rada gminy składa się z 14 osób.
Współpraca.
Miejscowości partnerskie:

</doc>
<doc id="767791" url="https://pl.wikipedia.org/wiki?curid=767791" title="Major Indoor Lacrosse League sezon 1995">
Major Indoor Lacrosse League sezon 1995

Sezon rozpoczął się 7 stycznia, a zakończył się 8 kwietnia 1995 roku. W tym sezonie z występu w rozgrywkach zrezygnował zespół Detroit Turbos a przystąpił zespół Rochester Knighthawks. W tym sezonie nie rozgrywano All-Star Game. W tym sezonie władze ligi ponownie powrócili do jednej dywizji. Był to dziewiąty sezon zawodowej ligi lacrosse (licząc sezony EPBLL). Mistrzem sezonu została drużyna Philadelphia Wings.
Wyniki sezonu.
"W – Wygrane, P – Przegrane, PRC – Liczba wygranych meczów w procentach, GZ – Gole zdobyte, GS – Gole stracone"

</doc>
<doc id="767796" url="https://pl.wikipedia.org/wiki?curid=767796" title="Cinemascope">
Cinemascope



</doc>
<doc id="767798" url="https://pl.wikipedia.org/wiki?curid=767798" title="3 Dywizja Piechoty">
3 Dywizja Piechoty

Dywizje piechoty noszące numer 3:
Polskie:
Amerykańska dywizja piechoty:
Niemieckie dywizje piechoty:
Rosyjska (ukraińska) dywizja piechoty:
Radziecka

</doc>
<doc id="767799" url="https://pl.wikipedia.org/wiki?curid=767799" title="Ettringen (Bawaria)">
Ettringen (Bawaria)

Ettringen – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu. Leży w Szwabii, częściowo w Parku Natury Augsburg – Westliche Wälder, około 13 km na północny wschód od Mindelheimu, nad rzeką Wertach.
Dzielnice.
W skład gminy wchodzą następujące dzielnice:
Aletshofen, Ettringen, Forsthofen, Höfen, Oberhöfen, Siebnach i Traunried.
Polityka.
Wójtem gminy jest Robert Sturm, rada gminy składa się z 16 osób.
Oświata.
W gminie znajdują się 2 przedszkola oraz szkoła podstawowa (21 nauczycieli i 321 uczniów).

</doc>
<doc id="767801" url="https://pl.wikipedia.org/wiki?curid=767801" title="USS Illinois (BB-65)">
USS Illinois (BB-65)

USS Illinois (BB-65) – piąty pancernik typu "Iowa" budowany dla US Navy, w planach czwarty okręt amerykański noszący nazwę „Illinois”, pochodzącą od stanu Illinois.
Budowę okrętu rozpoczęto na kadłubie oznaczonym symbolem BB-65 i miał to być pierwszy z pancerników typu "Montana", jednak sytuacja na froncie II wojny światowej spowodowała zmianę zamówienia na okręt typu "Iowa". Zmiana ta pozwalała na budowanie okrętu szybszego o 8 węzłów, przenoszącego więcej dział przeciwlotniczych 20 mm i 40 mm i mogącego przepływać przez Kanał Panamski. Tym samym zrezygnowano z silniejszego uzbrojenia głównego i lepszego opancerzenia, jakie miałby jako okręt typu "Montana".
Podobnie jak siostrzany , „Illinois” był jeszcze w budowie, gdy zakończyła się II wojna światowa. Prace przerwano w sierpniu 1945 roku, lecz nieukończony kadłub stał w doku do roku 1958, po czym został złomowany.
Projekt.
Wejście w życie ustawy Second Vison Act w 1939 roku pozwoliło na rozpoczęcie budowy 4 szybkich pancerników typu "South Dakota" i pierwszych dwóch pancerników typu "Iowa" (o numerach BB-61 i BB-62). Kolejne 4 okręty liniowe (BB-63, BB-64, BB-65, BB-66) nie zostały zatwierdzone do budowy aż do 1940 roku, a nawet wtedy BB-65 i BB-66 miały być pierwszymi dwoma okrętami typu "Montana".
BB-65 miał być odpowiedzią US Navy na japońskie pancerniki typu "Yamato", o których budowie zostało poinformowane wysokie dowództwo amerykańskie. Sądzono, że "Yamato" i "Musashi" będą uzbrojone w działa 18-calowe (457,2 mm). Aby móc walczyć z takimi okrętami, US Navy rozpoczęła projektowanie okrętu o wyporności 58 000 ton z zakładanym uzbrojeniem składającym się z 12 dział kal. 406 mm. W połowie lat 30. projekt pancernika USS „Montana” był gotowy. Zakładano zwiększenie liczby dział kal. 406 mm o trzy, w stosunku do wyposażenia okrętu typu "Iowa", silniejszą artylerię średniego kalibru oraz wzmocnienie pancerza pozwalające chronić okręt przed pociskami o wadze 1224 kg wystrzelonymi z dział kal. 406 mm, jakie miał na wyposażeniu on sam oraz jednostki typu "Iowa".
Konsekwencją zwiększenia siły ognia i odporności pancerza okrętów typu "Montana" było przede wszystkim zmniejszenie ich prędkości i niezdolność do przepływania przez Kanał Panamski. Ta ostatnia wada z czasem mogła zniknąć ze względu na plany, ostatecznie niezrealizowane, budowy szerszych śluz kanału. Gdy sytuacja w Europie zmieniała się pod koniec lat 30. XX wieku, w USA pojawiły się obawy co do zdolności przerzucania okrętów amerykańskich pomiędzy oceanami. Największe pancerniki amerykańskie były tak duże, że nie mogły przeprawiać się tą drogą. Pojawiły się też obawy, że kanał może zostać zablokowany przez zniszczenie, bądź uszkodzenie śluz w ataku lotniczym. W 1939 roku, w odpowiedzi na te obawy, rozpoczęto budowę nowego zestawu śluz, przy pomocy których można byłoby przemieszczać większe, znajdujące się w fazie projektowania, okręty. Te śluzy pozwoliłyby jednostkom typu "Montana" na przechodzenie pomiędzy Atlantykiem a Pacyfikiem bez konieczności opływania całej Ameryki Południowej. USS „Montana” BB-65 byłby jedynym typem okrętów amerykańskich o zbliżonych parametrach opancerzenia, uzbrojenia i tonażu do japońskich okrętów typu "Yamato".
W 1942 roku US Navy zmieniła priorytety, skupiając się raczej na budowie lotniskowców niż pancerników. Stało się tak po sukcesach lotniskowców w bitwie na Morzu Koralowym, a zwłaszcza w bitwie pod Midway. W rezultacie pierwszeństwo w stoczniach US Navy miała budowa lotniskowców typu "Essex". Okręty te okazały się niezbędne dla aliantów, pozwalały na zyskanie i utrzymanie przewagi powietrznej na Pacyfiku w czasie II wojny światowej i niemal z dnia na dzień stały się główną siłą stanowiącą o zdolnościach USA do pokonania Japonii na morzu. Jednocześnie Stany Zjednoczone zaakceptowały słabsze opancerzenie okrętów typu "South Dakota", "North Carolina" i "Iowa", zadowalając się ich większą prędkością, która pozwalała jednostkom tych typów poruszać się ze zbliżoną do lotniskowców typu "Essex" prędkością, zapewniając im tym samym silną obronę przeciwlotniczą.
Rozwój projektu.
Gdy zdecydowano, że BB-65 będzie budowany jednak jako pancernik typu "Iowa", przydzielono mu nazwę „Illinois” i zmieniono projekty stoczniowe zgodnie z planami „szybkich pancerników” opracowanymi w 1938 roku przez Preliminary Design Branch w Bureau of Construction and Repair. Jego budowa została zatwierdzona na podstawie ustawy "Two Ocean Navy Bill", którą Kongres uchwalił w 1940 roku. Okręt miał być piątą jednostką typu "Iowa" budowaną dla US Navy. Podobnie jak inne okręty tego typu „Illinois” miał kosztować 125 milionów dolarów, a jego budowa miała trwać 30-40 miesięcy. Jego głównym zadaniem miała być ochrona zespołów lotniskowców typu "Essex". Zgodnie z projektem „Illinois” miał mieć maksymalną szerokość 32,9 m i długość na linii wodnej równą 262 m, a jego prędkość maksymalna miała wynosić 33 węzły. Marynarka wojenna chciała także, aby okręt był charakterystycznie wydłużony i miał zaokrąglony dziób, co pozwoliłoby na przekroczenie (przy maksymalnie sprzyjających warunkach i odciążeniu okrętu) 35 węzłów.
Podobnie jak „Kentucky”, „Illinois” różnił się od wcześniejszych okrętów tego typu tym, że miał być konstrukcją całkowicie spawaną, co zmniejszyłoby masę, a zwiększyłoby wytrzymałość pancerza w stosunku do mieszanego, nitowo-spawanego kadłuba wcześniejszych czterech jednostek tego typu. Inżynierowie rozważali też zastosowanie rozwiązań konstrukcyjnych pancerza jednostek typu "Montana", co zwiększyłoby zabezpieczenie m.in. przed torpedami i minami morskimi o około 20%. Te plany zostały jednak odrzucone ze względu na ograniczenia czasowe i "Illinois" był budowany według typowego projektu. Fundusze na budowę pancernika pochodziły częściowo z licytacji świni "King Neptune", które odbywały się w wielu miejscach stanu Illinois; w sumie – razem z pożyczkami wojennymi – zebrano około 19 milionów dolarów (ekwiwalentu około 200 milionów dolarów w 2007 roku).
Budowa i złomowanie.
Stępkę okrętu położono 6 grudnia 1942 roku w stoczni Philadelphia Naval Shipyard, w Filadelfii, ale jego budowę przerwano po bombardowaniach Hiroszimy i Nagasaki. 12 sierpnia 1945 roku został skreślony z rejestru okrętów. Jego niekompletny kadłub (ukończony w 22%) pozostawał wraz z nieukończonym USS „Kentucky” w rezerwie do 1958 roku, kiedy pancerniki złomowano. Złomowanie USS „Illinois” na pochylni rozpoczęło się we wrześniu 1958 roku.
Zachowany dzwon okrętowy znajduje się obecnie na stadionie Memorial Uniwersytetu Illinois w Urbana-Champaign. Można na nim odczytać wygrawerowany napis "USS Illinois 1946". Data przekazania dzwonu uczelni, bądź uniwersyteckiemu Naval Reserve Officer Training Corps (NROTC) jest kwestią sporną. Artykuł Associated Press opublikowany w 1983 roku podaje informację, że dzwon do 1982 roku znajdował się w muzeum w Waszyngtonie, a potem został przekazany drużynie futbolowej Fighting Illini. Obecnie bicie dzwonu w czasie meczu oznajmia, że drużyna gospodarzy zdobyła punkty.
Okręt w kulturze masowej.
„Illinois” pojawia się w 8. odcinku Neon Genesis Evangelion. W tym alternatywnym świecie okręt został ukończony i służył do momentu zniszczenia go w 2015 roku, w czasie próby unicestwienia anioła Gaghiela.

</doc>
<doc id="767803" url="https://pl.wikipedia.org/wiki?curid=767803" title="IOK-1">
IOK-1

IOK-1 – odległa galaktyka, po odkryciu w 2006 roku uznawana za najstarszą i najbardziej odległą spośród znanych galaktyk. Odkrył ją w kwietniu 2006 Masanori Iye z National Astronomical Observatory of Japan i jego zespół przy użyciu Teleskopu Subaru na Hawajach.
Przesunięcie ku czerwieni galaktyki wynosi z = 6,96, co odpowiada odległości około 13 miliardów lat świetlnych. Przypuszcza się, że galaktyka uformowała się około 750 mln lat po Wielkim Wybuchu.
Część naukowców uważała, że inne obiekty, jak np. Abell 1835 IR1916, mogą być starsze, jednak w przypadku IOK-1 wiek i skład były ustalone bardziej wiarygodnie.
„IOK” to skrót od nazwisk pierwszych obserwatorów obiektu: Iye, Ota i Kashikawa.

</doc>
<doc id="767805" url="https://pl.wikipedia.org/wiki?curid=767805" title="Markt Rettenbach">
Markt Rettenbach

Markt Rettenbach – gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu. Leży w Allgäu, około 13 km na południowy zachód od Mindelheimu.
Polityka.
Wójtem gminy jest Alfons Weber (CSU/ÜWG), rada gminy składa się z 16 osób.
Oświata.
W gminie znajduje się przedszkole (149 miejsc i 134 dzieci) oraz szkoła (21 nauczycieli i 349 uczniów).

</doc>
<doc id="767806" url="https://pl.wikipedia.org/wiki?curid=767806" title="Paul Giamatti">
Paul Giamatti

Paul Edward Valentine Giamatti (ur. 6 czerwca 1967 w New Haven) – amerykański aktor.

</doc>
<doc id="767807" url="https://pl.wikipedia.org/wiki?curid=767807" title="Major Indoor Lacrosse League sezon 1996">
Major Indoor Lacrosse League sezon 1996

Sezon rozpoczął się 30 grudnia 1995 roku, a zakończył 12 kwietnia 1996 roku. W tym sezonie nie rozegrano All Star Game. W tym sezonie do ligi dołączył zespół Charlotte Cobras. Był to dziesiąty sezon zawodowej ligi lacrosse (licząc sezony EPBLL). Mistrzem sezonu została drużyna Buffalo Bandits.
Wyniki sezonu.
"W – Wygrane, P – Przegrane, PRC – Liczba wygranych meczów w procentach, GZ – Gole zdobyte, GS – Gole stracone"

</doc>
<doc id="767808" url="https://pl.wikipedia.org/wiki?curid=767808" title="Michiko Shoda">
Michiko Shoda



</doc>
<doc id="767810" url="https://pl.wikipedia.org/wiki?curid=767810" title="Idriss Carlos Kameni">
Idriss Carlos Kameni

Idriss Carlos Kameni (ur. 18 lutego 1984 w Douali) – kameruński piłkarz występujący na pozycji bramkarza.
Kariera klubowa.
Karierę rozpoczynał w kameruńskim Union Club Yaoundé. W 1996 roku przeniósł się do Kadji Sports Academy Douala. Zdobycie złotego medalu olimpijskiego w 2000 roku zaowocowało przeniesieniem się do francuskiego Le Havre AC. W sezonie 2001/2002 został wypożyczony do Juventusu na pół roku, jednak nie rozegrał w pierwszym składzie ani jednego meczu, z powodu zbyt młodego wieku. Zimą wrócił do Le Havre i zaliczył dwa mecze w wyjściowej jedenastce. Sezon 2002/2003 również zaliczył do połowy, a zimą został wypożyczony do AS Saint-Étienne, a w 2003 po raz kolejny wrócił do Le Havre, skąd odszedł w przerwie zimowej, w czasie której Kameni wyjechał do Anglii. Jego nowym klubem został Wolverhampton Wanderers, który spadł do drugiej ligi. Sezon później został pierwszym bramkarzem Espanyolu Barcelona. W Primera División debiutował w pierwszej kolejce sezonu 2004/2005, podczas meczu z Deportivo La Coruna, zremisowanego 1:1 (Carlos Idriss został zmieniony w 69 minucie). W 2006 roku zdobył Copa del Rey, czyli Puchar Króla Hiszpanii. Trenerem bramkarzy w Espanyolu jest były bramkarz reprezentacji Kamerunu, Thomas N’Kono.
Kariera reprezentacyjna.
W 2000 roku grał na Igrzyskach Olimpijskich w Sydney, kiedy to „Nieposkromione Lwy” pokonały Hiszpanię 5:3 w karnych, 2:2 w regulaminowym czasie. Warto dodać, że piłkarze z Afryki przegrywali 2:0 i musieli odrabiać straty, co im się udało. W 2002 roku zdobył ze swoją reprezentacją złoty medal na Pucharze Narodów Afryki. Przez cały ten turniej był jedynie rezerwowym. Kameni ma za sobą udział w Mistrzostwach Świata 2002, jednak nie rozegrał na nich ani jednego meczu. W 2003 roku zagrał 4 mecze podczas Pucharu Konfederacji, na którym Kamerun zajął drugie miejsce, przegrywając w finale z Francją 0:1, dopiero po dogrywce. Kameni wziął udział w Pucharze Narodów Afryki 2004, a jego reprezentacja przegrała w ćwierćfinale z Nigerią 1:2. Występował w meczach eliminacyjnych do Mistrzostw Świata 2006, jednak „Nieposkromione Lwy” nie zakwalifikowały się do tego turnieju.
W 2008 roku był podstawowym bramkarzem reprezentacji w Pucharze Narodów Afryki, z którą doszedł do finału turnieju (po drodze eliminując m.in. faworyta i gospodarza rozgrywek - Ghanę), w którym Kamerun uległ Egiptowi 0:1.

</doc>
<doc id="767812" url="https://pl.wikipedia.org/wiki?curid=767812" title="Czesław W. Krassowski">
Czesław W. Krassowski



</doc>
<doc id="767816" url="https://pl.wikipedia.org/wiki?curid=767816" title="Wojciech Cugowski">
Wojciech Cugowski

Wojciech Cugowski (ur. 11 lipca 1976 w Lublinie) – polski muzyk, gitarzysta i wokalista grup Bracia oraz Cugowscy.
Syn Krzysztofa Cugowskiego. W latach 1991–1995 był wokalistą grupy Tipsy Train. Śpiewał również w zespole Alligators w latach 1995–1999.
W 1997 zagrał pierwszy akustyczny koncert ze swoim bratem Piotrem – były to początki założonego przez nich zespołu Bracia, którego działalność datuje się od 2001.
W 2003 pismo „Gitara i Bas” przyznało mu nagrodę w kategorii „Nadzieja roku” (otrzymał ją jako Wojtek Cugowski z zespołem). 9 czerwca 2007 wraz ze swoim zespołem Bracia wygrał festiwal organizowany w Sopocie TOPtrendy oraz zajął drugie miejsce w opolskim konkursie „Premier”.
W 2004 zagrał epizodyczną rolę w filmie "Atrakcyjny pozna panią…" Brał udział w programie telewizyjnym "".
Jako muzyk sesyjny występował i nagrywał z licznymi artystami sceny lubelskiej, m.in. z Jolką Sip ("A poza tym…", 2012), Markiem Dyjakiem ("W samą porę", 2001) oraz Lubelską Federacją Bardów ("Imperium").
Korzysta z gitar amerykańskiej firmy Music Man (model Music Man Luke III HH, które sygnuje Steve Lukather grający na co dzień w grupie TOTO).
6 listopada 2020 wydał pierwszy singel pt. „Nie czekaj na znak”, który jest zapowiedzią solowej płyty. W kwietniu 2021 wydał album z zespołem muzycznym Kruk, pt. "Be There".
Życie prywatne.
19 czerwca 2008 ożenił się z Krystyną Marczewską, specjalistką od terapii muzyką. 2 grudnia 2008 przyszło na świat ich pierwsze dziecko – córka Weronika.

</doc>
<doc id="767818" url="https://pl.wikipedia.org/wiki?curid=767818" title="Markt Wald">
Markt Wald

Markt Wald – gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu. Leży w Szwabii, w Parku Natury Augsburg – Westliche Wälder, około 13 km na północny wschód od Mindelheimu, przy linii kolejowej Augsburg - Bad Wörishofen.
Dzielnice.
W skład gminy wchodzą następujące dzielnice:
Anhofen, Bürgle, Immelstetten, Markt Wald, Oberneufnach, Schnerzhofen i Steinekirch
Polityka.
Wójtem gminy jest Peter Wachler, rada gminy składa się z 14 osób.
Oświata.
W gminie znajduje się przedszkole oraz szkoła podstawowa (7 nauczycieli i 118 uczniów).

</doc>
<doc id="767819" url="https://pl.wikipedia.org/wiki?curid=767819" title="Promiennik">
Promiennik

Promiennik – techniczne źródło promieniowania wysyłające promieniowanie podczerwone (promiennik podczerwieni) lub promieniowanie nadfioletowe (promiennik nadfioletu). Wytwarzaniu pożądanego promieniowania może towarzyszyć emisja światła widzialnego. 
Promienniki podczerwieni stosowane są jako źródło ciepła głównie w wysokich pomieszczeniach z uwagi na bezpośrednie ogrzewanie ciał przez promieniowanie podczerwone (a nie przez powietrze, które dopiero wtórnie jest ogrzewane przez ogrzane ciała), dzięki czemu ciepło ukierunkowane jest do dolnej części wysokiego obiektu. Systemy grzewcze oparte na promiennikach charakteryzują się małą bezwładnością, szczególnie w przypadku wykorzystania promienników gazowych i elektrycznych.
Urządzenia te mogą być zasilane energią elektryczną lub LPG. Promienniki gazowe dzielą się natomiast na ceramiczne (tzw. jasne) oraz rurowe (tzw. ciemne lub o niskiej intensywności).
Budowa promiennika.
Promienniki elektryczne posiadają najczęściej element grzejny z aluminiowymi zwierciadłami. Są one zazwyczaj podwieszane bezpośrednio pod sufitem lub opuszczane na linkach.
Gazowy promiennik rurowy wyposażony jest w rurę promieniującą ciepło. Odpowiedni sterownik umożliwia wytworzenie optymalnej mieszanki gazu z powietrzem i podtrzymanie płomienia ogrzewającego od wewnątrz rurę promieniującą.
Gazowe promienniki ceramiczne są urządzeniami grzejnymi z otwartą komorą spalania, w których powietrze pobierane jest z pomieszczenia ogrzewanego, a spaliny są do niego odprowadzane. Z tego też powodu promienniki tego typu należy stosować w obiektach o stosunkowo dużej kubaturze i odpowiednio dużej wymianie powietrza. Promienniki instaluje się bezpośrednio do kołnierza butli za pomocą specjalnego uchwytu. Najczęściej posiadają zawór termoelektromagnetyczny pełniący funkcję zabezpieczenia przeciwwypływowego.
Zastosowanie.
Promienniki stosuje się głównie:
Ogrzewanie wybranych stref obiektu, możliwe jest ograniczenie kosztów paliwa w stosunku do tradycyjnych systemów grzewczych od 30 do 50%. Gazowe promienniki podczerwieni to najtrwalsze i najtańsze w eksploatacji urządzenia specjalistyczne do ogrzewania hal, których zasada działania oparta jest na bezpośrednim przenoszeniu ciepła przez promieniowanie podczerwone.

</doc>
<doc id="767822" url="https://pl.wikipedia.org/wiki?curid=767822" title="Cykl cieplny">
Cykl cieplny



</doc>
<doc id="767823" url="https://pl.wikipedia.org/wiki?curid=767823" title="Źródło promieniowania">
Źródło promieniowania



</doc>
<doc id="767824" url="https://pl.wikipedia.org/wiki?curid=767824" title="Sontheim (Bawaria)">
Sontheim (Bawaria)

Sontheim – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu. Leży w Szwabii, około 13 km na południowy zachód od Mindelheimu, nad rzeką Günz, przy linii kolejowej Memmingen – Monachium.
Dzielnice.
W skład gminy wchodzą następujące dzielnice:
Sontheim, Attenhausen, Grabus i Laubers
Polityka.
Wójtem gminy jest German Fries junior, rada gminy składa się z 14 osób.

</doc>
<doc id="767830" url="https://pl.wikipedia.org/wiki?curid=767830" title="Marat Bikmayev">
Marat Bikmayev

Marat Bikmayev (ros. Марат Бикмаев, "Marat Bikmajew", ur. 1 stycznia 1986 w Taszkencie) – uzbecki piłkarz grający na pozycji napastnika.
Kariera klubowa.
Bikmayev pochodzi ze stolicy Uzbekistanu, Taszkentu. Jego pierwszym klubem w piłkarskiej karierze był tamtejszy Paxtakor Taszkent, w barwach którego Marat zadebiutował w 2002 roku w wieku 16 lat. 18 października w 24. kolejce ligowej zdobył swojego pierwszego gola w historii występów pierwszej ligi. W całym sezonie wystąpił w 7 ligowych meczach i został mistrzem kraju oraz zdobył Puchar Uzbekistanu. W 2003 roku Bikmayev po raz drugi wywalczył dublet na krajowych boiskach, a miał w tym duży udział, gdyż uzyskał 9 goli dla swojego zespołu w 24 rozegranych meczach. Pierwszą część sezonu 2004 Marat również rozpoczął w barwach klubu z Taszkentu, jednak jego talent został zauważony w Rosji i jasne było, iż w końcu opuści ojczyznę.
Latem 2004 Bikmayev podpisał kontrakt z Krylią Sowietow Samara, jednak do końca roku ani razu nie pojawił się na boisku. W rosyjskiej Premier Lidze zadebiutował dopiero w 2005 roku, jednak sezon ten nie był dla niego udany, gdyż zagrał raptem w 5 ligowych meczach, a Krylja zajmując 14. pozycję z trudem utrzymała się w lidze. Na początku 2006 roku Bikmayev przeszedł do Rubina Kazań i z klubem tym zakończył rozgrywki ligi rosyjskiej na wysokim 5. miejscu.
W 2008 roku Bikmayev przeszedł do Spartaka Nalczyk. Z kolei w połowie 2010 roku został piłkarzem Ałaniji Władykaukaz.
Kariera reprezentacyjna.
W reprezentacji Uzbekistanu Bikmayev zadebiutował 31 marca 2004 w wygranym 1:0 wyjazdowym meczu z Chińskim Tajpej rozegranym w ramach kwalifikacji do MŚ w Niemczech. W tym samym roku zdobył swoją pierwszą bramkę w kadrze – 8 września w wygranym 3:0 wyjazdowym meczu z Palestyną. Ogółem w kwalifikacjach do Mistrzostw Świata Bikmayev zagrał w 8 meczach i zdobył 1 gola, najczęściej grając w ataku u boku najbardziej znanego piłkarza Uzbekistanu, Maksima Szackich. Uzbekistan nie zdołał jednak awansować do turnieju w Niemczech odpadając w play-off azjatyckich po meczach z Bahrajnem.

</doc>
<doc id="767831" url="https://pl.wikipedia.org/wiki?curid=767831" title="Edward Hall">
Edward Hall

Edward Twitchell Hall (ur. 16 maja 1914 w Webster Groves, Missouri, zm. 20 lipca 2009 w Santa Fe, Nowy Meksyk) – amerykański antropolog i etnolog.
Życiorys.
Wykładowca na Uniwersytetach w Denver, Colorado, Bennington College w Vermont, Harvard Business School i innych.
W latach 1933–1937 Hall żył razem z północno-zachodnimi plemionami Navaho i Hopi, czego owocem była autobiograficzna rozprawa „West of the Thirties”.
W 1942 otrzymał dotację z Uniwersytetu Columbii na badania terenowe w Azji i na Bliskim Wschodzie. W latach 50. pracował w Departamencie Stanowym USA, ucząc zagraniczny personel technik negocjacyjnych i technik komunikacji międzykulturowej. W tym czasie napisał kilka książek o radzeniu sobie z problemami w komunikacji międzykulturowej.
Hall jest także uważany za twórcę proksemiki, nauki badającej wzajemne relacje przestrzenne między ludźmi (dystanse społeczne), jak również i relacje między ludźmi a otoczeniem materialnym. Wprowadził też pojęcie ekstensji.
Ukuł termin polichroniczność, by opisać zdolność do wykonywania wielu czynności naraz, jako opozycyjny do monochroniczności – odnoszącej się do kultur i jednostek wykonujących pewne czynności w sposób uszeregowany.
W książce "Poza Kulturą" wykazał, że szybkość ewolucji rasy ludzkiej jest konsekwencją osiągnięć i wynalazków – człowiek ewoluuje zarówno przez swoje twory, jak i przez biologię. Ale dzięki wynalazkom takim jak np. koło, jest zdolny do szybszej adaptacji niż dzięki czynnikom biologicznym. W swoich pracach, zwraca uwagę na antropologiczne aspekty postrzegania świata i ludzi.

</doc>
<doc id="767832" url="https://pl.wikipedia.org/wiki?curid=767832" title="Jeffrey Wright (aktor)">
Jeffrey Wright (aktor)

Jeffrey Wright (ur. 7 grudnia 1965 w Waszyngtonie) – amerykański aktor. Laureat nagrody Tony, Złotego Globu i Emmy za rolę Belizego w sztuce broadwayowskiej Tony’ego Kushnera "Anioły w Ameryce" i wersji telewizyjnej HBO.

</doc>
<doc id="767833" url="https://pl.wikipedia.org/wiki?curid=767833" title="Angiostatyk">
Angiostatyk

Angiostatyki są środkami hamującymi angiogenezę.
Angiostatyki w leczeniu chorób nowotworowych.
Jedna ze strategii leczenia nowotworów polega na podawaniu angiostatyków, leków powodujących rozpad naczyń krwionośnych dostarczających tlen i pożywienie do guza. Nieodżywiany i pozbawiony dostępu tlenu guz obumiera.
Działanie angiostatyczne posiadają niektóre cytostatyki (np.: taksany, w tym paklitaksel) podawane w niskich dawkach, przy których nie ujawnia się jeszcze ich toksyczne działanie na komórki nowotworowe.

</doc>
<doc id="767834" url="https://pl.wikipedia.org/wiki?curid=767834" title="Tussenhausen">
Tussenhausen

Tussenhausen – gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu. Leży w Szwabii, około 8 km na północny wschód od Mindelheim.
Dzielnice.
Gmina składa się z czterech dzielnic: Mattsies, Tussenhausen, Zaisertshofen i Ziegelstadel.
Polityka.
Wójtem gminy jest Johannes Ruf (FWG), rada gminy składa się z 14 osób.

</doc>
<doc id="767836" url="https://pl.wikipedia.org/wiki?curid=767836" title="Czarny Kocioł Jagniątkowski">
Czarny Kocioł Jagniątkowski

Czarny Kocioł Jagniątkowski (niem. "Schwarze Schneegrube") – kocioł polodowcowy w Sudetach Zachodnich, w Karkonoszach.
Czarny Kocioł Jagniątkowski położony jest w południowo-zachodniej Polsce, w Sudetach Zachodnich, w zachodniej części pasma Karkonoszy, na terenie Karkonoskiego Parku Narodowego, na północ od Czarnej Przełęczy, na północno-wschodnim zboczu Śmielca i północno-zachodnim zboczu Czeskich Kamieni.
Jest to łagodnie wykształcony kocioł polodowcowy. Kocioł podcina zbocza Śmielca i Czeskich Kamieni. Jego skalne ściany wyżłobione kilkoma żlebami, mające po kilkadziesiąt metrów wysokości, opadają stromo skalnymi stopniami do polodowcowego dna z moreną czołową najmłodszego etapu zlodowacenia. Jest jednym ze słabiej wykształconych kotłów karkonoskich. Górna krawędź kotła osiąga wysokość 1325 m n.p.m. Dno kotła znajduje się na wysokości 1130-1150 m n.p.m. na dnie rozciąga się między morenami niewielka górska łaka -"Jaworowa Łąka". Osobliwością w pobliżu moreny czołowej jest trzymetrowy Wędrujący Kamień, który kilka razy zmieniał swoje położenie prawdopodobnie w wyniku schodzących lawin. Z kamieniem związane są liczne legendy. Kocioł polodowcowy otoczony urwistymi skałami nadaje Karkonoszom wysokogórski charakter. Z kotła wypływa górski potok Wrzosówka. W dolinie Wrzosówki znajdują się moreny czołowe i denne starszych etapów zlodowacenia. Najniższe moreny występują na wysokości 950 m n.p.m. Największy zasięg lodowca wynosił 1.700 m.
Kocioł powstał w plejstocenie, prawdopodobnie w czasie ostatniego zlodowacenia (bałtyckiego). 
Zbocza kotła porasta bogata roślinność górska, łąkowa i naskalna – sasanka alpejska, pierwiosnka maleńka, kosodrzewina. Kocioł stanowi ścisły rezerwat o powierzchni 22 ha, w którym chronione są formy skalne oraz bogata roślinność łąkowa i naskalna.
Kocioł swoją nazwę zawdzięcza wcześnie topniejącej pokrywie śnieżnej, która utrzymuje się tu do początku czerwca.
Czarny Kocioł Jagniątkowski stanowi szczególnie niebezpieczne miejsce zimą z powodu schodzących tu lawin oraz groźnych nawisów śnieżnych.
Turystyka.
W obrębie Czarnego Kotła Jagniątkowskiego przechodzą szlaki turystyczne:
Z kotła rozciąga się widok na Góry Izerskie oraz rejon Szklarskiej Poręby.

</doc>
<doc id="767839" url="https://pl.wikipedia.org/wiki?curid=767839" title="Tsantsa">
Tsantsa

Tsantsa – ludzkie głowy spreparowane przez Indian Jivaro.
Indianie Jivaro (czyt. Sziwaro) zamieszkujący pogranicze Peru i Ekwadoru po zabiciu wroga odcinali jego głowę. Zdejmowali z czaszki skórę razem z włosami. Zszywali usta i powieki, a następnie wygotowywali głowę. Przez szyję wrzucali rozgrzane kamienie lub piasek, aby skóra skurczyła się jeszcze bardziej. Następnie zawieszali ją nad ogniem, aby stwardniała i sczerniała. Tsantsa były mniej więcej wielkości pięści dorosłego człowieka.
Zwyczaj ten powiązany był z wierzeniami agrarnymi. Wierzono, że poprzez preparację głowa zatrzymuje arutam, energię kosmiczną. Indianie przekazywali następnie tę energię zwierzętom, które hodowali, oraz plonom, obchodząc je z głowami. Inny powód, dla którego praktykowano ten zwyczaj, wiązał się z zabezpieczeniem przed zemstą ducha zabitego wroga. Aby zemsta nie dosięgła wojownika i plemienia, oprócz preparacji trzeba było odprawić odpowiednie rytuały.
Europejczyków, którzy w XIX w. spotkali się ze zwyczajem Indian Jivaro, bardzo zainteresowały tak osobliwe trofea. Wkrótce zaczęło być o nich głośno i wielu turystów przybywających w tamte rejony chciało mieć takie pamiątki. Popyt był tak duży, że Indianie zaczęli produkować falsyfikaty ze zwierzęcej skóry.
Państwowe Muzeum Etnograficzne w Warszawie posiada w swoich zbiorach dwie prawdziwe tsantsa, ale ze względów etycznych nie są one wystawiane.

</doc>
<doc id="767843" url="https://pl.wikipedia.org/wiki?curid=767843" title="Bogumił Andrzejewski">
Bogumił Andrzejewski

Bogumił Witalis Andrzejewski (ur. 1 lutego 1922 w Poznaniu, zm. 1 grudnia 1994 w Hemel Hempstead) – polski językoznawca i poeta.
W czasie II wojny światowej służył w Brygadzie Strzelców Karpackich, walcząc m.in. pod Tobrukiem. Po wojnie osiadł na Wyspach Brytyjskich. Tam ukończył anglistykę i językoznawstwo, dochodząc do stopnia profesora zwyczajnego. Wykładowca na School of Oriental and African Studies University of London. Badacz języków i literatury kuszyckiej, współtwórca pisowni somalijskiej opartej na alfabecie łacińskim.
Dzieciństwo i losy wojenne.
Był synem Teofila, kupca, hurtownika i eksportera surowych skór, i Zofii z d. Karaszewicz-Tokarzewska, która pracowała przed założeniem rodziny
w dużej rosyjskiej fabryce jako pracownik biurowy.
Przyszły poeta kształcił się w Gimnazjum im. Bergera w Poznaniu,
a w latach 1937–1939 w Gimnazjum i Liceum im. Oswalda Balzera w Zakopanem. Pod koniec sierpnia 1939 roku udał się z Poznania do Warszawy, którą opuścił w lutym roku następnego. Przedostał się na Węgry i w 1941 roku dotarł do Palestyny. Zaciągnął się do Samodzielnej Brygady Strzelców Karpackich. Został ranny w bitwie pod Tobrukiem w roku 1941. W tym samym, 1941 roku w piśmie „Przy kierownicy w Tobruku” (nr 4/5) ogłosił swoje pierwsze utwory. Były to wiersze: "Koledze", "Upiór", "Zegar" oraz migawki z życia kompanii Cekaemy, krótkie serie. Te wczesne utwory nie odznaczały się niczym szczególnym, traktowały o rzeczywistości wojennej, o śmierci żołnierzy na polu bitwy. Jak sam po latach powie Andrzejewski: „[...] naśladowałem jak mogłem Czterech Wieszczów”. Publikował w latach wojennych wiersze i utwory prozatorskie w pismach: „Kurier Polski w Bagdadzie” (1942-1943), „Polska Walcząca” (Londyn, 1943-1944), „Nowa Polska” (Londyn, 1944–1945).
Kariera zawodowa.
Po wojnie zamieszkał w Wielkiej Brytanii. W roku 1946 ożenił się z Sheilą Muriel Weekes. Studiował anglistykę i język staronorweski w Oriel College w Oksfordzie. W 1947 roku uzyskał stopień Bachelor of Arts in English Language and Literature (magisterium). W latach 1948–1949 kształcił się w School of Oriental and African Studies University of London, studiując językoznawstwo ogólne i klasyczny język arabski. Przeprowadził badania naukowe nad językiem somalijskim w Brytyjskim Protektoracie Somaliland w Departamencie Oświaty w latach 1950–1951 w celu stworzenia ortografii dla tego języka. W okresie 1952–1964 był wykładowcą języków i literatury kuszyckiej na Uniwersytecie Londyńskim. W roku 1962 uzyskał stopień Doctor of Philosophy na podstawie pracy pt. "Declensions of Somali Nouns" napisanej pod kierunkiem profesora Malcolma Guthriego. W latach 1957–1975 przeprowadzał dłuższe prace badawcze nad językami kuszyckimi i literaturą w Etiopii, Kenii i Somalii. W latach 1964–1980 pracował na stanowisku docenta języków kuszyckich na University of London. W 1980 roku został mianowany profesorem języków i literatur kuszyckich na tymże uniwersytecie.
W roku 1982 przeszedł na przedwczesną emeryturę i kontynuował twórczość naukową i literacką. W 1988 roku został odznaczony przez rząd Somalii Orderem Gwiazdy Somalijskiej w stopniu komandorskim za wkład naukowy w dziedzinie języka i literatury somalijskiej oraz za udział w stworzeniu oficjalnej ortografii dla języka somalijskiego. Mieszkał w Harpenden w hrabstwie Hertfordshire w Anglii.
Andrzejewski jako językoznawca.
Andrzejewski zamieszczał prace naukowe w języku angielskim w czasopismach specjalistycznych, m.in. w „African Language Studies” (1960-1974) i „Ethiopianist Notes”, kontynuowane od 1979 roku pod nazwą „Northeast African Studies” (1978-1988). Był współautorem studium
i antologii poezji somalijskiej, prac redakcyjnych i edytorskich: M. H. I. Galaal: Hikmad Soomaali, Literatures in African languages. Theoretical issues and sample surveys. Przełożył również z języka somalijskiego na angielski dramat Sheikh Mumin pt. "Leopard among the woman" oraz powieść Farrax M. Cawl "Ignorance is enemy of love".
Oprócz tego był autorem licznych artykułów, zamieszczanych w wielu czasopismach naukowych, a dotyczących problematyki języków kuszyckich i przekazów ustnych w Afryce.
Publikował swoje utwory między innymi w paryskiej „Kulturze” (1949-1954, 1967, 1994), w londyńskich „Wiadomościach” (1967, 1969-1970, 1973), w „Życiu” (1959). W roku 1970 otrzymał nagrodę „Wiadomości” za najwybitniejsze utwory ogłoszone w tym piśmie w roku 1969.
Andrzejewski jako poeta.
Bogumił Andrzejewski był także poetą. Według słów Czesława Miłosza, „pisał wiersze dla własnej przyjemności, w chwilach wolnych od zajęć, by tak rzec, poważnych”.
Twórczość autora opowieści "Nad Atlantykiem" nie doczekała się pełnego omówienia w literaturze. Andrzejewski jest autorem ponad osiemdziesięciu utworów, w tym wierszy, poematów i opowieści.
Wydał: jeden arkusz poetycki – "Na wszelki wypadek" (1957), zawierający 7 tekstów, oraz zbiór 18 utworów – poematów i opowieści – "Podróż do krajów legendarnych" (1985). W roku 2000 ukazał się tom ów w kraju – wydrukowany przez oficynę wydawniczą „Agawa”. Reszta tekstów autora "Nosorożca docelowości" przeważnie jest rozproszona w czasopismach emigracyjnych. Przez wiele lat poeta współpracował głównie z londyńskimi „Wiadomościami”. Ogłosił w nich część swoich wierszy, poematów oraz opowieści.
Na temat jego twórczości ukazało się do tej pory jedenaście tekstów. Napisano o nim trzy wspomnienia oraz opublikowano wywiad z poetą. Ponadto Jerzy Pietrkiewicz napisał przedmowę do "Podróży do krajów legendarnych".
Śmierć i wspomnienia o Andrzejewskim.
Zmarł 1 grudnia 1994 roku, przed północą, w wieku 72 lat. Nabożeństwo dla uczczenia pamięci poety odbyło się 15 marca 1995 w Londynie w katolickim kościele pod wezwaniem św. Anzelma i św. Cecylii. Później wspominano Andrzejewskiego w The Senior Comnon Room w School of Oriental and African Studies University of London. Pisała o tym Alicja Moskalowa we wspomnieniu "Czy Goosh vel Guush vel Guś rzeczywiście odszedł?". Na uroczystości tej zebrało się liczne grono rodziny, przyjaciół, uczonych, byłych studentów Andrzejewskiego, jego kolegów z BBC World Service. Odczytano legat-pożegnanie, który uczony-afrykanista podyktował żonie, Sheili, „gdy zrozumiał, że już nie wyjdzie z tej ostatniej choroby”. Było to pożegnanie skierowane do Somalijczyków, gdyż „o nich to myślał w ostatnich dniach swojego życia”.
Jerzy Pietrkiewicz w styczniowym-lutowym numerze paryskiej „Kultury” z roku 1995, w rubryce „Ci, co odeszli” wspominał: "Prawdziwa przyjaźń jest łaską opatrzności, ale nawet ta łaska nie przygotowuje do rozstania w śmierci. Nasza przyjaźń przetrwała pół wieku (...). Dla mnie pozostał Bogu-miłym przyjacielem".
Pietrkiewicz wspomniał również wizyty Andrzejewskiego w Afryce: "Radiowe stacje w Somalii oznajmiały jego przyjazdy w sposób właściwy tamtejszej tradycji ustnego przekazu. „Ten-który-nie-jest-u-nas-często”, wołało radio, „przyleciał-do-Mogadiszu”. Piękny epitet dla kogoś, kto był im oddany jakby należał do wszystkich szczepów naraz; czuli, ze należał do nich sercem i rozumem – dlatego miłość do kodyfikatora ich kultury pozostanie w pamięci zbiorowej. Nasycony jak Kolumb światem, który odkrywał, powracał Bogumił do Londynu pełen uroku i dobroci".
W Somalii nazywano go „lemuryjskim wędrowcem”, „misjonarzem słów”, „starszym wszystkich szczepów”.

</doc>
<doc id="767844" url="https://pl.wikipedia.org/wiki?curid=767844" title="Hieronim Ławniczak">
Hieronim Ławniczak

Hieronim Ławniczak (ur. 6 października 1920 w Krotoszynie, zm. 22 kwietnia 1987) – regionalista polski, pedagog, współtwórca i kustosz Muzeum Regionalnego PTTK w Krotoszynie.
Był synem Stanisława (reemigranta z Westfalii) i Antoniny z Dudziaków. Uczęszczał do Gimnazjum im. Hugona Kołłątaja w Krotoszynie, po wojnie kontynuował naukę w Państwowym Pedagogium w Poznaniu (ukończył w 1947) oraz w Wyższej Szkole Pedagogicznej w Opolu (ukończył w 1954). Pracował jako nauczyciel języka polskiego i łaciny, kolejno w krotoszyńskim Liceum Pedagogicznym (1947–1949) oraz w Liceum Ogólnokształcącym im. Kołłątaja w Krotoszynie (1950–1981).
Działał na rzecz kultury regionalnej. Był założycielem Zespołu Pieśni i Tańca Ziemi Krotoszyńskiej, który prowadził w latach 1952–1965 wspólnie z Józefem Mizerą. W krotoszyńskim liceum prowadził Szkolne Koło Krajoznawczo-Turystyczne, wspólnie z uczniami redagował wydawnictwa regionalne „Crotosiniana”, „Kartki Krotoszyńskie”, „Ziemia Krotoszyńska”, „Kronika Krotoszyńska” (cykl ikonograficzny) oraz organizował spotkania pod nazwą „Czwartki Krotoszyńskie”. Od 1959 działał w Polskim Towarzystwie Turystyczno-Krajoznawczym, od 1969 kierował Muzeum Regionalnym PTTK w Krotoszynie, przyczyniając się do zgromadzenia bogatych zbiorów poświęconych historii regionu i kulturze ludowej. W 1989 uchwałą Zarządu Okręgowego PTTK w Krotoszynie (potwierdzoną rok później przez Zarząd Główny towarzystwa) Muzeum otrzymało jego imię.
Od młodości był zaangażowany w ruchu harcerskim. W czasie nauki gimnazjalnej podharcmistrz, podczas okupacji był drużynowym Szarych Szeregów (brał również udział w tajnym nauczaniu). W 1949 był więziony za działalność w konspiracyjnej organizacji harcerskiej. W 1958 otrzymał stopień harcmistrza. Brał udział w organizacji akcji harcerstwa wielkopolskiego „Harcerska Fala” z okazji 1000-lecia Państwa Polskiego. W latach 80. działał w „Solidarności”, kierował organizacją związkową w liceum.
Został pochowany w Krotoszynie.

</doc>
<doc id="767846" url="https://pl.wikipedia.org/wiki?curid=767846" title="Vikingskipet">
Vikingskipet

Vikingskipet (no. "Statek wikingów"), właśc. Hamar Olympiske Anlegg AS (HOA) – hala sportowo-widowiskowa w Hamar (Norwegia). Jedna z aren Igrzysk Olimpijskich w 1994. Jedyna hala, w której odbyły się zawody żużlowe z cyklu GP.
Vikingskipet została wybudowana z myślą o Igrzyskach Olimpijskich w Lillehammer. Stąd też oficjalna nazwa hali "Hamar Olympiske Anlegg AS". Zwyczajowo jednak używa się określenia "Vikingskipet", co znaczy "Statek wikingów". Gdyby obrócić halę do góry nogami, wyglądałaby właśnie jak statek.
Zastosowanie hali.
Hala ma szerokie zastosowanie. Odbywały się tutaj m.in. zawody lekkoatletyczne, łyżwiarstwa szybkiego, mecze piłkarskie, hokejowe, a także koncerty i wystawy.
Od 1996 odbywa się tutaj coroczna impreza "demoparty" "The Gathering".
Vikingskipet jest znana także z tego, że jest pierwszą (i jak dotąd jedyną) halą, w której odbyły się zawody żużlowe z cyklu GP. Co prawda zawody żużlowe bywają organizowane w halach, jednak nigdy nie w ramach mistrzostw świata. W latach 2002-2004 odbyły się tutaj trzy rundy Grand Prix Norwegii. W hali powstawał w ciągu kilku dni tor czasowy. Park maszyn został zlokalizowany w tunelach pod trybunami. Hala ostatecznie nie przyjęła się w żużlu, bowiem hałas, jaki wydają motocykle, nie rozchodził się na zewnątrz, a pył spod kół był uciążliwy dla kibiców.
W 2007 hala zadebiutowała w Rajdach WRC - w dniach 15-18 lutego odbył się tutaj jeden z etapów Rajdu Norwegii.

</doc>
<doc id="767850" url="https://pl.wikipedia.org/wiki?curid=767850" title="Pułap wynagrodzeń">
Pułap wynagrodzeń

Pułap wynagrodzeń (ang. "salary cap") – limit wydatków na pensje zawodników zatrudnionych przez jeden klub w danym sezonie.
Salary cap jest stosowane w niektórych ligach zawodowych, zwłaszcza amerykańskich (NBA, NHL, NFL). Ma wyrównywać szanse występujących w lidze zespołów i zapobiegać dominacji jednego z nich, ale również ograniczyć ryzyko bankructwa klubu na skutek przepłacenia zawodników. Salary cap niekoniecznie musi być "sztywne", np. w NBA istnieją sposoby ominięcia wyznaczonego limitu.
W Europie mechanizm salary cap jest raczej niestosowany, jednak co pewien czas powraca pomysł jego wprowadzenia w ligach piłkarskich. Wyjątkiem są hokejowe rozgrywki KHL.

</doc>
<doc id="767852" url="https://pl.wikipedia.org/wiki?curid=767852" title="Mads Mikkelsen">
Mads Mikkelsen

Mads Dittmann Mikkelsen (ur. 22 listopada 1965 w Østerbro w Kopenhadze) – duński aktor filmowy, który wystąpił m.in. w filmach "Casino Royale", "Kochanek królowej", "Doktor Strange" i "Na rauszu".
Życiorys.
Wczesne lata.
Urodził się jako młodszy syn Bente Christiansen, pielęgniarki, i Henninga Mikkelsena, kasjera bankowego i przedstawiciela związku zawodowego. Ma starszego brata Larsa (ur. 6 maja 1964), który został także aktorem. W 1996 roku ukończył Århus Theatre School. Zanim rozpoczął karierę aktorską, był przez osiem lat zawodowym tancerzem.
Kariera.
Po występie w dwóch filmach krótkometrażowych – "Café Hector" (1996) i "Blomsterfangen" (1996), zadebiutował na dużym ekranie rolą Tonny'ego dealera narkotykowego-skina w dramacie kryminalnym "Dealer" ("Pusher", 1996), który miał swoją kontynuację "Dealer II – Krew na rękach" ("Pusher II", 2004) i przyniósł mu na festiwalu filmowym w Kopenhadze dwie duńskie nagrody – Bodil i Robert.
Po serii małych ról i epizodów, zyskał uznanie w takich filmach jak czarna komedia "Błyskające światła" ("Blinkende lygter", 2000) i melodramat Raz na wozie, raz pod wozem ("En Kort en lang", 2001). Za postać Nielsa w dramacie "Księga Diny" ("I Am Dina", 2002) u boku Gérarda Depardieu i Christophera Ecclestona zdobył pozytywne recenzje, zarówno w swojej ojczyźnie jak i na arenie międzynarodowej. W filmie przygodowym "Król Artur" ("King Arthur", 2004) z udziałem Clive’a Owena, Keiry Knightley, Tila Schweigera, Ioana Gruffudda i Hugh Dancy pojawił się jako rycerz króla Artura – Tristan. Wziął udział w reklamie kolekcji ubrań H&amp;M. W czarnej komedii "Jabłka Adama" ("Adams æbler", 2005) zagrał ekscentrycznego pastora Ivana. Światową sławę zawdzięcza kreacji Le Chiffre, hazardzisty działającego na zlecenie terrorystów w filmie "Casino Royale" (2006).
Za rolę lokalnego nauczyciela niesłusznie podejrzanego o pedofilię w dramacie Thomasa Vinterberga "Polowanie" ("Jagten", 2012) na 65. MFF w Cannes otrzymał nagrodę za pierwszoplanową rolę męską oraz duńską nagrodę Bodil.
Zasiadał w jury konkursu głównego na 69. MFF w Cannes (2016).
W 2020 roku Europejska Akademia Filmowa nagrodziła go statuetką w kategorii "Najlepszy europejski aktor roku" za rolę w filmie Thomasa Vinterberga "Na rauszu".
Życie prywatne.
Od 1987 spotykał się z choreografką Hanne Jacobsen (ur. 13 stycznia 1961), którą poślubił w dniu 2 grudnia 2000. Mają dwoje dzieci: córkę Violę i syna Carla.

</doc>
<doc id="767855" url="https://pl.wikipedia.org/wiki?curid=767855" title="Twardzina">
Twardzina

Twardzina, sklerodermia (łac. "scleroderma") – rzadka, przewlekła choroba charakteryzującą się stwardnieniem skóry i tkanek w wyniku nadmiernego gromadzenia kolagenu. W konsekwencji dochodzi do niewydolności narządów, zaburzeń morfologii i następującej dysfunkcji naczyń krwionośnych. Choroba ta jest spowodowana występowaniem przeciwciał przeciwko wielu antygenom, w tym topoizomerazie oraz centromerom (w CREST), co jest skutkiem zaburzeń immunologicznych również występującym w tej chorobie. 
Zmiany skórne charakteryzują się twardymi, wyraźnie odgraniczonymi ogniskami barwy porcelanowej. Początkowo są one otoczone obwódką barwy fiołkowej, a następnie ulegają przebarwieniu i zanikowi.
Etiologia.
Etiologia nie została poznana. Rolę odgrywają pewne czynniki, wśród których wyróżnia się:
Patogeneza.
W patogenezie rolę odgrywają:

</doc>
<doc id="767861" url="https://pl.wikipedia.org/wiki?curid=767861" title="Park Narodowy Rocky Mountain">
Park Narodowy Rocky Mountain



</doc>
<doc id="767864" url="https://pl.wikipedia.org/wiki?curid=767864" title="Maria Bonnevie">
Maria Bonnevie

Maria Bonnevie (ur. 26 września 1973 w Västerås) – szwedzko-norweska aktorka filmowa.
Zasiadała w jury sekcji "Un Certain Regard" na 67. MFF w Cannes (2014).

</doc>
<doc id="767865" url="https://pl.wikipedia.org/wiki?curid=767865" title="Ernest Théodor Hamy">
Ernest Théodor Hamy

Ernest Théodor Hamy (1842–1908) – francuski etnolog i antropolog.

</doc>
<doc id="767868" url="https://pl.wikipedia.org/wiki?curid=767868" title="Malefetsane Pheko">
Malefetsane Pheko

Malefetsane Pheko (ur. 25 października 1972 w Maseru) – lesotyjski piłkarz, występuje na pozycji pomocnika.
Życiorys.
Malefetsane Pheko to zawodnik Lesotho Defense Force Maseru, w którym występuje już siedem sezonów. 
Pheko wziął udział w COSAFA Cup, rozgrywanym w 2000 roku. Podczas tego turnieju Lesotho dotarło aż do finału, w którym polegli w dwumeczu z Zimbabwe, dwa razy po 0:3. Również w 2004 roku Pheko reprezentował Lesotho w COSAFA Cup, gdzie jego reprezentacja odpadła po pierwszej rundzie, przegrywając w karnych z Botswaną. Pheko zamienił swoją jedenastkę na bramkę, a decydującego karnego nie trafił Lehlohonolo Seema. Malefetsane ma za sobą występy w reprezentacji Lesotho podczas kwalifikacji do Mistrzostw Świata 2002 i 2006. 

</doc>
<doc id="767871" url="https://pl.wikipedia.org/wiki?curid=767871" title="David Alfaro Siqueiros">
David Alfaro Siqueiros

David Alfaro Siqueiros, (ur. 29 grudnia 1896, Camargo, zm. 6 stycznia 1974, Cuernavaca) – meksykański malarz i grafik. Współtwórca i teoretyk narodowego programu sztuki meksykańskiej. Autor murali (monumentalne malowidła ścienne nawiązujące do indiańskiej sztuki ludowej) m.in. w Pałacu Kongresów w stolicy Meksyku, obrazów sztalugowych, drzeworytów, litografii.
Studiował w Międzynarodowej Szkole Leninowskiej w Moskwie. Był ochotnikiem Brygad Międzynarodowych w Hiszpanii. 23 maja 1940 podjął próbę zabicia Lwa Trockiego. Na czele dwudziestu ludzi w mundurach żołnierzy i policjantów przebił się przez straże willi Trockiego, ostrzelał budynek z broni maszynowej i obrzucił dynamitem, jednak zarówno Lew Trocki, jak i jego stała partnerka Natalia Siedowa wyszli z tego zamachu cało.

</doc>
<doc id="767873" url="https://pl.wikipedia.org/wiki?curid=767873" title="Powrót Arabeli">
Powrót Arabeli

Powrót Arabeli, czyli jak Rumburak został władcą Krainy Baśni (cz. "Arabela se vrací aneb Rumburak králem říše pohádek") – czeski serial telewizyjny dla dzieci i młodzieży, dalszy ciąg historii przedstawionej w "Arabeli", zrealizowany w roku 1993. W serialu zabrakło odtwórczyni tytułowej roli z serialu "Arabela" oraz pana Majera – Vladimíra Menšíka, który zmarł w maju 1988.
Emisja.
 Następna emisja miała miejsce w wakacje 2000 (od 26 czerwca 2000 do 1 sierpnia 2000) w TVP1 w dni robocze ok. 8:00 rano pod tytułem "Powrót Arabeli".
Kilka lat później, od 29 sierpnia 2007 do 3 lutego 2008 serial nadawano w TV4 (na początku w dni robocze ok. 15:30, potem w niedziele rano), zaś później – w wakacje 2008 r. (od 10 lipca 2008 do 14 sierpnia 2008 w dni robocze rano) w TV Polsat. 
Następnie serial emitowany był od 22 lutego 2009 do 6 sierpnia 2009 oraz od 16 lipca 2011 do 18 września 2011 w TVP Kultura (ostatnia emisja w weekendy w godzinach porannych).
Od 5 listopada 2022 serial jest nadawany w stacji Red Carpet TV w soboty i niedziele w godzinach przedpołudniowych po trzy odcinki pod rząd pod tytułem "Powrót Arabeli, czyli Rumburak królem Krainy Bajek", zaś od 24 listopada do 2 grudnia 2022 oraz od 22 grudnia 2022 jest także emisja w dni powszednie w okolicach południa (jednak emisja w dni robocze nie pokrywa się z tą emitowaną w weekendy). 
Opis fabuły.
Nowa opowieść rozpoczyna się równo po dziesięciu latach, czyli w rocznicę ślubu Arabeli i Petra. Przez ten czas zaszły poważne zmiany. Irracjonalny socjalizm, z pomysłami jak z zagmatwanej bajki, przekształcił się w twardy kapitalizm. Dzieci dorosły – Honzík i Mařenka są na pierwszym roku studiów. Pani Majerová owdowiała. Petr jest słynnym wynalazcą, a Arabela, z racji swoich umiejętności, jest wziętym tłumaczem mowy zwierząt – ma nawet swój program w telewizji.
Wydania DVD.
Serial został wydany w czterech częściach na płytach DVD, a następnie w formie BOX-u przez Best Film.

</doc>
<doc id="767875" url="https://pl.wikipedia.org/wiki?curid=767875" title="Leon Pinsker">
Leon Pinsker

Leon (Jehuda Lejb) Pinsker (Pinskier) (ur. 13 grudnia 1821 w Tomaszpolu, zm. 9 grudnia 1891 w Odessie) – rosyjski lekarz i filozof żydowskiego pochodzenia, ideolog syjonizmu, lider ruchu "Chowewej Syjon".
Życiorys.
Dzieciństwo i młodość.
Leon urodził się jako Jehuda Lejb Pinskier w mieście Tomaszpol w Imperium Rosyjskim (obecnie terytorium Ukrainy). Jego ojciec, Simcha Pinskier był pisarzem i nauczycielem. Studiował Torę i Talmud, cieszył się dużą mądrością, ale był skromny i nie gonił za sławą. Był pionierem drogi nowoczesnych żydowskich wykształconych ideologów, którzy doprowadzili do narodzin i rozprzestrzenienia się idei żydowskiego nacjonalizmu. Ówcześni Żydzi cierpieli z powodu antysemityzmu i licznych objawów dyskryminacji. Młody Leon często widział ten ból we łzach swojego ojca. Smutek ojca głęboko oddziaływał na syna, formułując jego przyszłe poglądy życiowe.
We wczesnym dzieciństwie rodzina wyemigrowała do Rosji i zamieszkała w Odessie. Miasto znajdowało się w strefie osiedlania Żydów, było jednak bardziej otwarte i posiadało więcej wolności. Dzięki temu młodzi Żydzi mogli swobodnie się kształcić, rozwijając swoje poglądy duchowe i filozoficzne. Atmosfera tego miasta odegrała ważną rolę w kształtowaniu charakteru Pinskera. Leon uczęszczał do prywatnej szkoły ojca, a następnie w miejscowym gimnazjum nauczył się języka rosyjskiego i niemieckiego. Był jednym z pierwszych Żydów, którzy dostali się na Uniwersytet w Odessie, gdzie studiował prawo. W okresie studiów Pinsker był zwolennikiem żydowskiej Haskali i wierzył w możliwość asymilacji. Jednak po ukończeniu studiów, w 1842 roku władze rosyjskie odmówiły mu prawa rozpoczęcia praktyki adwokackiej, ponieważ był Żydem.
Praca zawodowa.
Nie mogąc wykonywać zawodu prawniczego, młody Pinsker zdecydował się na karierę nauczycielską. Został mianowany nauczycielem języka rosyjskiego w szkole żydowskiej w Kiszyniowie. W okresie tym Żydzi spostrzegali edukację jako ideał, oddzielając istotę samego nauczania od potrzeby poznania określonego zawodu. Edukację spostrzegano jako możliwość rozwiązania problemu żydowskiego. Pinsker poparł ideę stworzenia sieci szkół żydowskich, aby nauczać ogólnej wiedzy Żydów mieszkających w strefie osiedlania. Jednak po roku pracy w szkole, Pinsker uznał, że nie może dłużej znosić złej atmosfery i kulturowego zacofania w Kiszyniowie. Przeniósł się do Moskwy i rozpoczął na Uniwersytecie Moskiewskim studia medyczne. Po raz pierwszy zetknął się tam z kulturą Zachodu, koncepcją liberalizmu, oraz z pojęciami postępu i wolności. Studia ukończył w 1848 roku. W tym samym roku w Europie doszło do serii zrywów narodowych i rewolucyjnych. Wiosna Ludów dla młodych idealistów oznaczała triumf liberalizmu. W tym samym czasie w Imperium rosyjskim, car Mikołaj I postanowił wykorzenić wszelki ślad myśli liberalnej. Kolejne dekrety carskie zakazały nauczania współczesnej historii oraz filozofii, zabraniając stosowania określeń odnoszących się do liberalizmu w literaturze i publicystyce. W tych okolicznościach Pinsker powrócił do Odessy i rozpoczął praktykę lekarską. Wykonując ten zawód okazywał dużą wrażliwość na cierpienia chorych i był gotowy podejmować ryzyko dla innych. Podczas wojny krymskiej służył jako wojskowy lekarz ochotnik w armii rosyjskiej i otrzymał medal. Koniec wojny krymskiej w 1856 roku, w sposób symboliczny zaznaczył koniec pierwszego rozdziału w życiu Pinskera.
Działalność publiczna.
Nowe rządy cara Aleksandra II były bardziej otwarte, współpracowano z wykształconymi ludźmi i zmniejszano utrudnienia ze strony cenzury. W kolejnych latach następowała poprawa niemal w każdym aspekcie życia w Rosji, a warunki powoli zbliżały się do panujących w Europie Zachodniej. W tych okolicznościach, w 1860 roku grupa żydowskich intelektualistów założyła w Odessie rosyjskojęzyczne czasopismo "Рассвет" (pol. "Świt"). Gazeta zajmowała się różnorodnymi sprawami żydowskimi, została jednak zamknięta po roku działalności. Cenzura, pomimo zelżenia panujących ograniczeń, nadal uniemożliwiała pisania na niektóre tematy. Pojawienie się tego czasopisma zainspirowało Pinskera do założenia tygodnika "Сион" (pol. "Syjon"). Wyrażając w nim swoje poglądy, Pinsker zaczął kształtować swój punkt widzenia na kwestię żydowską. Starał się on wzmocnić ducha narodowego Żydów, którzy usiłowali zasymilować się z Rosjanami. Uważał, że Żydzi mają dwa obowiązki. Pierwszym jest pamiętanie o własnej historii, a drugim pamiętanie o własnej ojczyźnie. Z tego powodu Pinsker czuł się zobowiązany przypominać czytelnikom o wielkiej przeszłości narodu żydowskiego. Zignorował przy tym ważność życia religijnego rosyjskich Żydów, twierdząc, że judaizm powinien ograniczyć się jedynie do sfery kultury. Uważał, że poznawanie historii narodowej więcej rozbudzi zachwytu i miłości, niż edukacja religijna. Wnioski te były oparte na jego osobistych doświadczeniach. Warto podkreślić, że w tym okresie życia, Pinsker uważał, że w Rosji powinno być więcej Żydów, którzy powinni poznawać kulturę rosyjską i rosyjskie zwyczaje. Jego intencją było zbudowanie społecznej i politycznej współpracy między Żydami a Rosjanami. Środkiem do tego celu miała być rosyjskojęzyczna edukacja dla rosyjskich Żydów. Nie popierał on całkowitej integracji i asymilacji, opowiadał się jednak za integracją Żydów w życiu codziennym Rosji. W 1864 roku Pinsker odwiedził konfederację państewek Związku Niemieckiego, gdzie znalazł poparcie dla swoich poglądów. Dzięki rewolucji francuskiej i wojnom napoleońskim Żydzi Zachodniej Europy cieszyli się z równouprawnienia. Pinsker miał nadzieję, że rosyjscy Żydzi również będą mogli otrzymać takie same prawa jak wszyscy pozostali obywatele Imperium rosyjskiego. Wówczas, jak myślał, zostanie rozwiązany problem żydowski.
W 1871 roku w Odessie doszło do pogromu (trwał przez cztery dni), który odmienił sytuację rosyjskich Żydów. Po tych wydarzeniach Pinsker doszedł do wniosku, że Żydzi nie mogą liczyć na rząd i Rosjan. Przez kolejnych siedem lat Pinsker wstrzymywał się od działalności publicznej. W 1878 roku władze zezwoliły na przywrócenie działalności żydowskich stowarzyszeń edukacyjnych, do których Pinsker dołączył. W okresie tym był on skłonny uwierzyć, że pogrom w Odessie był odosobnionym lokalnym incydentem, i dlatego zgodził się na wznowienie swojej wcześniejszej działalności. Jednak w 1881 roku w południowej części Rosji doszło do serii krwawych pogromów ludności żydowskiej. Jako pretekst władze carskie wykorzystały zamach Woli Ludu na cara Aleksandra II. W ramach odwetowych represji ustanowiono w 1882 roku tzw. prawa majowe, pozbawiające Żydów własności wiejskiej i zamykające ich w gettach. "Prawa majowe" zostały tak przygotowane, „"aby jedna trzecia Żydów udała się na emigrację, jedna trzecia przyjęła chrzest, a jedna trzecia umarła z głodu"”. Pod wpływem tych wydarzeń Pinsker całkowicie zmienił swoje poglądy. Od tego czasu nie wierzył już, iż humanizm i oświecenie pokonają antysemityzm. W marcu 1882 roku wyjechał do Zachodniej Europy. Doszedł wówczas do przekonania, że warunki życia Żydów w Zachodniej Europie są nieskończenie lepsze niż w Rosji. Stopniowo radykalizował swoje poglądy.
Autoemancypacja.
Po powrocie do Rosji, we wrześniu 1882 roku Pinsker opublikował anonimowo swój esej "Autoemancypacja! Wezwanie rosyjskiego Żyda do swego narodu" (niem. "Autoemancipation! Mahnruf an seine Stammesgenossen von einem russischen Juden"). Jego słowa były skierowane przede wszystkim do zachodnioeuropejskich Żydów, dlatego esej był napisany w języku niemieckim. Tekst był jasny i klarowny, ukazujący połączenie literackiego talentu i wyjątkowej analizy naukowej przedstawianego tematu. Pinsker przedstawił w tej publikacji szereg powodów, dla których ludzie nienawidzą Żydów. Uważał, że antysemityzm jest przede wszystkim wynikiem nienormalnego bytu narodu żydowskiego. Według Pinskera są trzy główne przyczyny powodujące antysemityzm:
II. Przyczyna polityczna
Pinsker wskazywał, że brak własnej ojczyzny, własnego rządu lub oficjalnych przedstawicieli, jest główną przyczyną stałej niechęci narodów świata do Żydów. Wszystkie pozostałe narody uważają siebie za równe, gdyż posiadają potrzebne dla ich bytu pozycje terytorialne, językowe i polityczne. Żydzi wszędzie są gośćmi, tolerowanymi lub akceptowanymi przez jakiś czas przez inne narody. Nie mogą się im zrewanżować, ponieważ nie mają własnego terytorium. Wszystko więc, co otrzymuje naród żydowski jest rzeczą wyproszoną albo wymuszoną, a taka sytuacja demoralizuje zarówno dających jak i biorących. Pisał między innymi: "„Naród żydowski nie posiada własnej ojczyzny, aczkolwiek posiada wiele krajów osiedlenia, nie ma ośrodka ani punktu ciężkości, pozbawiony jest własnego rządu i przedstawicielstwa, wszędzie jest obecny i nigdzie nie jest u siebie w domu (...) ojczyzną naszą jest obczyzna, jednością – rozproszenie, solidarnością – ogólna nieprzyjaźń, naszą bronią – pokora, obroną – ucieczka, naszą właściwością – przystosowanie się, naszą przyszłością – dzień następny. Co za pogardliwa rola dla ludu, który niegdyś miał swoich Makabeuszów!”"
II. Przyczyna psychologiczna
Pinsker wskazał, że narody spostrzegają Żydów jako coś wyjątkowego, odmiennego, innego od wszystkich innych narodów świata. Podkreślał, że właśnie z tego powodu inne narody nie szanują Żydów, a nawet więcej – ze strachu usiłują zniszczyć naród żydowski. Według Pinskera ludzie dlatego boją się Żydów, że nie mogą ich zniszczyć. Pisał między innymi: "„Świat ujrzał w żydostwie niesamowitą postać nieboszczyka, błąkającego się wśród żyjących. Strach przed Żydem – upiorem potęgował się i rósł z każdem pokoleniem. A od bojaźni do nienawiści jest tylko jeden krok. (...) dla żyjących Żyd jest trupem, dla miejscowego – cudzoziemcem, dla osiadłego – włóczęgą, dla posiadacza – żebrakiem, dla biednego – wyzyskiwaczem i milionerem, dla patrioty – człowiekiem bez kraju, dla wszystkich – znienawidzonym rywalem”"
Ten strach nazwał on nowym terminem "judeofobii", którym zastępował słowo antysemityzm. Był przekonany, iż antysemityzm jest psychozą, która w przeciągu dwóch tysięcy lat przekształciła się w nieuleczalną chorobę.
III. Przyczyna ekonomiczna
Żydzi są wypierani z pewnych gospodarczych pozycji, tracą tu i ówdzie bazę ekonomiczną. I z tego względu Żydzi powinni mieć własne terytorium, aby mieć azyl dla tych Żydów którzy są prześladowani w innych krajach.
To dlatego Pinsker wskazał, że Żydzi powinni dążyć do samoświadomości narodowej, a następnie wspólnie działać na rzecz utworzenia niepodległego państwa żydowskiego. Według Pinskera, aby osiągnąć ten cel Żydzi powinni przezwyciężyć wewnętrzne zahamowania, które uniemożliwiają im realizację wizji. Najpierw należy wzbudzić u Żydów poczucie utraconej godności narodowej, którą utracono podczas wieloletniego pobytu w diasporze. Po drugie, muszą zostać ustalone szczegóły geograficzne dotyczące miejsca powstania państwa żydowskiego. Żydowskie ruchy mesjańskie zawsze wskazywały na Ziemię Izraela. Zdaniem Pinskera, rzeczywiście było to najlepsze rozwiązanie, ale nie jedyne. Podkreślał on, że nawet jeśli Ziemia Izraela okaże się nieosiągalna, nie należy porzucać idei koncentracji Żydów na jednym terytorium. "„Celem naszej tęsknoty nie powinna być nasza Ziemia Święta, ale nasz obecny kraj (...) Otwarty dla nas teren będzie w stanie dać Żydom bezpieczną przystań, obronę i utrzymanie mieszkańców (...) Jeśli będzie to Święta Ziemia Izraela, to będzie najlepsze"”.
Publikacja ta wywołała wiele żywych reakcji w całej Europie. Zdecydowana większość zachodnioeuropejskich Żydów przyjęła ją obojętnie i z ironią, która wynikała z faktu braku wiary w możliwość narodowego przebudzenia i ulokowaniu swoich nadziei w idei wyzwolenia, na które czekali od wielu pokoleń. Niektórzy zarzucali Pinskerowi, że dał antysemitom silną broń przeciwko Żydom, ponieważ określa ich jako naród, który posiada coś więcej niż tylko samą religię. Natomiast wschodnioeuropejscy Żydzi przyjęli publikację Pinskera życzliwie. Odczuli z niej wiele wzmocnienia i zachęty, dołączając się do ruchu żydowskiej świadomości narodowej. Ruch ten był siłą, zarówno ideologiczną jak i praktyczną, która doprowadziła do powstania organizacji Chowewej Syjon. Działacze tej organizacji od samego początku czynili starania, aby pozyskać Pinskera do swoich szeregów. W sierpniu 1883 roku doszło w Odessie do spotkania Pinskera z prof. Hermannem Szapira z Uniwersytetu w Heidelbergu i dr Maxem Mandelstammem z Kijowa. Pinsker został wówczas przekonany do przyłączenia się do "Chowewej Syjon". Niemal natychmiast rozpoczął on intensywną działalność w celu promowania idei ruchu syjonistycznego w kraju i za granicą. Pinsker zgromadził wokół siebie grupę wpływowych odeskich Żydów, wśród których byli lekarze, prawnicy oraz zamożni kupcy. Założyli oni stowarzyszenie "Chowewej Syjon" w Odessie, nazywane "Zorobabel". Pinsker pełnił funkcję przewodniczącego i sekretarza.
W dniach 6-11 listopada 1884 roku odbyła się Konferencja Katowicka, przez wielu spostrzegana jako spotkanie założycielskie organizacji "Chowewej Syjon". Honorowym przewodniczącym konferencji został rabin Samuel Mohylewer, a Leon Pinsker został wybrany prezesem organizacji. Podczas toczonych dyskusji Pinsker zwrócił uwagę na potrzebę rozwoju osadnictwa żydowskiego w Palestynie i konieczność rozwoju rolnictwa. Chociaż planowano budowę struktury organizacyjnej na Europę Zachodnią, główne struktury powstały w Warszawie i Odessie. Tymczasowy Komitet w Odessie został nazwany "Komitetem Odessy", i bardzo szybko stał się komitetem wykonawczym organizacji. Pinsker energicznie pracował i zarządzał działalnością organizacji w Rosji. "Komitet Odessy" koordynował rozdział darowizn, wysyłał przedstawicieli w celu nabycia gruntów, i pomagał w podróży kolejnym falom imigrantów udających się do Palestyny. Pinsker bardzo szybko dostrzegł, że jest mu dużo łatwiej napisać teoretyczne wskazówki o tym jak rozwiązać problem żydowski, niż praktycznie przemienić pomysły w czyny. Przy realizacji postawionych celów napotkał on na kilka trudności. Czyniono wielkie wysiłki, aby pozyskać środki finansowe wystarczające do rozwoju działalności, jednak bez zaangażowania się zamożnych żydowskich filantropów z Europy Zachodniej było to trudne do realizacji. Pomimo ograniczonych zasobów i napotykanych przeszkód, "Chowewej Syjon" zdołał utworzyć w Palestynie żydowskie kolonie rolnicze Petach Tikwa i Gedera. Budowano nowe domy, kupowano grunty i narzędzia, sprowadzano nowych emigrantów z Rosji. Jednak fundusze z roku na rok kurczyły się. Wysokie ceny gruntów i tureckie ograniczenia rządowe powodowały systematyczny spadek entuzjazmu. W rezultacie imigracja do Palestyny malała na rzecz wzrostu emigracji płynącej do Stanów Zjednoczonych. Ruch "Chowewej Syjon" był mały i miał ciągłe problemy z organizacją, brakiem uznania oraz wewnętrznymi sporami.
W 1888 roku wyczerpany fizycznie i psychicznie Pinsker złożył rezygnację z ruchu. W dniu 9 grudnia 1891 roku zmarł w Odessie na zawał mięśnia sercowego. Jego śmierć była ciężkim ciosem dla społeczności żydowskiej w Rosji i Palestynie, doprowadzając do osłabnięcia i zakończenia działalności przez organizację "Chowewej Syjon". Prawie wszystkie ówczesne gazety żydowskie opublikowały nekrolog o jego śmierci, dodając artykuły przybliżające czytelnikom jego osobę i głoszone przez niego idee. W 1934 roku jego trumna została przewieziona do Brytyjskiego Mandatu Palestyny. Został pochowany w Jerozolimie w jaskini Nikanora na Górze Skopus.

</doc>
<doc id="767890" url="https://pl.wikipedia.org/wiki?curid=767890" title="21st Century">
21st Century

21st Century – trzeci album grupy Groove Coverage.

</doc>
<doc id="767891" url="https://pl.wikipedia.org/wiki?curid=767891" title="Akinori Asashōryū">
Akinori Asashōryū

, właściwie Dolgorsürengijn Dagwadordż (mong. Долгорсүрэнгийн Дагвадорж, trl. "Dolgorsürengiin Dagvadorj") (ur. 27 września 1980 w Ułan Bator, Mongolia) - mongolski zapaśnik japońskich walk sumo, pierwszy w historii wielki mistrz (yokozuna) pochodzący z tego kraju.
Po zakończeniu kariery przez Akebono, Musashimaru oraz Takanohanę przez prawie 4 lata był jedynym yokozuną w .
Asashōryū reprezentował bardzo urozmaicony styl walki. Był przedstawicielem zapaśników (rikishi) nowej fali, pochodzących spoza Japonii. Poza nim w najwyższej grupie maku-uchi było lub jest kilku zawodników z Mongolii, Rosji, Bułgarii i Gruzji.
Rozpoczął karierę, praktykując mongolską odmianę zapasów. Po wyjeździe do Japonii kontynuował treningi w „stajni” (heya) zapaśniczej Takasago. Zadebiutował w roku 1999, a już w 2001 roku udało mu się awansować do grupy san'yaku (dosł. „trzy rangi”), skupiającej zapaśników trzech najwyższych rang poniżej rangi yokozuny, tzn.: ōzeki, komusubi i sekiwake. W ciągu zaledwie dwóch lat zdominował walki sumo i 30 stycznia 2003 roku otrzymał zaszczytny tytuł 68. yokozuny w historii tego sportu. 4 lutego 2010 roku ogłosił zakończenie kariery. Wygrał ogółem 25 turniejów.
Asashōryū mierzy 184 cm wzrostu, waży 148 kg. W momencie otrzymania tytułu wielkiego mistrza ważył ok. 130 kg i przeszedł do historii jako jeden z najlżejszych zapaśników tej rangi w historii sumo.

</doc>
<doc id="767893" url="https://pl.wikipedia.org/wiki?curid=767893" title="Thulo Ranchobe">
Thulo Ranchobe

Thulo Ranchobe (ur. 18 lutego 1983) – lesotyjski piłkarz, występuje na pozycji pomocnika.
Życiorys.
Thulo przez całą swoją karierę reprezentuje barwy sotyjskiego klubu Lesotho Defense Force Maseru.
Thulo jest również reprezentantem Lesotho. W swojej karierze brał między innymi udział w COSAFA Cup, w latach 2003, 2005, oraz 2006. Pierwszego gola w reprezentacji zdobył podczas towarzyskiego meczu z Suazi, który rozgrywany był 1 czerwca 2005 roku w Maseru. Thulo strzelił bramkę w 19 minucie i tym samym otworzył wynik spotkania. W 43 minucie ponownie wpisał się na listę strzelców. Ostatecznie mecz skończył się wynikiem 4:3 dla Suazi.

</doc>
<doc id="767895" url="https://pl.wikipedia.org/wiki?curid=767895" title="Memoriał Edwarda Jancarza 1992">
Memoriał Edwarda Jancarza 1992

I Memoriał Edwarda Jancarza odbył się 12 lipca 1992 roku na stadionie im. Edwarda Jancarza w Gorzowie Wielkopolskim. Sędzią zawodów był Roman Siwiak.
Wyścig po wyścigu.
Turniej oldbojów

</doc>
<doc id="767910" url="https://pl.wikipedia.org/wiki?curid=767910" title="Dowiaciszki">
Dowiaciszki

Dowiaciszki (dodatkowa nazwa w j. litewskim Dievetiškė) – osada w Polsce położona w województwie podlaskim, w powiecie sejneńskim, w gminie Puńsk.
W latach 1975–1998 miejscowość administracyjnie należała do województwa suwalskiego.
Zabytki.
Do rejestru zabytków Narodowego Instytutu Dziedzictwa wpisane są następujące obiekty:

</doc>
<doc id="767911" url="https://pl.wikipedia.org/wiki?curid=767911" title="Nizina Naddunajska (Bułgaria)">
Nizina Naddunajska (Bułgaria)

Nizina Naddunajska (bułg. "Дунавска равнина" – "Dunawska rawnina") – nizina w północnej Bułgarii. 
Nizina Naddunajska leży między południowym brzegiem dolnego odcinka Dunaju a łańcuchem gór Stara Płanina oraz między doliną rzeki Timok na zachodzie a wybrzeżem Morza Czarnego na wschodzie. Powierzchnia Niziny wynosi 31,5 tys. km², rozciągłość równoleżnikowa - około 500 km, rozciągłość południkowa - 20 do 120 km. 
Klimat Niziny Naddunajskiej jest umiarkowany, typowo kontynentalny, ze słabym wpływem Morza Czarnego we wschodniej części. Przeciętna roczna ilość opadów wynosi od 450 do 650 mm. 
Rzeźba Niziny Naddunajskiej jest pagórkowata i urozmaicona. Część Niziny na zachód od doliny Jantry jest niższa i poprzecinana w poprzek dolinami dużych rzek - dopływów Dunaju: Łomu, Ogosty, Iskyru, Witu, Osymu i Jantry. Część wschodnia jest wyższa, poza doliną Dunaju składa się z kilku płaskowyżów o wysokościach do 485 m n.p.m. (Wzgórza Popowskie), 479 m n.p.m. (Wzgórza Razgradzkie), 501 m n.p.m. (Wzgórza Samuiłowskie), 308 m n.p.m. (Płaskowyż Ludogorski) i 378 m n.p.m. (Płaskowyż Dobrudżański). Na południe od tych wzgórz leży szeroka dolina Kamcziji. 
Na Nizinie Naddunajskiej leżą m.in. Widin, Montana, Wraca, Plewen, Łowecz, Weliko Tyrnowo, Ruse, Tyrgowiszte, Razgrad, Szumen, Silistra, Dobricz i Warna. Wzdłuż doliny przebiegają droga i linia kolejowa z Widynia przez Weliko Tyrnowo do Warny. 
Nizina o identycznej nazwie znajduje się również w południowej Słowacji.

</doc>
<doc id="767912" url="https://pl.wikipedia.org/wiki?curid=767912" title="Ukraińska Partia Pracy Narodowej">
Ukraińska Partia Pracy Narodowej

Ukraińska Partia Pracy Narodowej, ("Ukrajinśka partija nacionalnoji roboty – UPNR") – ukraińska partia polityczna, powołana do życia w 1924 roku jako nacjonalistyczny odłam Ukraińskiej Partii Narodowo-Demokratycznej.
Była przeciwna porozumieniom tak z Polską, jak i z ZSRR. Jej twórcą i jednym z przywódców był Dmytro Doncow. Przewodniczącym partii był Samijło Pidhirśkyj, działaczami m.in. Dmytro Palijiw, Wołodymyr Kuźmowycz, Kornyło Trojan, Julijan Szeparowycz, Ostap Łucki.
Wydawała tygodnik "Zahrawa" oraz "Nowyj Czas".
11 lipca 1925 r. wraz z Ukraińską Ludową Partią Pracy oraz Ukraińską Reprezentacją Parlamentarną (grupa posłów i senatorów) utworzyła Ukraińskie Zjednoczenie Narodowo-Demokratyczne.

</doc>
<doc id="767913" url="https://pl.wikipedia.org/wiki?curid=767913" title="Memoriał Edwarda Jancarza 1993">
Memoriał Edwarda Jancarza 1993

II Memoriał Edwarda Jancarza odbył się 10 czerwca 1993 roku na stadionie im. Edwarda Jancarza w Gorzowie Wielkopolskim. Sędzią zawodów był Stanisław Pieńkowski.
Wyścig po wyścigu.
Turniej oldbojów

</doc>
<doc id="767915" url="https://pl.wikipedia.org/wiki?curid=767915" title="Marcin Jędrych">
Marcin Jędrych

Marcin Jędrych (ur. 16 września 1968 w Krakowie) – polski dziennikarz radiowy, jeden z twórców radia RMF FM.
Życiorys.
Wykształcenie.
Absolwent V LO w Krakowie. Studiował informatykę na Uniwersytecie Jagiellońskim w Krakowie oraz matematykę w Wyższej Szkole Pedagogicznej w Krakowie (obecnie Uniwersytet Pedagogiczny w Krakowie).
Kariera.
W latach 1990–2003 i ponownie od 2007 pracuje w RMF FM. Był autorem i prowadzącym listy przebojów "Hop Bęc" oraz współprowadzącym audycji "JW23", prowadził też wiele innych programów. Był DJ-em na Inwazjach Mocy. Od 2003 był dyrektorem muzycznym, programowym i zarządzającym Radia Eska Kraków. W 2005 odszedł do portalu interia.pl, gdzie piastował funkcję dyrektora ds. Multimediów i Rozrywki Interaktywnej. Był odpowiedzialny m.in. za TV INTERIA.PL. 5 stycznia 2007 powrócił do RMF FM, był gospodarzem programu "Karnawałowa Lista Przebojów". Od września 2019 prowadzi w RMF FM programy: "Disco 90", "Rockandrollowa historia świata" (z Markiem Piekarczykiem) i "Wszystko w temacie".
12 czerwca 2009 razem z Agnieszką Szulim poprowadził koncert "Debiuty" na XLVI Krajowym Festiwalu Piosenki Polskiej w Opolu.
Działalność wydawnicza.
W celu wydania kasety z utworami z audycji JW23 w roku 1996 Jędrych założył wytwórnię 808 Music. Sukces dwóch kaset JW23 sprawił, że firma rozpoczęła regularną działalność wydawniczą wydając firmowane przez RMF FM składanki Hop Bęc. Nazwa wytwórni nawiązuje do cyfry 8, będącej „kultową” cyfrą audycji JW23.
Życie prywatne.
Żonaty, ma jednego syna.

</doc>
<doc id="767919" url="https://pl.wikipedia.org/wiki?curid=767919" title="Eve Brent">
Eve Brent

Eve Brent, właśc. Jean Lewis (ur. 30 listopada 1929 w Houston, zm. 27 sierpnia 2011) – amerykańska aktorka.

</doc>
<doc id="767922" url="https://pl.wikipedia.org/wiki?curid=767922" title="Memoriał Edwarda Jancarza 1994">
Memoriał Edwarda Jancarza 1994

III Memoriał Edwarda Jancarza odbył się 15 maja 1994 roku na stadionie im. Edwarda Jancarza w Gorzowie Wielkopolskim. Sędzią zawodów był Roman Siwiak.

</doc>
<doc id="767924" url="https://pl.wikipedia.org/wiki?curid=767924" title="Jahn Ivar Jakobsen">
Jahn Ivar Jakobsen



</doc>
<doc id="767925" url="https://pl.wikipedia.org/wiki?curid=767925" title="Czarna Przełęcz (Karkonosze)">
Czarna Przełęcz (Karkonosze)

Czarna Przełęcz – przełęcz na wysokości 1348 m n.p.m., w Sudetach Zachodnich, w Karkonoszach.
Położenie i opis.
Przełęcz położona jest w Głównym Grzbiecie Karkonoszy (Śląski Grzbiet), na południe od Czarnego Kotła Jagniątkowskiego, na południowej granicy Polski z Czechami, na terenie Karkonoskiego Parku Narodowego.
Przełęcz jest widoczna w terenie, kształtem przypomina rozległe wgłębienie w Głównym Grzbiecie Karkonoszy o łagodnych zboczach, oddzielające masyw Śmielca od Czeskich Kamieni. Otoczenie przełęczy stanowi obszerna górska polana porośnięta kosodrzewiną.
Na przełęczy stoi pomnik czeskiego dziennikarza Rudolfa Kalmana, który zginął tragicznie w tym miejscu, w zimie 1929 roku.
Turystyka.
Przez przełęcz przechodzą szlaki turystyczne:

</doc>
<doc id="767928" url="https://pl.wikipedia.org/wiki?curid=767928" title="Madeleine Stowe">
Madeleine Stowe

Madeleine Marie Stowe Mora (ur. 18 sierpnia 1958 w Los Angeles) – amerykańska aktorka. Stała się znana po występach w filmach "Zasadzka" (1987), "Odwet" (1990), "Ostatni Mohikanin" (1992) i "Córka generała" (1999).
Życiorys.
Wczesne lata.
Urodziła się i dorastała w Eagle Rock, dzielnicy Los Angeles, jako najstarsza z trzech córek Mireyi (z domu Mora Steinvorth) i Roberta Alfreda Stowe’a, inżyniera lądowego z Oregon. Jej matka pochodziła z Kostaryki, a ojciec był pochodzenia holenderskiego, niemieckiego i angielskiego. Cieniem na jej dzieciństwie położyła się choroba ojca, który cierpiał na stwardnienie rozsiane. Miała siostrę Diane i brata Roberta. Uczęszczała do Glendale High School w Glendale.
Stowe początkowo chciała zostać pianistką, ucząc się w wieku od dziesięciu do osiemnastu lat gry na pianinie. Jej urodzony w Rosji nauczyciel muzyki, Siergiej Tarnowski, bardzo wierzył w jej umiejętności. Po jego śmierci (zmarł w 1976 w wieku 92 lat) zrezygnowała z kariery muzycznej.
Studiowała dziennikarstwo na University of Southern California. Udzielała się w „Solaris”, jednym z teatrów w Beverly Hills. Tam została dostrzeżona przez pewnego agenta filmowego Richarda Dreyfussa, co zaowocowało filmowymi propozycjami.
Kariera.
Zadebiutowała jako Maria z Nazaretu w biblijnym filmie telewizyjnym ABC "Narodzenie" ("The Nativity", 1978) u boku Johna Shei w roli Józefa. Występowała także gościnie w serialach takich jak "Baretta" (1978) z Robertem Blake’em, "Człowiek pająk" ("The Amazing Spider-Man", 1978) z Nicholasem Hammondem i "Barnaby Jones" (1979). Po raz pierwszy trafiła na kinowy ekran w dramacie sensacyjnym Richarda Sarafiana "Gangster Wars" (1981) z Michaelem Nouri. W telewizyjnym dreszczowcu ABC "Amazonki" ("Amazons", 1984) z Jackiem Scalią w reżyserii Paula Michaela Glasera jako lekarka Sharon Fields zostaje wrobiona w błąd w związku ze śmiercią pacjenta, wpływowego kongresmena (William Schallert). W telewizyjnym dramacie kryminalnym CBS "Krew i orchidee" ("Blood &amp; Orchids", 1986) z Krisem Kristoffersonem i Sean Young wystąpiła jako Hester Ashley Murdoch, a następnie zagrała postać Marii McGuire w komedii kryminalnej Johna Badhama "Zasadzka" ("Stakeout", 1987) z Richardem Dreyfussem.
W dreszczowcu Tony’ego Scotta "Odwet" ("Revenge", 1990) wcieliła się w postać Miryei Mendez, żony zaborczego Tibeya (Anthony Quinn) i kochanka Michaela (Kevin Costner). W melodramacie historyczno-przygodowym Michaela Manna "Ostatni Mohikanin" ("The Last of the Mohicans", 1992) zagrała rolę Kory Munro, córki angielskiego pułkownika, w której zakochuje się Sokole Oko (Daniel Day-Lewis). Za występ jako Sherri Shepard w dramacie Roberta Altmana "Na skróty" ("Short Cuts", 1993) wraz z całą obsadą otrzymała specjalny Złoty Glob i Puchar Volpiego na Międzynarodowym Festiwalu Filmowym w Wenecji. W dreszczowcu Michaela Apteda "Blink" (1994) zagrała główną rolę niewidomej skrzypaczki. Była obsadzona w dreszczowcu "Porcelanowy księżyc" ("China Moon", 1994) z Edem Harrisem oraz westernie Jonathana Kaplana "Wystrzałowe dziewczyny" ("Bad Girls", 1994) z Mary Stuart Masterson, Drew Barrymore i Andie MacDowell. Kreacja dr psychiatrii Kathryn Railly w filmie fantastycznonaukowym Terry’ego Gilliama "12 małp" ("Twelve Monkeys", 1995) przyniosła jej nominację do Nagrody Saturna w kategorii najlepsza aktorka drugoplanowa. Jako Sarah Sunhill, specjalizująca się w sprawach gwałtów w wojsku w dramacie sensacyjnym "Córka generała" ("The General’s Daughter", 1999) u boku Johna Travolty była nominowana do ALMA Award.
W serialu NBC "Raines" (2007) występowała jako dr Samantha Kohl. Za rolę antagonistki Victorii Grayson w serialu ABC "Zemsta" ("Revenge", 2011–2015) dostała nominację do Złotego Globu (2012), ALMA Award (2012) i nagrody magazynu „TV Guide” (2012-2013).
W 1994 i 2012 znalazła się na liście 50. najpiękniejszych ludzi świata magazynu „People”.
Życie prywatne.
8 sierpnia 1986 wyszła za mąż za Briana Benbena, z którym ma córkę May Theodorę (ur. 28 czerwca 1996).

</doc>
<doc id="767929" url="https://pl.wikipedia.org/wiki?curid=767929" title="Tonacatecuhtli">
Tonacatecuhtli



</doc>
<doc id="767930" url="https://pl.wikipedia.org/wiki?curid=767930" title="Jacek Bayer">
Jacek Bayer

Jacek Bayer (ur. 29 grudnia 1964 w Białymstoku) – polski trener piłkarski oraz piłkarz, grający na pozycji napastnika.
Kariera piłkarska.
Jacek Bayer to wychowanek Jagiellonii Białystok, który na czas służby wojskowej zasilił szeregi białostockiej Gwardii. Wrócił do zespołu wiosną 1986 roku, jako najlepszy snajper III ligi mazursko-mazowieckiej. Błyskawicznie stał się czołowym strzelcem, również w II lidze. W sezonie 1986/87 z 23 bramkami został królem strzelców II ligi. Po awansie do ekstraklasy w dalszym ciągu był skutecznym zawodnikiem. Zaowocowało to powołaniem do reprezentacji Polski przez ówczesnego selekcjonera Wojciecha Łazarka. 12 kwietnia 1987 w meczu eliminacji do mistrzostw Europy wystąpił przeciwko Cyprowi w Gdańsku (45 minut drugiej połowy). Był to jedyny występ Bayera w zespole narodowym. Jednocześnie był to pierwszy występ jakiegokolwiek piłkarza Jagiellonii w reprezentacji Polski (drugi był 10.10.2009 Kamil Grosicki z przegranym 2:0 meczu eliminacji Mistrzostw Świata z Czechami).
W 1989 roku wyjechał z reprezentacją Polski U-23, na turniej do Delhi (Indie), gdzie w meczu z gospodarzami zdobył gola. W sezonie 1989/90 odszedł do Widzewa Łódź. W tej drużynie także należał do najlepszych strzelców polskiej ligi. Rok później, po spadku do II ligi łódzkiej jedenastki, zmienił klub na także II-ligową Siarkę Tarnobrzeg. W zespole z Podkarpacia był w dalszym ciągu doskonałym snajperem w parze z Cezarym Kucharskim. Gdy zrezygnował z gry w tarnobrzeskim klubie, musiał pauzować przez około rok, zgodnie z przepisami PZPN. Dopiero po tym okresie wrócił do Białegostoku, do II-ligowej Jagiellonii. W sezonie 1993/94 zajął 3. miejsce wśród najlepszych strzelców II ligi z 12 golami. Mimo tego sukcesu, działacze zrezygnowali z jego usług. Przeszedł wówczas do III-ligowego KP Wasilków, w którego barwach strzelał w dalszym ciągu mnóstwo goli, będąc także przez krótki okres trenerem piłkarzy wasilkowskich.
Kolejne lata zawodnik spędził na grze w takich klubach jak: Wigry Suwałki (III liga), Hetman Białystok (III liga) oraz ponownie KP Wasilków. Następnie reprezentował barwy STP Adidas Suwałki i Sparty Szepietowo w IV lidze. Tutaj także był najskuteczniejszym zawodnikiem w zespole. Karierę kończył grając amatorsko w B-klasowym Piaście Białystok. Jeden z najlepszych, obok Tomasza Frankowskiego i nieżyjącego już Piotra Sieliwonika, napastnik w dziejach Jagiellonii. Typ egzekutora, który w czasie meczu głównie oczekiwał na podania od partnerów, ale wówczas, gdy nadarzała się okazja, objawiał się jako bezlitosny strzelec. Często zdobywał bramki głową, jak również z rzutów karnych.
Kariera trenerska.
Od sezonu 2004/05 do września 2011 Bayer piastował funkcje trenera seniorów Piasta Białystok oraz grup juniorskich tego klubu.
Od stycznia 2012 roku pełnił funkcję trenera IV-ligowej Sparty Augustów. Klub ten prowadził przez pięć i pół roku do lipca 2017. Następnie objął funkcję drugiego trenera beniaminka III-ligi Tura Bielsk Podlaski.

</doc>
<doc id="767931" url="https://pl.wikipedia.org/wiki?curid=767931" title="Katedra Świętej Elżbiety w Koszycach">
Katedra Świętej Elżbiety w Koszycach

Katedra Świętej Elżbiety (słow. "Dóm sv. Alžbety", węg. "Szent Erzsébet-székesegyház", niem. "Dom der Heiligen Elisbeth") – gotycka katedra w Koszycach, największa świątynia katolicka na Słowacji. Powierzchnia jej wnętrza wynosi 1200 m² (całkowita powierzchnia zabudowana wynosi 1 796 m²). Wewnętrzna długość świątyni wynosi 60 m, szerokość maksymalna (transept) 36 m. Wysokość nawy głównej wynosi 24 m, naw bocznych po 12 m. Wieża północna ma wysokość 59 m. Mieści ok. 5000 wiernych. Katedrą jest od chwili utworzenia diecezji (obecnie archidiecezji) koszyckiej w 1804 roku. Uchodzi za najdalej wysuniętą na wschód gotycką katedrę w Europie.
Historia budowli.
Świątynia wzniesiona została w latach 1378 - 1508 w stylu późnogotyckim w miejscu wcześniejszego kościoła parafialnego, który spłonął w pożarze w 1370 roku. Katedra koszycka często ponosiła uszczerbek wskutek katastrof, dlatego też w swej historii przechodziła liczne odbudowy. Najważniejsze prace renowacyjne przeprowadzono tu w latach 1877 - 1896. Podczas ostatniej ich fazy, poniżej północnej nawy wybudowano kryptę, gdzie w 1906 roku pochowano szczątki Franciszka II Rakoczego oraz jego towarzyszy z Turcji.
Wygląd zewnętrzny.
Katedra w Koszycach jest pięcionawową bazyliką, posiada transept i wielobocznie zamknięte prezbiterium. W miejscu przecięcia naw wznosi się metalowa wieża (sygnaturka). W południowej części świątyni znajduje się kaplica oraz kruchta, powyżej niej zaś galeria królewska. Fasada zachodnia kościoła flankowana jest od południa niższą wieżą zwaną Matejową zbudowaną w 1461 roku oraz wyższą wieżą północną zwieńczoną rokokowym hełmem z 1775. 
Wnętrze.
Niezwykle cenne pod względem artystycznym i historycznym jest monumentalne wnętrze katedry. Do najwspanialszych zabytków świątyni należy ołtarz główny św. Elżbiety oraz podwieszona pod sklepieniem statua Maryi Niepokalanie Poczętej, późnogotycki ołtarz Nawiedzenia Najświętszej Marii Panny, epitafium rodziny Reinerów, drewniana rzeźba Matki Boskiej, fragmenty fresków wyobrażających Ostatnią Wieczerzę, ołtarz św. Antoniego, fresk przedstawiający Zmartwychwstanie, brązowa chrzcielnica, ołtarz z wizerunkiem św. Anny, gotycka kalwaria, lampion króla Mateusza, drewniane polichromowane posągi, ołtarz Pokłonu Trzech Króli, neogotycki kamienny pulpit. Najcenniejsze dzieła oraz relikwie strzeżone są w skarbcu.

</doc>
<doc id="767932" url="https://pl.wikipedia.org/wiki?curid=767932" title="Tonacacihuatl">
Tonacacihuatl



</doc>
<doc id="767935" url="https://pl.wikipedia.org/wiki?curid=767935" title="Katedra w Koszycach">
Katedra w Koszycach



</doc>
<doc id="767936" url="https://pl.wikipedia.org/wiki?curid=767936" title="Sted">
Sted



</doc>
<doc id="767938" url="https://pl.wikipedia.org/wiki?curid=767938" title="Katedra koszycka">
Katedra koszycka



</doc>
<doc id="767940" url="https://pl.wikipedia.org/wiki?curid=767940" title="Memoriał Edwarda Jancarza 1996">
Memoriał Edwarda Jancarza 1996

IV Memoriał Edwarda Jancarza odbył się 12 maja 1996 roku na stadionie im. Edwarda Jancarza w Gorzowie Wielkopolskim. Sędzią zawodów był Roman Siwiak.

</doc>
<doc id="767945" url="https://pl.wikipedia.org/wiki?curid=767945" title="I liga argentyńska w piłce nożnej (1949)">
I liga argentyńska w piłce nożnej (1949)

Mistrzem Argentyny w roku 1949 został klub Racing Club de Avellaneda, a wicemistrzem Argentyny klub River Plate.
Do drugiej ligi spadł ostatni w tabeli klub Club Atlético Lanús. Na jego miejsce awansował z drugiej ligi klub Quilmes Athletic Buenos Aires.
Primera División.
Końcowa tabela sezonu 1949.
Ze względu na jednakową liczbę zdobytych punktów, konieczne było rozegranie meczów barażowych o tytuł wicemistrza Argentyny w roku 1949.
Ponieważ dwa ostatnie kluby uzyskały identyczną liczbę punktów, rozegrano mecze barażowe o miejsce 17-ste, chroniące przed spadkiem do drugiej ligi.
Ponieważ liczyły się tylko punkty, po pierwszych dwóch meczach był remis i konieczne było rozgrywanie kolejnych spotkań do momentu, gdy jeden z zespołów uzyska przewagę punktową.

</doc>
<doc id="767948" url="https://pl.wikipedia.org/wiki?curid=767948" title="Dorothy Hansine Andersen">
Dorothy Hansine Andersen

Dorothy Hansine Andersen (ur. 15 maja 1901 w Asheville, zm. 3 marca 1963 w Nowym Jorku) – amerykańska pediatra i patolog.
Życiorys.
Urodziła się w Asheville (Północna Karolina), jako jedyne dziecko Hansa Petera Andersena, sekretarza YMCA oraz Mary Louise Mason. Ojciec Andersena zmarł w 1914 r., zostawiając ją samą wraz z wymagającą opieki chorą matką. Oboje przenieśli się do Saint Johnsbury (Vermont), gdzie jej matka Louise Andersen zmarła 6 lat później (1920). W wieku 19 lat Andersen, bez bliskich krewnych, stała się w pełni odpowiedzialna za własne wychowanie i wykształcenie. Andersen utrzymywała się wówczas sama finansowo, uczęszczając do Mount Holyoke College, studiując zoologię i chemię (B.A. w 1922 r.), a wkrótce potem podejmując studia na Johns Hopkins Medical School (M.D. w 1926 r.).
Kariera.
Prowadziła badania na temat mukowiscydozy. Odkrywczyni jednej z postaci glikogenozy – typu IV (choroby Andersen).
Linki zewnętrzne.
Dorothy Hansine Andersen – artykuł w Who named it? (en)

</doc>
<doc id="767949" url="https://pl.wikipedia.org/wiki?curid=767949" title="Thabiso Maile">
Thabiso Maile

Thabiso Maile (ur. 27 stycznia 1987) – lesotyjski piłkarz, występuje na pozycji obrońcy.
Życiorys.
Maile występuje w klubie z Lesotho, Lerotholi Polytechnic Maseru. Trafił tam przed sezonem 2007/2008 z Likhopo Maseru. Mimo młodego wieku jest bardzo zdolny. Wiąże się z nim duże nadzieje.
Ma za sobą występy w reprezentacji Lesotho w kategoriach Under-17, Under-20, oraz dorosłej. Podczas Mistrzostw Afryki U-20 w 2005 roku zdobył nawet bramkę, a Lesotho pokonało 3:0 reprezentację Zimbabwe. Maile w 84 minucie zdobył gola z rzutu karnego. Ma za sobą udział w eliminacjach do Mistrzostw Świata 2006, a w meczu z Angolą trafił do siatki rywala w 90 minucie, jednak było już za późno, a Lesotho przegrało mecz 1:3. Warto dodać, że w 20 minucie czerwoną kartką ukarany został Motlatsi Shale (Lesotho), co miało kluczowy wpływ na całe spotkanie.

</doc>
<doc id="767951" url="https://pl.wikipedia.org/wiki?curid=767951" title="Dorothy Andersen">
Dorothy Andersen



</doc>
<doc id="767956" url="https://pl.wikipedia.org/wiki?curid=767956" title="José Calderón">
José Calderón

José Manuel Calderón Borrallo (ur. 28 września 1981 w Villanueva de la Serena) – hiszpański koszykarz, występujący na pozycji rozgrywającego. Trzykrotny medalista olimpijski (srebrny w 2008 i 2012, brązowy w 2016), mistrz świata (2006) oraz Europy (2011). W 2018 był członkiem zespołu Cleveland Cavaliers, który dotarł do finałów NBA (tam porażka 4:0 z Golden State Warriors).
W trwającej dwadzieścia lat zawodowej karierze przez szesnaście sezonów występował w lidze NBA, w tym połowę z nich spędził w barwach Toronto Raptors. Z klubem tym dwukrotnie docierał do fazy play-off. Po odejściu z Raptors do Detroit Pistons w trakcie sezonu 2012/2013 zmieniał zespół jeszcze sześciokrotnie. W tym czasie tylko raz pozostawał zawodnikiem tego samego klubu w dwóch kolejnych sezonach (New York Knicks w sezonach 2014/2015 i 2015/2016). Przed występami w NBA przez pięć sezonów był zawodnikiem drużyn występujących w Lidze ACB. 4 listopada 2019 zakończył karierę koszykarską.
W czasie jej trwania wielokrotnie angażował się w działalność UNICEF. Jest też jednym z kilku koszykarzy, którzy uzyskali tytuł ambasadora dobrej woli tej organizacji. Po zakończeniu kariery podjął pracę jako specjalny asystent dyrektora wykonawczego Związku Zawodowego Koszykarzy NBA.
Życiorys.
Początki.
José Manuel Calderón Borrallo urodził się 28 września 1981 w Villanueva de la Serena jako syn koszykarza José Calderóna (występował m.in. w Doncel C.P. La Serena w drugiej lidze hiszpańskiej) i Loli Borrallo. Treningi koszykarskie rozpoczynał w Doncel C.P. La Serena – tym samym, w którym występował jego ojciec. W wieku 13 lat dołączył do szkółki koszykarskiej Saski Baskonia, wyprowadzając się z rodzinnego domu do Vitorii. W klubie tym pozostał do końca etapu juniorskiego. W 1998 był członkiem reprezentacji Hiszpanii, która zdobyła mistrzostwo Europy do lat 18. Wystąpił w 7 z 8 spotkań (zabrakło go w składzie na finał z reprezentacją Chorwacji), jednak przez cały turniej rozegrał tylko 79 minut, nie odgrywając bardziej znaczącej roli.
Rok później rozpoczynał zawodową karierę w barwach drugoligowego klubu CB Lucentum Alicante, z którym awansował do Ligi ACB. W 2000 zdobył wraz z reprezentacją Hiszpanii brązowy medal mistrzostw Europy do lat 20. W ciągu całego turnieju zanotował w 8 meczach 39 punktów, 4 asysty i 8 przechwytów, ale też 10 strat i 22 faule.
W swoim pierwszym sezonie w Lidze ACB wystąpił w 34 meczach, w których średnio występował przez 25,3 minuty oraz zdobywał 8,6 punktu na mecz. Drużyna z Alicante zajęła jednak przedostatnie miejsce w tabeli i tym samym, po roku gry w najwyższej klasie rozgrywek koszykarskich w Hiszpanii, spadła do II ligi.
W kolejnym sezonie, tj. 2001/2002, Calderón został zawodnikiem występującego w Lidze ACB klubu Baloncesto Fuenlabrada, z którym po raz pierwszy w karierze awansował do fazy play-off. Odpadli jednak w pierwszej rundzie po trzech porażkach z zespołem Baloncesto Málaga. W pierwszym meczu serii rozgrywanym 14 maja 2002 Calderón zdobył 24 punkty, ustanawiając rekord swojej kariery w liczbie zdobytych punktów w jednym meczu fazy play-off, który pobił dopiero 1 maja 2007 w wygranym przez Toronto Raptors meczu pierwszej rundy play-off przeciwko New Jersey Nets (zdobył wówczas 25 punktów).
2002–2005.
W 2002 został powołany do seniorskiej reprezentacji Hiszpanii na Mistrzostwa Świata w Stanach Zjednoczonych. Wystąpił w 6 z 8 meczów, rozgrywając łącznie tylko 39 minut. Hiszpanie zajęli zaś 5. miejsce, pokonując w rywalizacji o nie reprezentację Stanów Zjednoczonych 81:75.
W tym samym roku powrócił do klubu Saski Baskonia. W sezonie zasadniczym Ligi ACB 2002/2003 wystąpił w 32 meczach, w których rozgrywał średnio 19,5 minuty na mecz, a w fazie play-off w 5 meczach, ze średnimi 13 punktów na mecz i 29 minut na boisku. Zadebiutował wówczas także w Eurolidze, gdzie wystąpił w 17 spotkaniach. Po zakończeniu sezonu zgłosił się do draftu NBA, w którym jednak nie został wybrany.
We wrześniu 2003 zdobył z reprezentacją Hiszpanii srebrny medal mistrzostw Europy, po tym jak przegrali w finale z reprezentacją Litwy 93:84. Calderón zaś był piątym najlepszym punktującym i drugim najlepszym asystującym wicemistrzów Europy.
W kolejnym sezonie Ligi ACB wystąpił w 33 meczach sezonu regularnego, który Saski Baskonia zakończyła na pierwszym miejscu w tabeli, a także w 8 fazy play-off. W fazie tej zespół Calderóna odpadł jednak w półfinale z CB Estudiantes. Triumfowali zaś w Pucharze Króla, po tym jak pokonali w finale Joventut Badalona 81:77. W Eurolidze natomiast dotarli do fazy Top 16, gdzie odpadli po zajęciu 2 miejsca w grupie. W rozgrywkach tych Calderón wystąpił w 19 meczach, w których zdobywał średnio 7,2 punktu na mecz.
Podczas Letnich Igrzysk Olimpijskich 2004 pełnił on funkcję kapitana reprezentacji Hiszpanii, która, po tym jak przegrała w ćwierćfinale z reprezentacją Stanów Zjednoczonych, zajęła ostatecznie 7. miejsce. Calderón wystąpił we wszystkich spotkaniach, trzykrotnie zdobywając 15 lub więcej punktów.
Sezon regularny 2004/2005 był najlepszym pod względem statystycznym w karierze Calderóna w Lidze ACB. Wystąpił on w 31 meczach, w których zdobywał średnio 13,3 punktu oraz 3,1 asysty na mecz. W fazie play-off Saski Baskonia dotarli do finału, w którym przegrali po pięciu meczach z Realem Madryt. W rozgrywkach Euroligi drużyna Calderóna również awansowała do finału, po tym jak sprawili niespodziankę pokonując w półfinale CSKA Moskwa. W finale ulegli oni jednak broniącej tytułu drużynie Maccabi Tel Awiw. Calderón zdobył wówczas 16 punktów, trafiając 6 z 12 rzutów z gry, oraz miał 4 zbiórki. W całych rozgrywkach wystąpił zaś w 22 spotkaniach, w których notował średnio 11,6 punktu oraz 3,4 asysty na mecz.
2005–2013.
Pierwszy kontrakt w NBA (2005–2008).
W letniej przerwie przed sezonem 2005/2006 Calderón trafił do NBA. 3 sierpnia 2005 podpisał on bowiem trzyletnią umowę z Toronto Raptors opiewającą na niemal 7 milionów dolarów. W swych debiutanckich rozgrywkach wystąpił w 64 meczach, z czego w 11 w pierwszej piątce. Wchodząc głównie z ławki rezerwowych zdobywał średnio 5,5 punktu, 2,2 zbiórki oraz 4,5 asysty na mecz, co czyniło go drugim najlepszym zawodnikiem zespołu w tej kategorii statystycznej (po pierwszym rozgrywającym Mike'u Jamesie). Raptors zakończyli zaś sezon na 12. miejscu w Konferencji Wschodniej i w rezultacie nie zakwalifikowali się do fazy play-off.
Po zakończeniu sezonu Calderón był członkiem reprezentacji Hiszpanii na rozgrywane w dniach 19 sierpnia–3 września 2006 mistrzostwa świata w Japonii. W fazie grupowej wygrali oni wszystkie spotkania, awansując tym samym z pierwszego miejsca do 1/8 finału. W meczu fazy grupowej wygranym przez Hiszpanię 92–71, Calderón zaliczył swój najlepszy występ turnieju. Zdobył wtedy bowiem 20 punktów (trafiając 8/9 rzutów z gry, w tym 2/3 za trzy, oraz 2/2 rzutów wolnych) oraz miał 6 asyst, będąc jednocześnie najlepszym punktującym i asystującym zarówno zespołu, jak i całego spotkania. W 1/8 finału Hiszpanie pokonali reprezentację Serbii i Czarnogóry 87:75, a Calderón ponownie był najlepszym asystującym zespołu oraz meczu. W kolejnych meczach hiszpańska drużyna narodowa zwyciężała odpowiednio z Litwą (89:67), i Argentyną (75:74), po czym awansowała do finału. W finale Calderón trafił tylko 2 z 7 rzutów z gry, jednak Hiszpanie wygrali 70:47, zdobywając tym samym tytuł mistrzów świata.
W sezonie 2006/2007 – swoim drugim w NBA – Calderón pełnił rolę zmiennika T.J.'a Forda, którego Raptors pozyskali na mocy wymiany dokonanej po zakończeniu poprzednich rozgrywek z Milwaukee Bucks. Na skutek tego tylko 11 spośród wszystkich 77 rozegranych przez niego meczów rozpoczynał w pierwszej piątce zespołu. Średnio zaś zdobywał 8,7 punktu oraz 5 asyst na mecz, ponownie będąc drugim najlepszym asystującym zespołu (tym razem za wspomnianym Fordem). Raptors zaś zajęli pierwsze miejsce w Dywizji Atlantyckiej i zarazem trzecie w Konferencji Wschodniej, dzięki czemu awansowali do fazy play-off. Odpadli jednak w jej pierwszej rundzie, ulegając New Jersey Nets 4–2 w meczach. Calderón wystąpił we wszystkich spotkaniach serii, w której, zdobywając średnio 13 punktów i 5,3 asysty na mecz, był czwartym najlepszym punktującym i najlepszym asystującym zespołu.
Latem 2007 Calderón jako członek reprezentacji Hiszpanii brał udział w rozgrywanych w Hiszpanii mistrzostwach Europy. Wystąpił wówczas we wszystkich spotkaniach rozgrywanych przez swój zespół, będąc jego drugim najlepszym punktującym i najlepszym asystującym ze średnimi 12,3 punktu i 2,6 asysty na mecz. W rozgrywkach tych drużyna narodowa Hiszpanii dotarła do finału, gdzie przegrała jednak z Rosją 60:59.
Na początku sezonu regularnego 2007/2008 Calderón ponownie był rezerwowym. Sytuacja ta zmieniła się kiedy w meczu z Dallas Mavericks T.J. Ford doznał kontuzji. W ośmiu kolejnych spotkaniach to Calderón zaczynał mecz w pierwszej piątce, w czterech z nich notując przy tym double-double. Ford wrócił do pierwszego składu w przegranym przez Raptors 112:84 meczu z Boston Celtics, jednak tylko na 3 spotkania. W starciu z Atlantą Hawks bowiem ponownie doznał kontuzji, na skutek czego Calderón stał się pierwszym rozgrywającym Raptors na kolejne 46 spotkań. Ford powrócił do gry na początku lutego, będącym jednak rezerwowym przez prawie dwa kolejne miesiące. Rozdzielenie roli obu zawodników stało się wówczas problematyczne, gdyż obaj liczyli na miejsce w pierwszej piątce. W maju 2008 pojawiły się informacje medialne, że Raptors zamierzają dokonać wymiany z udziałem Forda. Do wymiany tej doszło ostatecznie po zakończeniu sezonu.
Sezon regularny Raptors zakończyli na 2. miejscu w Dywizji Atlantyckiej i 6 w Konferencji Wschodniej, awansując tym samym do fazy play-off. W owym sezonie Calderón wystąpił we wszystkich 82 meczach, zdobywając średnio 11,3 punktu, 8,3 asysty oraz 1,1 przechwytu na mecz. Był przy tym piątym najlepszym asystującym ligi, a także najlepszym zawodnikiem w statystyce asyst do strat. Zanotował także średnie skuteczności trafionych rzutów powyżej 50% z gry, 40% za trzy punkty i 90% rzutów wolnych, jednak nie został zaliczony do 50-40-90 Club ze względu na zbyt małą liczbę oddanych rzutów wolnych.
Z fazy play-off Raptors odpadli już w pierwszej rundzie, po tym jak przegrali z Orlando Magic 4–1 w meczach. Calderón wystąpił we wszystkich meczach serii, za każdym razem wchodząc jednak z ławki rezerwowych.
Wicemistrzostwo olimpijskie i sezony bez awansu do fazy play-off (2008–2010).
Po zakończeniu sezonu 2007/2008 umowa Calderóna wygasła i stał się on zastrzeżonym wolnym agentem. 9 lipca 2008 Raptors ogłosili, że zawarli z nim nową umowę, na mocy której zarobił łącznie 45 milionów dolarów w pięciu kolejnych sezonach. Tego samego dnia wymienili oni także T.J.'a Forda do Indiany Pacers.
W sierpniu zaś był członkiem reprezentacji Hiszpanii na rozgrywanych w Pekinie Letnich Igrzyskach Olimpijskich. Calderón wystąpił w 6 pierwszych meczach swojej drużyny, nie grał zaś w meczu półfinałowym i w finale. Ostatecznie Hiszpanie zdobyli srebrny medal, po tym jak przegrali w meczu o mistrzostwo olimpijskie z reprezentacją Stanów Zjednoczonych 118:107.
Sezon 2008/2009 Calderón rozpoczął już jako zawodnik pierwszej piątki (wyszedł w niej we wszystkich spotkaniach sezonu). Do 17 meczu rozgrywek (przeciwko Denver Nuggets) Raptors przystępowali z bilansem 8 zwycięstw i 8 porażek. Spotkanie to przegrali 39 punktami (132:93), czego skutkiem było zwolnienie głównego trenera drużyny – Sama Mitchella. Zastąpił go jego dotychczasowy asystent – Jay Triano, który stał się tym samym pierwszym kanadyjskim trenerem w historii NBA. Na początku drugiej kwarty rozgrywanego 2 stycznia 2009 meczu pomiędzy Raptors a Houston Rockets Calderón doznał kontuzji. Na jej skutek opuścił on 10 z 11 kolejnych spotkań, wracając ostatecznie do gry dopiero 23 stycznia. W wygranym wówczas przez Raptors 114:94 meczu przeciwko Chicago Bulls Calderón zdobył on 23 punkty (trafił 9 z 10 rzutów z gry) i miał 10 asyst. Trafił także wszystkie 4 oddawane rzuty wolne, przedłużając swoją serię bez niecelnego rzutu do 84. Zakończyła się ona na 87 trafionych z rzędu rzutach wolnych, po tym jak spudłował jeden z rzutów w meczu z Milwaukee Bucks. Seria ta była drugą najdłuższą w historii NBA.
W rozgrywanym 13 marca 2009 spotkaniu z Detroit Pistons zanotował 8 kończących podań, stając się tym samym – z liczbą 1795 – rekordzistą w liczbie asyst w historii Toronto Raptors (wyprzedził Alvina Williamsa). 29 marca Calderón zaś zanotował 19 asyst, wyrównując tym samym rekord Raptors w ich liczbie w jednym meczu.
Raptors, kończąc sezon z bilansem 33–49, zajęli 13. miejsce w Konferencji Wschodniej i nie awansowali do fazy play-off. Dla Calderóna był to jednak najlepszy sezon w karierze pod względem statystycznym. Zdobywał on wówczas średnio 12,8 punktu, 8,9 asysty, 2,9 zbiórki, a także 1,1 przechwytu na mecz, trafiając przy tym 98,1 procenta rzutów wolnych. W tej statystyce ustanowił on wówczas rekord NBA (przez cały sezon trafił 151 ze 154 rzutów wolnych). Oprócz liderowania w lidze w skuteczności na linii osobistych, Calderóna był wówczas także najlepszym asystującym Konferencji Wschodniej oraz drugim najlepszym zawodnikiem w całej lidze we wskaźniku asyst do strat. Po zakończeniu rozgrywek z powodu kontuzji nie wziął on udziału w mistrzostwach Europy 2009.
W czasie trwania wolnej agentury przed sezonem 2009/2010 Raptors podpisali umowę z rozgrywającym Jarrettem Jackiem, który w poprzednich rozgrywkach występował w Indianie Pacers. Tam też wygrał rywalizację o miejsce w pierwszej piątce z T.J.em Fordem, jednak w Raptors miał on pełnić funkcję zmiennika Calderóna. Tak też było na początku sezonu. W pierwszych 22 meczach sezonu to Calderón wychodził w pierwszym składzie. Sytuacja ta zmieniła się jednak kiedy w rozgrywanym 5 grudnia 2009 meczu z Chicago Bulls, w którym z powodu urazu rozegrał on tylko 18 minut. Do gry wrócił 11 grudnia w meczu z Atlantą Hawks. Rozegrawszy wówczas tylko 7 minut był on jednak zmuszony opuścić boisko, gdyż doznana kilka dni wcześniej kontuzja tylko się nasiliła. Po wyleczeniu kontuzji, Calderón powrócił do gry 6 stycznia 2010, występując w meczu z Orlando Magic. Utracił on wówczas miejsce w pierwszej piątce na rzecz Jacka, odzyskawszy je jednak w połowie marca. Od tego czasu, w ostatnich 16 meczach rozgrywek to Calderón był ponownie pierwszym rozgrywającym Raptors. W końcówce sezonu klub z Toronto rywalizował z Chicago Bulls o 8. miejsce w Konferencji Wschodniej (ostatnie dające awans do fazy play-off). Raptors przegrali jednak pięć z ośmiu ostatnich meczów. Zakończyli tym samym rozgrywki z bilansem 40 zwycięstw i 42 porażek, na skutek czego nie awansowali do fazy play-off (Bulls mieli bilans 41–41). Dla Calderóna pod względem statystycznym był to sezon gorszy od poprzednich dwóch. Zdobywał średnio 10,3 punktu oraz 5,3 asysty na mecz, trafiając przy tym 79,3 procenta rzutów wolnych.
Pierwszy rozgrywający przebudowujących się Raptors (2010–2013).
Przed sezonem 2010/2011 Raptors rozpoczęli przebudowę. Z klubu do Miami Heat zw wykorzystaniem transakcji sign and trade wymieniono za dwa wybory w pierwszej rundzie draftu 2011 Chrisa Bosha. Kilka dni później do Phoenix Suns trafił także Hedo Türkoğlu. Na początku sezonu Calderón stracił miejsce w pierwszej piątce na rzecz Jarretta Jacka, jednak pod koniec listopada 2010 Raptors wymienili go do New Orleans Hornets. Od tego momentu to Calderón był pierwszym rozgrywającym Raptors we wszystkich meczach, w których w sezonie tym występował. Z bilansem 22 zwycięstw i 60 porażek drużyna z Toronto zakończyła jednak sezon na ostatnim miejscu w Dywizji Atlantyckiej i na przedostatnim w Konferencji Wschodniej. Calderón przez cały sezon dwadzieścia pięć razy notował 10 i więcej asyst, wyrównując ostatecznie swoją najlepszą średnią w liczbie kończących podań na mecz (8,9). Był przy tym piątym najlepszym asystującym ligi. W czerwcu 2011 zaś doszło w Raptors do zmiany na stanowisku trenera – Jaya Triano zastąpił Dwane Casey.
Po zakończeniu sezonu Calderón był członkiem reprezentacji Hiszpanii zdobyła odbywających się na przełomie sierpnia i września mistrzostwach Europy. W przeciągu całego turnieju wystąpił we wszystkich spotkaniach swojej drużyny, zdobywając średnio 5,9 punktu, 3,2 zbiórki i 2,7 asysty. Hiszpanie zaś zdobyli tytuł mistrzowski, po tym jak pokonali w finale reprezentację Francji 98:85. W spotkaniu tym Calderón zdobył 17 punktów, będąc drugim najlepszym punktującym reprezentacji Hiszpanii.
W sezonie regularnym NBA 2011/2012 Calderón ponownie był podstawowym rozgrywającym Raptors. W odbywającym się 12 lutego 2012 meczu przeciwko Los Angeles Lakers Calderón trafił 13 z 18 rzutów z gry i wszystkie 4 z linii rzutów wolnych, zdobywając najwięcej punktów przeciągu całej kariery – 30. W całym sezonie 22 razy notował on 10 lub więcej asyst, zajmując też czwarte miejsce w klasyfikacji statystycznej średniej asyst na mecz. Był także najlepszym zawodnikiem ligi we współczynniku asyst do strat. Raptors zaś rozpoczęli sezon od 14 porażek w pierwszych 20 meczach, kończąc skrócone z powodu lokautu rozgrywki z bilansem 23–43, na 11. miejscu w Konferencji Wschodniej.
W okresie wolnej agentury 2012, a dokładniej 11 lipca, Raptors pozyskali z Houston Rockets rozgrywającego Kyle'a Lowry'ego, dla którego Calderón w nadchodzącym sezonie miał być zmiennikiem.
Na przełomie lipca i sierpnia 2012 Calderón wziął udział jako reprezentant Hiszpanii w rozgrywanych w Londynie Letnich Igrzyskach Olimpijskich. Wystąpił we wszystkich spotkaniach swojej drużyny narodowej, zdobywając średnio 7 punktów, 2,1 zbiórki oraz 2,5 asysty na mecz. Hiszpanie zaś zdobyli wicemistrzostwo olimpijskie, po tym jak przegrali w finale z reprezentacją Stanów Zjednoczonych 107:100.
Sezon 2012/2013 Calderón zaczął jako rezerwowy. W rozgrywanym 7 listopada 2012 meczu z Oklahomą City Thunder Lowry doznał jednak kontuzji, na skutego czego powrócił on do pierwszego składu Raptors już w piątym meczu sezonu. Kilka dni później, w meczu z Indianą Pacers, Calderón zdobył 13 punktów, 10 asyst i 10 zbiórek, notując pierwsze w karierze triple-double. Lowry wrócił do gry pod koniec listopada, stając się ponownie pierwszym rozgrywającym Raptors. 10 grudnia znów doznał on kontuzji, na skutek czego Calderón powrócił do pierwszej piątki zespołu na kolejne 23 spotkania, notując w meczu przeciwko Houston Rockets drugie w karierze triple-double (16 punktów, 14 asyst i 10 zbiórek). Rozgrywany 28 stycznia 2013 mecz z Golden State Warriors był jego ostatnim w barwach Raptors, gdyż dwa dni później trafił w ramach trójstronnej wymiany do Detroit Pistons.
2013–2019.
W barwach Pistons zadebiutował 4 lutego w spotkaniu z New York Knicks, zdobywając 15 punktów, trafiając 7 z 12 rzutów z gry, i notując trzy asysty.
Calderón w sezonie przewodził w całej lidze pod względem celności rzutów za trzy punkty (46,1%) i drugi pod względem wskaźnika asyst do strat (4,1).
11 lipca 2013, Calderón podpisał czteroletni, opiewający na 29 milionów dolarów, kontrakt z Dallas Mavericks.
Podczas Mistrzostw Europy 2013 Hiszpania z Calderónem w składzie zajęła trzecie miejsce.
25 czerwca 2014, wraz z Wayne’em Ellingtonem, Shane’em Larkinem, Samuelem Dalembertem i dwoma wyborami w drugiej rundzie draftu 2014, trafił do New York Knicks w zamian za Tysona Chandlera i Raymonda Feltona.
22 czerwca 2016 wraz z Robinem Lopezem oraz Jerianem Grantem trafił w ramach wymiany do Chicago Bulls, w zamian za Derricka Rose’a, Justina Holiday oraz wybór w drugiej rundzie draftu 2017. 7 lipca 2016 ponownie wziął udział w wymianie i trafił do wraz z dwoma wyborami w drugiej rundzie draftu trafił do Los Angeles Lakers, w zamian za prawa do Atera Majoka. 27 lutego 2017 został zwolniony przez klub.
1 marca 2017 podpisał umowę z Golden State Warriors do końca sezonu, po czym został zwolniony następnego dnia. 4 marca 2017 został powołany z listy zwolnionych przez klub Atlanty Hawks.
10 lipca 2017 został zawodnikiem Cleveland Cavaliers.
7 lipa 2018 zawarł po raz drugi w karierze kontrakt z Detroit Pistons.
4 listopada 2019 zakończył trwającą dwadzieścia lat karierę koszykarską. Po jej zakończeniu podjął pracę jako specjalny asystent dyrektora wykonawczego Związku Zawodowego Koszykarzy NBA.
Statystyki.
Statystyki w Lidze ACB.
Na podstawie.
Statystyki w Eurolidze.
Na podstawie.
Statystyki w NBA.
Na podstawie.
Życie prywatne.
W lipcu 2003 w Villanueva de la Serena wziął ślub ze swoją długoletnią partnerką Aną Hurtado. Małżonkowie mają trzech synów: Manuela (ur. 23 maja 2010), Jaime (ur. w 2012) oraz Gonzalo (ur. 20 maja 2014). Mieszka w Nowym Jorku.
W 2009 współprowadził działalność gospodarczą zajmującą się handlem organicznym mięsem.
W trakcie kariery koszykarskiej wielokrotnie angażował się w działalność UNICEF, uzyskując jako jeden z kilku koszykarzy tytuł ambasadora dobrej woli tej organizacji. Jest także ambasadorem organizacji Right to Play zajmującej się ochroną praw dzieci, przeciwdziałaniu chorobom jak AIDS, działaniami na rzecz równości płci oraz promowaniem zdrowego stylu życia, wykorzystując do tego w szczególności zajęcia sportowe.
Popularnie określany jest jako „"Calde"” lub „"Mister Catering"”.

</doc>
<doc id="767958" url="https://pl.wikipedia.org/wiki?curid=767958" title="I Liceum Ogólnokształcące im. Bolesława Krzywoustego w Słupsku">
I Liceum Ogólnokształcące im. Bolesława Krzywoustego w Słupsku

I Liceum Ogólnokształcące im. Bolesława Krzywoustego w Słupsku – jedna z najstarszych placówek oświatowych w Słupsku. Od wielu lat w ogólnopolskich rankingach szkół średnich szkoła zajmuje wysokie miejsca. W Słupsku liceum znajduje się w czołówce, na 1. miejscu (ranking czasopisma „Perspektywy” z 2022 roku).
Szkoła posiada 2 hale sportowe, 3 pracownie informatyczne, bibliotekę szkolną, radiowęzeł, organizuje zajęcia pozalekcyjne i dni okolicznościowe (m.in. Dzień Patrona Szkoły – powiązany z konkursem wiedzy o Bolesławie Krzywoustym; Dzień Fiński – konkurs wiedzy o Finlandii – zaprzyjaźnione miasto Vantaa; Dzień Niemiecki, Dni Sportu Szkolnego). Od 2001 roku /za sprawą ówczesnej klasy IIF – wych. J. Pietrak/ nową tradycją szkoły stały się Jarmarki Świąteczne organizowane już corocznie przed Świętami Bożego Narodzenia.
Szkoła ma również sukcesy sportowe, w roku szkolnym 2007/2008 drużyna koszykówki z I LO w słupsku została mistrzami Polski, a w roku szkolnym 2008/2009 zajęła 3 miejsce.
Na sztandarze szkoły widnieje hasło "Scientia est nostra vis" (Wiedza jest naszą siłą).
Historia.
Inicjatywę na rzecz utworzenia w Słupsku gimnazjum (czyli szkoły średniej, po ukończeniu której można było podjąć studia wyższe) podjęto w 1816 roku. Pertraktacje ciągnęły się latami. W roku 1848 stary budynek szkoły przy ulicy Łukasiewicza uległ spaleniu podczas pożaru (obecnie jest tam poczta). Decyzja o utworzeniu szkoły średniej w nowym miejscu zapadła 9 marca 1856 r. Miasto zdecydowało ulokować nową szkołę na tzw. kowalskiej łące, w rejonie zabudowywanym dopiero od początku XIX w. Z góry przyjęto, że fundamenty winny być mocne, a budynek okazały, z perspektywą użytkowania przez wiele lat. Sporządzono stosowne szkice i kosztorys budowlany na całkiem nowy obiekt, realizowany w nowym miejscu. Wmurowanie ostatniej, symbolicznej cegły i otwarcie obiektu nastąpiło 18 października 1859 roku. W pierwszym roku do nauki przystąpiło 293 uczniów (Słupsk w 1862 r. liczył 12700 mieszkańców). W budynku były odpowiednie warunki, klasy miały dobre oświetlenie. Obiekt zbudowany w stylu mauretańsko-neogotyckim zachował do dziś swój pierwotny wystrój. Wewnątrz - granitowe schody, ozdobne metalowe balustrady, dziewięć smukłych metalowych kolumn, podtrzymujących strop o mauretańskich łukach, głowice ozdobione liśćmi roślin o egipskim rodowodzie. Z czasem budynek lekko zmienił swój wygląd – ściany stały się kolorowe, usunięto część dekoracji (m.in. gzymsy). W roku 2006 oddano do użytku nową hale sportową. W lecie 2017 roku wykonano remont budynku. Przywrócono m.in. oryginalną, przedwojenną elewację.
Chór.
Największą wizytówką szkoły jest chór „Kantele” założony w 1987 r. przez Zofię Kurowską. Od 1992 roku asystenturę dyrygencką obejmował Andrzej Kurowski, a w 1998 r. prowadzenie chóru objął Roman Drozd. Chór był wielokrotnie nagradzany:
na Ogólnopolskim Konkursie Chórów a Cappella Dzieci i Młodzieży.
Obecnie dyrygentką „Kanteli” jest Jolanta Otwinowska.

</doc>
<doc id="767969" url="https://pl.wikipedia.org/wiki?curid=767969" title="Julius Berger FC">
Julius Berger FC

Julius Berger FC – nigeryjski klub piłkarski grający obecnie w drugiej lidze (w sezonie 2006 zajął 10. miejsce w Premier League i został zdegradowany). Klub ma siedzibę w mieście Lagos. Swoje mecze rozgrywa na stadionie Onikan Stadium, który może pomieścić 5.000 widzów.
Klub został założony w 1975 roku. Sukcesy odnosił głównie na przełomie XX i XXI wieku. Obecnie właścicielem klubu jest firma budowlana Julius Berger Construction Company.

</doc>
<doc id="767974" url="https://pl.wikipedia.org/wiki?curid=767974" title="Julius Berger">
Julius Berger



</doc>
<doc id="767975" url="https://pl.wikipedia.org/wiki?curid=767975" title="Przenośnik wałkowy">
Przenośnik wałkowy

Przenośnik wałkowy (zwany też "przenośnikiem rolkowym") jest urządzeniem do przemieszczania ładunków stałych o zwartej budowie, w którym ruch ładunku odbywa się po obracających się wałkach ustawionych równolegle. Przenośniki wałkowe wykorzystywane są w procesach technologicznych oraz w transporcie wewnątrzmagazynowym. 
Materiałem transportowanym są najczęściej opakowania zbiorcze takie jak kartony, paczki, pojemniki, skrzynie, palety lub pojedyncze elementy np. deski, akumulatory, książki, itp..
Materiał transportowany powinien mieć w miarę płaskie dno (lub użebrowane prostopadle do wałków), żeby uniknąć zaklinowania pomiędzy wałkami.
Budowa.
Przenośnik wałkowy składa się z dwóch równoległych burt w których zamocowane są wałki (prostopadle do burt). Burty połączone są ze sobą za pomocą wałków i/lub dodatkowych poprzeczek. Burty z rolkami zwykle umieszczone są na podporach.
Podstawowe parametry.
Podstawowe dane techniczne charakteryzujące przenośniki wałkowe:
Podział.
Przenośniki wałkowe dzielimy na:
Przenośniki wałkowe napędzane.
Przenośniki wałkowe napędzane służą do przemieszczania produktów w sposób wymuszony przez obracające się wałki.
Sposób napędzania wałków może być realizowany w następujący sposób:
Przenośniki wałkowe nienapędzane.
Przenośniki wałkowe nienapędzane (zwane też "grawitacyjnymi") służą do przemieszczania produktów za pomocą siły grawitacji lub przesuwania za pomocą wymuszenia z zewnątrz np. ręcznego. Często stosuje się je do magazynowania (buforowania) ładunków.
Przenośniki wałkowe kumulacyjne.
Przenośniki z rolkami ciernymi to urządzenia przeznaczone do płynnego transportu wewnętrznego tj. kompensowania, przyspieszania i opóźniania płyt i pakietów w płaszczyźnie poziomej. System ten umożliwia zachowanie płynności przepływu materiału oraz maksymalne wykorzystanie powierzchni transportowej w ciągu produkcyjnym.

</doc>
<doc id="767976" url="https://pl.wikipedia.org/wiki?curid=767976" title="Kolektor dolotowy">
Kolektor dolotowy

Kolektor dolotowy, kolektor wlotowy – element doprowadzający czynnik gazowy lub ciekły do maszyny lub urządzenia. 
Kolektor ma zwykle zadanie połączenia urządzeń pomocniczych (filtr, chłodnica, nagrzewnica) z silnikiem lub maszyną roboczą, a niekiedy również – między innymi – przyspieszenie czynnika (konfuzor), spowolnienie (dyfuzor), zawirowanie, zwiększenie lub zmniejszenie turbulencji, nadanie odpowiedniego kierunku dopływu.

</doc>
<doc id="767979" url="https://pl.wikipedia.org/wiki?curid=767979" title="Madhuri Dixit">
Madhuri Dixit

Madhuri Dixit Nene (ur. 15 maja 1967 w Bombaju) – indyjska aktorka filmowa.
Debiutem Madhuri był film "Abodh", który nie odniósł sukcesu. Producent i reżyser Subhash Ghai postanowił zrobić z niej gwiazdę (m.in. wykupił ośmiostronicową reklamę w pismach branżowych). Dzięki filmowi "Tezaab" (1988 rok) i piosence "Ek Do Teen" stała się rozpoznawalna. W roku 1991 otrzymała swoją pierwszą nagrodę Filmfare (indyjski odpowiednik filmowego Oskara) – Nagroda Filmfare dla Najlepszej Aktorki, za film "Dil". Kolejne jej filmy stawały się hitami i zapewniały jej kolejne nagrody Filmfare: ("Beta", "Hum Aapke Hain Koun...!"). W roku 1997 zagrała w filmie wyprodukowanym przez wytwórnię Yash Raj Films - "Dil To Pagal Hai" i otrzymała kolejną, czwartą już statuetkę Filmfare.
W roku 1999 wyszła za mąż za dr. Srirama Nene i ograniczyła występy w filmach. W 2002 roku w filmie "Devdas" zagrała rolę kurtyzany Chandramukhi, za którą otrzymała nagrodę Filmfare w kategorii Nagroda Filmfare dla Najlepszej Aktorki Drugoplanowej. Podczas kręcenia filmu okazało się, że jest w ciąży i po premierze rozstała się z filmem na 5 lat, żeby wychowywać dwóch synów (Ryan i Arin). W 2007 roku powróciła w filmie "".
Nagrody i nominacje.
Nagrody Filmfare Awards: 
1991 - Nagroda Filmfare dla Najlepszej Aktorki za film Dil
1993 - Nagroda Filmfare dla Najlepszej Aktorki za film Beta 
1995 - Nagroda Filmfare dla Najlepszej Aktorki za film Hum Aapke Hain Koun...! 
1998 - Nagroda Filmfare dla Najlepszej Aktorki za film Dil To Pagal Hai 
2003 - Nagroda Filmfare dla Najlepszej Aktorki Drugoplanowej za film Devdas 
Nominacje do Nagrody Filmfare Awards: 
1988 - Nominacja do Nagrody Filmfare Awards dla Najlepszej Aktorki za film Tezaab 
1989 - Nominacja do Nagrody Filmfare Awards dla Najlepszej Aktorki za film Prem Pratigya 
1991 - Nominacja do Nagrody Filmfare Awards dla Najlepszej Aktorki za film Saajan 
1993 - Nominacja do Nagrody Filmfare Awards dla Najlepszej Aktorki za film Khalnayak 
1994 - Nominacja do Nagrody Filmfare Awards dla Najlepszej Aktorki za film Anjaam 
1995 - Nominacja do Nagrody Filmfare Awards dla Najlepszej Aktorki za film Raja 
1995 - Nominacja do Nagrody Filmfare Awards dla Najlepszej Aktorki za film Yaraana 
2000 - Nominacja do Nagrody Filmfare Awards dla Najlepszej Aktorki za film Pukar 
2001 - Nominacja do Nagrody Filmfare Awards dla Najlepszej Aktorki Drugoplanowej Lajja 
2008 - Nominacja do Nagrody Filmfare Awards dla Najlepszej Aktorki za film Aaja Nachle 
Nagrody Star Screen Awards: 
1994 - Nagroda Star Screen Award dla Najlepszej Aktorki za film Hum Aapke Hain Koun...! 
1995 - Nagroda Star Screen Award dla Najlepszej Aktorki za film Raja 
1997 - Nagroda Star Screen Award dla Najlepszej Aktorki za film Mrityudand 
2002 - Nagroda Star Screen Award dla Najlepszej Aktorki Drugoplanowe za film Devdas 
Nominacje do Nagrody Star Screen Awards: 
2000 - Nominacja do Nagrody Star Screen Award dla Najlepszej Aktorki za film Pukar 
Nagrody Zee Cine Awards: 
1998 - Nagroda Zee Cine Award dla Najlepszej Aktorki za film Dil To Pagal Hai 
2002 - Nagroda Zee Cine Award dla Najlepszej Aktorki Drugoplanowej za film Lajja 
Nominacje do Nagrody Zee Cine Awards: 
2000 - Nominacja do Nagrody Zee Cine Award dla Najlepszej Aktorki za film Pukar
2003 - Nominacja do Nagrody Zee Cine Award dla Najlepszej Aktorki za film Devdas 
Nominacje do Nagrody IIFA Awards: 
2000 - Nominacja do Nagrody IIFA dla Najlepszej Aktorki za film Pukar

</doc>
<doc id="767981" url="https://pl.wikipedia.org/wiki?curid=767981" title="Preston Leslie">
Preston Leslie

Preston H. Leslie (ur. 8 marca 1819, zm. 7 lutego 1907) – amerykański polityk, dwudziesty szósty gubernator Kentucky. Urząd sprawował w latach 1871–1875.
Urodził się w hrabstwie Wayne rodzinnego stanu. Wygrał wybory po tym John White Stevenson, zrezygnował z urzędu, gdyż został senatorem. 
W 1887 roku prezydent Grover Cleveland, mianowal Lesliego gubernatorem Terytorium Montany. Sprawował ten urząd do 1889 r. Następnie został gubernatorem Dystryktu Attorney (1894–1898).
Pochowano go w Montanie. Na jego cześć nazwano hrabstwo Leslie w Kentucky.

</doc>
<doc id="767990" url="https://pl.wikipedia.org/wiki?curid=767990" title="Aino">
Aino

Aino (fin. "jedyna") – tragiczna postać z Kalevali, fińskiej sagi narodowej. 
Siostra Joukahainena. Gdy jej brat usłyszał o potędze śpiewaka run i zaklinacza Väinämöinena, postanowił wyzwać go na pojedynek. Jednak starszy i potężniejszy Väinämöinen pokonał go dzięki swej magii zatapiając go po sam czubek głowy w bagnie. Joukahainen w zamian za ocalenie życia obiecał Väinämöinenowi, że odda mu swą siostrę za żonę. Ta jednak nie była chętna wychodzić za starca, a idąc na spotkanie z nim nieszczęśliwie utonęła w morzu, zwabiona do niego przez trzy kąpiące się panny.
Motyw młodej dziewczyny wydanej za mąż wbrew woli jest typowy dla romantyzmu lub średniowiecza. Elias Lönnrot spisywał Kalevalę na podstawie starych ludowych wierszy i pieśni ("fin. runo ") Niewątpliwie uległ jednak inspiracji wieloma innymi motywami literackimi pochodzącymi z innych epok i kultur. Postać Aino przypomina np. polską legendę o "Wandzie, co nie chciała Niemca"

</doc>
<doc id="767995" url="https://pl.wikipedia.org/wiki?curid=767995" title="Epimeryzacja">
Epimeryzacja

Epimeryzacja – zmiana konfiguracji podstawników (interkonwersja) przy wyłącznie jednym centrum stereogenicznym związku chemicznego tworzącego diastereoizomery. Jest stanem pośrednim przekształcania się np. epimerów heksoz mających identyczne ugrupowanie przestrzenne podstawników przy pozostałych chiralnych atomach węgla, np. -glukozy i -mannozy. W środowisku zasadowym cukry te pozostają w równowadze za pośrednictwem pośredniej formy endiolowej.

</doc>
<doc id="768001" url="https://pl.wikipedia.org/wiki?curid=768001" title="Guniak czerwczyk">
Guniak czerwczyk

Guniak czerwczyk ("Amphimallon solstitiale") – gatunek chrząszcza z rodziny poświętnikowatych (Scarabaeidae) i podrodziny chrabąszczowatych (Melolonthinae).
Opis.
Postać dorosła z wyglądu przypomina chrabąszcza majowego lub kasztanowego, jest jednak od niego znacznie mniejsza, ma 14-18 mm długości. Od chrabąszcza różni się także czułkami złożonymi z dziewięciu członów, z których tylko trzy tworzą blaszki buławki. Barwa ciała miodowa, żółtobrunatna bądź brunatna. Głowa pokryta owłosieniem i nieregularnym punktowaniem. Przedplecze gęsto owłosione, przy czym krótsze włosy są wełniste i mają srebrzysty kolor. U samca owłosienie przedplecza jest bardziej wełniste i nieco dłuższe niż u samicy. Tarczka wełnisto owłosiona. Na pokrywach występują podłużne żeberka usztywniające i rzadko rozmieszczone, sterczące włosy. Pygidium pokryte bardzo długimi włosami. Golenie przednich nóg u samców z 1-2 zębami u samic z 3 zębami, ułatwiającymi grzebanie w ziemi.
Gatunek ten różni się od "Amphimallon ochraceum" dłuższymi włoskami na pygidium. Samiec guniaka czerwczyka różni się od "A. ochraceum" ponadto silniejszym owłosieniem tarczki, które przykrywa całą lub większą jej część oraz długimi i miękkimi szczecinkami na krawędziach pokryw. Od "A. falleni" samiec guniaka czerwczyka różni się wydłużonym "clavus", długości od 1,57 mm do ponad 2 mm, punktami na pygidium tarkowatymi czy zmarszczkowatymi (rzadko prostymi jak u "A. falleni"), a przednimi goleniami częściej jednozębnymi (u "A. falleni" przeważają osobniki z 2-3 zębami).
Biologia i ekologia.
Pojawia się mniej więcej od połowy czerwca, rzadko później, nawet do sierpnia, zwykle o zmierzchu. Postać dorosła mało wybredna pokarmowo, zjada liście zarówno roślin iglastych jak i liściastych. Wśród tych ostatnich najchętniej żeruje na wiklinie.
Samica wygrzebuje norkę w ziemi i składa do niej jaja. Czynność ta trwa cały dzień. Wieczorem norkę opuszcza i odlatuje aby żerować. Prawdopodobnie po kolejnym zapłodnieniu czynność powtarza. Wkrótce potem ginie. Pędraki żyją 2-3 lata w ziemi i odżywiają się korzeniami roślin, głównie trawiastych. Osiągają 30 mm długości. Od innych gatunków pędraków żukowatych można je odróżnić po układzie włosków na środkowej części, dolnej strony ostatniego segmentu. Występujące tam włoski tworzą dwie gęste, równoległe linie, łukowato rozchodzące się na boki. Przepoczwarczenie następuje płytko pod powierzchnią ziemi. 
W leśnictwie, rolnictwie i ogrodnictwie, ze względu na coraz rzadsze występowanie, szkodnik o lokalnym znaczeniu gospodarczym. Większe szkody mogą wyrządzać larwy wśród młodych roślin, głównie w burakach cukrowych i lnie. 
Rozprzestrzenienie.
Rozprzestrzeniony w większej części Europy (z wyjątkiem północy) i Syberii. Sięga do Mongolii i Korei. W Polsce szeroko rozpowszechniony, najpospolitszy "Amphimallon".

</doc>
<doc id="768003" url="https://pl.wikipedia.org/wiki?curid=768003" title="Nizina Naddunajska">
Nizina Naddunajska

 

</doc>
<doc id="768004" url="https://pl.wikipedia.org/wiki?curid=768004" title="Lesotho Defense Force Maseru">
Lesotho Defense Force Maseru

Lesotho Defense Force Maseru – klub piłkarski ze stolicy Lesotho, Maseru. Zespół ośmiokrotnie zdobywał krajowy championat - w 1987, 1990, 1994, 1997, 1998, 1999, 2001 i 2004. Dbał on o rozwój talentów piłkarzy, takich jak Malefetsane Pheko, Lebajoa Mphongoa czy Ranchobe Thulo.

</doc>
<doc id="768006" url="https://pl.wikipedia.org/wiki?curid=768006" title="Aliens vs. Predator 2">
Aliens vs. Predator 2

Aliens versus Predator 2 (ew. Aliens vs. Predator 2) – gra komputerowa stworzona przez studio Monolith i wydana przez Sierrę w 2001 roku. Dystrybucją zajął się Fox Interactive. Gra jest kontynuacją "Aliens versus Predator" z 1999 roku, która luźno opierała się na seriach filmów "Obcy" oraz "Predator". Podobnie jak poprzedniczka, Aliens vs. Predator 2 jest FPSem, który daje możliwość wyboru pomiędzy trzema rasami: ludzi, obcych i predatorów, z których każda posiada własny odrębny zestaw broni i możliwości. Wątki każdej z nacji splatają się w fabule gry na planecie LV-1201. Do stworzenia gry użyto rozbudowanej wersji silnika Lithtech 2.2 nazwanego Lithtech Talon.

</doc>
<doc id="768007" url="https://pl.wikipedia.org/wiki?curid=768007" title="Coenraad Jacob Temminck">
Coenraad Jacob Temminck

Coenraad Jacob Temminck (ur. 31 marca 1778 w Amsterdamie, zm. 30 stycznia 1858 w Lisse) – holenderski zoolog oraz arystokrata. Był także pierwszym dyrektorem Narodowego Muzeum Naturalnego w Lejdzie od roku 1820 aż do śmierci.
Temminck przez całe życie zajmował się zwierzętami; badał głównie ptaki – jego dzieło pt. "Manuel d'ornithologie, ou Tableau systematique des oiseaux qui se trouvent en Europe", wydane w 1815 było podstawą ornitologii przez wiele kolejnych lat. Zajmował się również wieloma innymi zwierzętami i opisał wiele ich gatunków, głównie występujących w obszarze Oceanu Spokojnego oraz Oceanu Indyjskiego, Indii oraz Azji Południowo-Wschodniej.
Opisał m.in. takie gatunki jak łuskowiec stepowy, japoński krab pacyficzny czy biegus mały (większość z nich została nazwana jego imieniem).

</doc>
<doc id="768008" url="https://pl.wikipedia.org/wiki?curid=768008" title="Numer ubezpieczenia społecznego w Stanach Zjednoczonych">
Numer ubezpieczenia społecznego w Stanach Zjednoczonych

Numer ubezpieczenia społecznego (ang. "Social Security number", skrót "SSN") – w Stanach Zjednoczonych dziewięciocyfrowa liczba przypisywana:
Numer jest nadawany przez Administrację Ubezpieczenia Społecznego (ang. "Social Security Administration", skrót "SSA"), agencję rządu federalnego, odpowiednika polskiego Zakładu Ubezpieczeń Społecznych.
Wykorzystywany jest celem gromadzenia informacji o ubezpieczonych dla ustalania podstawy wymiaru składki ubezpieczeniowej oraz przysługujących świadczeń zdrowotnych. Choć "de iure" numer służy identyfikacji podatkowej, to "de facto" stał się podstawowym numerem do identyfikacji obywateli przez państwo w ogóle. Do otrzymania numeru SSN służy specjalny formularz SS-5.
Historia.
Po raz pierwszy numery Social Security (SSN) zostały nadane przez administrację SSA w listopadzie 1936 r. w ramach programu New Deal, na podstawie uchwalonej w 1935 r. ustawy "Social Security Act".
Do roku 1986 obywatele najczęściej nie posiadali numeru ubezpieczenia społecznego przed ukończeniem 14. roku życia, ponieważ numer służył ustalaniu dochodów, a dzieci w tym wieku miały znikomy dochód. Jednakże w wyniku reform podatkowych w 1986 i 1990 roku osoby powyżej 1. roku życia mogą nie być uznane przez Internal Revenue Service w zeznaniu podatkowym, jeżeli nie mają SSN. Od tego czasu wielu rodziców wnioskuje o nadanie numeru swoim dzieciom wkrótce po ich urodzeniu.
Cele rejestracji SSN.
Pierwotnie numer ubezpieczenia społecznego w Stanach Zjednoczonych (SSN) służył wyłącznie prześledzeniu kwestii księgowych ubezpieczenia społecznego danej jednostki. Później zaczął być używany jako unikatowy identyfikator osób w USA.
Również inne rodzaje ewidencji publicznej prowadzonej w USA (np. rejestr zatrudnionych, rejestr patentowy, spis studentów, spis dłużników) czasami odwołują się do numeru ubezpieczenia społecznego.
Zgodnie z ustawą "Internal Revenue Code" (główną federalną ustawą podatkową), numer ubezpieczenia społecznego wykorzystywany jest również jako federalny numer identyfikacji płatników podatków, poza wyjątkami określanymi przez Sekretarza Skarbu (26 United States Code § 6109(d)).
Kradzież tożsamości.
SSN jest bardzo często narzędziem kradzieży tożsamości, ponieważ często służy jako sposób identyfikacji osoby w ogóle (wykraczając poza cele ubezpieczeniowe) oraz równie często traktowany jest jako sposób uwierzytelniania. Przede wszystkim instytucje finansowe wymagają podania numeru SSN do założenia rachunku bankowego, karty kredytowej czy udzielenia pożyczki.
Przyczyną kontrowersji wokół użycia numeru ubezpieczenia społecznego do różnych celów jest to, że w Stanach Zjednoczonych Ameryki nie istnieje dokument tożsamości (na poziomie federalnym), natomiast sama karta ubezpieczenia społecznego nie zawiera żadnego rodzaju danych biometrycznych, które pozwoliłyby w niezbędnym zakresie ustalać, czy osoba posługująca się danym SSN jest rzeczywiście przypisana do tego SSN, bez odwoływania się do głębszej dokumentacji (co również można oszukać poprzez wcześniejsze podszywanie się pod cudzy SSN). Kongres proponował, że nowe prawo federalne zaostrzy zasady używania numeru SSN do identyfikacji osób oraz wykluczy jego użycie do celów komercyjnych (np. przez pośredników mieszkaniowych).
Budowa numeru.
Numer ubezpieczenia społecznego w USA jest dziewięciocyfrową liczbą, sformułowaną w trzech częściach oddzielonych dywizem, w formacie „111-11-1111”.
Numer obszaru.
Pierwsza część numeru to "area number" („numer obszaru”) przypisywana według klucza geograficznego. Przed 1975 r. karty ubezpieczeniowe były nadawane przez lokalne biura ubezpieczenia społecznego na terenie całego kraju, stąd numer obszaru reprezentował kod przypisany biuru, które wydało kartę ubezpieczeniową. To z kolei biuro nie musiało koniecznie obejmować swoją właściwością miejsca zamieszkania składającego wniosek o wydanie karty (numeru) (można było złożyć wniosek w którymkolwiek biurze na terenie kraju).
Począwszy od roku 1972, kiedy SSA zaczęła przypisywać numery SSN i wydawać karty centralnie ze swojej siedziby w Baltimore, numer obszaru jest przypisywany w powiązaniu z kodem pocztowym ZIP tego obszaru, który został podany jako adres do korespondencji wnioskującego o wydanie karty ubezpieczenia społecznego, przy czym adres korespondencyjny nie musi być tożsamy z miejsce zamieszkania. W związku z tym, numer obszaru SSN nie musi reprezentować stanu zamieszkiwanego przez ubezpieczonego, zarejestrowanego tak przed, jak po 1972 r.
Generalnie, numery obszarów SSN zostały ponumerowane zaczynając od stanów północno-wschodnich (ang. ), wzrastają w kierunku zachodnim, stąd osoby z wschodniego wybrzeża mają numery SSN najniższe, a te z wybrzeża zachodniego – najwyższe. W razie wyczerpania się danego numeru obszaru (tj. gdy przypisano wszystkie możliwe numery SSN zaczynające się tym numerem obszaru), dane terytorium otrzymuje inny wolny numer obszaru, w związku z czym jeden obszar może mieć kilka niesąsiadujących ze sobą numerów.
Numer grupy.
Środkowe dwie cyfry nazywane są "group number" (numer grupy). Nie mają one żadnego znaczenia związanego z położeniem geograficznym ani jakimikolwiek innymi rodzajami rejestrowanych danych, a oficjalnie służą zwykłej, kolejnej numeracji, tak jak część trzecia (rozdzielenie graficzne tych części jest tylko ułatwieniem).
Powstała jednak teoria, że dwie środkowe cyfry kryją etniczne pochodzenie osoby (takie jak kolor skóry, pochodzenie przodków itd.). Jest to jednak w całości miejska legenda.
Numery grupowe mają zakres od 01 do 99. Jednakże nie są wykorzystywane w sposób ciągły. W celach administracyjnych numery grupy przypisywane są w następującej kolejności:
Przykładowo, numer grupowy 98 będzie wykorzystany wcześniej niż numer grupowy 11.
Numer seryjny.
Ostatnie cztery cyfry nazywane są po prostu "serial numbers" („numer seryjny” lub „liczby seryjne”) i nadawane są po kolei (według daty rozpatrzenia wniosku) od 0001 do 9999.
Poprawność SSN.
Obecnie nie istnieją ważne numery SSN z numerem obszaru 773 lub większym. Największym kodem "area number", jaki nadała administracja SSA, jest numer 772.
Administracja Ubezpieczenia Społecznego publikuje ostatni numer grupy używany w danej chwili dla każdego numeru obszaru. Ponieważ numery grupowe przydzielane są w ściśle określony i przewidywalny (lecz skomplikowany) sposób, możliwe jest rozpoznanie, czy użyty przez kogoś numer SSN nie zawiera nieprawidłowego numeru grupy. Nawet jednak to nie pozwala na (szybkie) wykrycie kradzieży tożsamości, przy posługiwaniu się publicznie dostępnymi informacjami.
SSN unieważnione z powodu reklam.
Użycie numeru SSN w reklamie wobec publiczności jest podstawą do jego unieważnienia oraz do nadania osobie, która go dotychczas miała, nowego numeru SSN.
Jeden z najbardziej znanych takich przypadków miał miejsce w 1938 roku, gdy producent portfeli – spółka "E.H. Ferree" z siedzibą w Lockport, postanowił wypromować swoją ofertę pokazując jak karta ubezpieczenia społecznego idealnie pasuje do kieszonek w ich produktach. Użyto w tym celu przykładową (fikcyjną) kartę, którą wkładano do każdego sprzedawanego portfela (najwięcej sprzedała spółka F.W. Woolwortha). Wiceprezes producenta portfeli, konstruując pierwowzór karty ubezpieczeniowej, użył jednak istniejącego numeru SSN „078-05-1120” – numeru ubezpieczenia społecznego swojej sekretarki, którą była Hilda Whitcher.
Pomimo tego, że karty zostały zadrukowane w kolorze czerwonym (a wówczas używany był kolor niebieski), miały w rzeczywistości nieco inne wymiary niż prawdziwe karty, a w poprzek wydrukowany został napis „Specimen”, to wiele osób przy wykonywaniu różnych obowiązkowych czynności, wymagających podania ich własnego SSN, użyło w istocie numer SSN Hildy Whitcher, pracownicy firmy "E.H. Ferree" (trzeba zaznaczyć, że były to pierwsze lata masowego wprowadzenia obowiązku posługiwania się numerem SSN w wielu sprawach administracyjnych).
Po pewnym czasie okazało się, że numerem tym posłużyło się ponad 40 tysięcy osób, podając go za numer własny. Administracja SSA musiała sporządzić kolejną kampanię reklamową, tym razem dowodząc niepoprawności użycia tego numeru. Natomiast Hildzie Whitcher przydzielono nowy SSN. Numer „078-05-1120” pozostawał w użyciu aż do 1977 r. przez 12 różnych osób.
Podstawa prawna.
Podstawą prawną funkcjonowania SSN jest § 205(c)(2) federalnej ustawy o ubezpieczeniu społecznym, skodyfikowany jako § 405(c)(2) United States Code.

</doc>
<doc id="768011" url="https://pl.wikipedia.org/wiki?curid=768011" title="Shkhara">
Shkhara



</doc>
<doc id="768013" url="https://pl.wikipedia.org/wiki?curid=768013" title="Tenchi">
Tenchi



</doc>
<doc id="768019" url="https://pl.wikipedia.org/wiki?curid=768019" title="SSN">
SSN

SSN może oznaczać skrót trzyliterowy o następującym znaczeniu: 

</doc>
<doc id="768020" url="https://pl.wikipedia.org/wiki?curid=768020" title="Klub profesora Tutki">
Klub profesora Tutki

Klub profesora Tutki – polski serial telewizyjny, który powstał na podstawie serii opowiadań Jerzego Szaniawskiego o profesorze Tutce.
W latach 1966–1968 powstało 14 odcinków tego serialu (w 1966 odcinki 1–5, w 1968 odc. 6–14). Scenariusz i reżyseria – Andrzej Kondratiuk.
Obsada.
Obsada poszczególnych odcinków:

</doc>
<doc id="768022" url="https://pl.wikipedia.org/wiki?curid=768022" title="Wacław Gluth-Nowowiejski">
Wacław Gluth-Nowowiejski

Wacław Gluth-Nowowiejski (ur. 10 czerwca 1926 w Warszawie) – polski publicysta, powstaniec warszawski, żołnierz zgrupowania Żmija Armii Krajowej.
Życiorys.
Syn Alojzego i Marii z d. Kasza. W 1944 w ramach tajnego nauczania zdał maturę w Liceum im. Stanisława Staszica w Warszawie. Podczas powstania warszawskiego w stopniu kaprala podchorążego dowodził drużyną zgrupowania „Żmija” na Żoliborzu. 14 września został ranny podczas walk na Marymoncie. Jako jeden z dwóch rannych ocalał z masakry urządzonej przez Niemców w powstańczym punkcie sanitarnym przy ul. Rajszewskiej 12. Ukrył się wtedy w piwnicy jednego z okolicznych domów, gdzie pozostawał do połowy listopada 1944. Miał trzech starszych braci, wszyscy zginęli podczas okupacji hitlerowskiej lub w powstaniu.
Od listopada 1948 za przynależność do Armii Krajowej przebywał w komunistycznym więzieniu. Został zwolniony w 1953. W 1983 wspomagał realizację filmu dokumentalnego "Sceny z powstania warszawskiego". Jest autorem wielu publikacji na temat Warszawy w latach okupacji.
W 2019 został odznaczony Medalem Stulecia Odzyskanej Niepodległości.

</doc>
<doc id="768024" url="https://pl.wikipedia.org/wiki?curid=768024" title="Pierandrea Matthioli">
Pierandrea Matthioli

Pierandrea Matthioli (też: Pietro Andrea Matthioli, Mattioli, Matthiole, Matthiolus; ur. w Sienie 12 marca 1501 - zm. w Trydencie w 1578) – włoski naturalista – botanik i lekarz okresu renesansu.
Życiorys.
Jego rodzicami byli Francesco Matthioli, lekarz, i Lucrezia Buoninsegna. Jeszcze w dzieciństwie wraz z rodziną przeniósł się do Wenecji, gdzie jego ojciec podjął praktykę lekarską. Ojciec chciał z niego uczynić prawnika, jednak Pierandrea zdecydował się studiować medycynę. Po ukończeniu w 1523 r. uniwersytetu w Padwie rozpoczął praktykę lekarską w swym rodzinnym mieście, aby wkrótce przenieść się do Perugii, gdzie uzupełnił studia z zakresu chirurgii, a następnie do Rzymu.
W 1527 r. wyjechał do Trydentu, gdzie ożenił się i objął posadę osobistego medyka tamtejszego biskupa, księcia Bernardo di Clès. Tu cały wolny czas poświęcał botanice. Studiował florę doliny Adygi i wznoszących się nad nią Dolomitów. Często przebywał w Val di Non (ówczesna Valle Anania), wiele czasu spędzał na wycieczkach w masyw Monte Baldo. W rozmowach z mieszkańcami poszerzył znacznie swą wiedzę na temat właściwości leczniczych występujących tu roślin. Swemu możnemu pracodawcy zadedykował traktat "De morbo gallico" (1535) i wierszowany poemat "Il Magno Palazzo del Cardinale di Trento" (1539), napisany z okazji wizyty w Trydencie króla Czech Ferdynanda. Po śmierci biskupa (1539) przeniósł się do Clès, a następnie z braku środków do życia – do Gorycji (pn.-wsch. Włochy, obecnie nad granicą Słowenii), gdzie objął funkcję medyka miejskiego. Tu kontynuował swoje obserwacje botaniczne i przekładał z greki "Materia Medica" Dioskurydesa.
W 1555 r. został mianowany osobistym lekarzem arcyksięcia Ferdynanda, syna ówczesnego cesarza rzymsko-niemieckiego Ferdynanda I z dynastii Habsburgów. Przyjechał do Pragi, gdzie m.in. zajął się rozbudową ogrodów cesarskich, do których sprowadził wiele nieznanych tu wcześniej roślin (m.in. tulipany, narcyzy i hiacynty). Podczas wojny z Turcją w 1556 r. wraz z arcyksięciem przebywał na Węgrzech. Gdy Ferdynand I zmarł w 1564 r., Matthioli został nadwornym medykiem jego następcy, cesarza Maksymiliana II. Ostatnie lata swego życia Pierandrea Matthioli spędził w Innsbrucku i Weronie i – podobnie jak inny, współczesny mu botanik Alp, Konrad Gesner – zmarł na dżumę w styczniu lub lutym 1577 r. podczas pobytu w Trydencie.
Historycy nauki nie wystawiają Matthioliemu zbyt pochlebnej opinii jeśli idzie o cechy jego charakteru. Pracował szybko, lecz znacznie mniej dokładnie niż np. współczesny mu Gesner, niejednokrotnie niepotrzebnie przyspieszając edycję swych dzieł. Zyskując możnych mecenasów w osobach dwóch kolejnych cesarzy, Matthioli – nie umniejszając nic jego wiedzy – stał się zarozumiały i autorytarny. Czytając uważnie przedmowy do kolejnych wydań "Komentarzy" widzi się człowieka żywiołowo reagującego na wszelką krytykę ze strony swoich adwersarzy, zarzucającego im pychę, głupotę i fałszerstwa.
Publikacje.
Główną publikacją Matthioliego były "Comentarii in sex libros Pedonii Dioscoridis Anarzabei de medica materi" – krytyczna analiza dzieła greckiego lekarza w służbie cesarzy rzymskich, żyjącego w I w. n.e. Pedaniosa Dioskurydesa. Dioskurydes opisał w nim kilkaset gatunków roślin leczniczych, wprowadzając w ten sposób ziołolecznictwo do „oficjalnej” medycyny. W analizie tej zawarł Matthioli dużo własnych obserwacji dotyczących flory alpejskiej, zwłaszcza z południowej części Alp, w tym wielu niezbadanych dotąd roślin z terenu Tyrolu. Znajdziemy tam m.in. rysunki i opisy takich roślin, jak goryczka żółta ("Gentiana lutea"), goryczka purpurowa ("Gentiana purpurea"), cyklamen, czyli fiołek alpejski ("Cyclamen europaeum"), ciemnogłów wąskolistny ("Nigritella nigra") czy powszechnie dziś znana szarotka alpejska ("Leontopodium alpinum"). Uczony zamieścił tam również wyniki swoich obserwacji dotyczących występowania w różnych rejonach Alp świerka, jodły, modrzewia oraz stanowisk limby w okolicach Innsbrucka. Podczas pobytu w Pradze, korzystając z cesarskiej poczty Matthioli nawiązał szerokie kontakty z wieloma botanikami z całej Europy, od których otrzymywał okazy roślin, a także ich nasiona i sadzonki. Pomocą służył mu przyjaciel, Luca Ghini oraz lekarz ambasadora Turcji, od którego botanik otrzymywał rośliny z Bliskiego Wschodu.
Pierwsze wydanie dzieła Matthioliego – napisane po włosku i znane pod nazwą "Discorsi" – wyszło w 1544 r. w Wenecji, jeszcze bez ilustracji. Autor zadedykował je kardynałowi Cristoforo Madruzzo, biskupowi Trydentu i Bressanone. Kolejne wydania pojawiały się corocznie od 1548 do 1552 r. Pierwsze przetłumaczone na łacinę i liczące ok. 500 rycin wydanie ukazało się w Wenecji w 1554 r. Było zadedykowane cesarzowi Ferdynandowi I Habsburgowi. W następnych latach ukazało się szereg kolejnych wydań, zawierających liczne, coraz większe i coraz precyzyjniejsze obrazy opisywanych roślin (maksymalnie do ok. 1200 rycin). Później pojawiły się tłumaczenia na język francuski (1561 r.), czeski (1562 r.) i niemiecki (1563 r.). Ostatnie wydanie wyszło w 1744 r. – a więc w 200 lat po pierwodruku. Łącznie w 61 wydaniach wyszły ok. 32 tysiące egzemplarzy.
Najważniejszym wydaniem było prawdopodobnie to, które – w języku łacińskim – pojawiło się w 1571 r. pod nazwą "Compendium de Plantis Omnibus una cum Earum Iconibus". Matthioli włączył w nie – zgodnie z panującym wówczas zwyczajem – pracę pt. "Viaggio del Monte Baldo" aptekarza i naturalisty z Werony, Francesco Calzolariego. Zamieszczony w nim opis przebogatej flory masywu Monte Baldo, wznoszącego się na wschodnim brzegu jeziora Garda, dał decydujący impuls do rozwoju nauk botanicznych w całej ówczesnej Italii.
Pamięć po Matthiolim.
Nazwisko Matthioliego zostało uwiecznione w łacińskiej nazwie rodzaju lewkonia ("Matthiola") oraz w nazwie gatunkowej zarzyczki górskiej ("Cortusa matthioli" L.). Nazwę gatunkową "matthioli" wprowadził w XVIII w. twórca współczesnego systemu klasyfikacji organizmów, Karol Linneusz.

</doc>
<doc id="768027" url="https://pl.wikipedia.org/wiki?curid=768027" title="Choroba McArdle’a">
Choroba McArdle’a

Choroba McArdle’a, glikogenoza typu V, GSD V – choroba genetyczna, dziedziczona autosomalnie recesywnie. Dotyka ona średnio jedną na 100–167 tys. osób. Choroba spowodowana jest niedoborem enzymu – mięśniowej fosforylazy glikogenowej. Polega na nadmiernym gromadzeniu glikogenu w mięśniach.
Została odkryta w 1951 r. przez Briana McArdle’a z Guy's Hospital w Londynie.
Najczęstszą mutacją występującą w populacji białej (ang. Caucasian population) jest tranzycja cytozyny w tyminę (p.R50X) powodująca przedwczesną terminację translacji. Drugą, pod względem częstości występowania, jest mutacja p.G205S skutkująca wytworzeniem nieaktywneego enzymu.
Mimo obniżonej zdolności do podejmowania aktywności fizycznej przez pacjentów, współczesne metody leczenia obejmują odpowiednio dobrany, regularny i nieforsowny trening. Obiecujące wydają się także wyniki badań wstępnych z użyciem walproinianu sodu, który wykazuje właściwości regulatorowe wobec aktywności fosforylazy glikogenu.

</doc>
<doc id="768029" url="https://pl.wikipedia.org/wiki?curid=768029" title="Glikogenoza typu V">
Glikogenoza typu V



</doc>
<doc id="768031" url="https://pl.wikipedia.org/wiki?curid=768031" title="GSD V">
GSD V



</doc>
<doc id="768034" url="https://pl.wikipedia.org/wiki?curid=768034" title="Conservatoire national des arts et métiers">
Conservatoire national des arts et métiers

Conservatoire national des arts et métiers (Cnam) – uczelnia wyższa zaliczana do grona "grand établissement" założona w Paryżu w czasie rewolucji francuskiej 10 października 1794 r. Po raz pierwszy propozycja utworzenia tego typu instytucji została wysunięta przez opata Henriego Grégoire'a. Jako siedzibę otrzymało budynki zlikwidowanego w rezultacie rewolucyjnych represji klasztoru benedyktynów i przyległego kościoła św. Marcina.
Twórcy Conservatoire National des Arts et Métiers stawiali przed tą instytucją cele edukacyjne, co przejawiało się wyraźnie w już samej nazwie. Miała to być uczelnia służąca kształceniu młodzieży, zwłaszcza rzemieślniczej, dla której gromadzone zbiory były pewnego rodzaju pomocą naukową, a równocześnie przykładami godnych naśladowania osiągnięć sztuki, rzemiosła i przemysłu. Koncepcja ta odpowiadała hasłom epoki Oświecenia: uznaniu dla wiedzy i dążeniu do rozwoju wytwórczości.
Profil instytucji, nadany w XVIII stuleciu dotrwał w zasadzie do czasów nam współczesnych, z tym że rozwijające się zbiory spowodowały wyodrębnienie muzeum techniki Musée des arts et métiers. 

</doc>
<doc id="768035" url="https://pl.wikipedia.org/wiki?curid=768035" title="Jose Calderon">
Jose Calderon



</doc>
<doc id="768036" url="https://pl.wikipedia.org/wiki?curid=768036" title="José Manuel Calderón">
José Manuel Calderón



</doc>
<doc id="768039" url="https://pl.wikipedia.org/wiki?curid=768039" title="Social Security number">
Social Security number



</doc>
<doc id="768043" url="https://pl.wikipedia.org/wiki?curid=768043" title="Żołnierz Wolności">
Żołnierz Wolności

Żołnierz Wolności – gazeta ludowego Wojska Polskiego, wydawana w latach 1943–1991.
Dziennik został założony z inicjatywy polskich komunistów skupionych w Związku Patriotów Polskich dla potrzeb propagandowych formującej się 1 Dywizji Piechoty im. Tadeusza Kościuszki, w Sielcach nad Oką w ZSRR. Nazwa nawiązywała do gazety, która pod tą właśnie nazwą towarzyszyła Polakom walczącym po stronie rządu republikańskiego w Hiszpanii w Brygadach Międzynarodowych.
Pierwszy numer ukazał się 12 czerwca 1943 roku. Redakcja gazety opublikowała co najmniej pięć „Dodatków Religijnych” opracowanych przez kapelana dywizji, ks. mjr. Wilhelma Kubsza. Jednorazowy nakład gazety wynosił 2 tys. egzemplarzy. 25 kwietnia 1944 roku redakcja i drukarnia Gazety 1 Polskiej Dywizji Piechoty im. Tadeusza Kościuszki przeniosła się do Sum, gdzie dwa dni później wydała pierwszy numer „Głosu Żołnierza” – Gazety Armii Polskiej.
W 1945, już w Polsce, zmienia nazwę na „Polska Zbrojna”.
Od dnia 22 lipca 1950 roku gazeta ukazywała się pod pierwotnym tytułem „Żołnierz Wolności”.
Obok problematyki wojskowej prezentował oficjalne stanowisko partii – uważany był za drugą, obok „Trybuny Ludu”, najważniejszą tubę propagandową rządzących Polską komunistów. Po marcu 1968, w okresie pierwszej „Solidarności” oraz stanu wojennego reprezentował linię partyjnego „betonu”.
W 1986 rozpoczęto wydawanie dodatku do pisma zatytułowanego „IKS – Informatyka, Komputery, Systemy”, poświęconego głównie mikrokomputerom ośmiobitowym.
W 1991 tytuł znów zmieniono na „Polska Zbrojna”.
Odznaczenia.
W 1963 gazeta Wojska Polskiego „Żołnierz Wolności” została odznaczona Orderem Krzyża Grunwaldu III klasy "za całokształt działalności w 20-leciu".
W 1976 roku redakcja „Żołnierza Wolności” została odznaczona Orderem Sztandaru Pracy I klasy.

</doc>
<doc id="768046" url="https://pl.wikipedia.org/wiki?curid=768046" title="Jan Nepomucen Deszkiewicz-Kundzicz">
Jan Nepomucen Deszkiewicz-Kundzicz

Jan Nepomucen Deszkiewicz-Kundzicz, właśc. Jan Nepomucen Kundzicz (ur. 4 lub 7 lipca 1796 na Litwie, zm. 15 czerwca 1869 w Łańcucie) – polski ksiądz rzymskokatolicki, magister teologii Uniwersytetu Wileńskiego (1824), publikował prace na temat gramatyki polskiej.
Życiorys.
Syn Franciszka i Marii, bratanek biskupa sufragana trockiego Tadeusza Kundzicza. Około 1830 był dziekanem i proboszczem w Oszmianie. Od 1849 członek Towarzystwa Naukowego w Krakowie. Uczestnik powstania listopadowego. Po jego upadku przedostał się do Galicji, do listopada 1833 pracował w bibliotece Ossolińskich (Ossolineum) we Lwowie. Później schronił się w Łańcucie u hr. Alfreda Potockiego, który przyjął go w charakterze nauczyciela swoich dzieci oraz bibliotekarza. Tam też przybrał nazwisko Deszkiewicz. Został pochowany na cmentarzu komunalnym w Łańcucie.
Pracując w bibliotece ordynacji Potockich w Łańcucie, rozpoczął ożywioną działalność pisarską, zwłaszcza w dziedzinie gramatyki polskiej. Prace drukowane: "Rozprawa o języku polskim i jego gramatykach" (Lwów 1843), "Gramatyka języka polskiego" (Rzeszów 1846), "Zbiór odpowiedzi recenzentom gramatyki języka polskiego" (Lwów 1853), "O pisownictwie polskim" (Kraków 1869). Prace te, pełne fantastycznych pomysłów (np. przywrócenia w języku polskim liczby podwójnej), nie przedstawiały żadnej realnej wartości i były surowo oceniane już przez jemu współczesnych. Próbował ponadto sił w poezji i dramacie (komedia "Lelum po Lelum" druk. w Zakładzie Ossolińskich). Wszystkie jego prace, zarówno opublikowane drukiem, jak i pozostałe w rękopisach przekazał Bibliotece Jagiellońskiej, gdzie do dziś się znajdują.

</doc>
<doc id="768048" url="https://pl.wikipedia.org/wiki?curid=768048" title="Tadeusz Maślonkowski">
Tadeusz Maślonkowski

Tadeusz Maślonkowski ps. "Sosna" (ur. 10 grudnia 1921 w Grudziądzu, zm. 8 sierpnia 1944 w Warszawie) – polski harcmistrz, podporucznik, żołnierz Armii Krajowej, podczas powstania warszawskiego dowódca III drużyny w II plutonie „Alek” kompanii „Rudy” batalionu „Zośka”. Był przełożonym Krzysztofa Kamila Baczyńskiego.
Życiorys.
Uczył się w Gimnazjum Humanistycznym im. Sobieskiego w Grudziądzu. W Związku Harcerstwa Polskiego należał do 8 Pomorskiej Drużyny Harcerskiej
im. Zawiszy Czarnego (tzw. „Błękitna Ósemka"). Podczas okupacji niemieckiej znalazł się w Warszawie i wstąpił do Szarych Szeregów.
Zginął 8 sierpnia podczas próby niesienia pomocy koledze z drużyny sierż. pchor. Henrykowi Petryce rannemu podczas obrony cmentarza ewangelickiego. Pochowany wraz z nim na Powązkach Wojskowych w kwaterach żołnierzy batalionu „Zośka” (kwatera A20-2-26). Odznaczony Orderem Virtuti Militari i Krzyżem Walecznych.
Upamiętnienie.
Grudziądzki V Szczep „Żywioły” Związku Harcerstwa Polskiego nosi jego imię. W Grudziądzu u zbiegu ulic Focha i Maślonkowskiego znajduje się jego pomnik; odsłonięto go 28 września 2006.

</doc>
<doc id="768051" url="https://pl.wikipedia.org/wiki?curid=768051" title="Racjonalizm metodologiczny">
Racjonalizm metodologiczny



</doc>
<doc id="768052" url="https://pl.wikipedia.org/wiki?curid=768052" title="Brian McArdle">
Brian McArdle

Brian McArdle (ur. 19 kwietnia 1911 w Londynie, zm. 1 sierpnia 2002) – angielski pediatra, odkrywca jednej z chorób spichrzeniowych glikogenu – glikogenozy typu V, nazwanej na jego cześć chorobą McArdle’a.
W 1951 opublikował roku pracę naukową pt.: "Myopathy due to a defect in muscle glycogen breakdown". Opisał w niej młodego mężczyznę, u którego przez całe życie występowały wysiłkowe bóle i sztywność mięśni - objawy, które poprzedni lekarze uznali za wymyślone. Schorzenie to znane jest obecnie jako glikogenoza typu V. 

</doc>
<doc id="768056" url="https://pl.wikipedia.org/wiki?curid=768056" title="Mont Dolent">
Mont Dolent

Mont Dolent (wł. "Monte Dolent"; 3820 m n.p.m.) – szczyt w Alpach Zachodnich, w Masywie Mont Blanc, w grupie górskiej Argentiére. Uznawany za zwornikowy szczyt dla granic Francji, Szwajcarii i Włoch, chociaż właściwy punkt styku granic znajduje się na wysokości 3749 m n.p.m., nieco na północny zachód od wierzchołka głównego. Z jego zboczy spływają cztery lodowce: na stronę włoską lodowiec Ghiaccialo di Pré de Bar, na stronę francuską lodowiec Glacier d'Argentiére i na stronę szwajcarską lodowce Glacier du Dolent i Glacier l'A Neuvé.
Pierwszymi zdobywcami szczytu, drogą z Col du Petit Ferret, zostali 9 lipca 1864 r. alpinista angielski Edward Whymper z towarzyszem, Irlandczykiem A. A.-Reillym oraz przewodnikami: M. Crozem, M.-C. Payotem i Henri Charletem.
Autorami pierwszego wejścia zimowego 12 marca 1911 r. są G. Couchepin, O. Dehms, J. Sautier, R. Schanze i M. Crettez.

</doc>
<doc id="768073" url="https://pl.wikipedia.org/wiki?curid=768073" title="Jerzy Pepłowski">
Jerzy Pepłowski

Jerzy Pepłowski ps. "Jurek TK" (ur. 25 maja 1924 w Warszawie, zm. 16 września 1944 tamże) – harcmistrz, podporucznik Armii Krajowej, powstaniec warszawski.
Życiorys.
Podczas okupacji niemieckiej był drużynowym w Grupach Szturmowych Szarych Szeregów. Brał udział w Akcji pod Arsenałem; należał podczas niej do grupy ubezpieczenia.
Podczas powstania warszawskiego najpierw walczył w Śródmieściu w batalionie „Harnaś”, w kompanii „Grażyna” (poczet dowódcy), zaś od 3 września służył w kompanii „Maciek” batalionu „Zośka”.
Poległ 16 września na Czerniakowie w rejonie ul. Okrąg. Odznaczony dwukrotnie Krzyżem Walecznych. Pochowany na Cmentarzu Wojskowym w kwaterach żołnierzy batalionu „Zośka” (kwatera A20-4-12).

</doc>
<doc id="768081" url="https://pl.wikipedia.org/wiki?curid=768081" title="Operacja Cerberus">
Operacja Cerberus

Operacja Cerberus, znana w angielskiej literaturze jako "Channel Dash" („rajd przez Kanał”) – operacja przedarcia się niemieckich pancerników przez kanał La Manche, podczas II wojny światowej, przeprowadzona w dniach 11-13 lutego 1942 roku.
Podłoże.
W 1941 roku niemieckie pancerniki „Scharnhorst” i „Gneisenau” i ciężki krążownik „Prinz Eugen” operowały przeciw alianckiej żegludze na Atlantyku z portu Brest na zachodnim wybrzeżu Francji, z niewielkimi jednak sukcesami. Po przystąpieniu do wojny USA, dysponujących liczną flotą, perspektywa udanych operacji niemieckich okrętów nawodnych na Atlantyku jeszcze zmalała. Co więcej, okręty w Breście stawały się coraz częściej obiektem ataków brytyjskiego lotnictwa. Dlatego Niemcy postanowili przenieść te okręty do baz w północnej Norwegii, skąd mogłyby atakować konwoje arktyczne do ZSRR. Nie zdecydowano się na podróż dłuższą, bezpieczniejszą drogą przez Cieśninę Duńską pomiędzy Islandią a Grenlandią, omijającą daleko od północy Wyspy Brytyjskie, z uwagi na niedoszkolone załogi pochodzące z nowych uzupełnień i konieczność uzupełniania paliwa w trakcie rejsu, utrudnioną przez utratę wielu okrętów zaopatrzeniowych. Droga ta ponadto była bezpieczniejsza tylko w teorii, gdyż z uwagi na jej długość, zwiększało się niebezpieczeństwo wyśledzenia i przechwycenia okrętów przez brytyjskie lotnictwo i ciężkie okręty, jak stało się z pancernikiem „Bismarck” pokonującym tę drogę w odwrotnym kierunku w czerwcu 1941. Dlatego niemiecka marynarka opracowała śmiały plan przejścia okrętów najkrótszą drogą, przez kanał La Manche, pod bokiem brytyjskiej marynarki i lotnictwa z baz w Wielkiej Brytanii.
12 stycznia 1942 na konferencji w kwaterze Hitlera zapadła decyzja o przeprowadzeniu operacji, nazwanej Cerberus (Cerber). Przygotowania do niej były szeroko zakrojone i otoczone tajemnicą. Prowadzono na miejscu akcję dezinformacyjną, że celem kolejnego rejsu będzie południowy Atlantyk. Na początku lutego lekkie siły niemieckie w postaci 5 flotylli trałowców i 3 flotylli kutrów trałowych, nocami trałowały miny w kanale i na Morzu Północnym. Przerzucono też tam z Kilonii flotyllę niszczycieli, przy tym, podczas tej operacji, 25 stycznia 1942 niszczyciel „Bruno Heinemann” zatonął na minie.
Przebieg akcji.
11 lutego 1942 roku ok. godz. 23 „Scharnhorst”, „Gneisenau” i „Prinz Eugen” wyszły z Brestu i po północy weszły do kanału. Zespołem dowodził wiceadmirał Otto Ciliax na „Scharnhorście”. Bezpośrednią eskortę stanowiło 5 niszczycieli: Z-29 (okręt flagowy dowódcy niszczycieli kadm. Beya), Z-25, „Richard Beitzen” (okręt flagowy dowódcy 6. Flotylli Niszczycieli kmdr. Bergera), „Hermann Schoemann” i „Friedrich Ihn”. Do osłony okrętów z powietrza przeznaczono 252 myśliwce Luftwaffe 3. Floty Lotniczej (głównie dywizjonów JG.2, JG.26, JG.1), przy tym okręty miały na pokładach zapewnionych przez generała Adolfa Gallanda oficerów łącznikowych naprowadzania lotnictwa. O 6.30 12 lutego zespół minął Cherbourg. Po drodze do eskorty dołączyła 2. Flotylla Torpedowców z Hawru (T 2, T 4, T 5, T 11, T 12), 3. Flotylla Torpedowców z Dunkierki (T 13, T 15, T 16, T 17) i na wysokości przylądka Gris Nez 5. Flotylla Torpedowców („Seeadler”, „Falke”, „Kondor”, „Iltis”, „Jaguar”).
Nad kanałem Brytyjczycy posiadali w tym czasie dostępną jedynie flotyllę 6 niszczycieli oraz dwie flotylle kutrów torpedowych. Operacja zaskoczyła Brytyjczyków, którzy byli przede wszystkim przygotowani na przejście pancerników Cieśniną Duńską. Liczyli się wprawdzie z ewentualnością przedarcia Niemców kanałem La Manche, lecz przypuszczali, że będą oni chcieli wypłynąć z Brestu w dzień, aby minąć najwęższy punkt – cieśninę Dover, z brytyjskimi bateriami nadbrzeżnymi, w nocy. Niemcy jednak wypłynęli w nocy, stawiając na pierwszym miejscu uniknięcie wykrycia. Zgodnie z planem, okrętom niemieckim udało się przez dłuższy czas uniknąć wykrycia przez brytyjskie lotnictwo. Zostały odkryte dopiero przypadkowo przez dwóch pilotów myśliwców, lecz ponieważ nie szukali oni okrętów, przekazanie tej informacji zajęło nieco czasu.
O 12.29 niemiecki zespół wszedł w zasięg rażenia brytyjskich baterii nadbrzeżnych z South Foreland koło Dover, które wystrzeliły 33 pociski według wskazań radaru, lecz niecelnie. Niemcy byli też nieskutecznie atakowani przez 8 kutrów torpedowych z Dover i Ramsgate. Ok. 13 niemiecki zespół minął klify Dover. Dopiero o 13.34 okręty zostały zaatakowane przez 6 brytyjskich samolotów torpedowych Fairey Swordfish z 825. Dywizjonu w osłonie myśliwców, lecz wszystkie Swordfishe zostały zestrzelone. O 14.45 zespół został zaatakowany przez 5 myśliwco-bombowców Whirlwind, które jednak zostały odparte. Przez następne godziny ataki lotnicze powtarzały się ze zwiększoną intensywnością, lecz niewielką skutecznością.
O godz. 15.31 „Scharnhorst” został uszkodzony bliskim wybuchem postawionej parę dni wcześniej miny magnetycznej i musiał zastopować. Okręt nabrał ok. 1220 t wody. Wiceadm. Ciliax przeniósł się ze sztabem na niszczyciel Z-29, po czym „Gneisenau” i „Prinz Eugen” w eskorcie 2 niszczycieli popłynęły dalej. Po kilkunastu minutach sytuację opanowano i „Scharnhorst” podążył za zespołem, wciąż będąc w stanie rozwijać dużą prędkość 27 węzłów.
O 16.17 niemiecki zespół został zaatakowany przez pośpiesznie zorganizowany dywizjon 5 brytyjskich starych niszczycieli z Harwich, próbujących ataku torpedowego z odległości 2–4 km, lecz bezskutecznie (były to HMS „Campbell”, „Vivacious”, „Worcester”, „Whitshed”, „Mackay”). „Gneisenau” i „Prinz Eugen” w odpowiedzi ciężko uszkodziły niszczyciel HMS „Worcester”. W tym czasie zespół niemiecki był też bezskutecznie atakowany przez grupę bombowców Hudson i Beaufort. Po zapadnięciu ciemności stał się też obiektem nalotu średnich bombowców Wellington, również nie przynoszącego skutków. Łącznie w atakach wzięło udział 242 brytyjskich bombowców lotnictwa bombowego (RAF Bomber Command), z których jedynie 39 zdołało odnaleźć niemiecki zespół, oraz 35 samolotów bombowych i patrolowych Hudson i Beaufort lotnictwa obrony wybrzeża (RAF Coastal Command). Ponadto do atakowania okrętów z broni strzeleckiej rzucono aż 398 myśliwców, głównie Spitfire i Hurricane. Łącznie w akcji przeciw zespołowi niemieckiemu wzięło udział 675 samolotów RAF, które jednak zdołały tylko zadać lekkie uszkodzenia niszczycielom eskorty „Richard Beitzen” i „Hermann Schoemann”, na skutek bliskich wybuchów bomb i ostrzału. Lekko uszkodzono też torpedowce T 13 i „Jaguar”, zatopiono jedynie patrolowiec (Vorpostenboot) V 1302. Spora liczba samolotów brytyjskich została zestrzelona przez osłonę Luftwaffe i obronę przeciwlotniczą.
O godz. 19.55 na wysokości Terschelling w Holandii „Gneisenau” został uszkodzony przez bliski wybuch miny magnetycznej, która wybuchła w rufowej części, zachował jednak zdolność do płynięcia z mniejszą szybkością i o 3.50 dotarł do Helgolandu.
O godz. 22.34 „Scharnhorst” został uszkodzony przez kolejny bliski wybuch miny magnetycznej, lecz po pół godzinie odzyskał możliwość ruchu z mniejszą prędkością. Rano 13 lutego był na wodach niemieckich, po czym dotarł do Wilhelmshaven. „Gneisenau”, „Scharnhorst” i „Prinz Eugen” następnie zostały przebazowane do Kilonii.
Podczas operacji niszczyciel Z-29 został uszkodzony przez wybuch własnego pocisku w lufie.
Podsumowanie.
Operacja była względnym sukcesem Niemców. Udało im się uzyskać efekt zaskoczenia i na skutek udanego współdziałania marynarki i lotnictwa, bezpośrednio na skutek przeciwdziałania brytyjskiego nie ponieśli praktycznie strat. Jedynie pośrednio w związku z operacją utracili jeden niszczyciel, a „Gneisenau” i „Scharnhorst” odniosły uszkodzenia na minach i skierowano je do remontu w Kilonii. „Scharnhorst” wyremontowano do lipca 1942 i wziął udział w dalszych bojach na północy. Co do „Gneisenau” natomiast, wprawdzie jego uszkodzenia naprawiono do 26 lutego 1942, lecz w nocy na 27 lutego został poważnie uszkodzony w brytyjskim nalocie na Kilonię i mimo planów jego remontu i przezbrojenia, po przeholowaniu do okupowanej Gdyni, nie został wyremontowany do końca wojny. 
Powodzenie akcji Niemcy w dużej mierze zawdzięczali przypadkowi. W momencie wyjścia zespołu w morze jednocześnie zawiódł francuski agent pilnujący okrętów w Breście, brytyjski okręt podwodny stojący u wyjścia z portu wyszedł w morze naładować akumulatory, a samolot Hudson patrolujący rejony portu wrócił do bazy z powodu awarii radaru. Ponadto gdy samoloty brytyjskie wykryły niemiecki zespół, zwlekano z powiadomieniem dowódcy Coastal Command, ponieważ ten w tym czasie odbierał defiladę. Dopiero jednak po wojnie wyszła na jaw główna przyczyna powodzenia operacji. Podczas niej Niemcy dokonali największej w historii akcji zagłuszania pracy radaru. Ponad 200 stacji zakłócających zlokalizowanych na wybrzeżu Francji sprawiło, iż radary brytyjskie nie wykryły zespołu przedzierającego się przez kanał La Manche.

</doc>
<doc id="768082" url="https://pl.wikipedia.org/wiki?curid=768082" title="Anna Wajcowicz">
Anna Wajcowicz

Anna Wajcowicz ps. „"Hanka Kołczanka”" (ur. 5 lipca 1924 w Śmiłowicach, zm. 1 sierpnia 1944 w Warszawie) – uczestniczka powstania warszawskiego, łączniczka, sanitariuszka. Córka Tadeusza i Natalii z domu Gajkiewicz.
Przed wojną harcerka we Włocławku. Do 1939 r. ukończyła dwie klasy Gimnazjum im. Marii Konopnickiej. Ucząc się w gimnazjum, prowadziła drużynę harcerek przy Szkole Powszechnej Nr 6 we Włocławku. Od września 1939 r. w Pogotowiu Harcerek. Od maja 1940 r. czynna również w Kujawskim Stowarzyszeniu Literacko-Społecznym „Zew”. W 1940 r. wraz z ojcem przedostała się przez zieloną granicę do Warszawy. Tu uczęszczała do Państwowego Gimnazjum i Liceum Żeńskiego im. Narcyzy Żmichowskiej, uzyskując maturę na tajnych kompletach w 1944 r. W czasie okupacji została studentką Wydziału Architektury tajnej Politechniki Warszawskiej. Jednocześnie w roku 1942 wstąpiła do polskiego ruchu oporu. W 1943 r. brała udział w akcji „Tłuszcz-Urle” (podobnie jak K. K. Baczyński). W 1944 r. uczestniczyła w konspiracyjnym szkoleniu „Par II”.
Podczas powstania warszawskiego pełniła funkcję łączniczki w II plutonie „Alek” 2. kompanii „Rudy” batalionu „Zośka”. Poległa 1 sierpnia w rejonie ul. Józefa Mireckiego na Woli. Odznaczona Krzyżem Walecznych. Pochowana wraz z sanitariuszkami: Dorotą Łempicką i Anną Kołdoń na Powązkach Wojskowych w kwaterach żołnierzy i sanitariuszek batalionu „Zośka” (kwatera A20-3-21).
Siostra Andrzeja „Bacy” Wajcowicza (ur. 22 czerwca 1926), również powstańca w 2. kompanii „Rudy”.

</doc>
<doc id="768084" url="https://pl.wikipedia.org/wiki?curid=768084" title="Jerzy Marcin Ożarowski">
Jerzy Marcin Ożarowski

Jerzy Marcin Ożarowski herbu Rawicz (ur. ok. 1690, zm. przed 11 kwietnia 1741) – generał-lejtnant wojsk koronnych w 1737 roku, oboźny koronny (dworski) w latach 1729-1741, podstoli koronny w latach 1728-1729, stolnik krakowski w latach 1712-1728, wielkorządca krakowski w latach 1730-1734, starosta nowomiejski i drugniński, starosta dobczycki w 1739 roku, marszałek województwa krakowskiego w konfederacji dzikowskiej w 1734 roku.
Życiorys.
Ojcem jego był Bogusław Ożarowski stolnik krakowski, matką Teofila z Wiszowatych herbu Roch. Ród Wiszowatych wsławił się w dziejach reformacji. Oboje rodzice byli wyznania ewangelicko-reformowanego, jego matka występowała jako kalwinistka jeszcze w 1698 roku. Po śmierci rodziców zaopiekował się nim wuj Stefan Bobrownicki herbu Doliwa, chorąży bracławski (i konwertyta na katolicyzm) pod którego wpływem sam przeszedł na katolicyzm i który wysłał go za granicę "dla poznania świata". Ożarowskiemu marzyła się kariera wojskowa. Wstąpił do wojska i zwrócił na siebie uwagę hetmana wielkiego koronnego Sieniawskiego. Szybko awansował do stopnia pułkownika i w krótkim czasie został "generałem-adiutantem" hetmana. Ożenił się z Konstancją Bobrownicką, córką swojego opiekuna. Król August II mianował go stolnikiem krakowskim i dodatkowo obdarował starostwem, obejmującym miejscowości Podstoła, Drugnia i Wierzbie, wówczas w powiecie wiślickim.
Przełomowym momentem w jego karierze wojskowej był okres konfederacji tarnogrodzkiej. Po zawarciu traktatu zwolenników Augusta II z konfederatami w 1716, Ożarowski bardzo krótko działał u boku Sieniawskiego, po czym zajął się gospodarowaniem w swoich dobrach. We Wschowie 15 czerwca 1728 został mianowany podstolim wielkim koronnym a 20 maja 1729, po Jerzym Lubomirskim, został oboźnym wielkim koronnym. Począwszy od 1724 wielokrotnie posłował na sejmy a w 1725 był deputatem do Trybunału Głównego Koronnego. Był wybierany posłem raz krakowskiego innym razem z sandomierskiego. Poseł województwa sandomierskiego na sejm 1729 roku i na sejm 1730 roku. Poseł województwa krakowskiego na sejm 1732 roku. Poseł księstw oświęcimskiego i zatorskiego na sejm nadzwyczajny 1733 roku. Na sejmie nadzwyczajnym tzw. "dwuniedzielnym" w 1733 został wybrany marszałkiem, jednak w związku ze śmiercią króla i bezkrólewiem obrady przerwano. Jako poseł na sejm konwokacyjny 1733 roku z księstw oświęciemskiego i zatorskiego był członkiem konfederacji generalnej zawiązanej 27 kwietnia 1733 roku na tym sejmie. Był posłem księstw oświęcimskiego i zatorskiego na sejm elekcyjny 1733, elektor Stanisława Leszczyńskiego w 1733 roku z księstw oświęcimskiego i zatorskiego. Jako deputat z Prowincji Małopolskiej podpisał "pacta conventa" Stanisława Leszczyńskiego w 1733 roku.
Za J. Bartoszewiczem zacytujmy fragment kwiecistej, zawierającej liczne makaronizmy, mowy wygłoszonej przed izbą poselska po śmierci Augusta II (pisownia oryginalna):
Na terenie jego starostwa (w wiosce Drugnia) odkryto potaż i Ożarowski wyjednał sobie u króla zgodę na wypalanie tego związku chemicznego. W kwietniu 1734 roku został zwolennikiem Stanisława Leszczyńskiego a w listopadzie przystąpił do konfederacji dzikowskiej i stał się bardzo czynnym jej uczestnikiem jako poseł w Paryżu. Początkowo został życzliwie przyjęty przez królową Marię. Dla dodania sobie prestiżu zaczął tytułować się "hrabią". Pierwszy minister Francji André Hercule de Fleury potraktował go jednak bardzo niechętnie i w konsekwencji jego misja uzyskania poparcia dla Stanisława Leszczyńskiego nie przyniosła oczekiwanych rezultatów. Król, który zdecydował się dobrowolnie ustąpić z tronu, chcąc zachować pozory pisał do Ożarowskiego (pisownia oryginalna): "...Tempestas et me projiciat in mare (niech burza i mnie w morze wrzuci) ale salwujcie ojczyznę... Największą ufność pokładam in prudentia et zelo W. M. Pana, zaklinają go już nie na moje interessa, które cuique sorte decydowane, ale tej miłości i affektu żadna we mnie rewolucja nie odmieni, abyś się z ministrem pogodził i pracował, aby ojczyznę ratować na samem brzegu przepaści stojącą."
W lipcu 1736 roku podpisał elekcje Augusta III i został wyznaczony do ułożenia pacta conventa dla nowego króla. W 1737 został "generałem-lejtnantem piechoty koronnej" i otrzymał "regiment pieszy królewicza Augusta".
Był m.in. właścicielem Ożarowa i Chmielnika.
Podstoli wielki koronny w roku 1728, od roku 1729 do 1742 oboźny wielki koronny.

</doc>
<doc id="768086" url="https://pl.wikipedia.org/wiki?curid=768086" title="Ryszard Krzywicki">
Ryszard Krzywicki



</doc>
<doc id="768090" url="https://pl.wikipedia.org/wiki?curid=768090" title="Candice Night">
Candice Night

Candice Night (ur. 8 maja 1971 w Hauppauge, Nowy Jork) – amerykańska wokalistka i twórczyni tekstów z folkowo-rockowej brytyjskiej grupy Blackmore’s Night.
Życiorys.
Candice rozpoczęła karierę już w wieku 12 lat, kiedy zaczęła zarabiać jako modelka. Następnie pracowała w lokalnej rozgłośni radiowej w Nowym Jorku, kiedy w 1989 roku poznała Ritchiego Blackmore'a, ówcześnie muzyka zespołu Deep Purple. Połączyły ich wspólne zainteresowania, a jednym z nich była fascynacja czasami renesansu.
Już w czasach gry Ritchiego w zespole Deep Purple, Candice Night (prawdziwe nazwisko to Candice Lauren Isralow) udzielała się wokalnie w chórkach. Następnie Blackmore odszedł z zespołu i postanowił powrócić do projektu Rainbow. Wraz z tym zespołem nagrał płytę Stranger in Us All, a w nagraniach uczestniczyła Candice, która oprócz wkładu wokalnego, napisała teksty dla czterech utworów zawartych na płycie.
Kolejnym krokiem Ritchiego Blackmore'a było założenie zespołu Blackmore’s Night, którego nazwa powstała z połączenia nazwisk jego oraz jego partnerki. Zespół ten, jest wyjątkowym przedstawicielem gatunku muzyki starodawnej lub też gatunku renensansowego folk rocka.
Od samego momentu powstania, zespół jest doceniany przez słuchaczy, a płyty wydane pod szyldem Blackmore’s Night, kilkukrotnie zdobyły status złotej płyty. Candice w trakcie działalności nie ogranicza się tylko do śpiewu i pisania tekstów, ale poszerzała swoje horyzonty muzyczne i nauczyła się grać na tak nietypowych i starodawnych instrumentach jak: szałamaja, flażolet irlandzki, cornamusa, rauschpfeife czy przebierka (piszczałka melodyczna od dud).
Candice Night zaśpiewała na płycie Helloween zatytułowanej „Keeper of the Seven Keys - The Legacy” w utworze „Light the Universe”. Na jej koncie jest rola Orii w rock operze „Story of Aina”. Wzięła udział w nagraniach czterech utworów wraz z zespołem Beto Vázquez Infinity na ich albumie Infinity – na tej samej płycie zaśpiewały też Tarja Turunen z zespołu Nightwish oraz Sabine Edelsbacher z zespołu Edenbridge.
W październiku 2008 poślubiła Ritchiego Blackmore'a, Jej managerem jest Carole Stevens.
Wiosną 2008 roku wzięła udział w zdjęciach do filmu noszącego tytuł „Pray for Light”. Premiera jest zaplanowana na rok 2009 a Candice zagrała jedną z dwóch głównych ról wraz z Geoffem Tate znanym z zespołu Queensrÿche.
W 2015 roku Night wypuściła pod własnym nazwiskiem płytę „Starlight, Starbright” z kołysankami i piosenkami dla dzieci.

</doc>
<doc id="768092" url="https://pl.wikipedia.org/wiki?curid=768092" title="Forrest Edward Mars, Sr.">
Forrest Edward Mars, Sr.



</doc>
<doc id="768093" url="https://pl.wikipedia.org/wiki?curid=768093" title="Zdzisław Poradzki">
Zdzisław Poradzki

Zdzisław Poradzki ps. "Kruszynka" (ur. 22 października 1921 w Warszawie, zm. 30 maja 1952 w Poznaniu) – major Wojska Polskiego, żołnierz batalionu „Parasol” Armii Krajowej, powstaniec warszawski.
Życiorys.
Był uczniem Miejskiego Gimnazjum Męskiego im. płk. Leopolda Lisa-Kuli przy ul. Odrowąża. Uczestnik kampanii wrześniowej, ochotnik w 36 pułku piechoty Legii Akademickiej.
W sierpniu 1943, wraz z drużyną "CR 500", przeszedł z Grup Szturmowych Szarych Szeregów do nowo utworzonego oddziału „Agat” (późniejszy „Pegaz”). W brawurowy sposób uwolnił się z rąk niemieckich żandarmów podczas próby zatrzymania na ul. Śmiałej. Uczestniczył kilku akcjach zbrojnych, m.in. akcji Kutschera (był drugim wykonawcą wyroku) i w akcji Koppe.
W czasie powstania warszawskiego walczył w Śródmieściu Południowym w batalionie „Zaremba-Piorun”. Był trzykrotnie ranny.
Po wojnie pracownik cywilny Ludowego Wojska Polskiego. Członek PPR i PZPR.
Został pochowany na warszawskim cmentarzu Wojskowym na Powązkach (kw. 24A rz. 7 m. 10).

</doc>
<doc id="768094" url="https://pl.wikipedia.org/wiki?curid=768094" title="Forrest Edward Mars">
Forrest Edward Mars

Forrest Edward Mars (ur. 21 marca 1904 w Tacoma, zm. 1 lipca 1999 w Miami) – amerykański przedsiębiorca. Syn Franklina Marsa, założyciela firmy produkującej słodycze Mars Incorporated. Najbardziej znany ze stworzenia marki czekoladowych cukierków M&amp;M's oraz ryżu Uncle Ben's.
Z małżeństwa z Audrey (zmarła w 1989) miał troje dzieci: synów Foresta i Johna, oraz córkę Jacqueline.
Forrest Edward Mars zmarł w wieku 95 lat, zostawiając po sobie majątek o wartości 4 miliardów dolarów. Został sklasyfikowany na 30 miejscu listy najbogatszych Amerykanów magazynu "Forbes".

</doc>
<doc id="768096" url="https://pl.wikipedia.org/wiki?curid=768096" title="Kościenica wodna">
Kościenica wodna

Kościenica wodna ("Myosoton aquaticum" ≡ "Stellaria aquatica" ) – gatunek rośliny z rodziny goździkowatych. Tradycyjnie zaliczany był do monotypowego rodzaju kościenica "Myosoton", jednak okazał się zagnieżdżony w obrębie rodzaju gwiazdnica "Stellaria". Rośnie w miejscach wilgotnych. Zasięg obejmuje niemal całą Europę (z wyjątkiem południowych i północnych jej krańców) i Azję (z wyjątkiem krańców północnych oraz części południowo-wschodniej i południowej). Gatunek zawleczony na wszystkie kontynenty w strefie klimatu umiarkowanego. W całej Polsce gatunek pospolity.
Biologia i ekologia.
Bylina. Siedlisko: obrzeża wilgotnych lasów, zarośla, rowy, brzegi wód. Uważany za chwast. W klasyfikacji zbiorowisk roślinnych gatunek charakterystyczny dla rzędu (O.) "Convolvuletalia". Roślina kwitnie od czerwca do sierpnia. Liczba chromosomów 2n = 28.
Systematyka.
Gatunek wyodrębniany był do początku XXI wieku zwykle w osobnym rodzaju kościenica "Myosoton", wyróżnianym od rodzaju gwiazdnica "Stellaria" na podstawie obecności pięciu szyjek słupka, a nie trzech jak u tego drugiego. Badania molekularne wykazały, że takson ten jest jednak zagnieżdżony w obrębie rodzaju gwiazdnica w jego sekcji "Petiolares". Jest gatunkiem siostrzanym dla "Stellaria bungeana", a siostrzanym wobec tej pary jest "Stellaria sennii". Wszystkie te trzy gatunki tworzą klad siostrzany względem grupy obejmującej kompleks gwiazdnica pospolita "Stellaria media" wraz z gwiazdnicą gajową "Stellaria nemorum". Mimo wyjątkowej budowy słupkowia, na zagnieżdżenie kościenicy wodnej w obrębie rodzaju "Stellaria" wskazują także inne cechy morfologiczne, budowa nasion, embriologia. W efekcie w aktualizowanych bazach taksonomicznych gatunek zaliczany jest do rodzaju gwiazdnica jako "Stellaria aquatica" 

</doc>
<doc id="768103" url="https://pl.wikipedia.org/wiki?curid=768103" title="Franklin Clarence Mars">
Franklin Clarence Mars

Franklin Clarence Mars (ur. 24 września 1883 w Newport, zm. 8 kwietnia 1934) – amerykański przedsiębiorca, założyciel firmy Mars Incorporated produkującej głównie słodycze czekoladowe. 
Wiedza o wytwarzaniu słodyczy została mu przekazana przez matkę. W 1923 wymyślił batonik Milky Way, a w 1930 Snickers.
Zmarł na swojej farmie w Tennessee, gdzie został pochowany. Kilka lat po jego śmierci, na życzenie żony Ethel, jego zwłoki zostały przeniesione do mauzoleum w Chicago.

</doc>
<doc id="768107" url="https://pl.wikipedia.org/wiki?curid=768107" title="Chichimekowie">
Chichimekowie

Chichimekowie (Cziczimekowie, ang. "Chichimeca") – prekolumbijski lud koczowników i myśliwych zamieszkujących Wyżynę Meksykańską od XI do XII wieku. Prawdopodobnie spowodowali upadek miasta Teotihuacán. W XV wieku zostali podbici przez Azteków.
Charakterystyka.
Chichimeków określa się jako wojowniczy lud o koczowniczym i myśliwskim trybie życia, należący do grupy językowej nahuatl, osiadły na suchych stepach, na północy Meksyku.
Po zdobyciu "Miasta Bogów" Chichimekowie stopniowo asymilowali się z miejscową ludnością, przyswajając sobie zdobycze kulturalne i tradycje Teotihuacan. Stali się biegli w rzemiośle i sztuce. Ich mistrzostwo było tak wielkie, że nadali sobie tytuł "toltecas" co znaczyło rękodzielnicy lub artyści. Franciszkanin Bernardino de Sahagún w swojej "Historia general de las cosas de Nueva España" przedstawił taki oto opis: 
" "Chichimekowie dzielili się na trzy odłamy [...] tacy, których zowią Teochichimecami, czyli barbarzyńcami albo inaczej Zacachichimecami, to jest ludźmi dzikimi, są mieszkańcami odległych okolic[...] oni pierwsi odkryli i zaczęli użytkować korzeń zwany peyotlem, spożywają go zamiast wina, to samo czynili z grzybami niejadalnymi, zwanymi nanacatl, oszałamiającymi podobnie jak wino; po wypiciu i spożyciu tego środka gromadzili się na polu i tam tańczyli, dopóki starczyło im ochoty i śpiewali za dnia i przez całą noc, a następnego dnia wszyscy zalewali się łzami i mówili, że w ten sposób myli sobie i czyścili oczy i twarze [...] Tych, którzy byli bardzo starzy zabijali strzałami, mówiąc, że w ten sposób oszczędzali im zmartwień, aby nie kłopotali się więcej na świecie[...] Mieli, każdy, tylko jedną żonę, nikt, nawet wódz, nie mógł mieć dwóch[...] i mówiło się, że nie cudzołożyli[...] a jeśli wydarzyło się coś podobnego, wtedy wódz ich zwoływał całą gromadę, którą rządził, winowajców stawiano przed zgromadzonymi i wódz wydawał rozkaz, aby każdy z obecnych wystrzelił w nich cztery strzały[...] w ten sposób uśmiercano cudzołożników[...] ""
Chichimekowie zajęli podupadające już miasto Teotihuacán, a następnie Tullantzingo, gdzie stworzyli nową odrębną kulturę znaną jako Toltekowie. Według Marii Frankowskiej "koczownicy chichimeccy szybko przyswoili sobie nieznane im dotychczas osiągnięcia kulturowe podbitego ludu twórczo je rozwijając co doprowadziło do powstania na Wyżynie Meksykańskiej ważnego ośrodka kulturowego – tolteckiego".
Chichimekowie w czasach konkwisty.
Powstanie Chichimeków.
Pierwszy opis Chichimeców znajduje się w liście konkwistadora Cortésa z 1526, w którym wspomina o północnych plemionach nie podbitych przez Azteków. Uważał, że podbicie ich pozwoliłoby na wykorzystanie Chichimeków do prac w kopalniach. Podejście takie zaowocowało w 1529 roku wyprawą zbrojną pod przewodnictwem Nuña Beltrana de Guzmán. Z siłą 10500 ludzi oraz z włączonymi wojownikami plemion Nayarit, Jalisco, Durango, Sinaloa i Zapoteków wyruszył on na północ grabiąc, niszcząc i zabijając po drodze wielu tubylców. Takie poczynania spowodowały powstanie czynnego oporu krajowców. Hiszpańskie władze Meksyku zatrzymały i uwięziły Guzmana, lecz krzywdy przez niego wyrządzone nie zostały zapomniane i w 1540 roku wybuchło powstanie Indian. Po roku walk w grudniu 1541 Hiszpanie odzyskali pozorną kontrolę nad północnymi ziemiami.
Wojna Chichimeków.
W 1546 na ziemiach Chichimeków północnych w okolicy El Cerro de la Bufa w Zacatecas odkryto pokłady srebra. Odkrywcą był Juan de Tolosa. Jeszcze tego samego roku we wrześniu zostało założone miasto Zacatecas. Cenny kruszec wywołał pierwszą na ziemi amerykańskiej gorączkę srebra. W bardzo szybkim czasie powstawały kopalnie srebra San Martín, Chalchihuites, Avino, Sombrerete, Fresnillo, Mazapil i Nieves. Hiszpanie tłumnie przenosili się na północne tereny, gdzie atakowali miejscową ludność, zmuszając ją do niewolniczej pracy w kopalniach. Taki stan rzeczy spowodował czynny opór Chichimeków, aż w 1550 roku Hiszpanie oficjalnie ogłosili stan wojny. Była to pierwsza ciężka wojna na terenach Meksyku, która ciągnęła się z przerwami przez kolejne 100 lat.
Wierzenia.
Na temat pierwotnych wierzeń Chichimeków wiadomo dziś niewiele. Najważniejszym bogiem był Curicaveri/Curicaneri („Wielki Ogień”), który był bogiem początku oraz słońca i ognia. Swój patronat sprawował nad królami i wojownikami. Występował w postaci białego orła. Uważano go za stwórcę Huriaty. Na pewno czczono boginię gwiezdną Itzpapalotl (Itzcyeye „Obsydianowy Motyl”). Miała postać motyla lub kobiety z pazurami jaguara. Z jej oczu i ust wystawały kamienne noże. W późniejszym czasie ta sama bogini została adoptowana przez Azteków i była boginią szesnastego dnia miesiąca cozcaguauhtli. Zamieszkiwała królestwo Tamoanchan. Pierwotnym bogiem Chichimeków był Mixcoatl („Chmurny Wąż”, „Wąż Chmur”). Był bogiem gwiazd i polowań (przybierał postać jelenia). Jego osoba kojarzona była z Gwiazdą Polarną oraz z Drogą Mleczną i błyskawicami. Aztekowie adaptując go do swojej mitologii nadali mu imię Iztacmixcoatl („Biały Wąż”) oraz nadali mu dodatkową „funkcję” – pana wschodniej strefy Wszechświata.
Po wojnach z Hiszpanami w ciągu ok. 100 lat nastąpiła przejście Chichimeków na katolicyzm i powolna asymilacja.
Potomkowie Chichimeków.
Obecnie wiele plemion meksykańskich Indian utożsamia się ze starożytnymi Chichimekami. Są to: Otomi, Chichimeca Jonaz, Cora, Huiczole, Pame, Yaqui i Tepehuan.

</doc>
<doc id="768108" url="https://pl.wikipedia.org/wiki?curid=768108" title="Jerzy Kępiński">
Jerzy Kępiński

Jerzy Kępiński OSsT (ur. w 1948 roku w Budziskach) — polski zakonnik (trynitarz), misjonarz, odnowiciel swojego zakonu w Polsce oraz jego były krajowy minister i delegat generała zakonu.
Do zakonu ojców trynitarzy trafił przez przypadek – relegowano go z seminarium duchownego za odmowę zgolenia brody. Nie chcąc porzucać drogi duchowej, udał się do Rzymu i tam wstąpił do zakonu. Pracował trzy lata na Madagaskarze, gdzie opiekował się parafią liczącą 12 tysięcy kilometrów kwadratowych i 30 tysięcy mieszkańców.
W 1986 roku, w trzechsetną rocznicę sprowadzenia zakonu do Polski, dostał nakaz jego reaktywacji. W gospodarstwie rodziców w Budziskach zbudował klasztor (oficjalnie: "pomieszczenie mieszkalno-gospodarcze"), w którym oczekiwał na kandydatów do stanu zakonnego, a także prowadził ośrodek odwykowy dla księży-alkoholików. Przez długi czas był jedynym trynitarzem w Polsce. 
Ministrem zakonu w Polsce został po nim o. Mariusz Cywka, który odbywał w Budziskach nowicjat. 
Jerzy Kępiński jest bohaterem filmu dokumentalnego "Ten, który pachnie" (reż. Aleksander Dyl). W okolicy znany jest również jako poliglota, władający ośmioma językami obcymi.

</doc>
<doc id="768109" url="https://pl.wikipedia.org/wiki?curid=768109" title="Spot reklamowy">
Spot reklamowy



</doc>
<doc id="768113" url="https://pl.wikipedia.org/wiki?curid=768113" title="Télépopmusik">
Télépopmusik

Télépopmusik – francuski zespół muzyczny (trio) wykonujący muzykę elektroniczną. Trzej członkowie zespołu tworzą charakterystyczną muzykę będącą wynikiem fascynacji pionierskimi grupami muzyki elektronicznej (m.in. Kraftwerk). Muzyka zespołu jest swoistą mieszanką electro-popu, downtempo i technopopu. Można również natknąć się na elementy tech house, deep house, trip hopu i ambientu.
Najbardziej znanym utworem zespołu jest "Breathe", wykorzystany m.in. w kampanii reklamowej Visa (30-sekundowy spot reklamowy). Zespół nagrał trzy albumy muzyczne. Debiutancki "Genetic World" nagrano w 2001 roku we współpracy z kilkoma wokalistami m.in. z nikomu wówczas nieznaną wokalistką – Angelą McCluskey i raperem Earthling-Mau.
Album promował singel "Breathe", z udziałem Angeli McCluskey, który zawierał wspomniany już utwór. Kompozycja stała się hitem 2001 roku, osiągając szczyty list przebojów w Europie. Album "Genetic World" sprzedał się w ilości 250 000 egzemplarzy. Poza tym był nominowany do nagrody Grammy.
Drugim z albumów wydanym przez "Télépopmusik" w 2005 roku jest "Angel Milk", na którym ponownie współpracowano m.in. z Angelą McCluskey. Album promowany był przez singel z utworem "Into Everthing", w którym głosu użyczyła Deborah Anderson.

</doc>
<doc id="768114" url="https://pl.wikipedia.org/wiki?curid=768114" title="Telepopmusik">
Telepopmusik



</doc>
<doc id="768117" url="https://pl.wikipedia.org/wiki?curid=768117" title="Dove (czekolada)">
Dove (czekolada)

Dove – jest marką czekolady produkowanej przez firmę Mars Incorporated. Marka Dove została stworzona w 1956 r. przez Leo Stefanosa.
W Wielkiej Brytanii oraz na Bliskim Wschodzie nazwę Dove zastępuje Galaxy.
Linia produktów Dove zawiera:

</doc>
<doc id="768121" url="https://pl.wikipedia.org/wiki?curid=768121" title="Stalag X B">
Stalag X B

Stalag X B Sandbostel był w czasie II wojny światowej niemieckim obozem jenieckim dla żołnierzy i podoficerów, położonym w pobliżu miasteczka Sandbostel w północno-zachodnich Niemczech, 9 km na południe od Bremervörde, 43 km na północny wschód od Bremy. Położony na bagnistym terenie o wilgotnym, zimnym klimacie, należał do jednego z najgorszych obozów. Pomiędzy 1939 a 1945 rokiem przewinęło się przez to miejsce ponad milion jeńców 46 narodowości. Blisko 50 tysięcy zmarło z głodu, chorób, wycieńczenia, lub też zostało zamordowanych.
Historia.
Obóz powstał w roku 1933 jako miejsce internowania dla osób niewygodnych dla III Rzeszy, ale po wybuchu wojny 1939 przekształcono go w obóz jeniecki dla wziętych do niewoli we wrześniu żołnierzy polskich, z wydzieloną strefą dla internowanych brytyjskich cywilów. Z braku baraków osadzeni mieszkali przeważnie w namiotach.
W czerwcu 1940 r. populację obozu zasilili żołnierze francuscy i belgijscy, a w pobliżu powstały dwa podobozy dla brytyjskiej marynarki wojennej i (osobno) handlowej. W maju 1941 zaczęto zwozić jeńców wziętych podczas kampanii na Bałkanach, głównie brytyjskich i jugosłowiańskich, a w dwa miesiące później zaczęli napływać masowo jeńcy sowieccy, wzięci podczas Operacji Barbarossa; trzymano ich na otwartej, jedynie ogrodzonej, przestrzeni, gdzie wymierali masowo – przede wszystkim z głodu. Stan obozu na dzień 1 grudnia 1941 wynosił: 1664 Polaków, 18 210 Francuzów, 2871 Belgów, 2459 Brytyjczyków, 5361 Jugosłowian i 9271 żołnierzy radzieckich.
We wrześniu 1943 pojawili się Włosi aresztowani po kapitulacji Włoch. Niemcy uznali, że – podobnie jak jeńców radzieckich – nie obejmuje ich konwencja genewska i „zapewnili” im niemal identycznie złe warunki bytowe. Podobóz włoski graniczył z radzieckim.
W październiku 1944 roku, po upadku powstania warszawskiego pojawili się jeńcy-żołnierze AK, w tym ponad tysiącosobowa grupa kobiet-żołnierzy. Te ostatnie rozlokowane zostały w podobozie w Gross-Lübars. Stan obozu na dzień 1 listopada 1944 wynosił: 4895 Polaków, 11 337 Francuzów, 1732 Belgów, 3040 Jugosłowian, 20 169 obywateli ZSRR i 9453 Włochów. W marcu i kwietniu 1945 około 8 tysięcy więźniów obozu koncentracyjnego Neuengamme rozmieszczono na terenie dawnego (zlikwidowanego w 1942 roku) obozu dla marynarzy.
Obóz został wyzwolony przez wojska brytyjskie 29 kwietnia 1945 roku.

</doc>
<doc id="768125" url="https://pl.wikipedia.org/wiki?curid=768125" title="Mars Incorporated">
Mars Incorporated

Mars, Incorporated – amerykańska korporacja zajmująca się produkcją i sprzedażą czekolady, dań gotowych, napojów, jedzenia dla zwierząt, oraz gum do żucia i słodyczy cukrowych. Według stanu na 2014 rok firma działa w ponad 74 krajach na całym świecie. Siedziba główna Mars, Incorporated znajduje się w McLean, w stanie Wirginia, w Stanach Zjednoczonych. Korporacja została założona w mieście Tacoma, w stanie Waszyngton w 1911 roku, kiedy to Franklin Clarence Mars i jego żona Ethel zaczęli produkować i sprzedawać słodycze. Przedsiębiorstwo jest w całości własnością rodziny Mars.
W roku 2016 Mars, Incorporated przejął od należącej do Warrena Buffetta Berkshire Hathaway firmę Wrigley Company. W efekcie połączenia ma powstać spółka Mars Wrigley Confectionery z siedzibą w Chicago (dotychczasowej siedzibie Wrigley Company).
Marki Mars, Incorporated.
Poniższe marki są znakami handlowymi "Mars, Incorporated":
Mars Polska Sp. z o.o..
Mars Polska Sp. z o.o. (do 21.06.2007 Masterfoods Polska Sp. z o.o.) – samodzielnie działająca polska firma będąca oddziałem korporacji Mars, Incorporated.
Firma istnieje od 1992 roku. Jej działalność obejmuje produkcję, marketing i sprzedaż słodyczy oraz jedzenia dla zwierząt domowych.
Produkcja odbywa się w odrębnych kompleksach produkcyjnych pod Sochaczewem – trzech fabryk – suchej oraz mokrej karmy dla zwierząt w Kożuszkach Parcel oraz słodyczy w Janaszówku. Do dziś Mars zainwestował w Polsce 775 mln zł. Prawie połowa produkcji z polskich fabryk trafia do ponad 50 krajów. Firma współpracuje z ponad 170 instytucjami społecznymi z całej Polski oraz wspiera projekty społeczności lokalnej np. współfinansowała budowę placu zabaw dla dzieci w Sochaczewie.

</doc>
<doc id="768126" url="https://pl.wikipedia.org/wiki?curid=768126" title="Europejski Festiwal Filmowy">
Europejski Festiwal Filmowy

Europejski Festiwal Filmowy (ang. European Film Festival, dawniej Festiwal Filmów Unii Europejskiej - festiwal filmowy odbywający się w kilku miastach w Polsce, prezentujący filmy kina europejskiego i polskiego.
Festiwal jest organizowany przez sieć kin Silver Screen we współpracy z ambasadami i instytutami kultury krajów UE w Polsce oraz Filmoteką Narodową w Warszawie.
Historia imprezy.
Początki Festiwalu sięgają roku 1995, kiedy to w kinie Silver Screen odbył się pierwszy Festiwal Filmów Unii Europejskiej. Od 2004 roku (czyli od wejścia Polski do Unii Europejskiej) Festiwal zmienił nazwę na Europejski Festiwal Filmowy. W 2006 roku po raz pierwszy festiwal odbył się w siedmiu miastach (Warszawie, Gdyni, Łodzi, Krakowie, Toruniu, Wrocławiu i Poznaniu).
Nagroda Publiczności oraz Nagroda Dziennikarzy.
W trakcie festiwalu odbywa się plebiscyt publiczności, w 2005 roku zwyciężył Reza Bagher za film "Muzyka popularna z Vittuli", w 2006 nagrodę otrzymała Maria Blom za "Opowieści z Dalarny". W 2006 roku po raz pierwszy przyznano również Nagrodę Dziennikarzy, w Jury znaleźli się: Grażyna Torbicka, Małgorzata Sadowska, Jan Olszewski, Paweł Felis, Bartosz Żurawiecki, nagrodę otrzymał Bouli Lanners za film "Ultranova".
Patroni honorowi.
Tradycją stało się, że każda edycja Festiwalu ma innego patrona honorowego. W 2006 roku był to Andrzej Seweryn, w 2005 Jerzy Stuhr, w 2004 - Kazimierz Kutz.

</doc>
<doc id="768129" url="https://pl.wikipedia.org/wiki?curid=768129" title="Kingston SE">
Kingston SE

Kingston SE – miejscowość w Australii Południowej położona prawie 300 km na południowy wschód od Adelaide, i 44 km od Robe, znajduje się przy zatoce Encounter i w pobliżu Parku Narodowego Coorong. Nazwana na cześć George'a Kingstona, australijskiego polityka i architekta.
Litery "SE" w nazwie miejscowości zostały dodane w celu odróżnienia od miejscowości obecnie nazwanej Kingston-On-Murray, która wcześniej nazywała się tylko "Kingston".
Przy północno-wschodnim wjeździe do miasta znajduje się "Larry", rzeźba homara o wielkości 17x15m.

</doc>
<doc id="768130" url="https://pl.wikipedia.org/wiki?curid=768130" title="Muzeum Rockefellera">
Muzeum Rockefellera

Muzeum Rockefellera (hebr. מוזיאון רוקפלר) – muzeum archeologiczne położone we Wschodniej Jerozolimie. Mieści jeden z najbogatszych zbiorów archeologicznych w Jerozolimie.
W 1925 Jakub Hebry Breasted, założyciel i członek Instytutu Orientalnego przy Uniwersytecie Chicago, odwiedził Palestynę. Został zaskoczony brakiem muzeum archeologii w Jerozolimie. Zachęcony przez brytyjskiego wysokiego komisarza Lorda Plumera, pozyskał środki finansowe (2 mln USD) od amerykańskiego filantropa Johna D. Rockefellera. Dzięki temu, w 1938 otwarto dla publiczności Muzeum Archeologii Palestyny.

</doc>
<doc id="768134" url="https://pl.wikipedia.org/wiki?curid=768134" title="Dom Ticho">
Dom Ticho

Dom Ticho () – muzeum znajduje się w jednym z najstarszych domów zbudowanych poza murami Starego Miasta Jerozolimy (pod koniec XIX wieku).
Dom ten zakupił w 1924 dr. Avraham Albert Ticho i założył na piętrze poradnię okulistyczną, która służyła do 1960. Kuzynka zmarłego doktora przekazała dom z całą biblioteką i wszystkimi zabytkowymi eksponatami miastu, by służył jako muzeum otwarte dla sztuki.

</doc>
<doc id="768138" url="https://pl.wikipedia.org/wiki?curid=768138" title="Tutajew">
Tutajew

Tutajew (ros. Тута́ев) – miasto w Rosji, w obwodzie jarosławskim. W 2002 roku liczyło 42 644 mieszkańców.

</doc>
<doc id="768139" url="https://pl.wikipedia.org/wiki?curid=768139" title="Hans (Grenlandia)">
Hans (Grenlandia)



</doc>
<doc id="768142" url="https://pl.wikipedia.org/wiki?curid=768142" title="Ísland">
Ísland



</doc>
<doc id="768144" url="https://pl.wikipedia.org/wiki?curid=768144" title="Bruce Nuclear Generating Station">
Bruce Nuclear Generating Station



</doc>
<doc id="768148" url="https://pl.wikipedia.org/wiki?curid=768148" title="Skittles">
Skittles

Skittles – cukierki o smaku owocowym produkcji Wrigley Company od 2016 będący oddziałem Mars Incorporated. Zawierają głównie cukier, syrop kukurydziany i olej palmowy. Mają kształt soczewkowaty, występują w kilku kolorach. Z jednej strony mają nadrukowaną, białą literę „S”. Mylone bywają z cukierkami M&amp;M's, produkcji tej samej firmy.

</doc>
<doc id="768150" url="https://pl.wikipedia.org/wiki?curid=768150" title="Impaktyt">
Impaktyt

Impaktyt (od ang. "impact" 'uderzenie, wstrząs' z łac. "impactus") – nieformalna nazwa określająca typ skały, która powstała lub została poważnie zmieniona pod wpływem uderzenia meteorytu. Nazwa ta opisuje zarówno skały, które zostały zmienione bezpośrednio od uderzenia meteorytu, pod wpływem temperatury czy siły uderzenia, jak i skały osadowe zawierające domieszki materiałów pochodzenia pozaziemskiego.

</doc>
<doc id="768151" url="https://pl.wikipedia.org/wiki?curid=768151" title="Mistrzostwa Europy w Boksie 1985">
Mistrzostwa Europy w Boksie 1985

XXVI Mistrzostwa Europy w Boksie (mężczyzn) odbyły się w dniach 25 maja-2 czerwca 1985 w Budapeszcie. Walczono w dwunastu kategoriach wagowych. Startowało 169 uczestników z 23 państw, w tym ośmiu reprezentantów Polski.

</doc>
<doc id="768154" url="https://pl.wikipedia.org/wiki?curid=768154" title="Oazy antarktyczne">
Oazy antarktyczne



</doc>
<doc id="768155" url="https://pl.wikipedia.org/wiki?curid=768155" title="Oaza antarktyczna">
Oaza antarktyczna

Oaza antarktyczna – leżący na Antarktydzie teren wolny od pokrywy lodowej.
Pochodzenie terminu.
Termin „oaza” dla określenia nie zlodowaconego fragmentu kontynentu antarktycznego został po raz pierwszy użyty w 1936 przez Alfreda Stephensona z brytyjskiej wyprawy, przez analogię z oazami na pustyniach. W 1957, a potem w 1968 radzieccy badacze nadali mu węższe znaczenie, związane z meteorologią: miał on oznaczać wyłącznie obszary, w których ablacja pokrywy lodowcowej sprawia, że lokalnie lód nie występuje. Definicja taka wyłącza spod terminu nunataki, przybrzeżne urwiska, półwyspy, wyspy i obszary, w których warunki topograficzne uniemożliwiają utrzymywanie się lodu. Ta ostatnia grupa obejmuje największe na Antarktydzie tereny wolne od lodu: Suche Doliny na Ziemi Wiktorii i Oazę Amery’ego, ograniczoną przez duże lodowce.
Warunki.
Oazy generalnie nie muszą być obszarami, w których opady są szczególnie małe. Przeważnie oazy położone są w strefie przybrzeżnej o klimacie łagodniejszym niż w głębi kontynentu; większość leży nad otwartym morzem, choć oazy Bungera i Schirmachera są oddzielone od morza przez lodowce szelfowe. Wszystkie noszą ślady istnienia w przeszłości pokrywy lodowcowej. Często występują powierzchniowe jeziora i niewielkie cieki wodne. Dzięki istnieniu rozmaitych nisz ekologicznych występuje różnorodna fauna. W części oaz antarktycznych rośnie także prymitywna roślinność – mchy i porosty na podłożu skalnym.
Lista.
Poniższa tabela opisuje największe pod względem powierzchni i niektóre spośród mniejszych oaz. Podane są także stacje polarne położone w ich obrębie:

</doc>
<doc id="768157" url="https://pl.wikipedia.org/wiki?curid=768157" title="Długokąty Małe">
Długokąty Małe

Długokąty Małe – część wsi Długokąty w Polsce, położona w województwie mazowieckim, w powiecie żyrardowskim, w gminie Puszcza Mariańska.
Sołectwo Małe Długokąty obejmuje częściowo Długokąty (nr 42-83) oraz Budy Zaklasztorne (nr 84-88).
W latach 1975–1998 Długo Kąty Małe należały administracyjnie do województwa skierniewickiego.

</doc>
<doc id="768158" url="https://pl.wikipedia.org/wiki?curid=768158" title="Kwiat promienisty">
Kwiat promienisty

Kwiat promienisty (ang. "actinomorphic", łac. "radiatus, actinomorphus") – kwiat posiadający dwie lub więcej płaszczyzn symetrii. 
Jest to najstarszy ewolucyjnie typ budowy kwiatów. W rodzinie astrowatych jego odmianą są tzw. kwiaty rurkowe. Botanicy dla opisania budowy kwiatów promienistych używają narysu kwiatowego lub wzoru kwiatowego.
Zobacz też.
Kwiat grzbiecisty.

</doc>
<doc id="768159" url="https://pl.wikipedia.org/wiki?curid=768159" title="Kwiaty promieniste">
Kwiaty promieniste



</doc>
<doc id="768160" url="https://pl.wikipedia.org/wiki?curid=768160" title="75 mm haubica M1A1">
75 mm haubica M1A1

75 mm Pack Howitzer M1A1 – amerykańska lekka haubica zaprojektowana w 1927 roku. Haubica początkowo używała łoża M1 z drewnianymi kołami przeznaczonego do holowania przez zwierzęta juczne, w późniejszym czasie zostało ono zastąpione łożem M8 z kołami gumowymi. Haubica mogła być łatwo rozłożona na 8 części, dzięki czemu była używana także przez wojska powietrznodesantowe. Używano jej na wszystkich teatrach działań wojennych w czasie II wojny światowej.
Doświadczona obsługa mogła oddać do 25 wystrzałów na minutę. Docelowo system, który został zaprojektowany stawiał na lekkość, łatwość w transporcie działa oraz obsługę przez małą ekipę. 

</doc>
<doc id="768161" url="https://pl.wikipedia.org/wiki?curid=768161" title="95 mm haubica Mk II">
95 mm haubica Mk II

Haubica 95 mm Mk II (95-mm Infantry Howitzer Mk II), lekka haubica produkcji brytyjskiej, zaprojektowana w 1942.
W 1942 brytyjski War Office postanowił, że armia brytyjska potrzebuje lekkiej haubicy piechoty na wzór podobnych i bardzo udanych broni używanych przez wojska amerykańskie (np. Haubica 75 mm M1A1) czy niemieckie (7.5 cm le.IG 18). Aby maksymalnie skrócić czas projektowania i wejścia do produkcji nowego działa zdecydowano, że konstrukcja będzie używała części z istniejących już dział. Lufa była zmodyfikowaną lufą armaty przeciwlotnicznej kalibru 94 mm, zamek pochodził z armaty 25-funtowej, a oporopowrotnik z armaty sześciofuntowej. Nowa broń otrzymała nazwę 95-mm Infantry Howitzer Mk II (haubica piechoty kalibru 95 mm) choć w rzeczywistości miała kaliber 94 mm (3,7 cala) - nazwa taka została przyjęta w celu odróżnienia tej haubicy od innych brytyjskich broni kalibru 94 mm, których amunicji ta haubica nie mogła używać.
Nowa broń okazała się jedną z najmniej udanych konstrukcji tego typu. Oporopowrotnik był zbyt słaby i często się psuł, całe wykończenie haubicy było bardzo prymitywne, a zbyt wąski rozstaw kół powodował problemy ze stabilnością. Haubica została zaprojektowana tak, aby do transportu można ją było rozłożyć na 10 części, ale nie do końca przemyślano sposób ich łączenia i haubica miała raczej rzadko spotykaną i niezbyt pożądaną tendencję do samoistnego rozkładania się w czasie długotrwałego prowadzenia ognia.
Wszystkie te problemy mogłyby zostać wyeliminowane, ale okazało się, że podjęta "u góry" decyzja budowy nowej broni nie została skonsultowana z armią, która nie była w ogóle zainteresowana nową haubicą i program budowy tego działa został zakończony.

</doc>
<doc id="768165" url="https://pl.wikipedia.org/wiki?curid=768165" title="Acer negundo">
Acer negundo



</doc>
<doc id="768166" url="https://pl.wikipedia.org/wiki?curid=768166" title="Morten Solem">
Morten Solem

Morten Solem (ur. 5 sierpnia 1980 w Trondheim) – norweski skoczek narciarski. W Pucharze Świata zadebiutował w 2000 w zawodach Kuopio, w których zajął 16. miejsce. Występował w barwach klubu Trondheim Skiklubb. W sezonie 2000/2001 wygrał trzykrotnie zawody Pucharu Kontynentalnego i został mistrzem Norwegii. W sezonie zimowym 2006/2007 Mortem zajął 2. miejsce w klasyfikacji generalnej Pucharu Kontynentalnego, tracąc 2 punkty do austriackiego skoczka Balthasara Schneidera.
Swój rekord życiowy wynoszący 185,5 metra ustanowił w 2004 roku na skoczni mamuciej w Oberstdorfie.
Sportową karierę zakończył w roku 2007 i został trenerem kombinatorów norweskich w klubie Granåsen Ski Team.
Podczas zawodów Międzynarodowej Federacji Narciarskiej w skokach narciarskich pełni funkcję kontrolera sprzętu lub koordynatora zawodów.

</doc>
<doc id="768167" url="https://pl.wikipedia.org/wiki?curid=768167" title="Mario Innauer">
Mario Innauer

Mario Innauer (ur. 10 stycznia 1990 w Grazu) – austriacki skoczek narciarski. Reprezentant klubu SV Innsbruck Bergisel, dwukrotny drużynowy złoty medalista mistrzostw świata juniorów. Syn skoczka narciarskiego Toniego Innauera.
Przebieg kariery.
Debiutował w reprezentacji w 2005. W 2006 zajął 7. miejsce na mistrzostwach świata juniorów w Kranju w konkursie indywidualnym, natomiast dwa dni później wraz z Gregorem Schlierenzauerem, Arthurem Pauli i Thomasem Thurnbichlerem zdobył złoty medal w konkursie drużynowym. Zajął 6. miejsce w letnim Pucharze Kontynentalnym. Po udanym TCS w sezonie 2006/2007 awansował do kadry A. Nie wystąpił jednak w konkursie drużynowym mistrzostw świata. Jego najlepszy wynik w Pucharze Świata to 5. miejsce w Neustadt. W 2010 w Harrachovie ustanowił swój rekord życiowy wynoszący 164,5 m. W tym samym roku na mistrzostwach świata juniorów w Hinterzarten Austriacy w składzie: Innauer, Lukas Müller, Florian Schabereiter i Michael Hayböck zdobyli kolejny złoty medal w drużynie.
W marcu 2011 podczas serii próbnej przed konkursem Pucharu Kontynentalnego w Wiśle zerwał więzadła krzyżowe po upadku na odległości 128,5 m. W następnym sezonie tylko 4-krotnie zajmował miejsca wśród trzydziestu najlepszych w zawodach tej rangi. W sezonie 2012/2013 nie wystąpił w żadnym międzynarodowym konkursie z powodu kolejnej kontuzji.
W maju 2013 ogłosił zakończenie sportowej kariery. Mieszka w Innsbrucku.

</doc>
<doc id="768168" url="https://pl.wikipedia.org/wiki?curid=768168" title="Sant Pere Pescador">
Sant Pere Pescador

Sant Pere Pescador (hiszp. "San Pedro Pescador") – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 18,47 km². Zgodnie z danymi INE, w 2005 roku liczba ludności wynosiła 1775, a gęstość zaludnienia 96,10 osób/km². Wysokość bezwzględna gminy równa jest 5 metrów. Współrzędne geograficzne gminy to 42°11'23"N, 3°4'59"E.
Miejscowości.
W skład gminy Sant Pere Pescador wchodzą trzy miejscowości, w tym miejscowość gminna o tej samej nazwie:

</doc>
<doc id="768169" url="https://pl.wikipedia.org/wiki?curid=768169" title="Rok Urbanc">
Rok Urbanc

Rok Urbanc (ur. 28 lutego 1985 w Jesenicach) – słoweński skoczek narciarski, reprezentant klubu SK Triglav Kranj.
W Pucharze Świata zadebiutował w 2003 podczas lotów narciarskich na Velikance w Planicy. 20 stycznia 2007 na Wielkiej Krokwi w Zakopanem oddał skok na odległość 136 metrów, co dało mu prowadzenie po pierwszej serii zawodów, a w efekcie – po odwołaniu drugiej serii za sprawą upadku Jana Mazocha – pierwsze i jedyne w karierze zwycięstwo w zawodach Pucharze Świata.
W 2005 w Planicy ustanowił swój rekord życiowy (197 m).
W 2010 wraz z Matejem Dobovškiem, Peterem Prevcem i Robertem Kranjcem zdobył złoty medal mistrzostw Słowenii w konkursie drużynowym.

</doc>
<doc id="768170" url="https://pl.wikipedia.org/wiki?curid=768170" title="Urbanització Bon Relax">
Urbanització Bon Relax

Urbanització Bon Relax – miejscowość w Hiszpanii, w Katalonii, w prowincji Girona, w comarce Alt Empordà, w gminie Sant Pere Pescador.
Według danych INE z 2005 roku miejscowość zamieszkiwało 147 osób.

</doc>
<doc id="768171" url="https://pl.wikipedia.org/wiki?curid=768171" title="Urbanització Mas Sopes">
Urbanització Mas Sopes

Urbanització Mas Sopes – miejscowość w Hiszpanii, w Katalonii, w prowincji Girona, w comarce Alt Empordà, w gminie Sant Pere Pescador.
Według danych INE z 2005 roku miejscowość zamieszkiwało 58 osób.

</doc>
<doc id="768172" url="https://pl.wikipedia.org/wiki?curid=768172" title="Tarcza kanadyjska">
Tarcza kanadyjska



</doc>
<doc id="768185" url="https://pl.wikipedia.org/wiki?curid=768185" title="Balthasar Schneider">
Balthasar Schneider

Balthasar Schneider (ur. 27 listopada 1984 w Egg) – austriacki skoczek narciarski, reprezentant klubu SC Egg. W Pucharze Świata zadebiutował w Innsbrucku w 2002. Na tej samej skoczni rok później zdobył swoje pierwsze punkty do klasyfikacji generalnej PŚ.
W sezonie Pucharu Kontynentalnego 2006/07 zajął pierwsze miejsce w klasyfikacji generalnej, wyprzedzając drugiego Mortena Solema o zaledwie 2 punkty.
7 marca 2004 w Vikersund ustanowił swój rekord życiowy w długości skoku (216,5 metra).

</doc>
<doc id="768187" url="https://pl.wikipedia.org/wiki?curid=768187" title="Gun Hill">
Gun Hill

Gun Hill (z ang. "Wzgórze Broni") – stara stacja sygnałowa zbudowana w 1818 r. na Barbadosie w parafii Saint George. Stacja była używana jako latarnia morska, a także do ostrzegania przed rebeliami niewolników, których na wyspie było w tym czasie wielu. Po zniesieniu niewolnictwa w całym imperium brytyjskim w 1834 r. stacja nieco podupadła, ponieważ straciła swoją główną rolę.
Jednak została odnowiona i obecnie są w niej przechowywane pamiątki wojskowe.

</doc>
<doc id="768190" url="https://pl.wikipedia.org/wiki?curid=768190" title="Memoriał Edwarda Jancarza 1997">
Memoriał Edwarda Jancarza 1997

V Memoriał Edwarda Jancarza odbył się 3 sierpnia 1997 roku na stadionie im. Edwarda Jancarza w Gorzowie Wielkopolskim. Sędzią zawodów był Lechosław Bartnicki.

</doc>
<doc id="768192" url="https://pl.wikipedia.org/wiki?curid=768192" title="Egg">
Egg



</doc>
<doc id="768222" url="https://pl.wikipedia.org/wiki?curid=768222" title="Andrea Morassi">
Andrea Morassi

Andrea Morassi (ur. 30 sierpnia 1988 w Tolmezzo) – włoski skoczek narciarski i trener, reprezentant klubu narciarskiego C.S. Forestale. Od 2019 trener reprezentacji Włoch w skokach narciarskich.
Przebieg kariery.
Zaczął uprawiać skoki w wieku siedmiu lat. W Pucharze Kontynentalnym debiutował pod koniec 2004. Zajął wtedy 47. pozycję. W Pucharze Świata zadebiutował w Engelbergu w 2005.
W 2006 zdobył brązowy medal mistrzostw świata juniorów w skokach narciarskich na normalnej skoczni w Kranju.
Najwyższe miejsce w konkursie Pucharu Świata zajął 28 stycznia 2007 na skoczni w Oberstdorfie, gdzie był trzeci. 4 lutego 2007 wygrał konkurs Pucharu Kontynentalnego w Pragelato. Na podium konkursów tej rangi stanął także 3 lutego 2007 i 2 grudnia 2007, w obu przypadkach zajmując 3. miejsce w Pragelato.
6 sierpnia 2008 zdobył brązowy medal mistrzostw Włoch w skokach narciarskich na skoczni w Pragelato.
23 listopada 2012 podczas inaugurującego sezon 2012/2013 Pucharu Świata w skokach narciarskich pierwszego w historii konkursu drużyn mieszanych Morassi wraz Eleną Runggaldier, Evelyn Insam i Sebastianem Colloredo zajęli trzecie miejsce, przegrywając z Norwegami (w składzie:Maren Lundby, Tom Hilde, Andersem Bardalem i Anette Sagen) i Japończykami (w składzie: Yūki Itō, Yūta Watase, Sara Takanashi, Taku Takeuchi).
Swój najdłuższy w życiu skok oddał 15 marca 2012 w Planicy i wynosi on 216,5 metra. Wynik ten był przez kilka lat rekordem Włoch w długości skoku narciarskiego.
16 marca 2016 ogłosił zakończenie kariery sportowej wraz z kresem sezonu zimowego.
W sezonie 2018/2019 został asystentem trenera męskiej kadry A reprezentacji Włoch w skokach narciarskich.
W kwietniu 2019 zastąpił Łukasza Kruczka na stanowisku trenera reprezentacji Włoch.

</doc>
<doc id="768226" url="https://pl.wikipedia.org/wiki?curid=768226" title="Memoriał Edwarda Jancarza 1998">
Memoriał Edwarda Jancarza 1998

VI Memoriał Edwarda Jancarza odbył się 16 maja 1998 roku na stadionie im. Edwarda Jancarza w Gorzowie Wielkopolskim. Sędzią zawodów był Marek Wojaczek.

</doc>
<doc id="768227" url="https://pl.wikipedia.org/wiki?curid=768227" title="Branding">
Branding



</doc>
<doc id="768248" url="https://pl.wikipedia.org/wiki?curid=768248" title="Arthur Pauli">
Arthur Pauli

Arthur Pauli (ur. 14 maja 1989 w Ehenbichl) – austriacki skoczek narciarski i trener polskiego pochodzenia. W reprezentacji zadebiutował w 2004 podczas konkursu Pucharu Kontynentalnego w Seefeld. Na mistrzostwach świata juniorów w Rovaniemi w 2005 zdobył srebrny medal indywidualnie. Swój najlepszy występ w Pucharze Świata zanotował 7 stycznia 2007 w Bischofshofen, gdzie zajął 6. miejsce. Sezon ten ukończył na 35. miejscu w klasyfikacji generalnej. Jego rekord w długości skoku to 206,5 m uzyskane w Planicy 22 marca 2007 roku. Występował w klubie narciarskim SC Ehrwald.
Jest synem polskich emigrantów Janusza i Astrid Pauli i ma polski paszport. Na co dzień posługuje się językami: polskim i niemieckim. Zanim zajął się skokami trenował snowboarding.
W październiku 2007, w czasie badań w tunelu aerodynamicznym złamał kość promieniową. W maju 2008 podczas treningu w Bischofshofen doznał upadku, w którym odniósł poważne obrażenia (między innymi wstrząśnienia mózgu), w wyniku których był hospitalizowany na oddziale intensywnej terapii. Po powrocie do sportu nie osiągał już wyników porównywalnych z tymi sprzed upadku i ostatecznie we wrześniu 2010 podjął decyzję o zakończeniu swojej sportowej kariery.
W sezonie 2011/2012 został trenerem reprezentacji Holandii kobiet i mężczyzn.

</doc>
<doc id="768260" url="https://pl.wikipedia.org/wiki?curid=768260" title="Memoriał Edwarda Jancarza 1999">
Memoriał Edwarda Jancarza 1999

VII Memoriał Edwarda Jancarza odbył się 19 czerwca 1999 roku na stadionie im. Edwarda Jancarza w Gorzowie Wielkopolskim. Sędzią zawodów był Stanisław Pieńkowski.
Wyścig po wyścigu.
Turniej oldbojów

</doc>
<doc id="768284" url="https://pl.wikipedia.org/wiki?curid=768284" title="Premier Soccer League">
Premier Soccer League

Premier Soccer League to oficjalna nazwa organu rozgrywek klubowych w Południowej Afryce. PSL składa się z dwóch klas rozgrywkowych – ekstraklasy ABSA Premiership bądź też po prostu Premier Soccer League, sponsorowanej przez "ABSA" oraz drugiej ligi – Mvela Golden League, sponsorowanej przez magnata biznesowego Tokyo Sexwale'a.
Premier Soccer League została założona przez Kaizera Motaung, Irvina Khozę, Raymonda Hacka i Jomo Sono w 1996. Aktualnym prezesem Premier Soccer League jest Irvin Khoza. Grający obecnie w Mvela Golden League Manning Rangers byli pierwszymi mistrzami ekstraklasy w 1997.
Po sezonie 2001/2002 liga została zmniejszona z 18 do 16 drużyn.
Ostatni zespół ABSA Premiership automatycznie spada, natomiast przedostatnia bierze udział w "Mvela Play-offs" i mierzy się z drugim, trzecim oraz czwartym zespołem Mvela Golden League.
Przed 2004 rozgrywki II ligi były podzielone na dwie grupy – w jednej grały zespoły z wybrzeża, a w drugiej kluby z głębi lądu. Zwycięzca każdej z grup uzyskiwał awans do PSL. Po 2004 ligę połączono ze sobą.
Zespoły w sezonie 2016/2017.
Mistrz oraz wicemistrz Premier Soccer League uzyskują awans do Afrykańskiej Ligi Mistrzów, a trzecia drużyna i zdobywca Pucharu ABSA (odpowiednika angielskiego Pucharu Ligi) kwalifikują się do Afrykańskiego Pucharu Konfederacji (odpowiednika Ligi Europy).
Sponsoring.
Od kiedy powstała Premier Soccer League w 1996 posiada ona sponsora. Poniżej znajduje się lista dotychczasowych sponsorów ligi:
Od nazwy sponsora bierze się nazwa ligi.
Linki zewnętrzne.
Strona Południowoafrykańskiego Związku Piłki Nożnej
Strona CAF – Afrykańskiej Konfederacji Futbolu
Historia rozgrywek na RSSSF

</doc>
<doc id="768285" url="https://pl.wikipedia.org/wiki?curid=768285" title="203 mm haubica wz. 1931 (B-4)">
203 mm haubica wz. 1931 (B-4)

Haubica 203 mm wz. 1931 (B-4), ros. 203-мм гаубица образца 1931 года (Б-4) – ciężka haubica produkcji radzieckiej używana w okresie II wojny światowej. 
Było to jedno z bardzo niewielu dział z tego okresu umieszczonych na łożu z podwoziem gąsienicowym. Pozwalało ono na poruszanie się po terenie, który byłby niedostępny dla dział wyposażonych w koła. Znacznie jednak ograniczało to szybkość poruszania się. Maksymalna prędkość holowania wynosiła tylko około 15 km/h. Haubica ta pozostała na wyposażeniu Armii Radzieckiej aż do początku lat 80. XX wieku, kiedy została zastąpiona samobieżną haubicą 2S7 Pion kalibru 203 mm.
W czasie wojny używana była zazwyczaj do niszczenia pojedynczych silnie umocnionych punktów oporu wroga, na przykład podczas wojny zimowej. Strzelało się z niej pociskami o masie 102,75 kg. Wykorzystywano ją także jako uzbrojenie samobieżnych dział polowych SU-14 i S-51. 
W początkowej fazie operacji „Barbarossa” znaczna liczba tych haubic została zdobyta przez wojska niemieckie, które włączyły je do swojego arsenału jako 20,3 cm H 503(r). Wehrmacht używał tej broni na wszystkich frontach europejskich.
Analogiczna haubica na kołach ma oznaczenie 203 mm haubica wz. 1931 (B-4M).

</doc>
<doc id="768286" url="https://pl.wikipedia.org/wiki?curid=768286" title="Memoriał Edwarda Jancarza 2001">
Memoriał Edwarda Jancarza 2001

VIII. Memoriał im. Edwarda Jancarza odbył się po rocznej przerwie 15 lipca 2001. Turniej wygrał Rune Holta.
Bieg po biegu.
O zwycięstwie w turnieju decydowała kolejność wyścigu finałowego, w którym wystartowała czwórka najlepszych zawodników po 20 biegach.

</doc>
<doc id="768287" url="https://pl.wikipedia.org/wiki?curid=768287" title="Socza">
Socza

Socza (słoweń. "Soča", wł. "Isonzo") – rzeka przepływająca przez Włochy i Słowenię, wypływa z Alp Julijskich i uchodzi do Zatoki Weneckiej koło Monfalcone. Długość – około 140 km. Nad Soczą leżą Kobarid i Nova Gorica po stronie słoweńskiej oraz Gorycja i Monfalcone po stronie włoskiej.
W marcu 1500 roku Leonardo da Vinci sporządzał dla weneckiego senatu plany ufortyfikowania tej rzeki na wypadek tureckiego najazdu.
W czasie I wojny światowej w dolinie rzeki Soczy oraz w jej otoczeniu toczyły się niezwykle zacięte walki z wykorzystaniem wielkiej liczby żołnierzy, artylerii i środków technicznych. Zginęły lub odniosły rany dziesiątki tysięcy żołnierzy, a Socza określana jest często mianem „drugiego Verdun”. Stroną atakującą byli Włosi, dowodzeni przez gen. Cadornę. Broniły się oddziały austro-węgierskie, złożone głównie ze Słoweńców, Chorwatów, Austriaków, Węgrów, w niezbyt dużej liczbie również Polaków. Dowództwo włoskie sądziło, że dzięki dwukrotnej przewadze liczebnej w ludziach, artylerii i innym sprzęcie uda się w potężnej ofensywie przełamać austriacką obronę w dolinie rzeki oraz w otaczających ją górach, a następnie wyjść na płaskowyże bardziej sprzyjające manewrowym działaniom wojennym. Wyraźnie słabsze siły austro-węgierskie (głównym ich polem działań był front rosyjski) musiały ograniczyć się do obrony. Dowodzący nimi gen. Svetozar Boroević von Bojna, jak siebie sam określał „prawosławny Chorwat”, potrafił, mimo słabości liczebnej, znakomicie wykorzystać naturalne warunki górskie, co zapewniało wysoką skuteczność walk defensywnych prowadzonych przez podległe mu oddziały. W rezultacie 11 kolejnych bitew nad Soczą (1915–1917) Włochom, kosztem ogromnych strat udało się opanować jedynie niewielkie obszary przygraniczne. W XII bitwie zwanej bitwą pod Caporetto Austriacy wspomagani przez niemiecką 14 Armię w niespodziewanym ataku przełamali front, powodując wielką klęskę armii włoskiej i przesunięcie linii frontu o prawie 200 km nad rzekę Piawę, przepływającą niedaleko Wenecji. Jeszcze dzisiaj słowo "caporetto" stanowi w języku włoskim synonim totalnej klęski i katastrofy.

</doc>
<doc id="768288" url="https://pl.wikipedia.org/wiki?curid=768288" title="Lycium barbatum">
Lycium barbatum



</doc>
<doc id="768289" url="https://pl.wikipedia.org/wiki?curid=768289" title="Pipa">
Pipa

Pipa (chiń.: 琵琶; pinyin: pípá) – chiński szarpany instrument strunowy. Czasami nazywany chińską lutnią, podobnie jak ona ma pudło rezonansowe w gruszkowatym kształcie. W Chinach znany jako tradycyjny instrument od ponad dwóch tysięcy lat. Kilka instrumentów w innych krajach wschodniej i południowo-wschodniej Azji jest spokrewnonych z pipą. Należą do nich japońska "biwa", wietnamska "đàn tỳ bà" i koreańska "bipa". Tylko koreańska wersja wyszła z użycia, podczas gdy gra na pozostałych jest wciąż znana i powszechna.

</doc>
<doc id="768290" url="https://pl.wikipedia.org/wiki?curid=768290" title="Memoriał Edwarda Jancarza 2005">
Memoriał Edwarda Jancarza 2005

IX. Memoriał im. Edwarda Jancarza odbył się po trzyletniej przerwie 4 czerwca 2005. Turniej wygrał Jason Crump, jedyny jak dotąd aktualny mistrz Świata.
Bieg po biegu.
O zwycięstwie w turnieju decydowała kolejność wyścigu finałowego, w którym wystartowała czwórka najlepszych zawodników po 20 biegach.

</doc>
<doc id="768291" url="https://pl.wikipedia.org/wiki?curid=768291" title="Agapetus fuscipes">
Agapetus fuscipes

Agapetus fuscipes – gatunek owada z rzędu chruścików i rodziny osteńkowatych. Gatunek wód bieżących, sporadycznie występuje w jeziorach północnej Europy. Larwy budują domek z kamyczków i ziaren piasku, domek przypominający skorupę żółwia na stałe jest przytwierdzony do podłoża.
W Irlandii larwy łowiono w jeziorze mezotroficznym, liczniej w mezoeutroficznym i w oligotroficznym, wśród trzcin (O’Connor i Wise 1984). Larwy Agapetus sp. we Włoszech złowione były w jeziorze przepływowym (Moreltti et al. 1979). Na Wyspach Brytyjskich spotkane w jeziorze Windermere (Moon 1936). Limneksen występujący w czystych, zimnych jeziorach w najpłytszym litoralu.

</doc>
<doc id="768292" url="https://pl.wikipedia.org/wiki?curid=768292" title="Agraylea multipunctata">
Agraylea multipunctata

Agraylea multipunctata – chruścik z rodziny Hydroptilidae. Larwy zasiedlają jeziora i drobne, trwałe zbiorniki wody stojącej. Budują małe domki, zbudowane z przędzy i glonów nitkowanych.
Limnebiont występujący w strefie helofitów i elodeidów. 
Imagines łowione nad jeziorami Pomorza (Riedel 1972), bardzo licznie nad jez. Żarnowieckim oraz nad jeziorami Pojezierza Mazurskiego. Gatunek spotykany w jez. Kierskim oraz Wigierskim (Jakubisiakowa 1933, Demel 1928), torfiankach Wielkopolski (Jaskowska 1961), imagines nad stawami Wyżyny Krakowsko-Częstochowskiej (Riedel 1972). Agraylea multipunctata występuje licznie w jeziorach, w tym oligotroficznych i zalewach morskich Finlandii (Nybom 1960, Bagge et al. 1980, Sarkka 1983, Kornijów i Czachorowski, dane nie publikowane), w jeziorach Karelii (Lepneva 1928, Stalmakova 1974, Vlasova 1986). W Estonii imagines poławiane nad jeziorami i ciekami (Spuris 1971, Timm informacja ustna, Kacalova 1980). Na Łotwie imagines często spotykane nad jeziorami, we wszystkich typach, rzadko jedynie w dystroficznych i eutroficzno-dystroficznych (Spuris 1967, Spuris 1989). Na Litwie imagines poławiane nad jeziorami mezotroficznymi, eutroficznymi i ultraeutroficznymi (Spuris 1969). W niemieckich jeziorach spotykane w strefie Potamogeton, w zbiorowiskach Cladophora, bardzo licznie wśród glonów i na kamieniach (Meuche 1939, Müller-Liebenau 1956, Ehrenberg 1957). W Holandii w jeziorkach, zbiornikach wydmowych, w zbiorowisku osoki larwy występowały głębiej niż A. sexmaculata, licznie wśród osoki bliższej brzegu (duża szerokość niszy), w kanałach polderowych pospolicie w glonach nitkowatych oraz wszystkich typach roślinności (Higler 1968a, b, 1969, 1977, 1984, Higler i Brantjes 1970, Leuven et al, 1987, Van der Velde i Bergers 1987). W Irlandii larwy liczne i często łowione w jeziorach mezotroficznych i oligotroficznym, lecz tylko wśród trzcin (O’Connor i Wise 1984). Imagines łowione były nad jeziorami w różnych częściach Europy, wydaje się, że na południu rzadko, liczniej tam występuje A. sexmaculata (Jonsson 1987, Andricovics 1979, Emelina 1985, Nogradi i Uherkovich 1994).
Gatunek holarktyczny, w Europie nie występuje na Islandii i w południowej Europie. Występuje w strefie potamalu, jeziorach, wodach słonawych, gatunek nizinny sporadycznie występujący w górach (Botosaneanu i Malicky 1978). W Polsce głównie na nizinach (Tomaszewski 1965).
Bibliografia:

</doc>
<doc id="768297" url="https://pl.wikipedia.org/wiki?curid=768297" title="Marcin Leżeński (ur. ok. 1760)">
Marcin Leżeński (ur. ok. 1760)

Marcin Leżeński z Leżenic herbu Nałęcz (ur. ok. 1760 roku) – szambelan króla Stanisława Augusta, poseł na Sejm Czteroletni z województwa bracławskiego w 1790 roku.
W 1790 roku, podpisał Konfederację Generalną Sejmu Czteroletniego. 29 kwietnia 1791 roku przyjął obywatelstwo miejskie na Ratuszu Miasta Warszawy. Był stronnikiem reformy ustrojowej państwa. Wśród spraw, którym podczas obrad sejmu poświęcał najwięcej uwagi, znajdowała się kwestia miejska. Leżeński był zwolennikiem dopuszczenia mieszczan do prawodawstwa i stworzenia wspólnej szlachecko-mieszczańskiej izby poselskiej. W kwestiach skarbowych postulował szybszy pobór podatków i zwiększenie dochodów na wojsko podkreślając, że samo uchwalenie konstytucji nie wystarczy do obrony kraju. 2 maja 1791 roku podpisał asekurację, w której zobowiązał się do popierania projektu Ustawy Rządowej. Współtwórca Konstytucji 3 Maja. Założyciel Zgromadzenia Przyjaciół Konstytucji - pierwszego polskiego stronnictwa politycznego. Przewodniczył 13 sesji Sejmu Wielkiego w 1791 r.

</doc>
<doc id="768302" url="https://pl.wikipedia.org/wiki?curid=768302" title="Osobisty pamiętnik grzesznika przez niego samego spisany">
Osobisty pamiętnik grzesznika przez niego samego spisany

Osobisty pamiętnik grzesznika przez niego samego spisany – polski film fabularny z 1985 roku w reżyserii Wojciecha Jerzego Hasa.
Film jest poetycką przypowieścią o zmaganiu człowieka ze złem i grzechem. Pesymistyczna wizja natury ludzkiej. Scenariusz oparty jest na powieści Jamesa Hogga "Wyznania usprawiedliwionego grzesznika przez niego samego spisane".
Treść.
Potajemnie odkopane zwłoki grzesznika ożywają i przedstawiają opowieść o swoim losie zapisane w pamiętniku. Robert zostaje zrodzony ze związku hulaki i rozpustnika Logana i poślubionej wbrew jej woli bogobojnej Rabiny. W wyniku jej zgwałcenia rodzi się Gustaw, którego matka przeklina i odchodzi od Logana. Związuje się z powiernikiem duchowym i z tego związku pochodzi Robert. Robert przyjmuje życie wyrzeczeń dla osiągnięcia wyższego poziomu duchowego i zajmuje się rozważaniem zagadnień wiary i moralności. Pojawia się Nieznajomy, który zwodzi Roberta na drogę zbrodni i zatracenia własnej duszy. Z podszeptów Nieznajomego zabija własnego przyrodniego brata, a potem ojca i matkę. Schodzi na drogę pijaństwa, rozpusty i występku. W ostatnich scenach filmu przebija sztyletem Nieznajomego, jednak to Roberta ze sztyletem wbitym w serce znajdują włóczędzy.

</doc>
<doc id="768305" url="https://pl.wikipedia.org/wiki?curid=768305" title="Sterkfontein">
Sterkfontein

Sterkfontein – zespół wapiennych jaskiń położonych w prowincji Gauteng niedaleko miasta Krugersdorp w Republice Południowej Afryki. Znajdują się one w tym samym rejonie co stanowiska archeologiczne Swartkrans, Kromdraai oraz Wielka Jaskinia Kromdraai.
W jaskini prowadzone są prace paleontologiczne po tym, jak w 1936 roku znaleziono tam jedne z najstarszych szczątków dorosłego australopiteka. Szczątki datowane były na 2,6–2,8 miliona lat. Nieopodal szczątków znaleziono również drewniane i kamienne narzędzia. W 1997 roku odkryto w jaskini niemal kompletny szkielet australopiteka datowanego na 2,3-2,2 miliona lat. Odkrycia dokonał dr Ronald Clarke, a znalezionego australopiteka nazwał Mała Stopa.
Sterkfontein wraz ze Swartkrans, Kromdraai i Wielką Jaskinią zostało wpisane w 1999 r. na listę światowego dziedzictwa UNESCO.

</doc>
<doc id="768306" url="https://pl.wikipedia.org/wiki?curid=768306" title="Nicole Hosp">
Nicole Hosp

Nicole Hosp (ur. 6 listopada 1983 w Ehenbichl) – austriacka narciarka alpejska, trzykrotna medalista olimpijska, wielokrotna medalistka mistrzostw świata, brązowa medalistka mistrzostw świata juniorów oraz zdobywczyni Pucharu Świata.
Kariera.
Po raz pierwszy na arenie międzynarodowej pojawiła się 8 stycznia 1999 roku w Ligist, gdzie w zawodach FIS Race zajęła 41. miejsce w gigancie. W 2001 roku wystartowała na mistrzostwach świata juniorów w Verbier, gdzie jej najlepszym wynikiem było szóste miejsce w kombinacji. Jedyny medal w tej kategorii wiekowej zdobyła na mistrzostwach świata juniorów w Tarvisio, gdzie zajęła trzecie miejsce w zjeździe. Na tej samej imprezie była też między innymi czwarta w slalomie, przegrywając walkę o medal z Sandrą Gini ze Szwajcarii.
W zawodach Pucharu Świata zadebiutowała 18 lutego 2001 roku w Garmisch-Partenkirchen, gdzie nie ukończyła pierwszego przejazdu w slalomie. Pierwsze pucharowe punkty zdobyła niecały rok później, 4 stycznia 2002 roku w Mariborze, gdzie zajęła 29. miejsce w gigancie. Pierwsze podium w zawodach tego cyklu wywalczyła 26 października 2002 roku w Sölden, zwyciężając w gigancie. W kolejnych sezonach jeszcze ponad 40 razy stawała na podium zawodów PŚ. Najlepsze wyniki osiągnęła w sezonie 2006/2007, kiedy zdobyła Kryształową Kulę za zwycięstwo w klasyfikacji generalnej. W tym samym sezonie była też najlepsza w klasyfikacji giganta, druga w klasyfikacjach slalomu i supergiganta oraz trzecia w kombinacji. W klasyfikacji generalnej była ponadto druga w sezonie 2007/2008 i czwarta w sezonie 2005/2006. Ponadto była też druga w klasyfikacji slalomu w sezonie 2007/2008 i superkombinacji w sezonie 2012/2013 oraz trzecia w superkombinacji w sezonie 2011/2012.
W 2003 roku wystartowała na mistrzostwach świata w Sankt Moritz, od razu zdobywając dwa medale. W kombinacji zdobyła srebrny medal, rozdzielając na podium Janicę Kostelić z Chorwacji oraz Szwajcarkę Marlies Oester. Ponadto w slalomie zajęła trzecie miejsce, przegrywając jedynie z Kostelić i swą rodaczką, Marlies Schild. Z rozgrywanych dwa lata później mistrzostw świata w Bormio wróciła bez medalu, jednak na igrzyskach olimpijskich w Turynie w 2006 roku wywalczyła srebro w slalomie. W zawodach tych wyprzedziła ją Anja Pärson ze Szwecji, a trzecie miejsce zajęła Marlies Schild. na tych samych igrzyskach była piąta w kombinacji i czwarta w gigancie, przegrywając walkę o podium z Anną Ottosson ze Szwecji. Kolejne dwa medale zdobyła podczas mistrzostw świata w Åre w 2007 roku, gdzie zwyciężyła w gigancie, a w zjeździe była trzecia. Na mistrzostwach świata w Val d’Isère w 2009 roku i mistrzostwach świata w Ga-Pa w 2011 roku nie stawała na podium, a na rozgrywanych w międzyczasie igrzyskach w Vancouver nie wystąpiła, bowiem zerwała więzadło krzyżowe przednie w prawym kolanie. Kolejne trofea zdobyła podczas mistrzostw świata w Schladming w 2013 roku, gdzie wspólnie z kolegami z reprezentacji zwyciężyła w zawodach drużynowych, a indywidualnie była trzecia w superkombinacji. Brała również udział w igrzyskach olimpijskich w Soczi w 2014 roku, gdzie była druga za niemką Marią Höfl-Riesch. na tych samych igrzyskach zdobyła brązowy medal w supergigancie, ulegając tylko swej rodaczce Annie Fenninger i Marii Höfl-Riesch.

</doc>
<doc id="768307" url="https://pl.wikipedia.org/wiki?curid=768307" title="Bartosz Such">
Bartosz Such

Bartosz Such (ur. 16 marca 1983) – polski tenisista stołowy. Reprezentant kadry narodowej i olimpijskiej Polski seniorów. Zawodnik klubu tenisa stołowego ASTS Olimpii Unii Grudziądz. Jest sponsorowany przez niemiecką firmę tenisa stołowego Donic. Obecnie jeden z najlepszych tenisistów stołowych w Polsce.
Osiągnięcia:

</doc>
<doc id="768308" url="https://pl.wikipedia.org/wiki?curid=768308" title="Halowe Mistrzostwa Europy w Lekkoatletyce 1983">
Halowe Mistrzostwa Europy w Lekkoatletyce 1983

XIV Halowe Mistrzostwa Europy odbyły się 5–6 marca 1983 w Budapeszcie w hali Sportcsarnok.
Klasyfikacja medalowa.
Do klasyfikacji zostały włączone medale zdobyte w chodzie.

</doc>
<doc id="768315" url="https://pl.wikipedia.org/wiki?curid=768315" title="Arcybractwo Miłosierdzia Najświętszej Maryi Panny Bolesnej w Krakowie">
Arcybractwo Miłosierdzia Najświętszej Maryi Panny Bolesnej w Krakowie

Arcybractwo Miłosierdzia pod wezwaniem Bogurodzicy Najświętszej Maryi Panny Bolesnej w Krakowie – najstarsza nieprzerwanie do dziś istniejąca organizacja charytatywna w Polsce, założona w 1584 przez Piotra Skargę, erygowana przez legata papieskiego, kardynała Hipolita Aldobrandini aktem kanonicznym ratyfikowanym w 1591 przez Grzegorza XIV. Zgodnie z postanowieniami Soboru Trydenckiego podlegało władzy biskupa krakowskiego. Początkowo nosiło nazwę Bractwa Miłosierdzia Bogarodzice. W 1587 przy Bractwie Miłosierdzia ks. Skarga założył „Mons Pietatis”. pod polską nazwą Komory Potrzebnych (późniejszy Bank Pobożny), w której udzielano pożyczek pod zastawy „klejnotowe” i „sukienne”, bez pobierania procentów. Bractwo Miłosierdzia i Komora Potrzebnych podporządkowane były wspólnemu zarządowi. Od 1818 Archikonfraternia Miłosierdzia i Banku Pobożnego, od II połowy XIX w. Arcybractwo Miłosierdzia i Banku Pobożnego, które obrało za patronkę Matkę Boską Bolesną. Od 1989 nosi obecną nazwę. Jest publicznym stowarzyszeniem wiernych, działającym pod władzą arcybiskupa metropolity krakowskiego w oparciu o kodeks prawa kanonicznego.
Historia.
Jak pisze Zygmunt Gloger, "”...jedyny bank w Europie wypożyczający pieniądze ludziom przyciśniętym potrzebą, na zastawy bez żadnego procentu”". Bank wspierał w XVII w. biskup krakowski Jakub Zadzik zapisując mu 60000 złp, a w XVIII w. kanonik krakowski Jerzy Mieroszewski zapisem 51000 złp. "Bractwo Miłosierdzia" (takie określenie także funkcjonuje w tym czasie) co 25 lat obchodzi uroczyście dzień 7 października dla upamiętnienia założenia przez 7 osób "Arcybractwa Miłosierdzia" i położenia kamienia węgielnego pod gmach zgromadzenia i "„banku pobożnego”". W ramach Arcybractwa Miłosierdzia funkcjonowała od 1602 fundacja zwana „skrzynką św. Mikołaja”, której zadaniem było udzielanie pomocy ubogim pannom w formie posagu, w celu uchronienia ich przed moralnym upadkiem. Fundatorem tej instytucji był Mikołaj Zebrzydowski, który na jej rzecz zapisał sumę 3 tys. złp., zabezpieczoną na dobrach Książnice w woj. sandomierskim. W 1634 ks. Andrzej Łukomski, kanonik katedry krakowskiej, zapisał swoje dziedziczne dobra Bobrowniki, Pojałowice i Sączów w księstwie siewierskim kapitule krakowskiej, zobowiązując ją do przekazywania 3/4 dochodu z tych majątków na fundusz „skrzynki św. Mikołaja”. Zgodnie z tym zapisem, ubogie dziewczęta idące za mąż lub do klasztoru, miały otrzymywać od 60 do 300 złp. posagu. Kwotę wyznaczano jeszcze przed ślubem, ale wypłacano ją dopiero po zamążpójściu lub po wstąpieniu do zakonu. Pierwotna nazwa fundacji została w 1786 z polecenia prymasa Poniatowskiego zmieniona na „Fundatio pro dotibus virginum”, czyli fundusz posagowy dla panien.
Czasy współczesne.
W 1960 władze PRL zlikwidowały Arcybractwo, w 1989 władze państwowe uznały ten akt za bezprawny i reaktywowały działalność Arcybractwa w oparciu o ustawę o stosunkach między Państwem a Kościołem. Metropolita krakowski, kardynał Franciszek Macharski nadał reaktywowanemu stowarzyszeniu statut organizacyjny. W ostatnich latach XX wieku w Arcybractwie doszło do poważnych nieprawidłowości. W 2003 kardynał Macharski ustanowił dla stowarzyszenia zarząd komisaryczny. Część członków Arcybractwa nie zgadzała się z tym głosząc, że jest to próba przejęcia przez Kurię majątku stowarzyszenia jakoby świeckiego, zarejestrowanego w Krajowym Rejestrze Sądowym (KRS), i odmówiła przekazania władzy w Arcybractwie pani komisarzowi arcybiskupa metropolity. Spór trwał ponad 5 lat. W 2008 sąd ostatecznie zadecydował, że Arcybractwo jako organizacja kościelna ma zostać wykreślone z KRS, do którego zostało błędnie wpisane w 1990. W 2009 metropolita krakowski Stanisław Dziwisz nadał Arcybractwu nowy statut, majątek stowarzyszenia został przejęty przez nowe władze, w gronie których kluczowe stanowiska zajęli wierni Kościołowi członkowie władz Arcybractwa sprzed 2003.
Do organizacji należy w Krakowie 7 kamienic, w tym 3 zblokowane w jeden obiekt (Dom Arcybractwa przy ul. Siennej 5 i związane z nią ściśle kamienice przy ul. Stolarskiej 1 i 3, blisko Rynku), dawny dworek Heleny Modrzejewskiej z osiedlem 10 parterowych domów robotniczych zwanych Modrzejówką, pałac Walerego Rzewuskiego przy ul. Westerplatte 11.
W oparciu o czynsze z tych obiektów Arcybractwo pomaga ubogim, chorym, niepełnosprawnym, udzielając np. w latach 2009-2012 po ok. 1,5 mln zł rocznie zapomóg dla poszczególnych podopiecznych i dotacji dla organizacji dobroczynnych. Na razie wysokość zapomóg i dotacji nie zwiększa się ze względu na konieczność pilnych remontów: na Modrzejówce i w kamienicy rezydencjonalnej, pociągających za sobą wysokie koszty, mimo dotacji Społecznego Komitetu Odnowy Zabytków Krakowa.

</doc>
<doc id="768317" url="https://pl.wikipedia.org/wiki?curid=768317" title="Mashona Washington">
Mashona Washington

Mashona Washington (ur. 31 maja 1976 we Flint, Michigan) – amerykańska tenisistka, od 1995 roku o statusie profesjonalnym, młodsza siostra znanego tenisisty, MaliVai Washingtona.
Jako juniorka brała udział w finałach imprez krajowych, z których wygrała US Indoor National w 1992 roku. Status profesjonalny otrzymała w 1995 roku.
Po raz pierwszy znalazła się wśród stu najlepszych tenisistek świata w 2004 roku, kończąc sezon w pierwszej pięćdziesiątce rankingu. Pokonała Mariję Szarapową w New Haven, osiągnęła finał w Tokio, w którym jednak uległa Rosjance.

</doc>
<doc id="768319" url="https://pl.wikipedia.org/wiki?curid=768319" title="Quenthel">
Quenthel



</doc>
<doc id="768320" url="https://pl.wikipedia.org/wiki?curid=768320" title="Bastian Kaltenböck">
Bastian Kaltenböck

Bastian Kaltenböck (ur. 23 lipca 1983 w Hallein) – austriacki skoczek narciarski, reprezentant klubu SC Bischofshofen. Medalista zimowej Uniwersjady (2007 i 2009). 

</doc>
<doc id="768321" url="https://pl.wikipedia.org/wiki?curid=768321" title="David Howell (szachista)">
David Howell (szachista)

David Wei Liang Howell (ur. 14 listopada 1990 w Eastbourne) – brytyjski szachista, posiada tytuł arcymistrza osiągnięty w wieku 16 lat 1 miesiąca 22 dni, co czyni go najmłodszym brytyjskim arcymistrzem w historii.
Kariera szachowa.
Lista jego sukcesów:
Sukcesy w rozgrywkach o mistrzostwa świata i Europy juniorów:
Wielokrotnie reprezentował Anglię w turniejach drużynowych, m.in.:
Najwyższy ranking w dotychczasowej karierze (stan na maj 2022) osiągnął 1 sierpnia 2015 r., z wynikiem 2712 punktów zajmował wówczas 36. miejsce na światowej liście FIDE, jednocześnie zajmując 2. miejsce (za Michaelem Adamsem) wśród angielskich szachistów.

</doc>
<doc id="768323" url="https://pl.wikipedia.org/wiki?curid=768323" title="Yola Ramírez">
Yola Ramírez

Yola Ramírez, właśc. Yolanda Ramirez-Ochoa (ur. 1 marca 1935 w Meksyku) – meksykańska tenisistka, mistrzyni French Open w grze podwójnej i mieszanej, dwukrotna finalistka tego turnieju w singlu.
W latach 1960 i 1961 osiągała finały turnieju French Open w Paryżu, ulegając w nich Darlene Hard i Ann Haydon-Jones. Do jej wielkoszlemowych osiągnięć należy zaliczyć też ćwierćfinały Wimbledonu (1959, 1961), US Open (1961, 1963) i półfinał Australian Open (1962).
Wraz z Rosie Reyes wygrała tytuł debla podczas French Open w 1958 roku. W parze z Billy Knightem wygrała grę mieszaną w Paryżu w 1959 roku. Z Eddą Budding osiągnęła deblowy finał US Open 1961.
W 1956 roku wygrała turniej singla i debla w Cincinnati.
Wywalczyła osiem medali na igrzyskach panamerykańskich – cztery złote, trzy srebrne i jeden brązowy. Na igrzyskach Ameryki Środkowej i Karaibów zdobyła cztery złote medale i jeden brązowy.

</doc>
<doc id="768325" url="https://pl.wikipedia.org/wiki?curid=768325" title="Cerro Chirripo">
Cerro Chirripo



</doc>
<doc id="768326" url="https://pl.wikipedia.org/wiki?curid=768326" title="Partia Narodowo-Liberalna (Rumunia)">
Partia Narodowo-Liberalna (Rumunia)

Partia Narodowo-Liberalna (rum. "Partidul Naţional Liberal", PNL) – rumuńska partia polityczna o profilu konserwatywno-liberalnym. PNL należała do Partii Porozumienia Liberałów i Demokratów na rzecz Europy, w 2014 przeszła do Europejskiej Partii Ludowej.
Historia.
Lata 1990–2014.
Partia Narodowo-Liberalna powstała 15 stycznia 1990 w okresie przemian politycznych w Rumunii. Nawiązywała do PNL działającej od 1875 i zlikwidowanej przez komunistów w 1947. Pierwszym przewodniczącym został Radu Câmpeanu, który wystartował w wyborach prezydenckich jako jeden z dwóch konkurentów Iona Iliescu, otrzymując poparcie na poziomie 10,6% głosów. W tym samym roku ugrupowanie uzyskało reprezentację w obu izbach parlamentu.
Jeszcze w 1990 z partii odeszła grupa działaczy, tworząc PNL-Aripa Tânără. W listopadzie 1991 PNL dołączyła do koalicyjnej Rumuńskiej Konwencji Demokratycznej, opuściła ją jednak już w kwietniu 1992. Doprowadziło to do rozłamu i powstania nowego ugrupowania – PNL-Konwencji Demokratycznej, które pozostało w CDR. Startująca samodzielnie w 1992 do parlamentu Partia Narodowo-Liberalna nie przekroczyła wyborczego progu. W 1993 na czele stronnictwa stanął Mircea Ionescu-Quintus, odsunięty od władzy Radu Câmpeanu utworzył wówczas nową partię pod nazwą PNL-Câmpeanu.
W grudniu 1995 liberałowie powrócili do Rumuńskiej Konwencji Demokratycznej. Koalicja ta wygrała wybory prezydenckie i parlamentarne w 1996, a przedstawiciele PNL weszli w skład rządu. W 2000 partia wystawiła własne listy wyborcze, a jej kandydat na prezydenta, Theodor Stolojan, zajął 3. miejsce z wynikiem 11,8% głosów.
Przez kolejne cztery lata PNL pozostawała w opozycji wobec rządów socjaldemokratów. W 2002 przyłączył się do niej Sojusz na rzecz Rumunii, w 2003 PNL-Câmpeanu i Związek Sił Prawicy. Wcześniej w 1998 liberałowie wchłonęli część dawnych środowisk rozłamowych i Partię Sojuszu Obywatelskiego. W 2004 kierownictwo w PNL objął Călin Popescu-Tăriceanu. Został jednym z liderów centroprawicowej koalicji Sojusz Prawdy i Sprawiedliwości. Po zwycięstwie Traiana Băsescu z sojuszniczej Partii Demokratycznej w wyborach prezydenckich lider PNL w grudniu 2004 objął urząd premiera, który sprawował do grudnia 2008. W międzyczasie narastał konflikt z prezydentem, co doprowadziło do rozpadu koalicji rządowej i opuszczenia jej przez demokratów. Zwolennicy współpracy z PD (m.in. byli przewodniczący Valeriu Stoica i Theodor Stolojan) opuścili PNL, tworząc Partię Liberalno-Demokratyczną.
W 2008 PNL przeszli do opozycji. W 2009 dotychczasowego lidera pokonał Crin Antonescu. Wystartował następnie jako reprezentant PNL w wyborach prezydenckich, otrzymując 20,0% głosów (3. miejsce).
W 2011 PNL wraz z opozycyjnymi Partią Socjaldemokratyczną i Partią Konserwatywną zawiązała sojusz pod nazwą Unia Socjalno-Liberalna. W 2012 po upadku kolejnych rządów centroprawicowych USL przejął władzę, a uzupełniony o Narodowy Związek na rzecz Rozwoju Rumunii sojusz zdecydowanie zwyciężył w wyborach parlamentarnych w tym samym roku.
Od 2014.
W lutym 2014 liberałowie zerwali koalicję, opuszczając rząd Victora Ponty. W czerwcu nowym przewodniczącym PNL z poparciem Crina Antonescu został Klaus Iohannis. W lipcu zwolennicy współpracy z lewicą skupieni wokół Călina Popescu-Tăriceanu dokonali rozłamu, tworząc Partię Liberalno-Reformatorską. W sierpniu 2014 Klaus Iohannis został przedstawiony jako oficjalny kandydat na prezydenta z ramienia Sojuszu Liberalno-Chrześcijańskiego, który utworzyły PNL i Partia Demokratyczno-Liberalna. Wybory prezydenckie z listopada zakończyły się jego zwycięstwem.
17 listopada 2014 PDL podjęła formalną decyzje o zjednoczeniu się ze swoim koalicjantem pod odnowionym szyldem Partii Narodowo-Liberalnej. W listopadzie 2015 PNL wsparła techniczny gabinet, na czele którego stanął Dacian Cioloș. W wyborach parlamentarnych w 2016 ugrupowanie zajęło drugie miejsce, przegrywając z socjaldemokratami.
W listopadzie 2019 liberałowie powrócili do władzy – parlament, po uchwaleniu w poprzednim miesiącu wotum nieufności dla gabinetu socjaldemokratów, zagłosował za nowym rządem, na czele którego stanął lider PNL Ludovic Orban. W marcu 2020 PNL utworzyła nowy gabinet swojego lidera. Ludovic Orban ustąpił z funkcji premiera w grudniu tegoż roku po tym, jak jego partia w wyborach parlamentarnych zajęła 2. miejsce za odsuniętą od władzy PSD.
PNL pozostała przy tym u władzy. W tym samym miesiącu zawarła koalicję z sojuszem USR-PLUS oraz z partią UDMR, współtworząc rząd, na czele którego stanął jej przedstawiciel Florin Cîțu. We wrześniu 2021, w trakcie kryzysu politycznego związanego z rozpadem koalicji rządowej, premier został nowym przewodniczącym partii, pokonując dotychczas kierującego PNL Ludovika Orbana. W listopadzie 2021 Ludovic Orban został wykluczony z PNL, zapowiedział wówczas utworzenie nowego ugrupowania politycznego. W tym samym miesiącu partia porozumiała się z Partią Socjaldemokratyczną i UDMR; funkcję premiera objął związany z PNL Nicolae Ciucă.
W marcu 2022 do PNL przyłączył się Sojusz Liberałów i Demokratów. W następnym miesiącu Florin Cîțu ustąpił z funkcji przewodniczącego partii. W kwietniu 2022 na czele ugrupowania stanął premier Nicolae Ciucă.

</doc>
<doc id="768328" url="https://pl.wikipedia.org/wiki?curid=768328" title="Mathias Hafele">
Mathias Hafele

Mathias Hafele (ur. 23 grudnia 1983 w Sankt Anton am Arlberg) – austriacki skoczek narciarski, który startował w latach 1999–2007.
Przebieg kariery.
W swoim pierwszym w karierze występie w zawodach Pucharu Świata, w grudniu 2002 w Engelbergu zajął 2. miejsce. W kolejnych konkursach nie powtórzył już tego wyniku. Sezon 2002/2003 ukończył na 37. miejscu w klasyfikacji końcowej Pucharu Świata.
W kolejnych latach startował w konkursach Pucharu Świata sporadycznie, nie zdobywając punktów. Sukcesy odnosił jedynie w konkursach Pucharu Kontynentalnego, zajmując m.in. 6. miejsce w klasyfikacji końcowej sezonu 2004/2005, oraz 3. w sezonie 2005/2006. W sezonie 2006/2007 został ponownie włączony do austriackiej kadry A, jednak po roku znów to miejsce stracił.
Występował w barwach klubu narciarskiego SC Arlberg.

</doc>
<doc id="768330" url="https://pl.wikipedia.org/wiki?curid=768330" title="Arcybractwo Miłosierdzia">
Arcybractwo Miłosierdzia



</doc>
<doc id="768332" url="https://pl.wikipedia.org/wiki?curid=768332" title="Aschersleben">
Aschersleben

Aschersleben − miasto w środkowych Niemczech, w kraju związkowym Saksonia-Anhalt, w powiecie Salzland, na przedgórzu gór Harzu. W 2005 liczyło ok. 26 tys. mieszkańców i 29 357 w 2009.
Historia.
Aschersleben było dawną osadą słowiańską. Prawa miejskie uzyskało w 1266. W 1322 stało się własnością biskupów z Halberstadt. Od łacińskiej nazwy miasta "Askania" wzięła nazwę dynastia askańska, założona przez Albrechta Niedźwiedzia.
Przemysł.
Miasto jest ośrodkiem przemysłu: maszynowego, metalowego, papierniczego, włókienniczego, odzieżowego oraz chemicznego. W okolicach Aschersleben wydobywa się węgiel brunatny oraz sól potasową.
Współpraca.
Miejscowości partnerskie:

</doc>
<doc id="768334" url="https://pl.wikipedia.org/wiki?curid=768334" title="Partia Socjaldemokratyczna (Rumunia)">
Partia Socjaldemokratyczna (Rumunia)

Partia Socjaldemokratyczna (rum. "Partidul Social Democrat", PSD) – rumuńska postkomunistyczna partia polityczna o profilu socjaldemokratycznym, określana jako ugrupowanie lewicy narodowej i populistyczne. Partia wywodzi się ze środowisk postkomunistycznych. Ugrupowanie działające od 1992, początkowo jako Demokratyczny Front Ocalenia Narodowego (rum. "Frontul Democrat al Salvării Naționale", FDSN), od 1993 jako Partia Socjaldemokracji w Rumunii (rum. "Partidul Democrației Sociale din România", PDSR), od 2001 jako Partia Socjaldemokratyczna. PSD należy do Międzynarodówki Socjalistycznej i Partii Europejskich Socjalistów.
Historia.
FDSN i PDSR.
Powstanie partii wiąże się z konfliktem wewnątrz Frontu Ocalenia Narodowego, zdominowanego przez postkomunistów ugrupowania, które przejęło władzę po rewolucji w Rumunii w 1989. Spory między umiarkowanymi zwolennikami byłego premiera Petre'a Romana a socjalistycznymi stronnikami urzędującego prezydenta Iona Iliescu spowodowały założenie przez tych drugich Demokratycznego Frontu Ocalenia Narodowego. FDSN formalnie powstał 7 kwietnia 1992.
We wrześniu tego samego roku FDSN zwyciężył w wyborach parlamentarnych, a Ion Iliescu w październiku uzyskał prezydencką reelekcję. Postkomuniści uzyskali większość parlamentarną dzięki koalicji z narodowcami z PUNR oraz poparciu nacjonalistów z Partii Wielkiej Rumunii i neokomunistów z Socjalistycznej Partii Pracy. Kierowany przez Nicolae Văcăroiu gabinet urzędował przez całą kadencję. W 1993 do FDSN dołączyły niewielkie ugrupowania – Partia Demokratycznego Socjalizmu Rumunii, Partia Republikańska i Partia Spółdzielcza. 10 lipca 1993 front przekształcił się w Partię Socjaldemokracji w Rumunii.
W listopadzie 1996 startująca samodzielnie PDSR przegrała w wyborach parlamentarnych, a rekomendowany przez nią prezydent uległ w walce o reelekcję liderowi centroprawicy Emilowi Constantinescu. Partia, w której przewodnictwo objął Ion Iliescu, znalazła się w opozycji. W 1997 wykluczeni z ugrupowania parlamentarzyści będący stronnikami byłego ministra Teodora Meleșcanu zawiązali Sojusz na rzecz Rumunii. Natomiast w 1999 do socjaldemokratów przyłączyły się Narodowa Partia Kierowców i Partia Ochrony Socjalnej.
Na potrzeby kolejnych wyborów parlamentarnych PDSR zawiązała koalicję pod nazwą Biegun Socjaldemokracji. Współtworzyły ją Rumuńska Partia Socjaldemokratyczna (PSDR) i Rumuńska Partia Humanistyczna (PUR), której lider Dan Voiculescu zapewnił znaczące wpływy w kontrolowanych przez siebie mediach. Sojusz zwyciężył w wyborach z listopada 2000, większość mandatów w jego ramach przypadła PSDR (w tym 144 ze 155 w Izbie Deputowanych). W grudniu Ion Iliescu zwyciężył w drugiej turze wyborów prezydenckich, powracając na ten urząd po czteroletniej przerwie.
Nowym przewodniczącym ugrupowania został wówczas Adrian Năstase, który w 2000 objął stanowisko premiera. Jego gabinet uzyskał wsparcie ze strony Demokratycznego Związku Węgrów w Rumunii (UDMR).
PSD.
16 czerwca 2001 do PDSR przyłączyła się Rumuńska Partia Socjaldemokratyczna, a partia przekształciła się w Partię Socjaldemokratyczną. W 2003 PSD wchłonęła Socjalistyczną Partię Pracy i Socjalistyczną Partię Odrodzenia Narodowego.
W listopadzie 2004 PSD w koalicji z PUR zwyciężyła w wyborach parlamentarnych. Adrian Năstase w grudniu przegrał jednak w drugiej turze wyborów prezydenckich z Traianem Băsescu popieranym przez Partię Demokratyczną (PD) i Partię Narodowo-Liberalną (PNL). W wyniku negocjacji koalicyjnych nowy gabinet utworzył Călin Popescu-Tăriceanu z PNL, a PSD przeszła do opozycji. Adrian Năstase, wobec którego wkrótce wszczęto postępowania karne zakończone prawomocnymi wyrokami skazującymi, utracił przywództwo w partii, której nowym liderem został Mircea Geoană.
W listopadzie 2008 PSD w koalicji z konserwatystami z PC (powstałej z przemianowania PUR) uzyskała najwyższe poparcie w wyborach parlamentarnych i niemal identyczną liczbę mandatów co prezydencka Partia Demokratyczno-Liberalna (PDL). W grudniu oba ugrupowania zawiązały koalicję rządzącą, współtworząc rząd, na czele którego stanął lider PDL Emil Boc. Socjaldemokracji opuścili jednak gabinet już w październiku 2009, gdy premier zdymisjonował rekomendowanego przez ministra spraw wewnętrznych Dana Nicę, zarzucając mu niekompetencję.
W grudniu 2009 Mircea Geoană nieznacznie przegrał w drugiej turze wyborów prezydenckich z ubiegającym się o reelekcję Traianem Băsescu. W lutym 2010 przewodniczącym PSD został Victor Ponta. W lutym 2011 PSD wraz z opozycyjnymi Partią Narodowo-Liberalną i Partią Konserwatywną zawiązała sojusz pod nazwą Unia Socjalno-Liberalna.
W maju 2012 po upadku kolejnych rządów centroprawicowych USL przejął władzę – lider Partii Socjaldemokratycznej objął urząd premiera. W grudniu 2012 uzupełniony o Narodowy Związek na rzecz Rozwoju Rumunii (UNPR) sojusz zdecydowanie zwyciężył w wyborach parlamentarnych. Victor Ponta sformował swój drugi gabinet, a w lutym 2014 trzeci po zerwaniu koalicji przez PNL. Do koalicji dołączył węgierski UDMR, ponadto ugrupowania rządowe zasiliła znaczna grupa parlamentarzystów Partii Ludowej.
W listopadzie 2014 Victor Ponta przegrał wybory prezydenckie z Klausem Iohannisem popieranym przez PNL i PDL. W grudniu lider PSD dokonał rekonstrukcji rządu, z którego odeszli przedstawiciele Demokratycznego Związku Węgrów w Rumunii.
W czerwcu 2015 krajowa instytucja antykorupcyjna wszczęła przeciwko liderowi PSD postępowanie w sprawie oszustw podatkowych i prania brudnych pieniędzy. W lipcu tegoż roku Victor Ponta ustąpił z przywództwa w PSD. W listopadzie Victor Ponta ustąpił z funkcji premiera, a prezydent doprowadził do powołania technicznego gabinetu z Dacianem Cioloșem na czele.
W wyborach w 2016 socjaldemokraci odnieśli zwycięstwo z wynikiem ponad 45% głosów do każdej z izb parlamentu. Zawiązali koalicję rządową z Sojuszem Liberałów i Demokratów, współtworząc w styczniu 2017 rząd Sorina Grindeanu, w czerwcu 2017 gabinet Mihaia Tudosego, a w styczniu 2018 rząd Vioriki Dăncili.
W maju 2019 lider PSD Liviu Dragnea został osadzony celem odbycia kary pozbawienia wolności. Na czele partii stanęła premier Viorica Dăncilă. W październiku 2019 parlament uchwalił wobec jej rządu wotum nieufności. W listopadzie tegoż roku socjaldemokraci znaleźli się w opozycji, a kandydująca w wyborach prezydenckich była premier przegrała z ubiegającym się o reelekcję prezydentem.
W wyborach parlamentarnych w 2020 PSD ponownie zajęła pierwsze miejsce, nie przekraczając jednak 30% do Izby Deputowanych bądź Senatu i nie uzyskując w parlamencie zdolności koalicyjnej pozwalającej na powrót do władzy. PSD ponownie dołączyła do koalicji rządowej w listopadzie 2021, gdy podpisała porozumienie z Partią Narodowo-Liberalną i UDMR; współtworzyła wówczas gabinet, w którym funkcję premiera objął związany z PNL Nicolae Ciucă.

</doc>
<doc id="768336" url="https://pl.wikipedia.org/wiki?curid=768336" title="Irena z Larisy">
Irena z Larisy

Irena z Larisy (zm. 1015?) – bułgarska caryca, żona cara Gabriela Radomira.
O pochodzeniu Ireny nie wiadomo nic pewnego. Przypuszcza się, że była Greczynką. Urodziła się prawdopodobnie na początku lat 80. X wieku w Larisie. Poczynając od 980 roku władca bułgarski, Samuel Komitopul podjął ekspansję na ziemie greckie, co roku ponawiając wyprawy przeciw Larisie. Ostatecznie zdobył ją dopiero w 985. Mieszkańców niepokornego miasta Samuel potraktował nadzwyczaj surowo, uprowadził i uczynił niewolnikami. Wśród jeńców znalazła się kilkuletnia Irena. Ponieważ w państwie Samuela nie istniała zasadniczo warstwa społeczna ludzi niewolnych, jeńcy byli najczęściej sprzedawani lub odkupowani od zwycięzcy przez ich rodziny. Mieszkańców Larisy car zakazał jednak odsprzedawać.
Irena dorastała jako niewolnica na dworze w Prespie. Jej niezwykłą urodą zachwycali się kronikarze greccy: Jan Skylitzes, a za nim Jerzy Kedren. Uroda Ireny sprawiła prawdopodobnie, że syn cara, Gabriel Radomir opuścił dla niej swą królewską małżonkę. Pierwsze małżeństwo Gabriela Radomira, z nieznaną z imienia księżniczką węgierską, zawarte w ostatnich latach X wieku stanowiło gwarancję przymierza cara Samuela z władcą Węgier Stefanem I. Około roku 1000 w kilka zaledwie lat po ślubie Gabriel Radomir oddalił swą pierwszą żonę, z którą miał już syna i poślubił Irenę. Samuel zgodził się na ten związek, choć miało to w przyszłości konsekwencje. W 1002 roku, gdy cesarz bizantyński Bazyli II Bułgarobójca obległ położony na północy kraju Widyń, a Samuel próbował odwrócić jego uwagę atakując położony w Tracji Adrianopol, król węgierski zaatakował ziemie północnego sojusznika Samuela księcia Ajtonya. 
Irena urodziła Gabrielowi Radomirowi pięciu synów i dwie córki, imiona dzieci nie są znane. W 1014 roku po śmierci Samuela Gabriel Radomir został carem bułgarskim. Rok później w sierpniu 1015 zginął podczas polowania zamordowany przez swego kuzyna Iwana Władysława. Wraz z nim najprawdopodobniej zginęła również Irena. Najstarszy z synów Gabriela i Ireny, następca tronu, po śmierci ojca został z rozkazu Iwana Władysława oślepiony. Po śmierci Iwana Władysława na początku 1018 roku, dzieci Gabriela i Ireny poddały się wraz z carycą wdową Marią cesarzowi Bazylemu II i zostały odesłane na dwór cesarski w Konstantynopolu.

</doc>
<doc id="768338" url="https://pl.wikipedia.org/wiki?curid=768338" title="Karen Young">
Karen Young

 

</doc>
<doc id="768340" url="https://pl.wikipedia.org/wiki?curid=768340" title="Mistrzowie Australian Open w grze podwójnej">
Mistrzowie Australian Open w grze podwójnej

Lista meczów finałowych Australian Open w grze podwójnej mężczyzn.

</doc>
<doc id="768341" url="https://pl.wikipedia.org/wiki?curid=768341" title="Jaan Jüris">
Jaan Jüris

Jaan Jüris (ur. 23 czerwca 1977 w Otepää) – estoński skoczek narciarski, a następnie trener tej dyscypliny sportu. W Pucharze Świata zadebiutował w Zakopanem w 2002, a swoje pierwsze punkty zdobył w 2003 w Libercu. Występował w barwach klubu narciarskiego Otepää Spordiklubi. Jednym z największych osiągnięć jest czwarte miejsce podczas zawodów Pucharu Kontynentalnego w Bischofshofen.
Jest rekordzistą skoczni Tehvandi w swoim rodzinnym mieście Otepää (w marcu 2003 skoczył tam 75,5 m).
Najlepsze wyniki w Pucharze Świata osiągnął na skoczni w Willingen w sezonie 2002/2003. W pierwszym konkursie zajął miejsce 23., a następnego dnia był 15.
Od sezonu 2017/2018, wspólnie z Hillarem Heinem, jest trenerem reprezentacji Estonii w skokach narciarskich.

</doc>
<doc id="768343" url="https://pl.wikipedia.org/wiki?curid=768343" title="Karen Young (aktorka)">
Karen Young (aktorka)

Karen Young (ur. 29 września 1958) – amerykańska aktorka.

</doc>
<doc id="768344" url="https://pl.wikipedia.org/wiki?curid=768344" title="Tomasz Nowak (bokser)">
Tomasz Nowak (bokser)

Tomasz Wiktor Nowak (ur. 30 sierpnia 1960 w Warszawie, zm. 1 sierpnia 2013 tamże) – polski bokser, medalista mistrzostw świata i Europy.
Był synem znanego trenera pięściarskiego Wiktora Nowaka.
Kariera.
Boksował w kategorii piórkowej (do 57 kg). Zdobył brązowe medale podczas Mistrzostw Europy w Budapeszcie 1985 oraz Mistrzostw Świata w Reno 1986. Walczył także w Mistrzostwach Europy w Turynie 1987, ale przegrał w ćwierćfinale z późniejszym mistrzem Kazarianem z ZSRR.
Startował w Igrzyskach Olimpijskich w Seulu 1988, gdzie doszedł do ćwierćfinału.
Pięć razy zdobywał tytuł mistrza Polski w wadze piórkowej: w 1983, 1984, 1986, 1987 i 1988, a raz był wicemistrzem (1985). Był też drużynowym mistrzem Polski wraz z Legią Warszawa w 1986. Zwyciężył w Turnieju im. Feliksa Stamma w 1983.
Był zawodnikiem Polonii Warszawa, GKS Jastrzębie i Legii Warszawa.
Był trenerem polskiej kadry narodowej w 1997.
Po ukończeniu AWF w Warszawie pracował na tej uczelni jako nauczyciel akademicki. W 2002 roku, na swej macierzystej uczelni, obronił pracę doktorską „Tendencje i kierunki zmian w technice walki bokserskiej w latach 1988-1999” uzyskując stopień doktorski w zakresie kultury fizycznej, specjalność – teoria sportu.

</doc>
<doc id="768345" url="https://pl.wikipedia.org/wiki?curid=768345" title="Józef Szymanowski (generał)">
Józef Szymanowski (generał)

Józef Szymanowski herbu Ślepowron (Korwin) (ur. 1779 w Kaskach, zm. 15 stycznia 1867 w Rzymie), generał brygady powstania listopadowego, kawaler Virtuti Militari, Legii Honorowej, św. Anny II klasy z brylantamioficer sztabu III Korpusu Wielkiej Armii Napoleona (1803-1813), szwoleżer gwardii (nie był w Hiszpanii), uczestnik powstania listopadowego; autor "Pamiętników". Emigrant.
Życiorys.
Syn Franciszka i Zofii Górskiej, mąż Matyldy Poniatowskiej. Ojciec Oswalda, Zofii (potem za Adamem Szembekowej), Anny i Marianny.
Ukończył Korpus Kadetów w Warszawie i podczas powstania kościuszkowskiego w 1794 walczył na jej ulicach. Potem służył w sztabie gen. M. Kamińskiego i uczestniczył w kolejnych bitwach powstania do Maciejowic włącznie. Po powstańczych walkach, jeszcze w końcu 1794, osiadł w rodzinnym majątku Grądy koło Leszna (30 km na zach. od Warszawy, na południowym skraju Puszczy Kampinoskiej) i tam gospodarzył na roli ponad dziesięć lat. Od 1806 w stopniu kapitana służył w armii Księstwa Warszawskiego. odbył kampanię pomorską i w 1807 kampanię mazurską. Potem przeniósł się do armii francuskiej, w 1808 awansował na szefa batalionu.
20 czerwca 1808 r. dowodził deportacją z warszawskiego kościoła i klasztoru św. Benona trzydziestu sześciu redemptorystów ze św. Klemensem Marią Hofbauerem na czele. Eskortowanych zakonników wywieziono do twierdzy w Kostrzynie nad Odrą.
W 1809 jako oficer sztabu marszałka Davouta walczył pod Ratyzboną, Aspern, Wagram i Ratyzboną. 14 czerwca 1810 mianowany majorem. 4. pułku piechoty. 8 sierpnia 1810 został przeniesiony do sztabu głównego armii Księstwa Warszawskiego. Jeszcze w 1810 powrócił do macierzystego 2. pułku piechoty i w nim odbył wszystkie dalsze kampanie napoleońskie. Pułkownik z 1814.
W armii Królestwa Polskiego dowódca wzorowego batalionu szkoły podchorążych. W 1817 zaszczycony tytułem fligeradiutant cara, ale w 1818 podał się do dymisji.
W 1811/1812 rokubył członkiem loży wolnomularskiej Świątynia Izis w stopniu Kawalera Krzyża Różanego.
Po wybuchu powstania 1830 powrócił do służby, zorganizował i dowodził 19 pułkiem piechoty z którym walczył pod Ostrołęką. Generał od czerwca 1831. Uczestniczył w wyprawie na Litwę i z grupą gen. Franciszka Rohlanda złożył broń w Prusach Wschodnich.
Po upadku powstania władze rosyjskie skonfiskowały jego majątek. Po uwolnieniu z internowania udał się na emigrację do Niemiec i Włoch. Od 1848 służył w armii Republiki Rzymskiej. Walczył po stronie papieża Piusa IX. W Rzymie wspomagał i zaprzyjaźniony był z nowo założonym polskim zgromadzeniem misyjnym oo. Zmartwychwstańców. Zmarł w Rzymie, jego epitafium, autorstwa Tomasza Sosnowskiego, znajduje się w bazylice Najświętszej Maryi Panny powyżej Minerwy w Rzymie.

</doc>
<doc id="768346" url="https://pl.wikipedia.org/wiki?curid=768346" title="Tomasz Nowak">
Tomasz Nowak



</doc>
<doc id="768347" url="https://pl.wikipedia.org/wiki?curid=768347" title="Siergiej Pajor">
Siergiej Pajor

Siergiej Jewgienjewicz Pajor (ros. Сергей Евгеньевич Пайор; ur. 29 czerwca 1984 w Omsku) – rosyjski hokeista.
Kariera.
Od 2012 do 2015 zawodnik Kubania Krasnodar, w tym przez dwa sezony do 2015 kapitan drużyny. Od sierpnia 2015 zawodnik THK Twer. Od maja 2016 zawodnik Rubinu Tiumeń. Od czerwca 2017 zawodnik Jermaka. Od sierpnia 2019 w rumuńskim klubie CSM Dunărea Galați. W sierpniu 2021 został zawodnikiem Háromszéki Ágyúsok.

</doc>
<doc id="768350" url="https://pl.wikipedia.org/wiki?curid=768350" title="Królestwo Mustang">
Królestwo Mustang



</doc>
<doc id="768351" url="https://pl.wikipedia.org/wiki?curid=768351" title="Mircea Rednic">
Mircea Rednic

Mircea Rednic (ur. 9 kwietnia 1962 roku w Hunedoarze) – rumuński piłkarz występujący na pozycji prawego obrońcy, i trener piłkarski.
Kariera zawodnicza.
Kariera klubowa.
Karierę zaczynał w Corvinulu Hunedoara, z którym w sezonie 1979-1980 awansował do Divizii A. Dwa lata później zespół zajął trzecie miejsce w lidze, wyprzedzając m.in. Steauę Bukareszt. Rednic był podstawowym piłkarzem Corvinulu, a dobre występy w barwach tego klubu zaowocowały debiutem w reprezentacji oraz - w 1983 roku - transferem do Dinama Bukareszt. W barwach Dinama grał przez osiem lat; w tym czasie zdobył dwa tytuły mistrza Rumunii oraz trzy Puchary kraju. Po upadku komunizmu wyjechał za granicę, najpierw do tureckiego Bursasporu, gdzie spędził rundę wiosenną sezonu 1990-1991, a później do belgijskiego Standardu Liège. Występował w pierwszej jedenastce Standardu przez pięć lat, a do swojej kolekcji trofeów włączył Puchar Belgii i dwa wicemistrzostwa tego kraju. W 1997 roku w wieku trzydziestu pięciu lat powrócił do ojczyzny. Z Rapidem Bukareszt prowadzonym w tym czasie przez Cornela Dinu sięgnął po trzeci w karierze tytuł mistrza Rumunii. Piłkarską karierę zakończył w 2000 roku.
Kariera reprezentacyjna.
W reprezentacji Rumunii rozegrał 83 mecze. Przez całe lata 80. był podstawowym zawodnikiem drużyny narodowej, z którą brał udział w Euro 1984 oraz Mundialu 1990, gdzie podopieczni Emerica Ienei po raz pierwszy w historii awansowali do drugiej rundy. Z reprezentacją pożegnał się w 1991 roku w towarzyskim spotkaniu z Norwegią.
Kariera szkoleniowa.
Po zakończeniu kariery piłkarskiej rozpoczął pracę szkoleniową w Rapidzie Bukareszt, gdzie tymczasowo prowadził pierwszy zespół. W tym samym sezonie przeniósł się do zagrożonego spadkiem FCM Bacău, z którym zajął 14. miejsce w lidze i wygrał mecze barażowe o pozostanie w ekstraklasie.
Niedługo później ponownie upomnieli się o niego działacze Rapidu. W sezonie 2002-2003 doprowadził klub do pierwszego od czterech lat tytułu mistrza Rumunii.
Pracował także w saudyjskim An-Nassr, Universitatei Craiova oraz FC Vaslui.
Od czerwca 2006 roku był szkoleniowcem Dinama Bukareszt. Kolejne dwa sezony na przemian trenował Rapid i Dinamo. Od 2009 prowadził kluby: Ałanija Władykaukaz, Xəzər Lenkoran, Astra Ploeszti, Petrolul Ploeszti, Standard Liège, CFR Cluj i K.A.A. Gent.

</doc>
<doc id="768353" url="https://pl.wikipedia.org/wiki?curid=768353" title="Mistrzowie Wimbledonu w grze podwójnej">
Mistrzowie Wimbledonu w grze podwójnej

Lista meczów finałowych Wimbledonu w grze podwójnej mężczyzn.

</doc>
<doc id="768355" url="https://pl.wikipedia.org/wiki?curid=768355" title="Nikołaj Krugłow (ur. 1981)">
Nikołaj Krugłow (ur. 1981)

Nikołaj Nikołajewicz Krugłow (ros. Николай Николаевич Круглов, ur. 8 kwietnia 1981 w Gorkim) – rosyjski biathlonista, srebrny medalista olimpijski i pięciokrotny medalista mistrzostw świata. Jest synem Nikołaja Krugłowa, mistrza olimpijskiego.
Kariera.
Pierwsze sukcesy osiągnął w 2000 roku, kiedy na mistrzostwach świata juniorów w Hochfilzen zdobył srebrne medale w sztafecie i biegu pościgowym. Na rozgrywanych rok później mistrzostwa świata juniorów w Chanty-Mansyjsku zajmował drugie miejsce w sprincie, biegu pościgowym i sztafecie.
W zawodach Pucharu Świata zadebiutował 24 stycznia 2002 roku w Anterselvie, gdzie zajął 36. miejsce w biegu indywidualnym. Pierwsze punkty (w sezonach 2000/2001 – 2007/2008 punkty zdobywało 30. najlepszych zawodników) zdobył trzy dni później w tej samej miejscowości, zajmując 22. miejsce w biegu pościgowym. Na podium zawodów tego cyklu pierwszy raz stanął 10 stycznia 2004 roku w Pokljuce, zajmując drugie miejsce w biegu pościgowym. Rozdzielił tam Ole Einara Bjørndalena z Norwegii i swego rodaka - Siergieja Czepikowa. W kolejnych startach jeszcze 13 razy stawał na podium, odnosząc 3 zwycięstwa: 18 lutego 2005 roku w Pokljuce i 7 stycznia 2007 roku w Oberhofie wygrywał biegi pościgowe, a 6 stycznia 2007 roku w Oberhofie był najlepszy w sprincie. Najlepsze wyniki osiągnął w sezonie 2006/2007, kiedy zajął ósme miejsce w klasyfikacji generalnej, a w klasyfikacji sprintu był trzeci. Ponadto w sezonie 2007/2008 był drugi w klasyfikacji biegu masowego.
Na mistrzostwach świata w Hochfilzen w 2005 roku razem z Siergiejem Rożkowem, Pawłem Rostowcewem i Siergiejem Czepikowem zdobył srebrny medal w sztafecie. W tym samym roku rozegrano też Mistrzostwa Świata w Biathlonie Sztafet Mieszanych 2005 w Chanty-Mansyjsku, gdzie wspólnie z Olgą Pylewą, Swietłaną Iszmuratową i Iwanem Czeriezowem zdobył złoty medal.
W 2006 roku wziął udział w igrzyskach olimpijskich w Turynie, gdzie razem z Czepikowem, Rostowcewem i Czeriezowem zajął drugie miejsce w sztafecie. Był tam też jedenasty w sprincie, a w biegu indywidualnym i pościgowym zajmował 21. miejsce. W tym samym roku reprezentacja Rosji w składzie: Anna Bogalij, Siergiej Czepikow, Irina Malgina i Nikołaj Krugłow zdobyła też złoty medal w sztafecie mieszanej podczas mistrzostw świata w Pokljuce.
W kolejnych startach zdobył jeszcze trzy medale. Na mistrzostwach świata w Anterselvie w 2007 roku wraz z Iwanem Czeriezowem, Maksimem Czudowem i Dmitrijem Jaroszenko zwyciężył w sztafecie. Następnie podczas rozgrywanych rok później mistrzostw świata w Östersund Rosjanie w tym samym składzie obronili tytuł mistrzów świata, a sztafeta mieszana Rosji: Swietłana Slepcowa, Oksana Nieupokojewa, Nikołaj Krugłow i Dmitrij Jaroszenko zajęła trzecie miejsce.
Brał też udział w igrzyskach olimpijskich w Vancouver w 2010 roku, gdzie w swoim jedynym występie był jedenasty w biegu indywidualnym. Był też między innymi czwarty w biegu pościgowym i masowym podczas MŚ 2005 w Hochfilzen, przegrywając walkę o podium odpowiednio z Niemcem Svenem Fischerem i Francuzem Raphaëlem Poirée.
Krugłow mieszka w Chanty-Mansyjsku. Z wykształcenia jest prawnikiem.

</doc>
<doc id="768356" url="https://pl.wikipedia.org/wiki?curid=768356" title="Buddyjskie Królestwo Lo">
Buddyjskie Królestwo Lo



</doc>
<doc id="768357" url="https://pl.wikipedia.org/wiki?curid=768357" title="Warg">
Warg

Warg (l.m. wargowie) – istota fantastyczna przypominająca wilka, lecz większa, bardziej drapieżna i inteligentniejsza, a czasem obdarzona świadomością. 
Słowa „warg” ("vargr") używano w języku staronordyjskim jako eufemizmu dla „wilk” ("ulfr"), we współczesnym języku szwedzkim oznacza ono wilka. W języku staroangielskim słowo „warg” oznaczało „duży wilk”. W mitologii nordyckiej wargami nazywano demoniczne wilki: Fenrira, Skölla i Hatiego.
Motyw wargów wykorzystała literatura fantasy. Spopularyzował je zwłaszcza J.R.R. Tolkien w swych książkach o Śródziemiu (powieści "Władca Pierścieni", "Hobbit") oraz adaptacje filmowe jego utworów.
Istoty te występują także w grach RPG, m.in. w "Dungeons &amp; Dragons", "Gothic", "World of Warcraft", "Ragnarok Online". W świecie fantasy wargowie służą czasem jako wierzchowce orkom lub innym stworom humanoidalnym.
W cyklu "Pieśń lodu i ognia" George’a R.R. Martina wargami są nazywani ludzie mogący przenosić swoją świadomość do umysłu wilka i kontrolować jego ciało - część zmiennoskórych. W adaptacji określenie to jest używane zamiast określenia zmiennoskóry.

</doc>
<doc id="768358" url="https://pl.wikipedia.org/wiki?curid=768358" title="IHL">
IHL



</doc>
<doc id="768359" url="https://pl.wikipedia.org/wiki?curid=768359" title="Felix Schoft">
Felix Schoft

Felix Schoft (ur. 6 lipca 1990 w Garmisch-Partenkirchen) – niemiecki skoczek narciarski.
Zaczął skakać w wieku 7 lat. W Pucharze Świata zadebiutował 4 stycznia 2007 w Innsbrucku, zajmując 36. miejsce. Ma na swoim koncie wiele osiągnięć w zawodach krajowych. W 2000 zdobył Puchar Bawarii, potem osiągał sukcesy w Pucharze Niemiec – dwa razy zajął 3. miejsce podczas konkursów we wrześniu 2005, a w grudniu odniósł zwycięstwo. W lutym 2006 wygrał konkurs z cyklu Alpen Cup, a w marcowych zawodach tej serii znów uplasował się na podium, zajmując 3. miejsce. Jest także młodzieżowym mistrzem Niemiec (2006), a drugi złoty medal tych mistrzostw zdobył razem z reprezentacją swojego klubu. Do 2006 występował na arenie międzynarodowej, głównie w zawodach FIS. W tym cyklu 11 marca 2006 zajął 3. miejsce w Eisenerz.

</doc>
<doc id="768364" url="https://pl.wikipedia.org/wiki?curid=768364" title="47 mm armata przeciwpancerna Typ 1">
47 mm armata przeciwpancerna Typ 1

Armata Typ 1 – japońska armata przeciwpancerna kalibru 47 milimetrów opracowana w 1941 roku jako następca armaty Typ 97. W porównaniu z ówczesnymi armatami przeciwpancernymi nie była to szczególnie udana broń – z odległości 915 metrów jej 1,5 kilogramowy pocisk przebijał pancerz o grubości jedynie 51 milimetrów, ale w Japonii już do końca II wojny światowej nie zdołano wyprodukować potężniejszej armaty. Dwie zalety armaty to niewielka waga i co się z tym wiązało wysoka mobilność oraz wysoka szybkostrzelność uzyskana dzięki zastosowaniu półautomatycznego zamka (skopiowanego z niemieckiej armaty 3,7 cm PaK 36).
Łącznie do końca wojny wyprodukowano około 2300 armat tego typu, w zmodyfikowanej formie stanowiła także uzbrojenie czołgu Shinhoto Chi-Ha.

</doc>
<doc id="768368" url="https://pl.wikipedia.org/wiki?curid=768368" title="Atlanta Knights">
Atlanta Knights

Atlanta Knights – nieistniejący amerykański klub hokejowy z siedzibą w Atlancie. Istniał w latach 1992-1996. Klub występował w International Hockey League.

</doc>
<doc id="768370" url="https://pl.wikipedia.org/wiki?curid=768370" title="Krzysztof Pusz">
Krzysztof Pusz

Krzysztof Zbigniew Pusz (ur. 21 kwietnia 1951 w Gdańsku) – polski polityk i prawnik. W latach 1990–1991 szef Gabinetu Prezydenta RP i podsekretarz stanu w Kancelarii Prezydenta RP, w 1998 wicewojewoda gdański, w latach 1999–2001 wicewojewoda pomorski.
Życiorys.
Ukończył VII Liceum Ogólnokształcące w Gdańsku, następnie studia na Wydziale Prawa i Administracji Uniwersytetu Gdańskiego. Pracował w Powszechnym Zakładzie Ubezpieczeń, następnie do 1983 w Wojewódzkim Przedsiębiorstwie Handlu Wewnętrznego. Później w latach 80. wykonywał różne zawody (m.in. taksówkarza i dozorcy).
W okresie PRL związany z opozycją demokratyczną, działał w podziemnej „Solidarności”, m.in. po 1981 jako organizator spotkań Tymczasowej Komisji Koordynacyjnej i druku ulotek opozycyjnych. Od 1986 do 1989 pełnił funkcję sekretarza w biurze Lecha Wałęsy, a w latach 1989–1990 był dyrektorem Biura Krajowego „Solidarności”.
Od 1990 do 1991 zajmował stanowisko podsekretarza stanu w kancelarii prezydenta Lecha Wałęsy, będąc m.in. szefem Gabinetu Prezydenta RP. Od 1992 do 1998 pracował w prywatnych przedsiębiorstwach. W połowie lat 90. wstąpił do Unii Wolności. Z rekomendacji tej partii w rządzie Jerzego Buzka sprawował urząd wicewojewody gdańskiego (1998), a następnie I wicewojewody pomorskiego (1999–2001). Później powrócił do biznesu, obejmując kierownicze stanowiska w spółkach prawa handlowego.
Od 2001 kierował regionalnymi strukturami Unii Wolności, a następnie Partii Demokratycznej – demokraci.pl. W wyborach samorządowych w 2006 bez powodzenia kandydował na stanowisko prezydenta Gdańska z ramienia LiD, zajmując 3. miejsce spośród 6 kandydatów. W marcu 2009 wystąpił z PD i przystąpił do Stronnictwa Demokratycznego. Został przewodniczącym tej partii w województwie pomorskim oraz członkiem jej rady naczelnej. Powołany także w skład Rady Instytutu Lecha Wałęsy. Od 2017 do 2019 był prezesem zarządu Fundacji im. Lecha Wałęsy.
W 2007, "za wybitne zasługi w działalności na rzecz przemian demokratycznych w Polsce", został przez prezydenta Lecha Kaczyńskiego odznaczony Krzyżem Komandorskim Orderu Odrodzenia Polski. W 2015 prezydent Andrzej Duda nadał mu Krzyż Wolności i Solidarności.
W 2015 rozpoczął się jego proces, w którym został oskarżony o nieprawidłowe składowanie odpadów niebezpiecznych przez firmę Port Service z Gdańska, której był prezesem. Sprawa dotyczyła pochodzącej z Ukrainy skażonej ziemi zawierającej substancję heksachlorobenzen, która miała być trzymana w nieszczelnych workach na terenie zakładowym. W 2019 został w tej sprawie ukarany grzywną.
Brat Ryszarda Pusza, przedsiębiorcy i działacza opozycji w PRL.

</doc>
<doc id="768371" url="https://pl.wikipedia.org/wiki?curid=768371" title="OpenSUSE">
OpenSUSE



</doc>
<doc id="768376" url="https://pl.wikipedia.org/wiki?curid=768376" title="Giuseppe Furino">
Giuseppe Furino

Giuseppe Furino (ur. 5 lipca 1946 w Palermo) – włoski piłkarz grający na pozycji defensywnego pomocnika.
Kariera.
Po kilku latach gry w Serie C i Serie B w drużynach Savona Calcio i US Palermo, w 1969 roku podpisał kontrakt z Juventusem. Z drużyną "Starej Damy" wygrał wiele trofeów i stał się jednym z najsłynniejszych piłkarzy we Włoszech tamtych lat.
Grając w biało-czarnej koszulce Juventusu zdobył między innymi:
W sumie rozegrał w "Juve" 361 meczów, w 15 sezonach.

</doc>
<doc id="768380" url="https://pl.wikipedia.org/wiki?curid=768380" title="Święty Bazyli">
Święty Bazyli



</doc>
<doc id="768383" url="https://pl.wikipedia.org/wiki?curid=768383" title="Fidor">
Fidor

Fidor – osada w Polsce położona w województwie świętokrzyskim, w powiecie koneckim, w gminie Końskie.
Osada wchodzi w skład sołectwa "Nieświń".
W latach 1975–1998 miejscowość administracyjnie należała do województwa kieleckiego.
W 2019 roku doszło do awarii fabryki na Fidorze przez co pył wydobywający się z zakładu pokrył auta i dachy domów na ulicy Północnej w Nieswiniu. 
Wierni kościoła rzymskokatolickiego należą do parafii św. Barbary w Nieświniu.

</doc>
<doc id="768388" url="https://pl.wikipedia.org/wiki?curid=768388" title="Legia-Felt">
Legia-Felt

Legia-Felt () – profesjonalna polska grupa kolarska założona w 1993 r. Jest spadkobiercą tradycji sekcji kolarskiej CWKS Legii Warszawa, założonej 3 stycznia 1928 roku.
Historia.
Okres międzywojenny.
Sekcja kolarska Legii Warszawa została założona 3 stycznia 1928 roku, za sprawą Józefa Langego, Wiktora Oleckiego oraz Eugeniusza Michalaka. Początkowo klub stawiał na sport wyczynowy oraz działalność turystyczną. Swój debiut drużyna Legii zaliczyła 5 maja 1928 roku w 100 km wyścigu drużyn na trasie Jabłonna – Struga. Zajęła w nim trzecie miejsce. W rozegranych 20 maja tego samego roku klubowych mistrzostwach Polski na dystansie 50 km najlepszy był legionista Eugeniusz Michalak. Michalak wziął udział w Igrzyskach Olimpijskich w Amsterdamie w 1928 roku, gdzie w wyścigu szosowym na 168 km zajął czterdzieste dziewiąte miejsce. W inauguracyjnym wyścigu Tour de Pologne pierwszy etap z Warszawy do Lublina wygrał Michalak, a drugi w końcowej klasyfikacji był Wiktor Olecki. W drugim Tour de Pologne Michalak był drugi wygrywając pięć etapów, a Olecki został sklasyfikowany na siódmej pozycji. W też roku brązowy medal Mistrzostw Polski w torowym sprincie zdobył Aleksander Kendzia. W 1930 roku do eksploatacji oddano tor kolarski znajdujący się na Stadionie im. Józefa Piłsudskiego. W trzecim Tour de Pologne, który odbył się w 1933 roku Olecki ponownie był drugi, wygrywając trzy etapy.

</doc>
<doc id="768390" url="https://pl.wikipedia.org/wiki?curid=768390" title="Marietta Żukowska">
Marietta Żukowska



</doc>
<doc id="768391" url="https://pl.wikipedia.org/wiki?curid=768391" title="Wheeling Nailers">
Wheeling Nailers

Wheeling Nailers – amerykański klub hokejowy z siedzibą w Wheeling. Występuje w East Coast Hockey League.
Klub został założony w 1981 roku. Swoje mecze rozgrywa na WesBanco Arena.
Klub jest filią zespołu NHL - Montreal Canadiens, klubu AHL – Hamilton Bulldogs. Jednocześnie współpracuje z Pittsburgh Penguins i Wilkes-Barre/Scranton Penguins, oraz klubu SPHL – Richmond Renegades.

</doc>
<doc id="768394" url="https://pl.wikipedia.org/wiki?curid=768394" title="Józef Szymanowski (poeta)">
Józef Szymanowski (poeta)

Józef Maciej Ignacy Szymanowski herbu Ślepowron albo Jezierza, krypt.: "J. S.", (ur. 19 lutego 1748 w Kaskach, województwo rawskie, zm. 15 lutego 1801 w Warszawie) – poeta i krytyk literacki polskiego oświecenia, tłumacz, prawnik, szambelan Stanisława Augusta Poniatowskiego w 1773 roku, poseł na sejm roku 1778.
Życiorys.
Syn starosty wyszogrodzkiego (później kasztelana rawskiego) Macieja Szymanowskiego, i Anny z Łuszczewskich.
Kształcił się w pijarskim Collegium Nobilium w Warszawie. Po jego ukończeniu dość regularnie przebywał na dworze Czartoryskich (początkowo u Augusta Aleksandra Czartoryskiego). Jego mecenasem i przyjacielem był Adam Kazimierz Czartoryski. Uczęszczał na obiady czwartkowe i uczestniczył w zebraniach literackich w Pałacu Błękitnym. Odwiedzał Czartoryskich także w Puławach. Na przestrzeni 6 lat (1768-1774) odbył, w towarzystwie A. K. Czartoryskiego, kilka podróży zagranicznych, odwiedzając m.in.: Rosję, Niemcy, Francję i Anglię.
W 1773 roku został szambelanem królewskim, a w 1778 posłem na sejm. W latach 1781–1784, jako komisarz ze stanu rycerskiego, należał do Komisji Skarbowej i Emfiteutycznej Koronnej. Szef Wydziału Sprawiedliwości Rady Najwyższej Narodowej w insurekcji kościuszkowskiej w 1794. Członek (od listopada 1800) Towarzystwa Przyjaciół Nauk.
Został pochowany na cmentarzu Świętokrzyskim w Warszawie.
Twórczość.
Autor "Listów o guście", najobszerniejszego polskiego programu poezji rokokowej. Był także autorem kilkudziesięciu wierszy, głównie niepublikowanych i krążących w rękopisach oraz 2 przekładów (z Monteskiusza i Voltaire’a). Według niepotwierdzonej informacji pochodzącej od Dmochowskiego miał również napisać 2 pieśni nieukończonego poematu sentymentalnego. Od roku 1770 ogłaszał swe wiersze w „Zabawach Przyjemnych i Pożytecznych” (ostatnie ogł. w roku 1776). W latach 1771-1772 należał do wybranego spośród uczestników obiadów czwartkowych „towarzystwa przyjaciół kilku” wydających "Historię polityczną państw starożytnych" (obok m.in.: A. Naruszewicza, W. Piwnickiego, W. Skrzetuskiego, M. Stadnickiego i K. Wyrwicza).
Ważniejsze utwory i dzieła.
Utwory podpisane jego nazwiskiem zachowano także m.in. w rękopisach: Biblioteka PAN Kraków, sygn. 615, 2059, 2162, 2202; Ossolineum (Zbiory Pawlikowskich, sygn. 257).
Listy.
Ponadto listy Szymanowskiego zachowano w prywatnym zbiorze rodziny w Warszawie.

</doc>
<doc id="768396" url="https://pl.wikipedia.org/wiki?curid=768396" title="Kietlicz">
Kietlicz

Kietlicz (Kiczka, Kyczka, Kitschka) – herb szlachecki.
Kietlicz I : W polu złotem; trzy złote sznury w ósemkę złożone: dwa i jeden, w środku tarczy stykające się. Klejnot: trzy pióra strusie.
Kietlicz II : W polu czerwonem; trzy złote sznury w ósemkę złożone: dwa i jeden, w środku tarczy stykające się. Klejnot: trzy pióra strusie.
Powstał w XIV wieku. 
Według legendy rodowej Kietlicze (Kittlitz) pochodzili od książąt słowiańskich. Jeden z książąt miał czterech synów, kiedy najstarszy z nich został władcą wypędził pozostałych braci z kraju. Wtedy to ich matka dała im na drogę złoty łańcuch na szyję, który podzielili na trzy części. W ten sposób miała powstać druga odmiana herbu Kietlicz, pierwsza odmiana herbu w Polsce składała się na trzy złote pętle w rozstrój na złotej tarczy.
Brem, Cygan, Kietlicz, Owelt, Owilski, Pilli, Pluzeński, Preteszewski, Preteszowski, Przedwolszowski, Rajmir, Rajski, Rayski, Skedziński, Skidziński, Skiedeński, Skierkowski, Stresz, Studeński, Zagan, Zigan

</doc>
<doc id="768398" url="https://pl.wikipedia.org/wiki?curid=768398" title="Andrzej Krzeptowski">
Andrzej Krzeptowski

To imię i nazwisko nosili lub noszą m.in.

</doc>
<doc id="768399" url="https://pl.wikipedia.org/wiki?curid=768399" title="Mistrzowie French Open w grze podwójnej">
Mistrzowie French Open w grze podwójnej

Poczet triumfatorów wielkoszlemowego turnieju imienia Rolanda Garrosa w grze podwójnej.
Do 1923 roku Tenisowe Mistrzostwa Francji były otwarte tylko dla reprezentantów Francji. Mistrzostwa Świata na Kortach Twardych (WHCC) rozgrywane corocznie na ceglanej mączce w Paryżu i raz w Brukseli (1922) rozpoczęły się w 1912 roku i były otwarte dla reprezentantów wszystkich krajów. W 1924 roku WHCC zostały zastąpione igrzyskami olimpijskimi. Począwszy od 1925 roku Tenisowe Mistrzostwa Francji były otwarte dla przedstawicieli innych państw.

</doc>
<doc id="768400" url="https://pl.wikipedia.org/wiki?curid=768400" title="3,7 cm PaK 36">
3,7 cm PaK 36

3,7 cm PaK 36 (niem. "Panzerabwehrkanone 36") – niemiecka armata przeciwpancerna kalibru 37 mm. Opracowywana od 1925 w zakładach Rheinmetall, weszła do produkcji seryjnej w 1928, jako jedno z najnowocześniejszych dział przeciwpancernych świata. Produkcję przyspieszono w 1933, a w 1936 armata otrzymała oznaczenie PaK 35/36. Zadebiutowała bojowo podczas hiszpańskiej wojny domowej i wykazała się dużą skutecznością przeciw ówczesnym, lekko opancerzonym, czołgom.
Jako 3,7 cm KwK 36 L45 stanowiła także uzbrojenie wczesnych modeli czołgu PzKpfw III i innych pojazdów niemieckich. Pocisk wystrzelony z PaK 36 z odległości 500 m przebijał ok. 30 mm pancerza (przy kącie nachylenia płyty 30°).
W kampanii wrześniowej armata wciąż była dość skuteczna, ale już w 1940, w czasie operacji Fall Gelb nie była w stanie przebić grubych pancerzy czołgów francuskich i brytyjskich (np. Matilda Mk II, Char B1 czy Somua S-35). Nadal jednak służyła w armii niemieckiej aż do czasu ataku na Związek Radziecki, kiedy okazała się całkowicie bezsilna wobec czołgów T-34. Zyskała wtedy przezwisko „Anklopf” – „kołatka”.
Została zastąpiona armatą 5 cm PaK 38, ale w ograniczonym zakresie była używana jeszcze w 1945. Skuteczność dział próbowano poprawiać używając do nich nadkalibrowych pocisków kumulacyjnych ("Stielgranate 41"). Na lawetach części dział zamontowano lufy kalibru 75 mm, tworząc z nich działa piechoty 7,5 cm IG 37.
Działo przeciwpancerne PaK 36 było jednym z najczęściej używanych i najpopularniejszych dział przeciwpancernych z okresu przed II wojną światową. Nieco zmieniona wersja była produkowana w Japonii jako 37 mm Typ 97, wersje eksportowe produkowano do Włoch (cannone contracarro da 37/45) oraz Holandii (37-mm Rheinmetall), a także do Związku Radzieckiego (1-K), gdzie stanowiła również punkt wyjścia dla innych radzieckich armat przeciwpancernych kalibru 37 mm i 45 mm.
Amunicja.
Łuska miała długość 250 mm.

</doc>
<doc id="768401" url="https://pl.wikipedia.org/wiki?curid=768401" title="Leonid Popow">
Leonid Popow

Leonid Iwanowicz Popow, ros. Леонид Иванович Попов (ur. 31 sierpnia 1945 w Aleksandrii) – radziecki kosmonauta, generał major lotnictwa, dwukrotnuy Bohater Związku Radzieckiego, Lotnik Kosmonauta ZSRR.
Loty załogowe.
9 kwietnia 1980 Leonid Popow rozpoczął swój pierwszy lot kosmiczny. Był dowódcą statku kosmicznego Sojuz 35. Funkcję inżyniera pokładowego podczas tego lotu pełnił Walerij Riumin. Kosmonauci byli czwartą stałą załogą jaka pracowała na pokładzie stacji orbitalnej Salut 6. Początkowo w składzie załogi znajdował się Walentin Lebiediew, ale na dwa miesiące przed startem z powodu kontuzji kolana został zmieniony przez Riumina. 10 kwietnia, po pomyślnej operacji dokowania, obaj przeszli na pokład kompleksu orbitalnego. W czasie półrocznego pobytu na orbicie kosmonauci przyjęli i rozładowali trzy statki transportowe typu Progress (9, 10 i 11). Czterokrotnie odwiedzały ich inne załogi realizujące loty krótkotrwałe, w tym realizowane w ramach programu Interkosmos. W maju 1980 na stację przybyła załoga radziecko-węgierska (Kubasow – Farkas), w czerwcu radziecka załoga Małyszew – Aksjonow na nowym statku kosmicznym Sojuz T-2, w lipcu 1980 radziecko-wietnamska – Gorbatko – Phạm Tuân, a we wrześniu załoga radziecko-kubańska Romanienko – Tamayo Mendez. Popow i Riumin pozostali na stacji Salut 6 aż do 11 października 1980. Powrócili na pokładzie statku Sojuz 37. Ustanowili wówczas światowy rekord przebywania człowieka w kosmosie – prawie 185 dni.
Drugim lotem Popowa w kosmos była misja Sojuza 40. Statek został wyniesiony na orbitę 14 maja 1981. Był to dziewiąty lot realizowany w ramach międzynarodowego programu Interkosmos. Wziął w nim udział rumuński kosmonauta Dumitru Prunariu. Była to jednocześnie ostatnia załogowa wyprawa, w której posłużono się statkiem typu Sojuz (wersja 7K-T). Dzień później doszło do połączenia Sojuza 40 z kompleksem orbitalnym Salut 6 – Sojuz T-4, na którym pracowali Władimir Kowalonok oraz Wiktor Sawinych. Podczas lotu przeprowadzono 23 eksperymenty przygotowane przez naukowców radzieckich i rumuńskich. M.in. przeprowadzano obserwacje pola magnetycznego Ziemi. Powrót kosmonautów nastąpił 22 maja 1980. Wylądowali w odległości około 220 km od Żezkazganu.
Start do ostatniego lotu Popowa miał miejsce 19 sierpnia 1982. Ponownie był dowódcą misji, w której uczestniczyli również Aleksandr Sieriebrow i Swietłana Sawicka. Statek Sojuz T-7 20 sierpnia połączył się z zespołem orbitalnym Salut 7 – Sojuz T-5 na którym pracowała stała załoga Bieriezowoj – Lebiediew. Sawicka została drugą kobietą, która znalazła się w kosmosie. Po wykonaniu zaplanowanych eksperymentów, w tym z zakresu medycyny i biologii, trójka kosmonautów powróciła na Ziemię 27 sierpnia 1982 na pokładzie statku Sojuz T-5. Kapsuła Sojuza T-7 pozostała na orbicie do dyspozycji stałej załogi Saluta 7.

</doc>
<doc id="768407" url="https://pl.wikipedia.org/wiki?curid=768407" title="Pentoo">
Pentoo

Pentoo – dystrybucja GNU/Linuksa dostępna w postaci Live CD, bazująca na Gentoo. Zawiera zestaw narzędzi do testowania sieci, bezpieczeństwa stacji oraz wykrywania włamań.

</doc>
<doc id="768408" url="https://pl.wikipedia.org/wiki?curid=768408" title="VII Liceum Ogólnokształcące im. Jędrzeja Śniadeckiego w Olsztynie">
VII Liceum Ogólnokształcące im. Jędrzeja Śniadeckiego w Olsztynie

VII Liceum Ogólnokształcące im. Jędrzeja Śniadeckiego w Olsztynie – publiczna szkoła średnia w Olsztynie, mieszcząca się w budynku Zespołu Szkół Chemicznych i Ogólnokształcących im. Jędrzeja Śniadeckiego; utworzona 3 września 1990 roku jako VII Liceum Ogólnokształcące.

</doc>
<doc id="768409" url="https://pl.wikipedia.org/wiki?curid=768409" title="Jinmu">
Jinmu



</doc>
<doc id="768410" url="https://pl.wikipedia.org/wiki?curid=768410" title="Adirondack Red Wings">
Adirondack Red Wings

Adirondack Red Wings – amerykański klub hokejowy z siedzibą w Glens Falls działający w latach 1979-1999. Klub występował w AHL.

</doc>
<doc id="768414" url="https://pl.wikipedia.org/wiki?curid=768414" title="Paweł z Teb">
Paweł z Teb

Paweł z Teb, stgr. Παῦλος ὁ Θηβαῖος "Paûlos ho Thebaîos", cs. Пaвел Фивeйский "Pawieł Fiwiejskij" (ur. ok. 228 w Tebach w Egipcie, zm. ok. 341) – pierwszy pustelnik chrześcijański, wyznawca, święty Kościoła katolickiego i prawosławnego.
Jego żywot został napisany przez św. Hieronima w latach 375-377. Hieronim podaje, że informacje o św. Pawle przekazali mu uczniowie św. Antoniego Wielkiego: Amathas i Makary.
Czasem mylony z innym świętym, egzorcystą o tym samym imieniu - z Pawłem Prostakiem ("Paulus Simplex"), żyjącym w tym samym czasie, którego żona była cudzołożnicą. Obaj byli związani ze św. Antonim Wielkim.
Według "Vita S. Pauli monachi Thebaei" św. Hieronima i źródeł koptyjskich święty Paweł pochodził z bogatej rodziny. Wcześnie został osierocony i stał się właścicielem dużego spadku. W 15 roku życia udał się na pustynię. Gdy miał 16 lat, rozpoczęły się prześladowania chrześcijan za panowania Decjusza. Po dwóch latach prześladowania zakończyły się, ale Paweł pozostał na pustyni. Postanowił resztę życia spędzić w samotności na modlitwie. Mieszkał w jaskini, żywił się owocami, daktylami i pół bochenkiem chleba, który przynosił mu kruk posłany przez Boga; ubranie miał zrobione z palmowych liści. Na pustyni spędził 98 lat. Gdy Paweł miał sto trzynaście lat, odwiedził go św. Antoni. Kruk, który zawsze przynosił świętemu Pawłowi połowę chleba, tego dnia przyniósł cały. Gdy Paweł Eremita zmarł, Antoni pochował go na pustyni w dole wykopanym przez dwa lwy. Po śmierci Pawła erem zamieszkiwali jego uczniowie, od III w. do dzisiaj w tym miejscu funkcjonuje Klasztor Świętego Pawła. 
Jest patronem zakonu paulinów.
Wspomnienie liturgiczne św. Pawła w Kościele katolickim obchodzono niegdyś 10 stycznia (według martyrologiów zachodnich), obecnie 15 stycznia.
Kościoły wschodnie, z uwagi na liturgię według kalendarza juliańskiego, wspominają świętego mnicha ("prepodobnyj") 15/28 stycznia, tj. 28 stycznia według kalendarza gregoriańskiego. Apolitikon na święto św. Pawła z Teb, który znajduje się w synaksarionie bizantyjskim, brzmi następująco: "Θείου Πνεύματος, τῇ ἐπινεύσει, πρῶτος ᾤκησας, ἐν τῇ ἐρήμῳ, Ἠλιοὺ τὸν ζηλωτὴν μιμησάμενος· καὶ δι’ ὀρνέου τραφεὶς ὡς ἰσάγγελος, ὑπ’ Ἀντωνίου τῷ κόσμῳ ἐγνώρισαι. Παῦλε Ὅσιε, Χριστὸν τὸν Θεὸν ἱκέτευε, δωρήσασθαι ἡμὶν τὸ μέγα ἔλεος" (= Natchniony Świętym Duchem jako pierwszy zamieszkałeś na pustyni, naśladując gorliwość Eliasza, karmiony przez ptaka, a św. Antoni sprawił, że poznał Cię świat jako [istotę] podobną do aniołów. Pawle święty, błagaj Chrystusa Boga, aby okazał nam wielkie miłosierdzie).
W ikonografii jest przedstawiany jako sędziwy starzec z długą brodą. Ręce ma uniesione w modlitwie. Jego ubranie jest zrobione z liści palmowych, odsłania kolana i łokcie. Często przedstawiany jest z odwiedzającym go św. Antonim.
Jego atrybutami są: kruk, kruk z chlebem w dziobie, lew, przełamany chleb.

</doc>
<doc id="768415" url="https://pl.wikipedia.org/wiki?curid=768415" title="Mars, Incorporated">
Mars, Incorporated



</doc>
<doc id="768421" url="https://pl.wikipedia.org/wiki?curid=768421" title="Artillery Ground">
Artillery Ground

Artillery Ground to stadion krykietowy w Londynie, usytuowany tuż za północną granicą City of London. Należy do Honorowej Kompanii Artylerii (ang. "Honourable Artillery Company"), najstarszego wciąż istniejącego pułku armii brytyjskiej, i jest otoczony między innymi przez kwaterę główną tej jednostki.
Najstarszy odnotowany mecz krykietowy rozegrano tam 31 sierpnia 1730 roku. Grały drużyny Londynu i Surrey; wiadomo, że wygrali ci pierwsi, ale nie zachowały się informacje o wyniku.

</doc>
<doc id="768424" url="https://pl.wikipedia.org/wiki?curid=768424" title="Las Tunas">
Las Tunas

Las Tunas, właściwie Victoria de las Tunas – miasto we wschodniej części Kuby. Ośrodek administracyjny prowincji Las Tunas. Liczy około 209 tys. mieszkańców (2005). Ośrodek górnictwa (rudy żelaza, marmur). Przemysł maszynowy, materiałów budowlanych, spożywczy, port lotniczy.

</doc>
<doc id="768425" url="https://pl.wikipedia.org/wiki?curid=768425" title="Ciąg (jeździectwo)">
Ciąg (jeździectwo)

Ciąg – chód boczny, w którym koń porusza się jednocześnie do przodu i w bok, przy czym jest wygięty w kierunku do linii po której się porusza. Ciąg może być wykonywany w stępie, kłusie i galopie. Rozróżnia się ciąg w lewo i ciąg w prawo. Jest ruchem wykonywanym na przekątnej czworoboku. W trakcie wykonywania ćwiczenia można go pomylić z ustępowaniem od łydki, jednak w odróżnieniu od niego w przypadku ciągu koń ustawiony jest do kierunku ruchu. Aby poprawnie wykonać ciąg zwierzę musi być przynajmniej częściowo zebrane. 

</doc>
<doc id="768427" url="https://pl.wikipedia.org/wiki?curid=768427" title="Park Narodowy Garamba">
Park Narodowy Garamba

Park Narodowy Garamba (fr. "Parc national de Garamba") – park narodowy w Demokratycznej Republice Konga. Został założony w 1938 roku jako drugi park narodowy w Afryce. 
W parku żyła ostatnia populacja nosorożców białych podgatunku północnego ("Ceratotherium simum cottoni"), która zanikła w wyniku kłusownictwa – Międzynarodowa Unia Ochrony Przyrody uważa, że dziko żyjące nosorożce białe podgatunku północnego najprawdopodobniej wyginęły. 
W 1980 roku park został wpisany na listę światowego dziedzictwa UNESCO, a od 1996 roku znajduje się na liście światowego dziedzictwa w zagrożeniu.
Położenie.
Park znajduje się w północno-wschodniej części Demokratycznej Republiki Konga przy granicy z Sudanem, w Prowincji Wschodniej. Położony na wysokości od 700 do 1065 metrów obejmuje ochroną rozległe płaskowyże i mokradła w depresjach. Zajmuje powierzchnię 4 920 km2.
Historia.
Park Narodowy Garamba został utworzony w północno-wschodniej części Konga Belgijskiego dekretem królewskim 17 marca 1938 roku. Jest drugim – po Parku Narodowym Wirunga – najstarszym parkiem narodowym w Afryce. 
Zajmował powierzchnię 4000 km2. Głównym celem parku była ochrona dwóch zagrożonych gatunków: nosorożca białego ("Ceratotherium simum cottoni") i żyrafy kongijskiej ("Giraffa camelopardalis ssp. Congoenis"). W parku utworzono stację udomowiania słoni dla pracy w rolnictwie. 
W 1980 roku park został wpisany na listę światowego dziedzictwa UNESCO, a od 1996 roku znajduje się na liście światowego dziedzictwa w zagrożeniu.
Flora i fauna.
Park charakteryzuje się wyjątkową bioróżnorodnością.
W jego południowej części występują sawanny. Wzdłuż rzek Dungu i Garamba rozciągają się rozległe lasy galeriowe. Północną część porastają m.in. lasy galeriowe, gęste suche zarośla, a gdzieniegdzie występują tereny podmokłe. Na obrzeżach parku znajdują się obszary łowieckie zdominowane przez krzewiaste sawanny oraz drzewiaste sawanny i lasy.
Na terenie parku występują m.in.: nosorożce afrykańskie, słonie afrykańskie, pantery, lwy, żyrafy, hipopotamy nilowe, bawoły afrykańskie, bawolce krowie, koby żółte i guźce. Sawanny zamieszkują m.in. Antylopowiec koński i żyrafa kongijska (gatunek endemiczny). W lasach galeriowych żyją m.in. szympansy, pawiany, dujkery, bongo leśne, dzikany i dzikacze leśne.
Na południu parku znajduje się stacja słoni Gangala-Na-Bodio, jedna z niewielu tego rodzaju na świecie, gdzie udomowione słonie wykorzystywane są w leśnictwie.
Przyroda jest zagrożona ze względu na kłusownictwo i trwające konflikty zbrojne w kraju i państwach sąsiednich. W latach 70. XX w. na terenie parku żyło 22 tys. słoni – obecnie wskutek zorganizowanego kłusownictwa celem pozyskania kości słoniowej – ich populacja spadła do mniej niż 1200 osobników. Na początku lat 2000. zanikła również ostatnia dzika populacja nosorożców białych podgatunku północnego "(Ceratotherium simum cottoni)" – Międzynarodowa Unia Ochrony Przyrody uważa, że dziko żyjące nosorożce białe podgatunku północnego najprawdopodobniej wyginęły. 

</doc>
<doc id="768430" url="https://pl.wikipedia.org/wiki?curid=768430" title="Live-CD">
Live-CD



</doc>
<doc id="768432" url="https://pl.wikipedia.org/wiki?curid=768432" title="Momofuku Andō">
Momofuku Andō

 – japoński wynalazca i biznesmen, a także założyciel firmy Nissin Foods. Jest znany jako wynalazca makaronów błyskawicznych oraz twórca marek Top Ramen i Cup Noodles. 
Życiorys.
Ukończył studia na uniwersytecie Ritsumeikan w Kioto.
Według Japończyka zupy miały pomóc zwalczać powojenne niedobory żywności. Wynalazek Andō zdobył popularność na całym świecie. W 2000 roku w japońskich sondażach produktów został uznany za najważniejszy wynalazek XX wieku.
Założyciel i prezes przedsiębiorstwa Nissin Foods.
W czerwcu 2005 przeszedł na emeryturę i został honorowym prezesem Nissin Foods.
Zmarł 5 stycznia 2007 roku na zawał mięśnia sercowego w wieku 96 lat. Jego ciało zostało skremowane i 27 lutego 2007 wystrzelone w przestrzeń kosmiczną.
Był żonaty z Masako, z którą miał dwóch synów i córkę.

</doc>
<doc id="768434" url="https://pl.wikipedia.org/wiki?curid=768434" title="Choluteca (miasto)">
Choluteca (miasto)

Choluteca – miasto w południowym Hondurasie, położone nad rzeką Choluteca. W 2009 roku miasto zamieszkiwało 91 tys. mieszkańców. Jest szóstym pod względem liczby ludności miastem kraju. Aglomeracja liczy 175 tys. mieszkańców. Miasto stanowi ośrodek administracyjny departamentu Choluteca i gminy Choluteca.
Choluteca to ważny węzeł komunikacyjny - jest jedynym większym miastem Hondurasu położonym przy Autostradzie Panamerykańskiej.
Miasto zostało założone w 1522 jako Villa de Jerez de Choluteca. Prawa miejskie otrzymało w 1845. W 1998 miasto zostało poważnie zniszczone przez huragan Mitch.
W mieście rozwinął się przemysł spożywczy, kosmetyczny oraz drzewny.

</doc>
<doc id="768437" url="https://pl.wikipedia.org/wiki?curid=768437" title="Góry Choczańskie">
Góry Choczańskie

Góry Choczańskie (514.51; słow. "Chočské vrchy"; w dawnej nomenklaturze występowały jako "Hale liptowsko-orawskie") – pasmo górskie w Łańcuchu Tatrzańskim w Centralnych Karpatach Zachodnich. Leży w całości na terenie Słowacji. Ma formę pasma rozciągniętego ze wschodu na zachód na długości ok. 18 km, przy szerokości od 4 do 8 km. Graniczy od północy z Pogórzem Orawskim, od wschodu poprzez Kwaczańską Dolinę z Tatrami Zachodnimi, od południa z Kotliną Liptowską, a od zachodu poprzez przełęcz Brestová z tzw. Szypską Fatrą, będącą najdalej na północ wysuniętą częścią Wielkiej Fatry.
Topografia.
Góry Choczańskie składają się z trzech części (licząc od zachodu):
Opis.
Góry Choczańskie nie mają charakteru ciągu lub rozrogu grzbietów górskich, ale raczej szeregu odrębnych masywów, wyrastających z biegnącego tuż na północ od nich niepozornego wododziału Orawy i Wagu. Grupa Wielkiego Chocza tworzy najwyższy, zwarty masyw, zbudowany głównie z dolomitów i wapieni płaszczowiny choczańskiej. Dolina potoku Teplianka oddziela ją od Sielnickich Wierchów, które tworzą niższe wzniesienia, zbudowane ze skał płaszczowiny kriżniańskiej. Wschodnią część stanowi Grupa Prosiecznego, którą tworzy szereg niewielkich masywów porozdzielanych głębokimi dolinami, z których najbardziej znanymi są Dolina Kwaczańska i Dolina Prosiecka.
Geologia.
Od innych masywów Karpat Centralnych Góry Choczańskie wyróżnia brak na powierzchni trzonu krystalicznego. Cały masyw zbudowany jest z mezozoicznych skał osadowych. Ze względu na swe niewielkie rozmiary i położenie, stanowi łącznik między Małą i Wielką Fatrą na zachodzie a Tatrami na wschodzie. Z obszaru Wielkiej Fatry przedłuża się płaszczowina kriżniańska, dla której charakterystyczne są osady dolnej i środkowej kredy. Są to głównie wapienie ilaste, iłowce i łupki ilaste, czyli skały stosunkowo mało odporne na erozję. Tworzą one niższe partie masywu.
Na płaszczowinę kriżniańską nasunięta została płaszczowina choczańska, która zawiera głównie najniższe, triasowe osady, z których tutaj największe rozprzestrzenienie mają masywne serie wapienne, najczęściej ciemnoszare i czarne, żyłkowane wapienie oraz szare dolomity, tzw. "choczańskie". Wyższe poziomy triasu reprezentowane są przez różne odmiany wapieni, np. wapienie piaszczyste, rogowcowe itp. Płaszczowina choczańska zachowała się w formie czapek tektonicznych, wypreparowanych przez erozję w postaci ostańców. Największą tworzy masyw Wielkiego Chocza.
Na wschód od Doliny Sesterskiej na powierzchni nie pojawiają się skały płaszczowiny kriżniańskiej, a wszystkie masywy, aż po Dolinę Suchą (słow. "Suchá dolina"), zbudowane są z przefałdowanych kompleksów środkowotriasowych wapieni i dolomitów. Na wschód od wsi Liptovská Anna znów pojawiają się kredowe skały płaszczowiny kriżniańskiej.
Zjawiska krasowe.
Ze względu na budowę geologiczną szeroko rozwinięte są zjawiska krasowe. Najbardziej powszechnie występują żebra krasowe i żłobki krasowe. Występują one na Wielkim Choczu, Prosiecznem, Ostrym Wierchu (1128 m), a najlepiej wykształcone są na wierzchołku Czereniowej (słow. "Čereňová") w masywie Łomów (1278 m).
Leje krasowe występują rzadko. Grupa lejów krasowych znajduje się na przełączce Ostruhy (słow. "Ostruky") między Prosiecznem a Czarną Górą (słow. "Čierna hora", 1094 m). Charakter leja krasowego ma też ponor Prosieczanki (słow. "Prosiečanka") w kotlinie Svorad, noszący nazwę "Jóbovské prepadlisko".
Podziemne formy krasowe – jaskinie są tu również liczne. Najbardziej znana jest Jaskinia Liskovska w masywie góry Mních, niedaleko Rużomberku.
Przyroda.
Roślinność ma charakter wysokogórski, zaznacza się wyraźnie piętrowość roślinna – w dolnych piętrach przeważa buk i świerk (piętra reglowego), powyżej 1300 m rozpoczyna się piętro kosodrzewiny i hal z bogatą florą o charakterze alpejskim. We florze gór występuje wiele gatunków storczykowatych oraz innych gatunków, podlegających ochronie.
Ochrona przyrody.
Najcenniejsze fragmenty gór już w połowie lat 60. XX w. objęto ochroną rezerwatową, tworząc rezerwaty przyrody Dolina Prosiecka i Dolina Kwaczańska. Nieco później (1982) powstał rezerwat przyrody Chocz. Równolegle już w latach 60. pojawiły się pierwsze pomysły powołania Choczańskiego Parku Narodowego (słow. "Chočský národný park"), obejmującego cały łańcych Gór Choczańskich i stanowiącego swego rodzaju biokorytarz między grupami górskimi Zachodnich Tatr i Małej Fatry. W roku 1993 były "Slovenský ústav ochrany prírody" w Bratysławie opracował projekt powołania takiego parku, który miałby obejmować również większą część Szypskiej Fatry z masywem Šípa na czele. Jego powierzchnia miałaby wynosić 12 357 ha, a powierzchnia jego otuliny 13 461 ha. Obejmowałby tereny położone na terenie 35 gmin w 3 powiatach (Rużomberk, Liptowski Mikułasz i Dolny Kubin. Dalsze prace projektowe nad powołaniem parku narodowego w Górach Choczańskich przejął Ośrodek "Slovenskej agentúry životného prostredia" w Liptowskim Mikułaszu. 

</doc>
<doc id="768439" url="https://pl.wikipedia.org/wiki?curid=768439" title="Hyundai Group">
Hyundai Group



</doc>
<doc id="768440" url="https://pl.wikipedia.org/wiki?curid=768440" title="Terytorialność">
Terytorialność

Terytorialność – zachowania przestrzenne człowieka, związane z jego terytorium, a także relacje między otoczeniem materialnym a zachowaniami. Człowiek należy do istot żywych, które ustalają swoje terytorium i bronią go przed zajęciem przez inne osobniki własnego gatunku (terytorializm). Przyjęcie orientacji własnościowej wobec przestrzeni polega na prostym zajęciu tej przestrzeni na stałe lub sporadycznie.
Zawłaszczanie przestrzeni.
Przestrzeń zajmowana w ramach terytorium może być względnie przepuszczalna dla intruzów lub bardzo szczelna. Zależy to od:
Przestrzeń psychologiczna.
Przestrzeń terytorialna nie jest jednolita. Istnieją miejsca wyróżnione w tej przestrzeni, mające szczególną "wartość". Osoby zajmujące takie miejsca są spostrzegane jako zajmujące wyjątkową pozycję w grupie, a miejsca te są uprzywilejowane.
"Cytat (Ewangelia Łukasza 14:8-11)": "Jeśli cię kto zaprosi na ucztę, nie zajmuj pierwszego miejsca, by czasem ktoś znakomitszy od ciebie nie był zaproszony przez niego. Wówczas przyjdzie ten, kto was obu zaprosił, i powie ci: Ustąp temu miejsca; i musiałbyś ze wstydem zająć ostatnie miejsce. Lecz gdy będziesz zaproszony, idź i usiądź na ostatnim miejscu. Wtedy przyjdzie gospodarz i powie ci: Przyjacielu, przesiądź się wyżej; i spotka cię zaszczyt wobec wszystkich współbiesiadników. Każdy bowiem, kto się wywyższa, będzie poniżony, a kto się poniża, będzie wywyższony."
Takie uprzywilejowane miejsca przy stole to miejsca szczytowe. Na tych miejscach siadają najważniejsze osoby. Obserwator ma także skłonność spostrzegać ludzi, którzy zajęli te miejsca jako osoby najważniejsze, dominujące. Z tego powodu także podczas negocjacji tworzy się niekiedy okrągły stół.
Okazuje się także, że ludzie obserwując odległości między osobami i ich usytuowanie między sobą są w stanie wnioskować jakie relacje wiążą te osoby (szerzej zobacz: dystanse personalne).
Manipulowanie przestrzenią. Przestrzeń a osobowość.
Na sposób używania przestrzeni wpływa relacja, w której pozostajemy z innymi osobami, zajmującymi tę przestrzeń, cechy osobowości oraz informacje i nastawienia jakie mamy wchodząc w interakcję z innymi osobami obecnymi w danej przestrzeni.

</doc>
<doc id="768441" url="https://pl.wikipedia.org/wiki?curid=768441" title="Marcin Stec">
Marcin Stec

Marcin Stec (ur. 25 września 1980 w Bolesławcu) – polski aktor filmowy i teatralny.
W 2003 roku ukończył studia aktorskie na PWST w Krakowie. W latach 2004–2017 związany był z Teatrem Ludowym w Krakowie. Występował w teatrach: Starym w Krakowie, Śląskim w Katowicach, im. Słowackiego w Krakowie i PWST w Krakowie.

</doc>
<doc id="768446" url="https://pl.wikipedia.org/wiki?curid=768446" title="Mistrzowie US Open w grze podwójnej">
Mistrzowie US Open w grze podwójnej

Lista meczów finałowych US Open w grze podwójnej mężczyzn.

</doc>
<doc id="768448" url="https://pl.wikipedia.org/wiki?curid=768448" title="OWE">
OWE



</doc>
<doc id="768449" url="https://pl.wikipedia.org/wiki?curid=768449" title="4,2 cm PaK 41">
4,2 cm PaK 41

4,2 cm lePaK 41 – niemiecka lekka armata przeciwpancerna z lufą stożkową używana przez oddziały spadochronowe Fallschirmjägger. Armata umieszczona została na łożu działa 3,7 cm PaK 36. Początkowy kaliber lufy wynosił 40,3 mm, kaliber u wyjścia z lufy wynosił 29,4 mm. Dzięki temu osiągnięto przebijalność pancerza równą 72 mm z odległości 455 m. Pociski z wolframu dawały jej bardzo dobrą przebijalność jak na armatę tego kalibru ale po wyczerpaniu zapasu tego metalu stała się praktycznie bezużyteczna.

</doc>
<doc id="768452" url="https://pl.wikipedia.org/wiki?curid=768452" title="Rękopis znaleziony w Saragossie (powieść)">
Rękopis znaleziony w Saragossie (powieść)

Rękopis znaleziony w Saragossie (oryg. ) – powieść łotrzykowska Jana Potockiego z przełomu XVIII i XIX wieku utrzymana w konwencji awanturniczego romansu przedstawiającego losy osiemnastoletniego kapitana z gwardii króla XVIII-wiecznej Hiszpanii.
Struktura utworu.
Autor zbudował swoją powieść, posługując się kompozycją szkatułkową (ramową). Powieść podzielona jest na 61 dni (sześć dekameronów i zakończenie, w ostatniej wersji autorskiej z 1810 r., wydanej w 2006 r. po odtworzeniu) albo 66 dni (w wersji przekładu Edmunda Chojeckiego). Składa się z wielu wątków tworzących różne opowiadania.
Wersje.
Potocki pracował nad powieścią od lat 90. XVIII wieku, a ukończył ją prawdopodobnie niedługo przed śmiercią. Powstały trzy wersje tego dzieła, z których dwie ostatnie Potocki pisał w latach 1804–1810. Ostateczna, autorska wersja dzieła nie jest znana. Wersje pisarza zostały skompilowane i ocenzurowane przez polskiego tłumacza Edmunda Chojeckiego w 1847. Do 45 rozdziałów z wersji drugiej dodał zakończenie wersji trzeciej, dokonując przeróbek. Późniejsze, nowe wydanie zostało przejrzane przez Jana Lorentowicza (1917, 3 tomy).
Pierwsze 13 dni z pierwszej wersji powieści Potocki opublikował w Petersburgu, po francusku, wiosną 1805 roku w liczbie 100 egzemplarzy. Fragmenty czterdziestu początkowych dni, z wersji trzeciej, ukazały się w Paryżu, bez nazwiska autora, w latach 1813 i 1814, jako dwie osobne publikacje, także po francusku.
Pierwsze wydanie całości w języku oryginału, pod redakcją Rogera Caillois, nastąpiło w Paryżu dopiero w 1958 roku, a kolejne, w wersji zrekonstruowanej przez René Radrizzaniego, opublikowane zostało w 1989.
François Rosset i Dominique Triaire, autorzy biografii Jana Potockiego, opublikowali w 2006 w Leuven w Belgii, w języku francuskim, drugą i trzecią wersję, jako dwie osobne książki. Obie te wersje odtworzyli wyłącznie z oryginalnych, francuskich manuskryptów, które znaleźli w bibliotekach we Francji, Polsce, Hiszpanii i Rosji oraz w zbiorach potomków Jana Potockiego. Wersja z 1804 składa się z 45 dni, a wersja z 1810 z 61 dni.
Po polsku.
Książka została napisana po francusku, polski przekład książki, autorstwa Edmunda Chojeckiego, został opublikowany w 1847. Wersja ta składa się z 66 dni. Można przypuszczać, że owe dodatkowe pięć dni w wersji polskiej zostało wykreowanych przez tłumacza przy okazji łączenia dwóch różnych wersji. W trzeciej, najpóźniejszej znanej wersji, zapewne najbliższej zamiarom autora, nie ma np. w ogóle opowieści Żyda Wiecznego Tułacza. Opowieść tę znajdujemy natomiast w polskiej wersji Chojeckiego.
Tekst według tłumaczenia Edmunda Chojeckiego został wydany w trzech tomach przez oficynę wydawniczą "Czytelnik" w 1950 roku.
W 2013, nakładem Korporacji Ha!art, ukazała się hipertekstowa wersja powieści Jana Potockiego, autorstwa Mariusza Pisarskiego, dostępna za darmo na portalu ha.art.pl.
Wydawnictwo Literackie wydało w 2015 przekład ostatniej wersji autorskiej z 1810, a w 2016 wersji z 1804, oba autorstwa Anny Wasilewskiej.
Adaptacje.
Powieść została przeniesiona na ekran w 1965 roku przez Wojciecha Hasa ("Rękopis znaleziony w Saragossie").

</doc>
<doc id="768456" url="https://pl.wikipedia.org/wiki?curid=768456" title="Bank Rozrachunków Międzynarodowych">
Bank Rozrachunków Międzynarodowych

Bank Rozrachunków Międzynarodowych (ang. "Bank for International Settlements" (BIS)) – najstarszy bank międzynarodowy, utworzony 17 maja 1930 roku na konferencji w Hadze, jako efekt realizacji Planu Younga. Pierwotnie jego głównym celem było zarządzanie środkami wynikającymi z reparacji wojennych Niemiec po I wojnie światowej.
Obecnie misją banku jest pomoc bankom centralnym i instytucjom uprawnionym do prowadzenia polityki pieniężnej w zapewnieniu monetarnej i finansowej stabilności, pełnienie funkcji banku dla tych instytucji oraz wspieranie ich międzynarodowej współpracy.
Bank przyjął formę spółki akcyjnej, w której udziałowcami są banki centralne. Łącznie jest ich 60 (w tym Narodowy Bank Polski) plus dodatkowo Europejski Bank Centralny.
Siedziba organizacji znajduje się w Bazylei.
Funkcja.
Bank Rozrachunków Międzynarodowych pełni ponadto funkcję gospodarza międzynarodowych sekretariatów/komitetów (wymienionych poniżej) zaangażowanych w ustalanie standardów oraz wspieranie stabilności finansowej w ramach Procesu Bazylejskiego, tj.

</doc>
<doc id="768457" url="https://pl.wikipedia.org/wiki?curid=768457" title="Koralowa Ścieżka">
Koralowa Ścieżka

Koralowa Ścieżka (niem. "Korallensteinweg") – ścieżka przyrodniczo-dydaktyczna w Sudetach Zachodnich, w Karkonoszach, województwo dolnośląskie.
Ścieżka o długości około 5,5 km położona jest w południowo-zachodniej Polsce, w Sudetach Zachodnich, w paśmie Karkonoszy, na terenie Karkonoskiego Parku Narodowego. Prowadzi z Jagniątkowa na wierzchowinę Karkonoszy.
Jest to długie, początkowo monotonnie wiodące lasem, miejscami strome podejście wzdłuż zachodniego zbocza doliny Wrzosówki do dna cyrku polodowcowego w polskich Karkonoszach, Czarnego Kotła Jagniątkowskiego.
W dolnym odcinku ścieżka przedstawia typowo karkonoską architekturę, jaką jest wiejska zabudowa w Jagniątkowie. Przechodzi przez lasy dolnoreglowe, lasy regla górnego aż do piętra subalpejskiego, pokazując zmiany drzewostanu Karkonoszy. Powyżej granicy 1050 m n.p.m. teren pozbawiony jest lasu, a szlak staje się widokowy, odsłaniając olbrzymie wiatrołomy. Uwidacznia skutki klęski ekologicznej, jaka dotknęła Karkonosze w latach 80. XX wieku. Na trasie znajduje się kilka ciekawych grup skalnych z widokiem na: Czarny Kocioł Jagniątkowski, Wielki Śnieżny Kocioł, szczyty Śmielca, Wielkiego Szyszaka, Szrenicy, skałki Końskie Łby, a na północ Pogórze Karkonoskie i Kotlinę Jeleniogórską. Za górną granicą lasu około 1250 m n.p.m. ścieżka wchodzi w piętro subalpejskie z charakterystyczną dla niego kosodrzewiną. Z punktu widokowego między kosodrzewiną widać dno Czarnego Kotła z Jaworową Łąką i moreną czołową. Przy granicy państwowej między kosodrzewiną znajdują się kępy torfowisk wysokich. Karkonoskie torfowiska są najwyżej położonymi w Europie.
Turystyka.
Koralową Ścieżką prowadzi szlak turystyczny:

</doc>
<doc id="768461" url="https://pl.wikipedia.org/wiki?curid=768461" title="Tampereen Ilves (hokej na lodzie)">
Tampereen Ilves (hokej na lodzie)

Tampereen Ilves (w skrócie Ilves) – fiński klub hokejowy z siedzibą w Tampere, występujący w rozgrywkach Liiga.
Fińskie słowo "Ilves" po polsku oznacza "ryś".
Sukcesy.
Klub zdobywał dotychczas 16-krotnie Mistrzostwo Finlandii. 15 razy wygrał ligę SM-sarja - rozgrywki poprzedzające SM-liiga (w jej czasach wygrał tylko raz).

</doc>
<doc id="768462" url="https://pl.wikipedia.org/wiki?curid=768462" title="Flokule">
Flokule

Flokule, flokuły – jasne twory o rozmiarach 2000-8000 km i czasie życia kilku godzin; obserwowane w chromosferze, za pomocą spektroheliografu. Flokuły mają tendencje do układania się na tarczy Słońca w rodzaj delikatnej siatki chromosferycznej (ang. chromospheric network). Duże skupiska flokuł tworzą pochodnie chromosferyczne (dawniej nazwy "pochodnia" i "flokuły" były używane wymiennie).

</doc>
<doc id="768464" url="https://pl.wikipedia.org/wiki?curid=768464" title="Jan Wysocki (dyplomata)">
Jan Wysocki (dyplomata)

Jan Wysocki herbu Dryja (ur. 1523, zm. 1560 w Lądzie) – dyplomata, sekretarz króla Zygmunta Augusta.
Opat klasztoru Cystersów w Lądzie, kanonik krakowski, płocki, łęczycki, kruszwicki, kantor gnieźnieński. W służbie królewskiej odbył dwa poselstwa: jedno do papieża Pawła IV, drugie do króla neapolitańskiego.
W kościele pocysterskim w Lądzie zachowała się płyta z wizerunkiem Wysockiego z jego niezachowanego nagrobka wystawionego przez jego brata Stanisława przed 1568 r.

</doc>
<doc id="768465" url="https://pl.wikipedia.org/wiki?curid=768465" title="Raul Lozano">
Raul Lozano



</doc>
<doc id="768469" url="https://pl.wikipedia.org/wiki?curid=768469" title="Codrington College">
Codrington College

Codrington College - anglikańskie seminarium duchowne na Barbadosie, w parafii Saint John. Zostało założone przez "Christophera Codringtona", który przed swoją śmiercią w 1710 roku przekazał część swoich dóbr- dwie plantacje na Barbadosie i ziemię na Barbudzie na założenie szkoły na Barbadosie. Budowa rozpoczęła się w roku 1714, a oficjalne otwarcie odbyło się prawdopodobnie 9 września 1745 r.
Na początku była to szkoła ogólnokształcąca, a zaawansowane kształcenie rozpoczęła na początku 1748 roku. Szkoła służyła jako przygotowanie dla uczniów - głównie synów lokalnej szlachty - przed pójściem do angielskich uniwersytetów.
Pierwsze święcenie odbyło się w 1759, a już w 1830 roku szkoła zajmowała się głównie przygotwywaniem przyszłych kapłanów do święceń. I tak szkoła stała się jedną z pierwszych seminariów Kościoła Anglikńskiego. W 1831 wyspę nawiedził huragan, w wyniku którego budynek szkoły został prawie całkowicie zniszczony, lecz niedługo później został odbudowany.
W 1875 szkoła została stowarzyszona z "Uniwersytetem Durham", co zaowocowało większą ilością uczniów. W roku 1965 szkoła została włączona w struktury "Uniwersytetu Indii Zachodnich" i tak jest do dzisiaj.
Szkoła utrzymuje także kilka archiwów o kościołach Indii Zachodnich.

</doc>
<doc id="768470" url="https://pl.wikipedia.org/wiki?curid=768470" title="Wybory parlamentarne w Rumunii w 2004 roku">
Wybory parlamentarne w Rumunii w 2004 roku

Wybory parlamentarne w Rumunii w 2004 roku zostały przeprowadzone 28 listopada 2004. W ich wyniku zostało wybranych 332 posłów do Izby Deputowanych oraz 137 członków Senatu. Frekwencja wyniosła 56,5%. W wyborach zwycięstwo odniosła koalicja skupiona wokół socjaldemokratów, rząd utworzyła jednak koalicja ugrupowań centrowych i centroprawicowych. Równolegle z wyborami parlamentarnymi odbyła się pierwsza tura wyborów prezydenckich.

</doc>
<doc id="768472" url="https://pl.wikipedia.org/wiki?curid=768472" title="Czełmiet Czelabińsk">
Czełmiet Czelabińsk

Czełmiet Czelabińsk (ros. Челмет Челябинск) – rosyjski klub hokeja na lodzie z siedzibą w Czelabińsku.
Historia.
Klub został założony w 1948 roku jako Mietałłurg Czelabińsk, następnie od 1989 roku istniał jako Mieczeł. W 2012 roku ze sponsorowania klubu wycofała się firma Mieczeł i w tym czasie nazwę klubu przemianowano na Czełmiet.
Jest klubem farmerskim Traktora Czelabińsk występującego w KHL.
Zawodnicy.
Wychowankami klubu Mieczeła są m.in. Danis Zaripow, Jewgienij Miedwiediew, Jewgienij Chacej, Anton Biełow. W klubie występowali ponadto Boris Tortunow, Maksim Jakucenia, Aleksandr Jeriomienko, Władimir Antipin, Jegor Podomacki, Siergiej Pajor, Siergiej Topol.

</doc>
<doc id="768473" url="https://pl.wikipedia.org/wiki?curid=768473" title="Sowkino">
Sowkino

Sowkino – Państwowy Zarząd Kin. Centralna instytucja w ZSRR zajmująca się regulacją i koordynacją działań wszystkich prywatnych i regionalnych przedsiębiorstw przemysłu fotograficznego i kinematograficznego oraz realizacją i dystrybucją filmów o oczekiwanej przez władze sowieckie wymowie ideologicznej. W roku 1919 Lenin podpisał dekret, na mocy którego przemysł fotograficzny i kinematograficzny przeszedł w ręce Komisariatu Ludowego ds. Oświaty. Powstało "Towarzystwo Przyjaciół Sowieckiego Kina", założone przez Feliksa Dzierżyńskiego, szefa sowieckich organów bezpieczeństwa.
"Sowkino" zaczęło efektywnie funkcjonować dopiero w połowie lat 20. Rozbudowa przemysłu kinematograficznego przewidywała przeprowadzenie "kinofikacji", czyli otwarcia tysięcy kin nawet w najodleglejszych obszarach Związku Radzieckiego. Jednak nieustanna niemożność i niechęć rządu do subsydiowania przemysłu filmowego cały czas powodowała problemy – objawiały się one albo w słabości samego przemysłu, albo też w jego przesadnej zależności od układu importowo-eksportowego z zagranicznymi przedsiębiorstwami kapitalistycznymi. Większość filmów powstałych w tym czasie opiewa bohaterskie czyny z okresu rewolucji październikowej i II wojny światowej oraz zalety realnego socjalizmu. Pod egidą Sowkina powstały jednak także dzieła wybitne, które przeszły do historii kina światowego.

</doc>
<doc id="768479" url="https://pl.wikipedia.org/wiki?curid=768479" title="Jan Wysocki">
Jan Wysocki



</doc>
<doc id="768480" url="https://pl.wikipedia.org/wiki?curid=768480" title="Sejm konwokacyjny 1764">
Sejm konwokacyjny 1764

Sejm konwokacyjny 1764 roku – sejm konwokacyjny I Rzeczypospolitej, został zwołany 8 listopada 1763 roku do Warszawy, pod węzłem konfederacji dla przygotowania elekcji Stanisława Augusta Poniatowskiego.
Sejmiki przedsejmowe w województwach odbyły się 6 lutego 1764 roku, a sejmik generalny pruski w Grudziądzu 16 marca 1764 roku. Marszałkiem sejmu obrano Adama Kazimierza Czartoryskiego generała ziem podolskich. Obrady sejmu trwały od 7 maja do 23 czerwca 1764 roku.
Sejm przeprowadził szereg reform ustroju I Rzeczypospolitej. Konfederacja stronników "Familii" na drodze zamachu stanu doprowadziła do odsunięcia od obrad znacznej części posłów związanych z obozem sasko-republikańskim i skonfederowania sejmu konwokacyjnego.
W celu skutecznego przeprowadzenia obrad Zamek Królewski w Warszawie i Krakowskie Przedmieście obsadzone zostało oddziałami wojsk rosyjskich z armatami i nadwornymi wojskami Czartoryskich. 7 maja 1764 roku 22 senatorów i 46 posłów złożyło w grodzie warszawskim manifest, protestujący przeciwko łamaniu prawa międzynarodowego, uznający odbywający się w obecności wojsk obcych sejm konwokacyjny za nielegalny. Wobec absencji posłów opozycji, którzy w ramach protestu przeciwko obecności wojsk rosyjskich opuścili sesję, "Familia" Czartoryskich przeprowadziła za zgodą posła rosyjskiego Hermana Karla von Keyserlinga zmianę ustroju Rzeczypospolitej. W obradach uczestniczyło jedynie 80 posłów (powinno 300) i 7 senatorów (zamiast 136).
W wyniku presji prymasa interrexa Władysława Aleksandra Łubieńskiego Rzeczpospolita uznała oficjalnie tytuły cesarzowej Wszechrusi Katarzyny II (nieuznawany od 1721) i tytuł króla w Prusach Fryderyka II (nieuznawany od 1701). Stanowiło to realne zagrożenie dla integralności terytorialnej państwa polskiego. Rosja w czasie rozbiorów podnosiła z tego tytułu roszczenia terytorialne wobec ziem ruskich Królestwa Polskiego i Wielkiego Księstwa Litewskiego. Prusy natomiast wykorzystały fakt, że Prusy Królewskie stanowiły niegdyś integralną całość z Prusami Książęcymi. Sejm zatwierdził cesję terytorium Rzeczypospolitej na rzecz Rosji, dokonaną w traktacie Grzymułtowskiego.
Bibliografia.
Volumina Legum – 

</doc>
<doc id="768484" url="https://pl.wikipedia.org/wiki?curid=768484" title="Andrzej Krzeptowski I">
Andrzej Krzeptowski I

Andrzej Krzeptowski (ur. 29 lipca 1903 w Zakopanem, zm. 26 lutego 1945 w Krakowie) – polski biegacz i skoczek narciarski, narciarz alpejski, dwukrotny olimpijczyk. Dziewięciokrotny mistrz Polski w narciarstwie.
Był określany przez prasę sportową jako "Andrzej Krzeptowski I" dla odróżnienia od swego o rok starszego brata stryjecznego Andrzeja Krzeptowskiego II. Był synem Wojciecha i Ludwiny z Gąsieniców oraz stryjecznym bratem Józefa Krzeptowskiego, przewodnika tatrzańskiego i kuriera. Absolwent zakopiańskiego gimnazjum. Nie ukończył studiów prawniczych, był oficerem rezerwy WP. Z zawodu był handlowcem (prowadził sklep). Był żonaty z Heleną z Bachledów (od 17 października 1927).
Przebieg kariery.
W 1921 wygrał konkurs otwierający skocznię w Jaworzynce, po skoku na 14 m. W 1922 Krzeptowski zdobył swoje pierwsze tytuły mistrza kraju. Został złotym medalistą w kombinacji norweskiej i w biegu na 18 km. Zajął drugie miejsce w konkursie skoków narciarskich. Rok później został mistrzem Polski w kombinacji, w slalomie i w skokach narciarskich. W konkursie w Grindelwaldzie skoczył 38 m, wyrównując rekord Polski. W 1924 znów był najlepszy w biegu na 18 km. Zdobył brąz na MP w skokach. Pojechał także na Tydzień Sportów Zimowych do Chamonix, którą później uznano za I Olimpiadę Zimową. W biegu na 18 km był 28. z czasem 1:43.02,8. W konkursie skoków zajął 21. pozycję (skoki 33 m i 32 m, z notą 12,459 pkt.), a w kombinacji klasycznej najwyższą, 19. lokatę z notą 9,531 pkt.
W 1926 zdobył złote medale MP w kombinacji klasycznej i w skokach. W 1927 wziął udział w zawodach FIS w Cortina d'Ampezzo. Był tam 18. w skokach i 9. w kombinacji. Był członkiem polskiej ekipy na igrzyska w Sankt Moritz. Uplasował się tam na 27. miejscu w konkursie skoków (lądował na 41,5 m i 46,5 m, nota wyniosła 12,604 pkt.), a kombinacji norweskiej nie ukończył wskutek złamania narty podczas biegu. Na tamtych igrzyskach był chorążym reprezentacji Polski. W 1929 został mistrzem Polski w sztafecie 4 razy 10 km i wicemistrzem w zjeździe, a na mistrzostwach świata w Zakopanem zajął 27. miejsce w skokach.
Po zakończeniu kariery.
W czasie okupacji przebywał w Zakopanem, gdzie aktywnie włączył się w kolaborację z Niemcami (Goralenvolk). 4 lutego 1942 z inicjatywy władz okupacyjnych powstał Komitet Góralski, którego przewodniczącym był inny kuzyn Andrzeja – Wacław Krzeptowski. Jedną z piętnastu najsilniejszych jego delegatur była zakopiańska, której przewodniczącym został Andrzej Krzeptowski. Przez cały czas okupacji prowadził „Spółkę Handlową”, duży sklep żelazny, farb i artykułów technicznych i wspierał akcje organizacji: wydawanie kenkart góralskich „G” i tworzenie Legionu Góralskiego SS. Za jego sprawą zniszczono dawne, gminne archiwum zakopiańskie. Relacje o jego zachowaniu nie są jednoznaczne – jedni pomawiają go o współpracę z Niemcami, inni o potajemne pomaganie partyzantom. Podobno nosił w plombie cyjanek. Został skazany na śmierć wyrokiem sądu Armii Krajowej, jednak wyroku nie zdążono wykonać.
Śmierć.
Tuż przed zakończeniem wojny Krzeptowski zamierzał wyjechać z Zakopanego. Został jednak schwytany przez UB. W 1945, po wkroczeniu na Podhale Armii Czerwonej, członkowie Komitetu Góralskiego zostali zlikwidowani, bądź wywiezieni na Syberię. Rok później w Zakopanem odbył się tzw. proces Józefa Cukiera i towarzyszy. Dla potrzeb sądu (pismo nr 2170 I 45 do Sądu Karnego Specjalnego w Krakowie) wydano zaświadczenie, z którego wynika że „Andrzej Krzeptowski, lat 42, po aresztowaniu go przez NKWD i zażyciu trucizny 26 lutego 1945 został dostarczony do szpitala św. Łazarza w Krakowie z poleceniem, aby go koniecznie odratowano i utrzymano przy życiu”. Mimo to, pacjent zmarł tego samego dnia. Okoliczności śmierci Krzeptowskiego nie są jednak do końca wyjaśnione. Wiadomość o zgonie jego rodzina otrzymała dopiero w latach 50. Ireny, jego córki, nie chciano po wojnie przyjąć do szkoły. Prześladowano także jej matkę.

</doc>
<doc id="768494" url="https://pl.wikipedia.org/wiki?curid=768494" title="Wydanie Wii">
Wydanie Wii

14 i 15 września 2006 Nintendo podało do informacji publicznej wiadomości na temat wydania konsoli Wii w Japonii, Ameryce Północnej i Południowej, Oceanii, Azji i Europie, mówiąc o datach wydania, cenach i metodach dystrybucji.
7 czerwca 2006 Nintendo ujawniło, że ma plan na wydanie 6 milionów jednostek konsoli i 17 milionów kopii oprogramowania dla konsoli do końca roku fiskalnego (do 31 marca 2007). Plan obejmował sprzedaż czterech milionów konsoli do końca kalendarzowego roku 2006. 14 września 2006 oświadczono, że większa część dystrybuowanych konsoli znajdzie się w obydwu Amerykach.
Hiszpańska premiera Wii została przesunięta na 9 grudnia 2006, ponieważ 8 grudnia 2006 obchodzone jest Święto Niepokalanego Poczęcia i wszystkie sklepy są w tym dniu zamknięte. Premiera we Włoszech i Szwajcarii miała miejsce 7 grudnia 2006.
Ron Bertram, szef kanadyjskiego oddziału Nintendo, oświadczył, że w czasie premiery dostępnych będzie w Ameryce Północnej jeden milion konsol. Następnego dnia Nintendo podało wiadomość o „pomyłce w liczbie sztuk konsoli Wii dostępnych w czasie premiery” i powtórzyło, że zakłada sprzedaż 4 milionów konsoli na całym świecie do końca roku 2006. Firma zapewnia również, że „pracuje nad zapewnieniem licznego i konsekwentnego zaopatrzenia”.
Aktualnie gry na Wii kosztują około 50 dolarów, choć istniały sygnały, że ceny gier na konsole siódmej generacji będą kształtować się w okolicach 60 dolarów.
28 listopada 2006 Nintendo podało, że sprzedano w ciągu pierwszych ośmiu dni 600 tysięcy konsoli w obydwóch Amerykach. Włączając zysk ze sprzedaży akcesoriów i gier, zysk Nintendo dzięki Wii wyniósł powyżej 190 milionów dolarów.
Firma Enterbrain podliczyła liczbę sprzedanych konsoli w Japonii od czasu jej premiery, czego wynikiem był raport o sprzedaży 370 tysięcy sztuk w ciągu dwóch pierwszych dni.
12 grudnia 2006 firmy Chart-Track i Nintendo potwierdziły, że Wii została najszybciej sprzedającą się konsolą w Wielkiej Brytanii. W pierwszym weekendzie sprzedano 105 tysięcy jednostek, co zapewniło zwycięstwo nad swoim poprzednikiem, konsoli Xbox 360, o 35 tysięcy jednostek. Następnego dnia Nintendo oświadczyło, że w Europie sprzedano 325 tysięcy konsoli w ciągu dwóch pierwszych dni, dzięki czemu Wii stało się najszybciej sprzedawaną konsolą również w Europie.
14 grudnia 2006 oświadczono, że Wii została także najszybciej sprzedającą się konsolą w historii Australii. W ciągu czterech dni sprzedano 32 901 konsoli, bijąc przy tym rekord konsoli Xbox 360 wynoszący 30 241.
26 grudnia 2006 Nintendo wydało oświadczenie, w którym informuje, że wyda konsolę Wii w Korei Południowej pod koniec roku 2007.
Tytuły startowe.
14 listopada 2006 potwierdzono, że wraz z premierą konsoli dostępnych będzie 21 tytułów w Amerykach, a kolejne 12 pojawi się w czasie kolejnych premier. Gra "Wii Sports" jest dołączona do wszystkich konsoli oprócz tych sprzedawanych w Japonii.

</doc>
<doc id="768495" url="https://pl.wikipedia.org/wiki?curid=768495" title="Trójmiejska SKM">
Trójmiejska SKM



</doc>
<doc id="768498" url="https://pl.wikipedia.org/wiki?curid=768498" title="Wielki Chocz">
Wielki Chocz

Wielki Chocz ("Veľký Choč", 1608 m) – kulminacja Grupy Wielkiego Chocza i najwyższy szczyt całych Gór Choczańskich w Łańcuchu Tatrzańskim w Centralnych Karpatach Zachodnich na Słowacji.
Położenie.
Wielki Chocz leży w zachodniej części Gór Choczańskich. W skład masywu wchodzą także: Mały Chocz ("Malý Choč", 1465 m) na pd.-wsch. od głównego szczytu, oddzielony od niego halną przełączką Vráca (1422 m); mało wybitny i zalesiony Zadni Chocz ("Zadný Choč", 1288 m) na pd.-zach. od Wielkiego Chocza, pod którym na Zadniej Polanie istniało w latach międzywojennych małe schronisko turystyczne, tzw. "Hviezdoslavova útulňa"; kształtna Kopa (1217 m) w grzbiecie na pd.-wsch. od zadniego Chocza oraz widokowy Przedni Chocz ("Predný Choč", 1249 m) na pd.-zach. od Kopy, oddzielony z kolei od niej przełęczą Spuštiak (słow. "Sedlo Spuštiak", 1095 m).
Szerokie siodło grzbietowe u zachodniej podstawy Wielkiego Chocza zajmuje duża Pośrednia Polana z szałasem oraz skrzyżowaniem szlaków turystycznych.
Geologia – morfologia.
Wielki Chocz ma kształt pochylonej piramidy. Wznosi się około 900 m ponad okoliczne doliny. Podstawę masywu Chocza tworzą stosunkowo miękkie kredowe wapienie i łupki, należące do tzw. płaszczowiny kriżniańskiej. Dzięki temu stoki owej podstawy są stosunkowo łagodne. Górna część masywu zbudowana jest ze skał tzw. płaszczowiny choczańskiej – grubych warstw siwych dolomitów i ciemnych wapieni triasowych, powszechnych w całym paśmie aż po Tatry Zachodnie (tu owe warstwy zostały po raz pierwszy sklasyfikowane i opisane i stąd ich nazwa). Stoki są tu strome, często skaliste, rozwinęła się na nich bogata rzeźba z licznymi ścianami skalnymi, turniami, głęboko wciętymi dolinkami, osuwiskami, gołoborzami itp. oraz nielicznymi, krótkimi jaskiniami.
Przyroda ożywiona.
Prawie cały masyw Chocza pokrywają lasy, w niższych położeniach bukowo-jodłowo-świerkowe, w wyższych świerkowe, w znacznej części o charakterze pierwotnym. Powyżej górnej granicy lasu, występującej tu na wysokości 1350–1420 m n.p.m., istnieje dobrze wykształcone piętro kosodrzewiny. Na niedostępnych turniach i półkach skalnych ujrzymy również reliktowe sosny. Kopuła szczytowa bezleśna, obfituje w bogatą florę wapieniolubną i alpejską (m.in. pierwiosnek łyszczak, goryczka krótkołodygowa, dębik ośmiopłatkowy).
Nagromadzenie interesujących zjawisk geomorfologicznych, bogata flora i fauna sprawiły, że w 1982 r. cały masyw objęto ochroną. Rezerwat przyrody Choč (słow. "Štátna prírodná rezervácia Choč") obejmuje 1428 ha. Tereny te stanowią również „Specjalny obszar ochrony siedlisk” oraz „Obszar specjalnej ochrony ptaków”, stanowiące elementy sieci Natura 2000.
Dzieje poznania.
Dominujący między dolinami Orawy i Wagu masyw Chocza od dawna przyciągał uwagę zarówno uczonych, jak i turystów. W 1611 r. Wielki Chocz wspomniał w swoim pomnikowym dziele pt. „Notitia Hungariae novae historico-geographica” (t. II, 1736) wybitny słowacko-węgierski uczony, polihistor Matej Bel (1684-1749). W całych Górach Choczańskich odnotował on jeszcze tylko 3 inne obiekty, w tym wspomnianą przełęcz Spuštiak w południowej części masywu.
W 1804 r. na Wielki Chocz wszedł wybitny węgierski botanik, Pál Kitaibel. Wycieczkę rozpoczął w Liptowskim Mikułaszu, z góry zszedł do Rużomberku. W sierpniu 1840 r. Orawę, Liptów i Spisz odwiedził król saski Fryderyk August II, podróżujący incognito jako hrabia von Hohenstein. „Król zwiedził Orawski Zamek, kąpielisko Łuczki i w następnym dniu wyszedł na Chocz. Po drodze obdarował młodego juhasa kilkoma cwancygierami. Gdy powracał z Chocza, oczekiwał go ojciec juhasa i wśród podziękowań odwzajemnił się dwoma oszczypkami”. Od Dolnego Kubina władcy towarzyszył w wyprawie na szczyt, jako znawca miejscowej przyrody, mineralog, botanik i entomolog z Bańskiej Bystrzycy, Christian A. Zipser. Zostawił on rękopiśmienny opis tej górskiej wyprawy, dzięki czemu znamy sporo jej szczegółów.
Jak świadczą zbiory mineralne, znajdujące się w zbiorach Muzeum Tatrzańskiego w Zakopanem, w lipcu 1878 r. na Choczu był również Tytus Chałubiński. Świetnym znawcą masywu Wielkiego Chocza, a zwłaszcza jego flory, był nauczyciel i botanik Ján Vávra (1864-1960) z położonej u jego stóp wsi Jasenová.
Turystyka.
Wielki Chocz jest dziś ulubionym celem wycieczek zarówno od strony Orawy, jak i Liptowa. Z wierzchołka góry roztacza się widok na większość gór Słowacji, w tym zwłaszcza na Tatry, Niżne Tatry oraz Wielką i Małą Fatrę.
Na szczyt Wielkiego Chocza prowadzi szereg znakowanych szlaków turystycznych:

</doc>
<doc id="768499" url="https://pl.wikipedia.org/wiki?curid=768499" title="Joachim Hämmerling">
Joachim Hämmerling

Joachim Hämmerling (ur. 9 marca 1901 w Berlinie, zm. 5 sierpnia 1980 w Wilhelmshaven) – niemiecki fykolog.
W 1931 roku przeprowadził doświadczenie na jednokomórkowym glonie parasolowcu "Acetabularia", na podstawie wyników którego udowodnił, że DNA znajduje się w jądrze komórkowym.

</doc>
<doc id="768501" url="https://pl.wikipedia.org/wiki?curid=768501" title="Teodor Czartoryski">
Teodor Czartoryski



</doc>
<doc id="768503" url="https://pl.wikipedia.org/wiki?curid=768503" title="Stokrotnica górska">
Stokrotnica górska

Stokrotnica górska ("Bellidiastrum michelii" ) – gatunek rośliny należący do rodziny astrowatych. Reprezentuje monotypowy rodzaj stokrotnica "Bellidiastrum". Występuje tylko w górach Europy. W Polsce występuje wyłącznie w Tatrach i Pieninach.
Systematyka i taksonomia.
Gatunek reprezentuje monotypowy rodzaj stokrotnica "Bellidiastrum" . W niektórych ujęciach gatunek włączany jest do rodzaju aster jako "Aster bellidiastrum" , co jednak nie ma oparcia w relacjach filogenetycznych – gatunek jest blisko spokrewniony z rodzajami stokrotka "Bellis" i bellium "Bellium" tworząc z nimi tzw. grupę "Bellis" w obrębie podplemienia "Bellidinae", podczas gdy rodzaj "Aster" reprezentuje podplemię "Asterinae". 

</doc>
<doc id="768505" url="https://pl.wikipedia.org/wiki?curid=768505" title="Bellidiastrum michelii">
Bellidiastrum michelii



</doc>
<doc id="768509" url="https://pl.wikipedia.org/wiki?curid=768509" title="Major Indoor Lacrosse League sezon 1997">
Major Indoor Lacrosse League sezon 1997

Sezon rozpoczął się 4 stycznia, a zakończył 12 kwietnia 1997 roku. W tym sezonie nie rozgrywano All Star Game. Zespół Charlotte Cobras po jednym sezonie wycofał się z rozgrywek. Był to jedenasty sezon zawodowej ligi lacrosse (licząc sezony EPBLL). Mistrzem sezonu została drużyna Rochester Knighthawks.
Wyniki sezonu.
"W – Wygrane, P – Przegrane, PRC – Liczba wygranych meczów w procentach, GZ – Gole zdobyte, GS – Gole stracone"

</doc>
<doc id="768513" url="https://pl.wikipedia.org/wiki?curid=768513" title="Quota">
Quota



</doc>
<doc id="768526" url="https://pl.wikipedia.org/wiki?curid=768526" title="Viktorija Čmilytė-Nielsen">
Viktorija Čmilytė-Nielsen

Viktorija Čmilytė-Nielsen (ur. 6 sierpnia 1983 w Szawlach) – litewska szachistka i polityk. Arcymistrzyni od 1999, posiadaczka męskiego tytułu arcymistrza od 2010, mistrzyni Europy (2011). Od 2019 przewodnicząca Ruchu Liberalnego Republiki Litewskiej, posłanka na Sejm Republiki Litewskiej, a od 2020 jego przewodnicząca.
Życiorys.
Wykształcenie.
W 2000 ukończyła szkołę średnią Didždvario gimnazija w Szawlach. Studiowała filologię angielską na Uniwersytecie Szawelskim. Naukę na tym kierunku kontynuowała w latach 2002–2007 na Uniwersytecie Łotwy w Rydze.
Kariera szachowa.
Grę w szachy poznała w wieku 6 lat. W 1993 zdobyła tytuł mistrzyni Europy juniorek do 10 lat, zaś w 1995 – mistrzostwo świata w Segedynie i Europy w Verdun (w kategorii do 12 lat). W 2000 po raz pierwszy triumfowała w mistrzostwach Litwy seniorek. W tym samym roku osiągnęła znaczący sukces, zwyciężając w otwartych mistrzostwach kraju mężczyzn (z udziałem m.in. pięciu arcymistrzów).
W latach 2000–2006 Viktorija Čmilytė trzykrotnie startowała w mistrzostwach świata rozgrywanych systemem pucharowym. Za pierwszym razem awansowała do czołowej szesnastki, za drugim – ósemki, natomiast w 2006 w Jekaterynburgu – do półfinału mistrzostw świata. W rundzie tej uległa jednak Alisie Gallamowej i ostatecznie podzieliła III–IV miejsce. W 2001 triumfowała w jednej z grup festiwalu "Corus" w Wijk aan Zee, a w 2003 zdobyła srebrny medal na mistrzostwach Europy rozegranych w Stambule. W 2007 zwyciężyła w rozegranych w Predealu mistrzostwach Europy kobiet w szachach szybkich oraz zdobyła brązowy medal w szachach błyskawicznych, natomiast w 2008 wywalczyła srebrny medal w indywidualnych mistrzostwach Europy. W 2010 po raz trzeci w karierze zdobyła srebrny medal na mistrzostwach Europy, rozegranych w Rijece. W tym samym roku otrzymała, jako pierwsza w historii litewska szachistka, męski tytuł arcymistrza. W 2011 zdobyła w Tbilisi tytuł mistrzyni Europy.
W połowie lat 90. dołączyła do podstawowych zawodniczek reprezentacji Litwy. Pomiędzy 1996 a 2012 siedmiokrotnie uczestniczyła w szachowych olimpiadach, dwukrotnie (2000, 2004) zdobywając złote medale za indywidualne wyniki (w obu przypadkach na I szachownicy). Na turnieju olimpijskim w 2010 w Chanty-Mansyjsku wystąpiła w reprezentacji męskiej. Była również czterokrotną (1997, 1999, 2007, 2013) uczestniczką drużynowych mistrzostw Europy, jak również uczestniczyła w Drużynowych Mistrzostwach Europy w męskiej reprezentacji kraju (2009).
Najwyższy ranking w dotychczasowej karierze osiągnęła 1 kwietnia 2015 – z wynikiem 2534 punktów zajmowała wówczas 7. miejsce na światowej liście FIDE, jednocześnie zajmując 1. miejsce wśród litewskich szachistek.
Działalność polityczna.
W 2012 zaangażowała się w działalność polityczną. Wystartowała wówczas z ramienia Ruchu Liberalnego Republiki Litewskiej w wyborach do Sejmu Republiki Litewskiej, zajmując 12. miejsce wśród kandydatów tej partii na liście krajowej. Mandat posłanki uzyskała w trakcie kadencji w kwietniu 2015. Zastąpiła w parlamencie Remigijusa Šimašiusa, wybranego na urząd mera Wilna. W 2016 i 2020 z powodzeniem ubiegała się o poselską reelekcję.
We wrześniu 2019 została przewodniczącą Ruchu Liberalnego Republiki Litewskiej. 9 listopada 2020 w imieniu liberałów podpisała umowę koalicyjną ze Związkiem Ojczyzny i Partia Wolności. 13 listopada na pierwszym posiedzeniu Sejmu nowej kadencji została wybrana na jego przewodniczącą.
Życie prywatne.
W latach 2001–2008 jej mężem był łotewski arcymistrz Aleksiej Szyrow. W 2013 zawarła drugi związek małżeński z duńskim arcymistrzem Peterem Heine Nielsenem.

</doc>
<doc id="768530" url="https://pl.wikipedia.org/wiki?curid=768530" title="Wybory prezydenckie w Rumunii w 2004 roku">
Wybory prezydenckie w Rumunii w 2004 roku

Wybory prezydenckie w Rumunii w 2004 roku zostały przeprowadzone w dwóch turach – 28 listopada i 12 grudnia 2004. W ich wyniku wyłoniono prezydenta Rumunii na pięcioletnią kadencję. Wybory wygrał Traian Băsescu z centroprawicowego Sojuszu Prawdy i Sprawiedliwości, który pokonał premiera Adriana Năstase z socjaldemokratów. Równolegle z pierwszą turą głosowania odbyły się również wybory parlamentarne.

</doc>
<doc id="768536" url="https://pl.wikipedia.org/wiki?curid=768536" title="Pittsburgh CrosseFire">
Pittsburgh CrosseFire

Pittsburgh CrosseFire – zawodowa drużyna lacrosse, która grała w National Lacrosse League. Drużyna miała swoją siedzibę w Pittsburghu w Stanach Zjednoczonych. Rozgrywała swoje mecze na Mellon Arena. Drużyna została założona w 2000 roku. Drużyna wcześniej nazywała się Baltimore Thunder. Po jednym sezonie drużyna znowu się przeprowadziła się i zmieniła nazwę na Washington Power, a obecnie występuje pod nazwą Colorado Mammoth.
Wyniki.
"W-P Wygrane-Przegrane, Dom-Mecze w domu W-P, Wyjazd-Mecze na wyjeździe W-P, GZ-Gole zdobyte, GS-Gole stracone"

</doc>
<doc id="768537" url="https://pl.wikipedia.org/wiki?curid=768537" title="Manuel de Mederos">
Manuel de Mederos

Manuel de Menderos (ur. 1539, zm. ok. 1613) – portugalski odkrywca i osadnik, aktywny podczas kolonizacji Meksyku. Jeden z założycieli miasta Saltillo, burmistrz Monterrey. 
Urodził się w 1539 roku na wyspie São Miguel. Dotarł do "Nowej Hiszpanii" (obecny Meksyk) w 1562 roku uczestniczył w wyprawie, mającej podbić północną część kraju. Został jednym z założycieli miasta Saltillo 25 lipca 1577. Uczestniczył także w zakładaniu miasta Monclova w kwietniu 1588. Po tym okresie, wrócił wraz z rodziną do Saltillo. Później przeniósł się do Monterrey, gdzie najpierw pełnił funkcję kanclerza, potem, w 1602 roku został burmistrzem. Wiadomo także, że na pewno żył jeszcze w 1613 roku.
Obecnie kampus "Universidad Autónoma de Nuevo León" nosi jego imię; istnieje także aleja jego imienia w Monterrey ("Avenida Capitán Mederos"). 

</doc>
<doc id="768539" url="https://pl.wikipedia.org/wiki?curid=768539" title="Kultura oksywska">
Kultura oksywska

Kultura oksywska – kultura archeologiczna epoki żelaza, której wyróżniki zostały wydatowane na II w.p.n.e. do I w.n.e.
Kryteria wydzielenia.
Kultura oksywska została wyróżniona na podstawie występujących w jej obrębie charakterystycznych przedmiotów metalowych oraz form ceramiki. Jej nazwa pochodzi od Oksywia – dzielnicy miasta powiatowego Gdyni (woj. pomorskie), gdzie odkryto jedno z pierwszych stanowisk (cmentarzysko) tej kultury. Wyniki badań nad tym stanowiskiem nigdy nie zostały opublikowane, a materiał zabytkowy przepadł.
Obecnie w wyniku weryfikacji materiału archeologicznego, form ceramicznych i metalowych, obrządku pogrzebowego i ornamentyki naczyń, kulturę Oksywska traktuje się jako jedną z grup kultury jamowej (powrót do koncepcji Kostrzewskiego) lub jako grupę lokalną kultury przeworskiej.
Chronologia, geneza i zanik.
Proces powstania kultury oksywskiej nie został w pełni wyjaśniony. Stworzono dwie zasadnicze teorie odnośnie do powstania tej kultury, pierwsza, sporządzona przez J. Kostrzewskiego (1951) zakłada jej ewolucję z kultury pomorskiej. Autor ten argumentuje to podobieństwem pewnych form ceramiki i zabytków metalowych, rzadko pojawiającej się ceramiki w wyposażeniu grobowym oraz zajmowanie przez obie kultury zbliżonego terenu. Jednak późniejsi badacze (R. Wołągiewicz, H. Machajewski, A. Strobin, E. Bokiniec) zanegowali tę tezę, zauważając, iż podobne cechy kultury materialnej widoczne były także w kulturze jastorfskiej oraz kręgu północnoeuropejskim, co dotyczy także słabo poświadczonego zwyczaju umieszczania ceramiki wśród darów grobowych (wyjątkiem jest tu północna Dania, lecz region ten – Vendsyssel – wyraźnie odcina się w tym okresie od reszty kręgu północnoeuropejskiego i k. jastorfskiej, a znajduje analogie w kulturze przeworskiej). Argument zbliżonego terytorium został obalony przez R. Wołągiewicza, który zauważył, iż o ile stanowiska k. pomorskiej są mniej więcej równomiernie rozłożone na terenie Pomorza, o tyle k. oksywska skupiona jest w wąskim pasie doliny Wisły i pobrzeżu Słowińskim, aż do pobrzeża Drawskiego. Dodatkowo otwartą pozostaje kwestia zaniku kultury pomorskiej, a większość badaczy skłania się ku tezie, iż mogła ona funkcjonować jeszcze w młodszym okresie przedrzymskim, w takim wypadku k. oksywska i pomorska współwystępowałyby przez pewien okres na terenie Pomorza. Wobec tej argumentacji większość badaczy odrzuca teorię J. Kostrzewskiego. Dla rozważań nad genezą tej kultury ważne jest stwierdzenie faktu zróżnicowania materiałów tej kultury, gdzie w zachodniej części widać wyraźne wpływy jastorfskie, a wschodniej celtyckie, co nie może dziwić w związku z coraz mocniej poświadczonym osadnictwem celtyckim na Kujawach, dodatkowo zaś kultura ta bardzo dobrze wpisuje się w typowy schemat materialny kultur osiadłych wokół Morza Bałtyckiego. Wobec tego wszystkiego należy rozważyć genezę analogiczną do genezy kultury wielbarskiej – pojawienie się na tych terenach nowej grupy ludności ze Skandynawii.
Kultura oksywska zanika wraz z końcem fazy A3 młodszego okresu przedrzymskiego, choć w niektórych pochówkach okresu rzymskiego przeżywają się jeszcze pewne jej cechy. W jej miejsce pojawia się kultura wielbarska, identyfikowana z plemieniem Gotów. Wydzielona została na podstawie znaczących różnic w obrządku pogrzebowym i kulturze materialnej.
Obszar występowania i kontekst kulturowy.
Zjawiska charakterystyczne dla kultury oksywskiej występowały na terenie Pomorza Wschodniego i Środkowego, dolnego Powiśla, ziemi chełmińskiej, Pobrzeża Kaszubskiego i Wybrzeża Słowińskiego.
W wytwórczości metalurgicznej oraz w obrządku pogrzebowym widoczne są wpływy kultury jastorfskiej oraz przeworskiej na kształtowanie się fenomenu kultury oksywskiej.
Charakterystyczne wytwory kulturowe.
Najbardziej charakterystycznymi wyróżnikami kultury oksywskiej są przedmioty metalowe, takie jak często występujące miecze jednosieczne, groty oszczepów z zadziorami oraz formy ceramiki – naczynia z tendencją do wysoko umieszczonej największej objętości brzuśca, najczęściej przybierające kształty jajowate, beczułkowate lub situlowate. W wyniku szerszego opracowania porównawczego teza o odmienności form ceramiki została podważona, w szerszym kontekście nie można zaobserwować dystynktywnych cech dla tego ugrupowania poza znacznie mniejszą liczbą naczyń ornamentowanych. ↵Ludność kultury oksywskiej wytwarzała przedmioty metalowe bazując na własnych, miejscowych rudach wysokofosforowych. Wytwórczość przedmiotów metalowych często była inspirowana wyrobami kultury jastorfskiej – np. klamerki do pasa. Co charakterystyczne, w obrębie kultury oksywskiej dysponowano trzema rodzajami metali, które świadomie stosowano do wyrobu określonych przedmiotów.
Osadnictwo.
Ludność, która utożsamiana jest z kulturą oksywską, zamieszkiwała osady o charakterze otwartym. Występowały na ich terenie głównie budowle mieszkalne o konstrukcji słupowej, oraz budowle gospodarcze. Znane są także przykłady osad tymczasowych z lekkimi budowlami mieszkalnymi – półziemiankami i budowlami typu szałasowego.
Obrządek pogrzebowy.
U ludności kultury oksywskiej stosowane było ciałopalenie z dominującą rolą grobów jamowych. Występowały także groby popielnicowe – obsypane szczątkami stosu lub czyste. Zdarzało się także, że zamiast klasycznej popielnicy używano w pochówku pojemnika z materiału organicznego. Cechą charakterystyczną pochówku w kulturze oksywskiej było umieszczanie nad grobami stel lub kamiennych bruków. W schyłkowej fazie tej kultury pojawiają się groby szkieletowe. Zmarłych wyposażano podobnie jak w kulturze przeworskiej, a dary grobowe były analogicznie niszczone oraz przepalane.
Gospodarka.
Gospodarka kultury oksywskiej bazowała na rolnictwie – uprawie jęczmienia i pszenicy oraz hodowli bydła i owiec.

</doc>
<doc id="768543" url="https://pl.wikipedia.org/wiki?curid=768543" title="Acta Diurna">
Acta Diurna

Acta Diurna ("Acta Diurna Populi Romani" łac. „Dziennik Narodu Rzymskiego”) – rodzaj urzędowego informatora, założony przez Juliusza Cezara po objęciu konsulatu w 59 p.n.e. 
W 65 roku Publiusz Klodiusz Trazea Petus oskarżony o udział w spisku Pizona oświadczyć miał "Diurna Populi Romani per provincias, per exercitus curatius leguntur, ut noscatur quid Thrasea non fecerit" („Dziennik Narodu Rzymskiego czytuje się po prowincjach i wśród wojsk, aby się o tym dowiedzieć czego Trazea nie uczynił”).
Historia Augusta wzmiankuje "Acta" kilkakrotnie. Ostatnia wzmianka dotyczy czasów Probusa.
"Acta Diurna" były prototypem dzisiejszej gazety.

</doc>
<doc id="768546" url="https://pl.wikipedia.org/wiki?curid=768546" title="Illertissen">
Illertissen

Illertissen – miasto w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Neu-Ulm. Leży około 19 km na południe od Neu-Ulmu, nad rzeką Iller, przy autostradzie A7 i linii kolejowej Oberstdorf - Ulm.
Dzielnice.
W skład miasta wchodzą następujące dzielnice: Au, Betlinshausen, Tiefenbach i Jedesheim.
Polityka.
Burmistrzem miasta jest Jürgen Eisen CSU, rada miasta składa się z 24 osób.
Współpraca.
Miejscowości partnerskie:

</doc>
<doc id="768551" url="https://pl.wikipedia.org/wiki?curid=768551" title="Okolnica (botanika)">
Okolnica (botanika)

Okolnica (perycykl, perykambium) – warstwa komórek parenchymatycznych na obwodzie walca osiowego w korzeniu i łodydze, które wykazują zdolność przekształcania się w komórki merystematyczne.
Budowa i funkcje.
Perycykl w korzeniu paprotników i nagonasiennych zwykle zbudowany jest z kilku warstw komórek, natomiast u okrytonasiennych jest jednowarstwowy. 
U nagonasiennych i okrytonasiennych w korzeniu perycykl wytwarza merystem, z którego powstają korzenie boczne, fellogen, odcinki kambium oraz pączki przybyszowe.
Powstawanie korzeni bocznych z perycyklu odbywa się w strefie różnicowania się budowy pierwotnej. W pewnym miejscu perycyklu rozpoczynają się intensywne podziały mitotyczne, a powstające komórki tworzą merystem wierzchołkowy korzenia. Jeśli perycykl jest kilkuwarstwowy, podziały rozpoczynają się w warstwie zewnętrznej. Dalsze podziały w tym merystemie powodują wzrost zawiązka korzenia i jego przeciskanie się przez korę pierwotną na zewnątrz.
U paprotników perycykl wcześnie różnicuje się w miękisz, tracąc właściwości twórcze, a korzenie boczne powstają zwykle z endodermy, chociaż np. u skrzypów – komórka inicjalna korzenia bocznego wyróżnicowuje się pod endodermą, w warstwie odpowiadającej perycyklowi.
W momencie wchodzenia korzenia w fazę budowy wtórnej, zewnętrzne komórki perycyklu ulegają korkowaceniu i tworzą zaczątek korka. Z wewnętrznej części perycyklu wyodrębnia się fellogen, który dzieląc się dodaje kolejne komórki korka oraz fellodermy.
W łodydze u roślin nasiennych i paprotników (np. u długoszowatych) z perycyklu powstają korzenie przybyszowe. U wielu gatunków z perycyklu wykształca się szeroki pokład sklerenchymy perycyklowej (np. dynia, kokornak).

</doc>
<doc id="768554" url="https://pl.wikipedia.org/wiki?curid=768554" title="Agalloch">
Agalloch

Agalloch – amerykański zespół, którego styl muzyczny bywa określany jako połączenie folk, black i doom metalu, a nawet post-rocka. "Agalloch" po angielsku oznacza wonną żywicę drzewa aloesowego ("Aquilaria agallocha").
W 2016 roku zespół został rozwiązany.
Historia zespołu.
Zespół powstał w 1996 roku w Portland, w stanie Oregon w Stanach Zjednoczonych. Grupę założył John Haughm oraz Shane Breyer, potem dołączył do nich Don Anderson. Jesienią 1996 roku Agalloch nagrał pierwszą taśmę demo "From Which of This Oak". Nagranie to ujawniło wiele blackmetalowych wpływów. Zaraz potem składu zespołu dopełnił Jason William Walton jako basista.
W 1998 roku Agalloch zwrócił na siebie uwagę wytwórni The End Records, która zaoferowała kontrakt – zaowocowało to albumem "Pale Folklore". Płyta ta zawiera mniej motywów blackmetalowych, a więcej w nim było akcentów folkowych oraz neoklasycznych przerywników. Po zakończeniu nagrań zespół opuścił Breyer. Po okresie ciszy Agalloch wypuścił minialbum zawierający materiał z lat 1998-2001, zatytułowany "Of Stone, Wind and Pillor". Na płycie znalazł się m.in. cover folkowego zespołu Sol Invictus – "Kneel To The Cross", który został wydany później na kompilacji "Sol Lucet Omnibus", poświęconej właśnie tej formacji. W ciągu 2001 roku, aż do początku roku następnego, Agalloch nagrał "The Mantle" – album o charakterze bardziej post-rockowym niż metalowym. Spowodował on, że media zwróciły więcej uwagi na zespół, który zaczął pojawiać się w popularnej prasie muzycznej.
Pierwszy koncert Agalloch zagrał 6 marca 2003 w rodzinnym Portland, a w maju wyruszył w trasę. Kolejny minialbum pt. "Tomorrow Will Never Come" wydano w 2004 roku. Zawierał również eksperymentalną kompozycję oraz zremiksowane wersję utworu z "The Mantle". Ostatni album grupy "Ashes Against the Grain" powstał w 2006 roku. Pojawiło się na nim wiele akustycznych brzmień.

</doc>
<doc id="768556" url="https://pl.wikipedia.org/wiki?curid=768556" title="Războieni-Cetate">
Războieni-Cetate

Războieni–Cetate (węg. "Székelyföldvár", niem. "Kaltherberg") – wieś w okręgu Alba, w Rumunii, oddalona o 5 km od miasta Ocna Mureş. Războieni-Cetate jest ważnym węzłem kolejowym, w którym krzyżują się odnogi trzech magistral CFR.

</doc>
<doc id="768557" url="https://pl.wikipedia.org/wiki?curid=768557" title="Washington Power">
Washington Power

Washington Power – zawodowa drużyna lacrosse, która grała w National Lacrosse League w dywizji wschodniej. Drużyna miała swoją siedzibę w Waszyngtonie w Stanach Zjednoczonych. Rozgrywała swoje mecze na Verizon Center. Drużyna została założona w 2001 roku. Drużyna wcześniej nazywała się Pittsburgh CrosseFire. Jednak po dwóch sezonach przeprowadziła się i zmieniła nazwę na Colorado Mammoth. 
Wyniki.
"W-P Wygrane-Przegrane, Dom-Mecze w domu W-P, Wyjazd-Mecze na wyjeździe W-P, GZ-Gole zdobyte, GS-Gole stracone"

</doc>
<doc id="768560" url="https://pl.wikipedia.org/wiki?curid=768560" title="Razboieni-Cetate">
Razboieni-Cetate



</doc>
<doc id="768562" url="https://pl.wikipedia.org/wiki?curid=768562" title="Senden (Bawaria)">
Senden (Bawaria)

Senden – miasto w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Neu-Ulm. Leży około 8 km na południe od Neu-Ulm, nad rzeką Iller, przy drodze B28 i linii kolejowej Oberstdorf – Ulm, od której odchodzi tu lokalna linia kolejowa Senden – Weißenhorn.
Polityka.
Burmistrzem miasta jest bezpartyjny Kurt Baiker, rada miasta składa się z 30 osób.
Współpraca.
Miejscowości partnerskie:

</doc>
<doc id="768563" url="https://pl.wikipedia.org/wiki?curid=768563" title="Razboieni">
Razboieni



</doc>
<doc id="768564" url="https://pl.wikipedia.org/wiki?curid=768564" title="Gaspar de Lemos">
Gaspar de Lemos

Gaspar de Lemos – portugalski żeglarz i odkrywca, żyjący w XV w.
Był kapitanem jednego z okrętów podczas wyprawy pod dowództwem Pedro Álvares Cabrala. Jej efektem był odkrycie Brazylii. Przypisuje się mu odkrycie archipelagu Fernando de Noronha, który obecnie jest celem wielu wypraw turystycznych.

</doc>
<doc id="768567" url="https://pl.wikipedia.org/wiki?curid=768567" title="Războieni">
Războieni



</doc>
<doc id="768569" url="https://pl.wikipedia.org/wiki?curid=768569" title="Children’s Online Privacy Protection Act">
Children’s Online Privacy Protection Act

Children’s Online Privacy Protection Act "(COPPA)" – amerykańska ustawa, weszła w życie 21 kwietnia 2000 roku. Głównym jej celem jest ochrona prywatności i sposób zbierania danych osobowych dzieci – zarówno amerykańskich jak i spoza Stanów Zjednoczonych – poniżej trzynastego roku życia, które są użytkownikami serwisów internetowych lub innych usług (zarejestrowanych w Stanach Zjednoczonych) do nich bezpośrednio adresowanych, lub innych serwisów, o ile dysponują one „wiedzą”, że gromadzą dane osobowe dzieci poniżej trzynastego roku życia.
COPPA ma zastosowanie w odniesieniu do stron internetowych organizacji i komercyjnych przedsiębiorstw handlowych. Zgodnie z ustawą COPPA w witrynach świadomie gromadzących informacje o dzieciach w wieku poniżej 13 lat musi znajdować się informacja o tym, jakie dane i w jakim celu są gromadzone. 
W wielu przypadkach gromadzenie, korzystanie i ujawnianie informacji o dzieciach w witrynie internetowej wymaga zgody rodziców lub zgody witryny internetowej. Przed wydaniem zgody na korzystanie z danej witryny należy dokładnie zapoznać się z oświadczeniami o zasadach zachowania poufności informacji.
Przykładowe informacje, jakie powinny zawierać witryny internetowe.
"Zgodnie z naszą polityką nie gromadzimy w sposób zamierzony informacji pochodzących od dzieci poniżej 13 roku życia poza wyjątkami, kiedy pozwala nam na to wyraźna zgoda jednego z rodziców lub opiekunów dziecka. Zachęcamy rodziców/opiekunów dzieci poniżej 13 roku życia do regularnego kontrolowania i monitorowania tego, w jaki sposób korzystają one z poczty elektronicznej i innych programów działających on-line. Zgodnie z Prawem o Ochronie Prywatności Dzieci w Internecie, wszyscy użytkownicy"
"a) którzy przedstawiają się jako dziecko w wieku poniżej 13 lat (lub mamy powody podejrzewać, że mogą mieć mniej niż 13 lat, ponieważ sekcja strony, którą odwiedza użytkownik, jest adresowana do dziecka w takim wieku,"
"b) którzy podadzą Dane Osobowe w celu zgłoszenia swojego udziału w konkursie i zakładach lub otrzymują od nas informacje, będą musieli również podać adres e-mail swojego rodzica lub opiekuna. Administrator strony www prześle na taki adres e-mail informujący rodzica lub opiekuna, że ich dziecko przekazało nam swoje dane osobowe. Zawiadomienie zawiera instrukcje dla rodzica lub opiekuna na temat tego, jak można zapoznać się z przekazanymi danymi lub usunąć przekazane przez dziecko informacje. Firma nie gromadzi danych osobowych pochodzących od dzieci poniżej 13 roku życia w celach innych niż przesłanie im informacji, o które proszą lub umożliwienia im udziału w zakładach i konkursach."

</doc>
<doc id="768571" url="https://pl.wikipedia.org/wiki?curid=768571" title="Vöhringen (Bawaria)">
Vöhringen (Bawaria)

Vöhringen – miasto w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Neu-Ulm. Leży około 15 km na południe od Neu-Ulm, nad rzeką Iller, przy autostradzie A7 i linii kolejowej Oberstdorf – Ulm.
Polityka.
Burmistrzem miasta jest bezpartyjny Karl Janson, rada miasta składa się z 24 osób.
Współpraca.
Miejscowości partnerskie:

</doc>
<doc id="768572" url="https://pl.wikipedia.org/wiki?curid=768572" title="Obiekty Twierdzy Modlin">
Obiekty Twierdzy Modlin

Cytadela – twierdza wzniesiona etapami pomiędzy rokiem 1806 a 1883, z niewielkimi późniejszymi zmianami, stanowiąca po 1883 roku jądro - cytadelę fortowej Twierdzy Modlin. Zrąb twierdzy wystawionej z rozkazu Napoleona I w latach 1806-1813 został przebudowany i uzupełniony w latach 1832-1841. Cytadela była modernizowana w latach 1860-70, 1894-1900, 1912-1914, przy czym ostatnie daty dotyczą głównie budowy obiektów zaplecza (koszar, magazynów) i prochowni. Na Cytadelę składają się:
Wewnętrzny pierścień fortów – wzniesiony w ramach rozbudowy twierdzy w latach 1883-1888. Forty ceglano-ziemne, dwuczołowe, według wzorca F1879. Modernizowane w latach 1894-1900 i 1912-1914.
Zewnętrzny pierścień fortów - wzniesiony w okresie ostatniej rozbudowy twierdzy przez Rosję w latach 1912-1914, umocnienia uzupełniane i wykańczane do roku 1915. Forty wznoszone według wzorców F1909 i F1910, grupy fortowe GF-1908/12, dzieła pośrednie wzorowane na różnych dziełach niemieckich i francuskich z wykorzystaniem myśli rosyjskiej.
Ponadto wzniesiono liczne prochownie (magazyny amunicyjne), sytuowane pojedynczo bądź w zespołach na zapolach fortów. Wiele odcinków dróg w rejonie twierdzy to dawne drogi forteczne; liczne spośród nich zachowały brukowaną nawierzchnię.
Na terenie Twierdzy znajdują się polskie schrony bojowe: eksperymentalne z początku lat trzydziestych i polowe umocnienia z 1939 roku.

</doc>
<doc id="768577" url="https://pl.wikipedia.org/wiki?curid=768577" title="Bernard Cornwell">
Bernard Cornwell

Bernard Cornwell (ur. 23 lutego 1944 w Londynie) – brytyjski pisarz, autor thrillerów i powieści historycznych, mieszkający na stałe w USA.
Życiorys.
Jego matka była Angielką, zaś ojciec kanadyjskim lotnikiem. W dzieciństwie został adoptowany przez angielską rodzinę. Karierę zaczynał jako dziennikarz BBC. Zakochał się w Amerykance i wyjechał do Stanów Zjednoczonych. Nie uzyskawszy pozwolenia na pracę, zajął się pisaniem – tylko to zajęcie nie wymagało posiadania zielonej karty.
Twórczość.
Najbardziej znanym cyklem powieści Bernarda Cornwella są przygody angielskiego żołnierza Richarda Sharpe’a, rozgrywające się w czasach napoleońskich. Ukazało się dotąd 21 powieści oraz 3 zbiory opowiadań, wydanych w ponad 10 milionach egzemplarzy. Pomysł na Sharpe’a zrodził się w zimie 1980 roku. Początkowo autor zakładał, że napisze dziesięć lub jedenaście książek, jednak czytelnicy skłonili go do kontynuacji serii.
Najpierw powstały powieści opisujące przygody bohatera w Europie (różne kampanie europejskie odbywające się na przestrzeni 12 lat). Następnie Cornwell opisał wcześniejsze dzieje Sharpe’a w Indiach. W latach 90. XX wieku telewizja ITV plc wyprodukowała serię 15 filmów na podstawie tych powieści, pokazaną w wielu krajach, w tym Polsce. Odtwórcą roli Sharpe’a został Sean Bean.
Cornwell z reguły osadza Sharpe’a w centrum ważnych i przełomowych wydarzeń związanych z wojnami napoleońskimi. Autor trzyma się zasady, że wszędzie tam, gdzie był książę Wellington (dowódca spod Waterloo), pojawia się też bohater książek. Na końcu każdego tomu przygód znajduje się nota informacyjna, oddzielająca tło historyczne od wydarzeń fikcyjnych.
Richard Sharpe jest człowiekiem z krwi i kości – nie gardzi zarobkiem na boku, pomaga przyjaciołom, a płeć przeciwna nie jest mu obojętna, co ma przemożny wpływ na jego losy. Mimo niskiego urodzenia, pnie się do góry dzięki własnym talentom i sprytowi.
Bernard Cornwell, zachęcony sukcesem przygód Sharpe’a, stworzył jeszcze inne cykle powieści historycznych. Na historii Sasów walczących z wikingami w IX wieku oparty jest cykl o przygodach Uthreda (obecnie 12 tomów). Czwarta część tego cyklu znalazła się w 2008 roku w pierwszej dziesiątce bestsellerów New York Times w USA. Z kolei trylogia o poszukiwaniu świętego Graala, rozgrywająca się w czasie wojny stuletniej, opowiada historię angielskiego łucznika. Bierze udział w wojnie Francji z Anglią, m.in. w trakcie słynnej bitwy pod Crécy w 1346 roku.
Dzięki udanemu mariażowi historii i fikcji Bernard Cornwell stał się w krajach anglosaskich jednym z najpoczytniejszych autorów powieści historycznych.
W dowód uznania dla jego twórczości królowa Elżbieta II z okazji swoich 80. urodzin w czerwcu 2006 r. nadała Bernardowi Cornwellowi Order Imperium Brytyjskiego IV klasy (OBE).
W Polsce ukazały się następujące książki Cornwella.
Kampanie Richarda Sharpe’a.
"Tygrys" opowiada historię walk prowadzonych przez Anglików w Indiach. Oblężenie Seringapatam było ważnym elementem ugruntowania brytyjskiego panowania w tej części świata. Przeciwnikiem Sharpe’a (który dopiero zaczyna swoją wojskową karierę), jak i całej armii Jej Królewskiej Mości, jest słynny Tipu Sultan. Chronologicznie „Tygrys” jest pierwszą książką otwierającą cały cykl przygód.
"Trafalgar" to bitwa morska; prawie cała akcja książki rozgrywa się na morzu. Wracając z Indii do Europy Sharpe wplątuje się w romans z zamężną Lady Grace. Statek, którym podróżują, pada łupem francuskiego pirata. Kulminacja zdarzeń ma miejsce właśnie pod Trafalgarem.
"Łupy" opisują przygody Richarda Sharpe’a w dwa lata po Trafalgarze. Chce odejść z armii brytyjskiej, ale dla pieniędzy zgadza się uczestniczyć w szpiegowskiej misji w Kopenhadze. Duńczycy posiadają okręty, które stanowią łakomy kąsek dla Francuzów. Anglicy, mimo neutralności Kopenhagi, zdecydowani są je zniszczyć, aby Francja nie mogła odbudować swojej floty wojennej. Następuje atak floty brytyjskiej na Kopenhagę, po którym Dania przechodzi na stronę Francji. Sharpe jest w tym czasie w mieście i walczy o swoje życie z brytyjskim zdrajcą, który przeszedł na stronę Francuzów. Nawiązuje tam romans z córką duńskiego stronnika Wielkiej Brytanii.
Powieści.
Bernard Cornwell jest autorem następujących powieści:

</doc>
<doc id="768587" url="https://pl.wikipedia.org/wiki?curid=768587" title="Weißenhorn">
Weißenhorn

Weißenhorn – miasto w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Neu-Ulm. Leży około 15 km na południowy wschód od Neu-Ulm, nad rzeką Roth.
Miasto jest końcowym punktem linii kolejowej Senden – Weißenhorn.
Dzielnice.
W skład miasta wchodzą następujące dzielnice:
Polityka.
Burmistrzem miasta jest bezpartyjny Wolfgang Fendt, rada miasta składa się z 24 osób.

</doc>
<doc id="768590" url="https://pl.wikipedia.org/wiki?curid=768590" title="Genkernel">
Genkernel

Genkernel – narzędzie służące do zbudowania jądra systemowego używającego standardowej konfiguracji lub jej modyfikacji. 
Narzędzie używane jest w dystrybucji Gentoo. Mimo iż w dystrybucji tej zaleca się samodzielną konfigurację jądra, powstało ono dla użytkowników, dla których jest ona zbyt trudna. Program buduje jądro z wszystkimi dostępnymi sterownikami urządzeń, skompilowanymi jako moduły. Moduły te są kopiowane do ramdysku, jeśli zostaną wykryte podczas autodetekcji sprzętu, wykonywanej przy starcie zbudowanego jądra.
Używa się go zazwyczaj podczas instalacji systemu, pozostawiając samodzielną kompilację jądra na później.
Główną jego przewagą nad dystrybucyjnymi binarnymi obrazami jądra jest możliwość dostrojenia konfiguracji, przez uruchomienie genkernela z parametrem "--menuconfig".

</doc>
<doc id="768593" url="https://pl.wikipedia.org/wiki?curid=768593" title="SUW 2000">
SUW 2000

SUW 2000 – opracowany na początku lat 90. XX wieku przez inż. Ryszarda Suwalskiego z ZNTK w Poznaniu system automatycznej zmiany rozstawu kół do przestawiania wagonów z rozstawu szerokotorowego na normalnotorowy i odwrotnie.
Testowe stanowisko mieści się na stacji Zamość Bortatycze i jest połączone z linią LHS, a stanowisko używane w ruchu znajduje się na ukraińskiej stacji Mościska (przejście graniczne Medyka-Mostiska). Nieużywane w ruchu pasażerskim stanowisko znajduje się także na stacji granicznej w litewskiej Mockawie (pociągi kursują po nowo wybudowanej normalnotorowej trasie kolejowej do Kowna).

</doc>
<doc id="768594" url="https://pl.wikipedia.org/wiki?curid=768594" title="Fakty RMF FM">
Fakty RMF FM

Fakty RMF FM – serwis informacyjny nadawany od 3 września 2001 w radiu RMF FM. 
Formuła.
Fakty RMF FM są emitowane co godzinę przez całą dobę. Dodatkowo od poniedziałku do piątku o: 5:30, 6:30, 7:30, 8:30 a także w okresie od września do czerwca o: 15:30, 16:30, 17:30 i 18:30 oraz w soboty o: 7:30, 8:30, 9:30. Nadawane są też Fakty sportowe (pn-pt 6:30, 8:30, 20:00, 21:00, 22:00, sb 8:00, 9:00, 19:00-22:00 co godzinę i nd 9:00, 10:00 i 19:00-22:00 co godzinę), Fakty ekonomiczne (pn-pt 7:30 i 17:30), Fakty kulturalne (pn-pt 10:00, 16:30, sb 11:00) oraz prognoza pogody.
Przeprowadzane są również wywiady z polskimi politykami. Od września 2016, od poniedziałku do piątku po "Faktach" o 8:00 nadawana jest "Poranna Rozmowa w RMF FM", którą prowadzi Robert Mazurek, a po "Faktach" o 18:00 w dni powszednie "Popołudniową Rozmowę w RMF FM" prowadzi Marcin Zaborski. Od września 2013 w soboty po "Faktach" o 8:30 emitowany jest program "Gość Krzysztofa Ziemca w RMF FM". Wcześniej w latach 2005–2016 rozmowy z politykami w dni powszednie w programie "Kontrwywiad RMF FM" przeprowadzał Konrad Piasecki.
"Fakty RMF FM" zastąpiły "Wiadomości RMF FM" nadawane od 25 sierpnia 1990 na piętnaście minut przed pełną godziną.
Wstawki głosowe.
Pomiędzy poszczególnymi informacjami pojawiają się wstawki z głosem Krystyny Czubówny, np. „Jedno jest pewne, Fakty RMF FM”, „Dramatyczne wydarzenia w Faktach RMF FM”, „Fakty zwykłe i niezwykłe”, „Trwa specjalne wydanie Faktów RMF FM”, „Korespondenci RMF FM z każdego miejsca na świecie”, „Fakty ekonomiczne przygotowali dziennikarze Gazety Wyborczej i RMF FM” (na zakończenie Faktów ekonomicznych) oraz „Radio, Muzyka, Fakty – RMF FM” (na zakończenie Faktów).

</doc>
<doc id="768595" url="https://pl.wikipedia.org/wiki?curid=768595" title="Weissenhorn">
Weissenhorn



</doc>
<doc id="768597" url="https://pl.wikipedia.org/wiki?curid=768597" title="Paxtakor Taszkent">
Paxtakor Taszkent

Paxtakor Taszkent (uzb. «Paxtakor» (Toshkent) futbol klubi, ros. Футбольный клуб «Пахтакор» Ташкент, "Futbolnyj Kłub "Pachtakor" Taszkient") – uzbecki klub piłkarski z siedzibą w stolicy kraju, Taszkencie, grający obecnie w pierwszej lidze.
Historia.
Pachtakor jest najbardziej utytułowanym klubem w Uzbekistanie od czasu utworzenia w tym kraju samodzielnej ligi. W ostatnich latach wywalczył 5 tytułów mistrza kraju z rzędu (7 łącznie) oraz 6 Pucharów Uzbekistanu z rzędu (8 łącznie). Sukcesy odnosił również na arene międzynarodowej, gdy dwukrotnie z rzędu dotarł do półfinału Azjatyckiej Ligi Mistrzów.
Trochę mniej sukcesów zespół osiągał za czasów istnienia Związku Radzieckiego. W pierwszej lidze ZSRR wystąpił 22 razy, zanotował 212 zwycięstw, 211 remisów oraz 299 porażek. Był jedynym uzbeckim klubem, który wystąpił w najwyższej klasie rozgrywkowej ZSRR. Najwyższe miejsce zajęte w lidze to miejsce szóste w 1962 i 1982 roku. Pachtakor w 1968 roku był finalistą Pucharu ZSRR.
W 1979 r. w katastrofie lotniczej nad Ukrainą zginęło 17 zawodników i trenerów klubu.

</doc>
<doc id="768600" url="https://pl.wikipedia.org/wiki?curid=768600" title="Choroba Pompego">
Choroba Pompego

Choroba Pompego (glikogenoza typu II, GSD II, ang. Pompe’s disease) – rzadka choroba genetyczna, dziedziczona w sposób autosomalny recesywny, polegająca na braku enzymu – α-glukozydazy (kwaśnej maltazy). Efektem tego jest zaburzenie spichrzania glikogenu w organizmie, przy czym nie występują znaczące zaburzenia metabolizmu węglowodanów i epizody hipoglikemii.
Choroba Pompego (jako jedyna z glikogenoz) należy do grupy lizosomalnych chorób spichrzeniowych.
Została po raz pierwszy opisana w 1932 roku przez holenderskiego patologa Joannesa Cassianusa Pompego.
Epidemiologia.
Występuje z częstością 1:40 000 do 1:300 000 urodzeń.
Etiopatogeneza.
Choroba jest spowodowana niedoborem lizosomalnej α-glukozydazy (kwaśnej maltazy) – enzymu niezbędnego do prawidłowego metabolizmu glikogenu. Niedobór ten powoduje zwiększone odkładanie glikogenu w wątrobie, mięśniach, sercu, komórkach glejowych, jądrach ruchowych pnia mózgu i rogach przednich rdzenia kręgowego.
Postaci.
W zależności od momentu wystąpienia objawów chorobę Pompego możemy podzielić na trzy typy:
Rozpoznanie.
Rozpoznanie stawia się na podstawie stwierdzenia deficytu enzymu w materiale biopsyjnym pobranym z miejsca chorobowo zmienionego (skóra lub mięśnie).
Leczenie.
W enzymatycznej terapii zastępczej w chorobie Pompego stosowana jest alglukozydaza alfa. Kwaśna alfa glukozydaza (GAA) powoduje rozkład glikogenu, złożonej węglowodanowej cząstki w komórkach organizmu. U osób z chorobą Pompego enzym ten występuje w niewystarczającej ilości lub posiada wadę. W efekcie, glikogen jest gromadzony w częściach komórki zwanymi lizosomami. Nadmierne nagromadzenie glikogenu prowadzi ostatecznie do uszkodzenia funkcji mięśni. Aglukozydaza alfa przywraca działanie GAA umożliwiając pacjentom przetwarzanie glikogenu. Aglukozydaza alfa jest podawana drogą infuzji co dwa tygodnie. Dawka jest zależna od wagi pacjenta.
Rokowanie.
Zależy od momentu wystąpienia objawów i ich natężenia. Bez leczenia choroba jest śmiertelna dla niemowląt i małych dzieci.

</doc>
<doc id="768601" url="https://pl.wikipedia.org/wiki?curid=768601" title="USS Arleigh Burke (DDG-51)">
USS Arleigh Burke (DDG-51)

USS Arleigh Burke (DDG-51) – pierwsza jednostka z serii niszczycieli rakietowych typu "Arleigh Burke" wyposażonych w system kierowania ogniem typu AEGIS, a następnie Aegis BMD.
Historia.
Stępkę pod budowę okrętu położono w stoczni Bath Iron Works w Bath stan Maine 6 grudnia 1988. Wodowanie miało miejsce 16 września 1989. Oddanie okrętu do służby nastąpiło 4 lipca 1991 podczas uroczystości z udziałem admirała Arleigha Burke’a którego imię nadano okrętowi. Po wejściu do służby okręt do końca 1992 przechodził intensywne próby na morzu.
W 1993 okręt został skierowany na Adriatyk, gdzie uczestniczył w operacji "Provide Promise" która była związana z wojną w Bośni. W 1995 "Arleigh Burke" został ponownie skierowany na Adriatyk gdzie brał udział w kontroli przestrzegania zakazu lotów nad Bośnią. Podczas trzeciego rejsu w 1998 przebywał w rejonie Adriatyku, Morza Czarnego i Morza Czerwonego. Podczas tego rejsu brał udział w licznych ćwiczeniach i manewrach które sprawdzały gotowość pokładowych systemów uzbrojenia. Czwarty rejs którego trasa przebiegała przez Morze Śródziemne, Czerwone i Zatokę Perską miał głównie na celu kontrolę przestrzegania nałożonych przez ONZ sankcji wobec Iraku. Piąta tura okrętu miała miejsce w 2003, kiedy wchodził on w skład grupy uderzeniowej składającej się m.in. z lotniskowca USS Theodore Roosevelt. Okręty grupy udzielały aktywnego wsparcia wojskom międzynarodowej koalicji w początkowej fazie inwazji na Irak. "Arleigh Burke" odpalał w tym czasie pociski Tomahawk skierowane na irackie cele. W dalszym ciągu operacji eskortował jednostki zaopatrzeniowe i brał udział w operacji zwalczania oddziałów paramilitarnych operujących na wodach przybrzeżnych Somalii.
Za udział w tych operacjach okręt został wyróżniony licznymi odznaczeniami.
W maju 2007 okręt wszedł na mieliznę u wejścia do Zatoki Chesapeake. W wyniku wypadku dowódca okrętu Esther J. McClure została zwolniona z zajmowanego stanowiska.
Opis.
Konstrukcja okrętu uwzględnia doświadczenia zdobyte przez Royal Navy podczas wojny o Falklandy w 1982. Okręt zaprojektowano z wykorzystaniem morskiego odpowiednika technologii "stealth" które to rozwiązania zwiększają szanse skutecznej obrony przed atakiem przeciwokrętowch pocisków rakietowych. Kadłub wykonano całkowicie ze stali z uwagi na doświadczenia konfliktu falklandzkiego kiedy to aluminiowa konstrukcja brytyjskich jednostek okazała się nie być odporna na wysokie temperatury podczas pożarów.
Jednostka na początku służby otrzymała złośliwy pseudonim "wiecznie zepsuty" ("Always Broken", w wymowie nieco podobne do prawdziwej nazwy) z powodu kłopotów jakie sprawiały często niesprawne urządzenia w które była wyposażona. Intensywny program testów i prób morskich pozwolił na wprowadzenie zmian technicznych które były stosowane w kolejnych jednostkach serii.
Godło okrętu.
Tarcza otoczona białym i niebieskim polem oznacza osiągnięcia admirała Arleigh'a Burke w walce przeciwko japońskiej marynarce wojennej podczas II wojny światowej. Pięść i berło oznaczają ofensywne i defensywne możliwości niszczyciela. Berło to także symbol autorytetu jakim był admirał pełniąc funkcję Szefa Operacji Morskich (CNO) US Navy.Jednostka którą dowodził admirał, 23 szwadron niszczycieli, symbolizowana jest przez 23 punkty umieszczone na obrzeżach tarczy. Punkty oznaczają także rok 1923, kiedy to Arleigh Burke ukończył Akademię Marynarki Wojennej w Annapolis. Pasy w kolorze niebieskim, żółtym i czerwonym oznaczają odznaczenie jakie otrzymała jednostka dowodzona przez admirała za osiągnięcia podczas wojny na Pacyfiku. Postać świętego Jerzego symbolizuje zwycięstwo jakie odniosły okręty pod dowództwem admirała nad siłami japońskimi podczas bitwy koło przylądka św. Jerzego w 1943 w rejonie Wysp Salomona. Czerwony morski smok symbolizuje flotę japońską którą atakowały okręty admirała. Włócznia skierowana na smoka oznacza skuteczność i celność uzbrojenia niszczyciela. Zbroja i uzbrojenie Św. Jerzego oznaczają duże możliwości i zdolność do przetrwania na polu walki nowego okrętu. Pseudonim admirała "31-Knot-Burke" (31 węzłowy Burke) jest zawarty w liczbie 31 widniejącej na koniu na którym siedzi św. Jerzy.

</doc>
<doc id="768602" url="https://pl.wikipedia.org/wiki?curid=768602" title="Glikogenoza typu II">
Glikogenoza typu II



</doc>
<doc id="768604" url="https://pl.wikipedia.org/wiki?curid=768604" title="GSD II">
GSD II



</doc>
<doc id="768610" url="https://pl.wikipedia.org/wiki?curid=768610" title="Nożyce cenowe">
Nożyce cenowe

Nożyce cenowe (nożyce cen) – relacja cen artykułów sprzedawanych przez dany podmiot (przedsiębiorstwo, kraj, a nawet grupę krajów) do cen towarów kupowanych przez niego (cen środków produkcji). W przypadku, gdy dynamika cen produktów sprzedawanych jest wyższa od dynamiki cen środków produkcji, sytuacja ekonomiczna podmiotu poprawia się. W odwrotnej sytuacji, kiedy tempo wzrostu cen towarów kupowanych jest wyższe od cen towarów sprzedawanych, sytuacja ekonomiczna podmiotu pogarsza się. W przypadku spadków cen sytuacja wygląda odwrotnie – gdy tempo spadku cen produktów sprzedawanych jest większe od tempa spadku cen środków produkcji, sytuacja ekonomiczna podmiotu pogarsza się.
Zjawisko nożyc cen było najczęściej obserwowane w zakresie międzynarodowego handlu produktami rolnymi: dynamicznym spadkom cen tych produktów na rynkach globalnych w okresie kryzysów gospodarczych towarzyszyła niższa dynamika spadku cen produktów przemysłowych, stanowiących środki do produkcji rolnej. Prowadziło to zazwyczaj do pogorszenia sytuacji ekonomicznej rolników.

</doc>
<doc id="768611" url="https://pl.wikipedia.org/wiki?curid=768611" title="Stanisław Mikołajewicz Pac">
Stanisław Mikołajewicz Pac

Stanisław Mikołajewicz Pac herbu Gozdawa (ur. 1522, zm. 1588) – wojewoda witebski od 1566 r., podstoli wielki litewski. 
Syn Mikołaja, brat Mikołaja biskupa kijowskiego. Odznaczył się w wojnach z Carstwem Rosyjskim za panowania Zygmunta Augusta
W 1573 roku potwierdził elekcję Henryka III Walezego na króla Polski.

</doc>
<doc id="768612" url="https://pl.wikipedia.org/wiki?curid=768612" title="Stadion Centralny Paxtakor w Taszkencie">
Stadion Centralny Paxtakor w Taszkencie

Stadion Centralny Paxtakor – wieloużytkowy, największy stadion w Uzbekistanie, leżący w stolicy tego kraju Taszkencie. Na stadionie najczęściej odbywają się mecze piłkarskie – gra tutaj zarówno reprezentacja Uzbekistanu jak i najbardziej utytułowany klub w kraju, Paxtakor Taszkent. Stadion posiada także bieżnię lekkoatletyczną, w związku z czym może być także używany do zawodów lekkoatletycznych. Obiekt ten może pomieścić 35 tysięcy widzów. Został wybudowany za czasów ZSRR w 1956 roku, a w roku 1996 przeprowadzono na nim renowację. Boisko piłkarskie ma wymiary 112 na 72 m.

</doc>
<doc id="768613" url="https://pl.wikipedia.org/wiki?curid=768613" title="Pachtakor Markazij Stadion">
Pachtakor Markazij Stadion



</doc>
<doc id="768614" url="https://pl.wikipedia.org/wiki?curid=768614" title="Prawo Malusa">
Prawo Malusa

Prawo Malusa – prawo odkryte przez francuskiego fizyka Malusa określające natężenie światła spolaryzowanego po przejściu przez polaryzator.
Natężenie światła spolaryzowanego liniowo po przejściu przez idealny polaryzator optyczny jest równe iloczynowi natężenia światła padającego i kwadratu cosinusa kąta między płaszczyzną polaryzacji światła padającego a płaszczyzną polaryzacji światła po przejściu przez polaryzator:
gdzie:
Prawo to wynika z faktu, że przez polaryzator przechodzi tylko składowa wektora natężenia pola elektrycznego fali elektromagnetycznej zrzutowana na kierunek polaryzacji polaryzatora:
Natomiast natężenie fali jest proporcjonalne do kwadratu jej amplitudy.
Gdy na idealny polaryzator pada światło niespolaryzowane, to wychodzące z niego światło spolaryzowane ma dwukrotnie mniejsze natężenia w porównaniu do światła padającego
Zależność ta wynika z tego, że średnia wartość formula_6 jest równa formula_7
W rzeczywistych polaryzatorach natężenie światła jest mniejsze z powodu pochłaniania światła w materiale polaryzatora.

</doc>
<doc id="768615" url="https://pl.wikipedia.org/wiki?curid=768615" title="Jan Gacka">
Jan Gacka

Jan Gacka (ur. 14 sierpnia 1930 w Rydułtowach, zm. 15 maja 2019) – prezbiter, kanonik, działacz społeczny.
Studia teologiczne w latach 1950–1955 odbył w Krakowie. 5 czerwca 1955 w Krypcie Katedry Katowickiej z rąk ordynariusza częstochowskiego ks. bpa Zdzisława Golińskiego przyjął święcenia kapłańskie. Jako wikariusz pracował w parafiach: św. Mikołaja w Bielsku-Białej, Matki Boskiej Nieustającej Pomocy w Chorzowie-Maciejkowicach, Matki Boskiej Szkaplerznej w Wodzisławiu Śląskim i św. Piotra i Pawła w Brzozowicach-Kamieniu. W latach 1967–1969 rozpoczął renowację zabytkowego kościoła św. Wawrzyńca w Orzeszu i duszpasterzował tam jako rektor.
W 1969 został proboszczem w parafii Matki Bożej Różańcowej w Świętochłowicach-Chropaczowie. Pełnił urząd dziekana świętochłowickiego przez trzy kadencje (1978-1996). W czasie swego proboszczowania w chropaczowskiej parafii odbudował po pożarze kościół zastępczy pw. Dobrego Pasterza oraz przywrócił w 1986 roku do użytku wiernych zniszczony szkodami górniczymi, zamknięty od 1964 kościół parafialny.
W 1995 ks. arcybiskup dr Damian Zimoń nadał mu tytuł Kanonika Honorowego. W czerwcu 2000 roku otrzymał jedną z dwóch pierwszych świętochłowickich Nagród „Sokoli Laur im. Augustyna Świdra”. Zmarł 15 maja 2019 r., został pochowany na cmentarzu w Chropaczowie.

</doc>
<doc id="768617" url="https://pl.wikipedia.org/wiki?curid=768617" title="Frieda Strohmberg">
Frieda Strohmberg

Frieda Strohmberg (ur. 13 listopada 1885 w Schweinfurcie nad Menem, zm. w połowie maja 1940 pod Brukselą) – niemiecka malarka, nauczycielka rysunku.
Była córką żydowskiego bankiera Karola i Amelii z domu Silberman. Dzieciństwo spędziła w Würzburgu, kształciła się w Monachium, Brukseli i Kassel. Po skończeniu kursu pedagogicznego i uzyskaniu uprawnień do nauczania rysunku, skierowana została (jako urzędnik państwowy) do pracy w Olsztynie w Prusach Wschodnich.
W Olsztynie mieszkała w kamienicy przy ul. Langgasee (obecnie ul. Warmińska 25).
Namalowała wiele obrazów z olsztyńskimi motywami (pejzaże okolic Olsztyna, ulice i zaułki Starego Miasta, zamek) oraz liczne portrety. W zbiorach Muzeum Warmii i Mazur w Olsztynie zachowały się jej obrazy: "Kościół św. Jakuba", "Zamek", "Pejzaż nad jeziorem Długim". Malowała w stylu impresjonistycznym. 
Jedna z wystaw jej prac miała miejsce w foyer olsztyńskiego teatru w 1925 r., a wcześniej w sali rysunkowej Luisenschulle lub w gimnazjum męskim, zwanym Oberrealschule.
W czasie pobytu w Olsztynie zaprzyjaźniła się z Benno Böhmem, nauczycielem łaciny w olsztyńskim gimnazjum. 
W 1927 r. wyjechała z Olsztyna do Berlina, gdzie wyszła za mąż za stomatologa Alberta Jakoby. Korespondowała ze swoją uczennicą, a późniejszą przyjaciółką – Ingrid Andersson (była to córka Szweda i Warmiaczki, malarka, która ukończyła Akademię Sztuk Pięknych w Królewcu). Po serii żydowskich pogromów, Strohmberg przeniosła się do Brukseli (prawdopodobnie w 1936). Wraz z mężem zginęła w 1940 r., podczas ucieczki przed Niemcami atakującymi Belgię, próbując przedostać się do Francji.

</doc>
<doc id="768618" url="https://pl.wikipedia.org/wiki?curid=768618" title="Fort Beniaminów">
Fort Beniaminów

Fort Beniaminów – fort zbudowany przez Rosjan w okresie poprzedzającym I wojnę światową. Umocnienie zostało zaprojektowane przez gen. inż. Wieliczkę. Prace budowlane podjęto w roku 1904. Przerwane w roku 1909 nigdy nie zostały ukończone.
Obiekt został zbudowany na planie nieregularnego pięcioboku z jednym, wysokim wałem ziemnym. Otacza go głęboka, sucha fosa, broniona przez trzy kaponiery, połączone z wnętrzem fortu poternami. W szyi fortu wzniesiono potężne, betonowe koszary dla załogi oraz kaponierę szyjową. Koszary łączyła z placami broni główna poterna. Ponadto na barkach fortu znajdowały się dwa tradytory z półwieżami obserwacyjnymi.
Fort w Beniaminowie był jednym z pięciu planowanych fortów, mających zamykać od wschodu trójkąt Warszawskiego Rejonu Fortecznego. Jest też jedynym, który przetrwał do naszych czasów.
W latach I wojny światowej w koszarach na zapleczu fortu (obecnie Białobrzegi) internowani byli polscy oficerowie (tzw. kryzys przysięgowy). W roku 1920 fort był broniony przez wojska polskie. W 1944 roku po zajęciu obiektu przez Armię Czerwoną, Rosjanie wysadzili część obiektów fortu - wszystkie kaponiery i tradytory.

</doc>
<doc id="768624" url="https://pl.wikipedia.org/wiki?curid=768624" title="Ciąg jednostkowy">
Ciąg jednostkowy



</doc>
<doc id="768625" url="https://pl.wikipedia.org/wiki?curid=768625" title="Ciąg właściwy">
Ciąg właściwy



</doc>
<doc id="768629" url="https://pl.wikipedia.org/wiki?curid=768629" title="Mia Farrow">
Mia Farrow

Mia Farrow, właściwie María de Lourdes Villiers Farrow (ur. 9 lutego 1945 w Los Angeles) – amerykańska aktorka, aktywistka i była modelka. Laureatka Złotego Globu. Stała się również znana ze swojej bogatej pracy jako ambasadorka dobrej woli UNICEF, której działalność humanitarną obejmuje Darfur, Czad i Republikę Środkowoafrykańską. Była jedną ze stu najbardziej wpływowych osób na świecie w roku 2008 według tygodnika „Time”.
Życiorys.
Urodziła się w Los Angeles w Kalifornii jako córka irlandzkiej aktorki Maureen O’Sullivan i australijskiego reżysera Johna Villiersa Farrowa. Wychowała się w Beverly Hills w Kalifornii w surowej rodzinie katolickiej wraz z trzema siostrami - Prudence Anne (ur. 1948), Stephanie (ur. 1949) i Theresą Magdaleną „Tisą” (ur. 1951) oraz trzema braćmi: Michaelem Damianem (1939–1958), Patrickiem Josephem (1942–2009; jego ciało zostało znalezione w jego galerii w Castleton w Vermont) i Johnem Charlesem (ur. 1946; został skazany na 25 lat więzienia za molestowanie seksualne dwóch ośmioletnich chłopców).
Często jeździła z rodzicami na plan filmowy. W wieku dwóch lat zadebiutowała w filmie dokumentalnym "Unusual Occupations: Film Tot Holiday" (1947). Uczęszczała do katolickich szkół parafialnych w Los Angeles. Mając dziewięć lat zachorowała na Heinego-Medinę podczas epidemii w hrabstwie Los Angeles, która według doniesień dotknęła 500 osób. Została umieszczona na trzy tygodnie w oddziale izolacji, a później powiedziała, że to doświadczenie „oznaczało koniec [jej] dzieciństwa”.
Życie prywatne.
Była dwukrotnie mężatką. 19 lipca 1966 poślubiła piosenkarza i aktora Franka Sinatrę. 16 sierpnia 1968 doszło do rozwodu. 10 września 1970 wyszła za mąż za dyrygenta i kompozytora André Previna, z którym miała trzech synów - bliźniaki - Matthew Phineasa i Saschę Villiersa (ur. 26 lutego 1970) i Fletchera (ur. 1974) oraz trzy adoptowane córki - Soon-Yi (ur. 1970), Lark Song (ur. 1973, zm. 25 grudnia 2008) i Summer Song „Daisy” (ur. 6 października 1974). Jako samotny rodzic Farrow adoptowała jeszcze pięcioro dzieci: trzy córki - Tam (ur. 1979, zm. 2000 na niewydolność serca), Frankie-Minh (ur. 4 lutego 1989) i Kaeli-Sheę Maureen „Quincy” (ur. 19 stycznia 1994; adoptowana w 1994) oraz dwóch synów - Thaddeusa Wilka (pierwotnie nazwany Gabriel; ur. 16 grudnia 1988, zm. 21 września 2016) i Isaiaha Justusa (ur. 3 lutego 1992). 31 stycznia 1979 Farrow i Previn rozwiedli się. W latach 1980–1992 była związana z reżyserem Woodym Allenem, z którym rozstała się w atmosferze skandalu po tym, jak odkryła jego romans z jej adoptowaną córką z drugiego małżeństwa. Ich syn Ronan Farrow (ur. 19 grudnia 1987) został prawnikiem i dziennikarzem. Farrow i Allen ponadto wspólnie adoptowali dwoje dzieci: syna Mosesa (ur. 27 stycznia 1978) i córkę Dylan O’Sullivan (ur. 11 lipca 1985).

</doc>
<doc id="768631" url="https://pl.wikipedia.org/wiki?curid=768631" title="Źrebak">
Źrebak



</doc>
<doc id="768634" url="https://pl.wikipedia.org/wiki?curid=768634" title="Stefan Pac">
Stefan Pac

Stefan Pac herbu Gozdawa (ur. 1587, zm. 1640) – marszałek sejmu nadzwyczajnego w Warszawie w 1629 roku, podkanclerzy litewski od 1635 podskarbi wielki litewski i podskarbi nadworny litewski od 1630, referendarz wielki litewski od 1626, pisarz wielki litewski od 1615, sekretarz królewski od 1611, starosta brzeski, preński, kurszański, wiłkowyski, rakanciski, birsztański, ławaryski, hiperbolański.
Życiorys.
Syn Mikołaja, podkomorzego brzeskiego, i Zofii Agaty Sapieżanki I voto za Adamem Hajko, synem Jana. Brat Samuela.
Kształcił się w Bolonii, Padwie i w Niemczech. W 1610 był z Zygmuntem III pod Smoleńskiem. Jako powiernik monarchy towarzyszył królewiczowi Władysławowi w podróży po Europie (1624 – 1625). Uczestnik wielu sejmów, gorliwy katolik, niechętny innowiercom. Poseł sejmiku wileńskiego na sejm nadzwyczajny 1629 roku. Poseł powiatu grodzieńskiego na sejm 1631 roku.
W czasie interregnum po śmierci Zygmunta III należał do sejmowej komisji redagującej "pacta conventa". Był członkiem konfederacji generalnej zawiązanej 16 lipca 1632 roku. Był elektorem Władysława IV Wazy z województwa trockiego w 1632 roku, podpisał jego "pacta conventa". Jako podskarbi, wielokrotnie wypłacał zaległy żołd wojsku litewskiemu z własnej kiesy. Ufundował klasztor karmelitanek i kościół św. Józefa w Wilnie, oraz wspierał budowę kościoła św. Teresy, w którym został pochowany.
Po licznych podróżach powstał: "Obraz dworów europejskich na początku XVII wieku", który został wydany z rękopisu przez Józefa Kazimierza Plebańskiego w 1854 roku.

</doc>
<doc id="768643" url="https://pl.wikipedia.org/wiki?curid=768643" title="Mikołaj Mikołajewicz Pac">
Mikołaj Mikołajewicz Pac

Mikołaj Mikołajewicz Pac herbu Gozdawa (ur. 1527, zm. 1585) – biskup kijowski, dziekan kapituły katedralnej wileńskiej w latach 1549–1558, sekretarz królewski w 1554 roku.
Syn Mikołaja, brat Stanisława. Uległszy wpływom reformacji przeszedł na kalwinizm, ale długo odmawiał zrzeczenia się biskupstwa. Ostatecznie na skutek nacisków króla, zrzucił w 1583 suknię duchowną i otrzymał od Batorego kasztelanię smoleńską, miłośnik nauki i muzyki.
W roku 1603 został umieszczony na pierwszym polskim indeksie ksiąg zakazanych wydanym z inicjatywy kardynała Bernarda Maciejowskiego.

</doc>
<doc id="768646" url="https://pl.wikipedia.org/wiki?curid=768646" title="Antoni Onufry Okęcki">
Antoni Onufry Okęcki

Antoni Onufry Okęcki herbu Radwan (ur. 13 czerwca 1729 w Okęciu, zm. 15 czerwca 1793 w Warszawie) – duchowny rzymskokatolicki, biskup diecezjalny chełmski w latach 1771–1780, biskup diecezjalny poznański w latach 1780–1793, kanclerz wielki koronny, konsyliarz Rady Nieustającej w 1775, prepozyt krakowskiej kapituły katedralnej w latach 1767-1771.
Życiorys.
Jego rodzicami byli Jakub Okęcki i Katarzyna z Grzybowskich, wywodzący się z Okęcia. W 1747 wstąpił do seminarium duchownego w Warszawie prowadzonego przez księży misjonarzy. Święcenia kapłańskie otrzymał 19 maja 1755. Następnie został sekretarzem ówczesnego biskupa poznańskiego Teodora Czartoryskiego, dzięki któremu otrzymał wiele prebend.
W 1767 ukończył naukę na Akademii Krakowskiej, broniąc doktoraty z obojga praw. Jeszcze w tym samym roku bp Czartoryski mianował go na stanowisko prowincjała warszawskiego. Pełniąc tę funkcję, Okęcki zbliżył się do dworu Stanisława Augusta Poniatowskiego, dzięki którego osobistemu wsparciu otrzymał 14 kwietnia 1771 sakrę i objął urząd biskupa chełmskiego. Członek konfederacji 1773 roku. W czasie trwania Sejmu Rozbiorowego w latach 1773–1775 jako członek Senatu opowiadał się za utrzymaniem integralności terytorialnej Rzeczypospolitej, a także przywilejów kleru i wyznania katolickiego, wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. Jednocześnie Sejm mianował go przewodniczącym komisji sądowniczej dla dóbr po skasowanym zakonie jezuickim. 18 września 1773 podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski. W 1773 został kawalerem Orderu Świętego Stanisława. W 1775 był też na krótko członkiem Rady Nieustającej, a w tym samym roku biskup poznański Andrzej Stanisław Młodziejowski mianował go swoim koadiutorem, jednocześnie kontynuował karierę polityczną.
Członek konfederacji Andrzeja Mokronowskiego w 1776. W 1776 został przewodniczącym deputacji do zbadania działań Komisji Wojskowej Koronnej, a w 1778 ponownie wszedł w skład Rady Nieustającej, gdzie kierował Departamentem Interesów Cudzoziemskich. Członek Departamentu Skarbowego Rady Nieustającej w 1779. W 1780, po śmierci bp. Młodziejewskiego został biskupem poznańskim oraz podkanclerzym, a następnie kanclerzem wielkim koronnym.
W nowej diecezji powołał, w miejsce Akademii Lubrańskiego połączonej przez KEN z Kolegium Jezuickim, seminarium duchowne, któremu w 1784 nadał statut, wysokie dochody oraz utworzył w nim nieistniejące dotychczas studium teologiczne. Ponadto do jego zasług na tym urzędzie należy dodać odbudowę katedry poznańskiej po pożarze z 1772 oraz reformę organizacyjną administracji diecezjalnej.
Zaangażowanie biskupa w sprawy diecezji sprawiło, że zaczął on zaniedbywać urzędy świeckie. Nakładający się na to konflikt z posłem rosyjskim sprawił, że w 1786 złożył urząd kanclerski, jednak jako biskup poznański nadal uczestniczył w życiu politycznym kraju. Był członkiem konfederacji Sejmu Czteroletniego. Podczas Sejmu Czteroletniego zaliczano go do zwolenników reform. Był wówczas przewodniczącym deputacji mającej rozpatrzyć żądania mieszczan. Jednocześnie większość reform podatkowych dyskutowanych podczas obrad było jego autorstwa. Figurował na liście posłów i senatorów posła rosyjskiego Jakowa Bułhakowa w 1792, będącym zestawieniem osób, na które Rosjanie mogli liczyć przy rekonfederacji i obaleniu dzieła 3 maja. W końcowym okresie sejmu poparł jednak konfederację targowicką, był konsyliarzem jej konfederacji generalnej koronnej i został z jej ramienia cenzorem nowo wydawanych książek. Po zajęciu Warszawy przez wojska rosyjskie w kościołach odczytywany był jego list wzywający Polaków do posłuszeństwa. Kończył się on wezwaniem, by Bóg pomagał w pracach konfederacji targowickiej "dla dobra Ojczyzny".
Zmarł w Warszawie, gdzie został pochowany w kolegiacie św. Jana (dzisiejsza katedra).

</doc>
<doc id="768650" url="https://pl.wikipedia.org/wiki?curid=768650" title="Intelsat">
Intelsat

Intelsat, właściwie: Intelsat Ltd. – największy na świecie komercyjny dostawca usług telekomunikacyjnych i operator satelitarny.
Historia.
INTELSAT (ang. "International Telecommunication Satellite consortium") powstał 20 sierpnia 1964 jako konsorcjum międzynarodowe 11 krajów, w oparciu o amerykańskie towarzystwo COMSAT realizujące łączność satelitarną na skalę światową. W 1968 należały do niego 62 państwa. W tym okresie działalności udział członków był proporcjonalny do stopnia użytkowania usług świadczonych przez Intelsat. Głównym źródłem zysków organizacji były opłaty za usługi i udostępnianie satelitów. Po odjęciu kosztów były zwracane udziałowcom, zależnie od ilości udziałów. Satelity i usługi były dostępne zarówno dla członków Intelsatu, jak i dla organizacji i państw zewnętrznych (w takich samych cenach jak dla członków). Pierwszy satelita konsorcjum Intelsat został wyniesiony 6 kwietnia 1965 – Intelsat 1 ("Early Bird"). W 1973 zmieniono nazwę, a liczba członków wzrosła do 80. Od 1982 łączność w ramach Intelsatu zapewniało w Polsce Centrum Łączności Satelitarnej w Psarach koło Kielc.
18 lipca 2001 przekształcił się w przedsiębiorstwo prywatne. Miał wtedy ponad 100 członków i dostarczał usługi do ponad 600 stacji naziemnych w 149 krajach. Jego udziały zostały rozsprzedane w styczniu 2005, za sumę 3,1 miliarda USD, czterem prywatnym przedsiębiorstwom: Madison Dearborn Partners, Apax Partners, Permira i Apollo Management. Po wykupieniu innego operatora satelitarnego, PanAmSat, 3 lipca 2006, Intelsat stał się największym na świecie dostarczycielem usług satelitarnych z siecią 51 satelitów.
Do grudnia 2010 roku główna siedziba przedsiębiorstwa mieściła się na Bermudach, potem została przeniesiona do Luksemburga. Większość kadry i obsługi satelitów – biuro administracyjne – ulokowane jest w biurach "Intelsat Global Services Corporation" w Waszyngtonie. Większość dochodów przedsiębiorstwa pochodzi od klientów spoza USA.
Satelity.
Do tej pory wysłano kilka generacji satelitów Intelsat. Największym ich dostawcą dla Intelsat jest Space Systems/Loral. Wybudował prawie połowę floty Intelsatu – 31 statków (dane na rok 2003).
Nadzór i kontrolę nad satelitami sprawują stacje naziemne Clarksburg, Hagerstown, Riverside (wszystkie trzy w USA), i Fuchsstadt w Niemczech.
1 lutego 2007 w ramach integracji z przejętym PanAmSat, zmieniono nazwy 16 satelitów. Te o nazwach "Intelsat Americas" (IA) zostały przemianowane na "Galaxy", a "PanAmSat" (PAS), na "Intelsat" (IS).
W 1969 kłopoty jednego z satelitów Intelsatu obejmującego swym zasięgiem Atlantyk zagroziły powodzeniu misji Apollo 11. Zastępczy satelita wszedł na złą orbitę i nie byłby gotowy na czas misji. NASA musiała rozważyć użycie podwodnego kabla na użytek misji Apollo. Na szczęście podczas spaceru na Księżycu w ramach misji Apollo 11, Srebrny Glob znajdował się nad Pacyfikiem, więc łączność była utrzymywana przez innego satelitę, INTELSAT III

</doc>
<doc id="768652" url="https://pl.wikipedia.org/wiki?curid=768652" title="Złamanie obojczyka">
Złamanie obojczyka

Złamanie obojczyka – może być z przemieszczeniem lub bez. Wiąże się z wystąpieniem bólu i obrzęku w miejscu złamania. Może wystąpić jako jedno z powikłań porodowych. Złamanie obojczyka oraz zalecenia związane z leczeniem opisał już Hipokrates w 400 p.n.e..
Przy przemieszczeniu stosuje się unieruchomienie ósemkowe, a bez przemieszczenia opatrunek gipsowy Dessaulta, czasem także specjalistyczną kamizelkę ortopedyczną. Zalecany czas unieruchomienia wynosi 3–6 tygodni.

</doc>
<doc id="768653" url="https://pl.wikipedia.org/wiki?curid=768653" title="Bąków (Brandwica)">
Bąków (Brandwica)

Bąków – przysiółek wsi Brandwica w Polsce położony w województwie podkarpackim, w powiecie stalowowolskim, w gminie Pysznica.
Administracyjnie Bąków jest odrębnym sołectwem w gminie Pysznica.
W latach 1975–1998 przysiółek administracyjnie należał do województwa tarnobrzeskiego.

</doc>
<doc id="768658" url="https://pl.wikipedia.org/wiki?curid=768658" title="Altenstadt (powiat Neu-Ulm)">
Altenstadt (powiat Neu-Ulm)

Altenstadt – gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Neu-Ulm, siedziba wspólnoty administracyjnej Altenstadt. Leży około 27 km na południe od Neu-Ulmu, nad rzeką Iller, przy autostradzie A7 i linii kolejowej Oberstdorf – Ulm.
Polityka.
Wójtem gminy jest Gustav Schlögel z SPD, rada gminy składa się z 16 osób.

</doc>
<doc id="768659" url="https://pl.wikipedia.org/wiki?curid=768659" title="Sudoły (Pysznica)">
Sudoły (Pysznica)

Sudoły – przysiółek wsi Pysznica w Polsce, położony w województwie podkarpackim, w powiecie stalowowolskim, w gminie Pysznica.
Administracyjnie przysiółek Sudoły jest odrębnym sołectwem w gminie Pysznica.
W latach 1975–1998 przysiółek administracyjnie należał do województwa tarnobrzeskiego.

</doc>
<doc id="768660" url="https://pl.wikipedia.org/wiki?curid=768660" title="Superowulacja">
Superowulacja

Superowulacja - uwolnienie w jednym czasie kilku (kilkunastu) komórek jajowych z pękniętych dojrzałych pęcherzyków jajnikowych. Superowulacja może być procesem naturalnym bądź stymulowanym przez człowieka. Stosowana u samic dawczyń komórek jajowych w technice przenoszenia zarodków, w wyniku czego można znacznie zwiększyć liczbę potomstwa zwierząt o pożądanych cechach.
Superowulacje można wywołać podając PMSG (eCG) iniekcyjnie po wcześniejszej synchronizacji cyklu przez gestageny.

</doc>
<doc id="768661" url="https://pl.wikipedia.org/wiki?curid=768661" title="Mikołaj Jurjewicz Pac">
Mikołaj Jurjewicz Pac

Mikołaj Jurjewicz Pac herbu Gozdawa (zm. 1545/1546) – łowczy wielki litewski w latach 1510-1542, podkomorzy wielki litewski w latach 1527-1542, wojewoda podlaski w 1543 roku, dzierżawca kamieniecki w 1531 roku, namiestnik ożski i przełomski w 1510 roku, dworzanin hospodarski.
Syn Jerzego.
Otrzymał w roku 1515 godność hrabiego Cesarstwa, od 1527 podkomorzy litewski, później wojewoda podlaski od 1543. Ojciec Stanisława i Mikołaja biskupa kijowskiego.

</doc>
<doc id="768662" url="https://pl.wikipedia.org/wiki?curid=768662" title="Sudoły">
Sudoły



</doc>
<doc id="768665" url="https://pl.wikipedia.org/wiki?curid=768665" title="Śmierć na Nilu (film 1978)">
Śmierć na Nilu (film 1978)

Śmierć na Nilu (ang. "Death on the Nile") – brytyjski film kryminalny z 1978 roku w reżyserii Johna Guillermina. Ekranizacja powieści pod tym samym tytułem autorstwa Agathy Christie.
Fabuła.
Herkules Poirot, światowej sławy detektyw podróżuje statkiem po Nilu. Pewnego dnia na statku zostaje popełnione morderstwo. Herkules od razu zabiera się do tej zagadki. Odkrywa, że praktycznie każdy pasażer miał motyw, jak i stosowną okazję do popełnienia zbrodni. Mnożą się fałszywe tropy, padają oskarżenia. Na domiar złego dochodzi do kolejnych morderstw...
Produkcja.
Zdjęcia kręcono w Anglii i w Egipcie w następujących lokacjach:

</doc>
<doc id="768667" url="https://pl.wikipedia.org/wiki?curid=768667" title="Vivian McGrath">
Vivian McGrath

Vivian Erzerum Bede McGrath, Viv McGrath (ur. 17 lutego 1916 w Merrendee koło Mudgee, Nowa Południowa Walia, zm. 9 kwietnia 1978 w Burradoo, Nowa Południowa Walia) – australijski tenisista, zwycięzca wielkoszlemowych mistrzostw Australii w grze pojedynczej i podwójnej, reprezentant w Pucharze Davisa.
Kariera tenisowa.
Był synem Herberta Francisa (właściciela hotelu) i Florence Sophie z domu Smith. Uczęszczał do Sydney Boys High School. W czasie nauki szkolnej ujawnił się jego talent sportowy, szczególnie w tenisie i krykiecie. Skoncentrował się na tenisie, w 1931 odniósł zwycięstwo w mistrzostwach stanowych Nowej Południowej Walii. Okrzyczany „cudownym dzieckiem” australijskiego tenisa, potwierdzał swoje możliwości w rywalizacji juniorskiej, sięgając po zwycięstwa w młodzieżowych edycjach międzynarodowych mistrzostw Australii (1932) i międzynarodowych mistrzostw Francji (1933). Jednocześnie z powodzeniem rywalizował w „dorosłym” tenisie. W 1932 po raz pierwszy doszedł do ćwierćfinału mistrzostw Australii, a w Sydney pokonał znanego Amerykanina Wilmera Allisona. Rok później w mistrzostwach Australii w ćwierćfinale wyeliminował pierwszą rakietę świata, Ellswortha Vinesa. W latach 1932–1940 w każdej kolejnej edycji mistrzostw Australii dochodził co najmniej do ćwierćfinału, na półfinałach kończąc występy w 1933, 1934, 1939 i 1940. W swoim jedynym singlowym finale wielkoszlemowym na tymże turnieju w 1937 pokonał kolegę z reprezentacji John Bromwicha po pięciosetowej walce. Był to pierwszy finał Wielkiego Szlema, w którym zmierzyło się dwóch graczy z oburęcznymi bekhendami.
W latach 30. odniósł także wiele sukcesów deblowych. W 1935 w parze z Jackiem Crawfordem, z którym przyjaźnił się także poza kortem, zdobył międzynarodowe mistrzostwo Australii (w finale z Patem Hughesem i Fredem Perrym). Rok później z tym samym partnerem w finale mistrzostw Australii musiał uznać wyższość Dona Turnbulla i Adriana Quista. Po raz trzeci wystąpił w deblowym finale australijskich mistrzostw w 1940, jeszcze raz z Crawfordem, tym razem ulegając Quistowi i Bromwichowi w trzech setach. Trzy finały z rzędu – wszystkie przegrane – zaliczył na międzynarodowych mistrzostwach Francji; w 1933 w parze z Adrianem Quistem uległ Hughesowi i Perry’emu, w 1934 w parze z Crawfordem uległ francuskim „Muszkieterom Tenisa” Jacques’owi Brugnonowi i Jeanowi Borotrze, w 1935 wspólnie z Turnbullem przegrał w australijskim finale z Crawfordem i Quistem. Borotrze i Brugnonowi miał okazję zrewanżować się w finale międzynarodowych mistrzostw Włoch w 1935, który razem z Crawfordem rozstrzygnął na swoją korzyść 4:6, 4:6, 6:4, 6:2, 6:2. Siłę pary McGrath-Crawford w rywalizacji krajowej potwierdza również pięć z rzędu tytułów w mistrzostwach Nowej Południowej Walii (1933-1937).
Wszystkie te rezultaty, a także m.in. ćwierćfinały gry pojedynczej na Wimbledonie w 1935 i 1937, przełożyły się na wysokie miejsca w nieoficjalnych rankingach światowych. W klasyfikacji „Daily Telegraph” dwukrotnie znalazł się w czołowej dziesiątce, w 1935 na 8. miejscu, w 1937 na 10. Nie mogło to także ujść uwadze opiekunów zespołu narodowego w Pucharze Davisa, mimo silnej rywalizacji krajowej. McGrath miał wprawdzie opinię zawodnika groźnego przede wszystkim na kortach australijskich, ale radził sobie także poza krajem, pokonując takich rywali jak Henner Henkel, Jirō Satō, Christian Boussus, Ladislav Hecht, Jiro Yamagishi, Sidney Wood. Debiutował w ekipie narodowej w marcu 1932, jako najmłodszy wówczas Australijczyk w Pucharze Davisa, po raz ostatni wystąpił w maju 1937, w przegranym deblu (z Crawfordem) przeciwko znanym Amerykanom Gene Mako i Donowi Budge’owi. Bilans jego występów zamknął się 12 zwycięstwami i 14 porażkami (11 zwycięstw i 12 porażek w singlu). Nie było mu dane wystąpić w finale Pucharu Davisa, zdominowanym w tym okresie przez Brytyjczyków pod wodzą Freda Perry’ego. Najbliżej gry w finale był w 1936, kiedy miał znaczny awans w awansie Australii do decydującej rozgrywki dzięki wygranej w singlu przeciwko Niemcowi Henkelowi i w deblu z Crawfordem przeciwko Henkelowi i Von Crammowi; ostatecznie jednak w finale obok Crawforda Australię reprezentował Adrian Quist, a trofeum obronili Brytyjczycy.
Grę turniejową McGrath (obdarzony przydomkiem „McGraw”) łączył z pracą zawodową w firmie produkującej sprzęt sportowy A.G. Spalding &amp; Bros (N.S.W.) Pty Ltd. Uczestniczył również w meczach pokazowych. Karierę sportową Australijczyka przerwała II wojna światowa. McGrath służył wojskowo od listopada 1941 do maja 1946, w formacjach transportowych (doszedł do stopnia sierżanta), biorąc także od czasu do czasu udział w pokazowych meczach tenisowych z amerykańskimi tenisistami, również służącymi w armii. Po wojnie nie powrócił już do poprzedniej dyspozycji, na co wpływ miały również liczne kontuzje i choroby (urazy nadgarstka i stopy na tle artretycznym, astma). Do schyłku lat 50. kontynuował pracę w firmie Spalding &amp; Bros, później został trenerem tenisowym. Prowadził przede wszystkim zajęcia w kilku prywatnych szkołach, ale dojeżdżał również do Canberry, gdzie uczył tenisa w ambasadzie japońskiej. Zajmował się również wyścigami konnymi i futbolem australijskim.
W historii tenisa Vivian McGrath zapisał się przede wszystkim jako pionier oburęcznego bekhendu. Praworęczny, w pierwszych latach kariery uważany za gracza ze słabym bekhendem, uczynił z tego uderzenia silną i skuteczną broń, która szybko znalazła naśladowców (m.in. współczesny mu Bromwich) i zyskała dużą popularność. McGrath zapoczątkował również tenisowy zwyczaj, współcześnie już nieobecny na zawodowych kortach ze względu na bezpieczeństwo graczy – akcję serwisową rozpoczynał z dwiema piłkami w dłoni, a jeśli trafił pierwsze podanie, drugą piłkę odrzucał za siebie na koniec kortu.

</doc>
<doc id="768668" url="https://pl.wikipedia.org/wiki?curid=768668" title="Viv McGrath">
Viv McGrath



</doc>
<doc id="768670" url="https://pl.wikipedia.org/wiki?curid=768670" title="Gottfried Von Cramm">
Gottfried Von Cramm



</doc>
<doc id="768672" url="https://pl.wikipedia.org/wiki?curid=768672" title="Henryk Szapiel">
Henryk Szapiel

Henryk Szapiel (ur. 2 grudnia 1921, zm. 1 maja 1954) – polski szachista.
Kariera szachowa.
W latach 1948–1953 sześciokrotnie wystąpił w finałach mistrzostw Polski, zdobywając dwa medale: srebrny (1953 – w Krakowie) i brązowy (1951 – w Łodzi). Oprócz tego dwukrotnie (w latach 1948 i 1952) zajmował w finałowych turniejach IV miejsca. Zdobył również trzy medale drużynowych mistrzostw Polski: dwa srebrne (1947 i 1948 - oba w barwach "Pomorza") oraz brązowy (1952 - w barwach "Spójni Bydgoszczy"). W 1950 r. zwyciężył w ogólnopolskim turnieju w Gdańsku. Czterokrotnie wystąpił w turniejach międzynarodowych, najlepszy wynik osiągając w 1949 r. w Łodzi, gdzie zajął III miejsce. Również czterokrotnie reprezentował barwy Polski w meczach drużynowych. Był także czterokrotnym medalistą mistrzostw Pomorza: dwukrotnie złotym (1949, 1951), srebrnym (1953) i brązowym (1948).
W 1954 r. zmarł przedwcześnie na gruźlicę.

</doc>
<doc id="768681" url="https://pl.wikipedia.org/wiki?curid=768681" title="Lois Chiles">
Lois Chiles

Lois Cleveland Chiles (ur. 15 kwietnia 1947 w Houston) – amerykańska aktorka oraz była modelka. Występowała w roli dr Holly Goodhead w filmie "Moonraker". W 1992 zagrała w teledysku Michaela Jacksona „Who Is It”.

</doc>
<doc id="768684" url="https://pl.wikipedia.org/wiki?curid=768684" title="Materiały wydawnicze">
Materiały wydawnicze

Materiały wydawnicze – opracowania w postaci maszynopisów lub pierwodruków, makiet, szkiców, albumów, odbitek kliszowych, oryginałów do reprodukcji, materiałów potrzebnych do wytwarzania produktu poligraficznego.

</doc>
<doc id="768689" url="https://pl.wikipedia.org/wiki?curid=768689" title="Acetylid">
Acetylid



</doc>
<doc id="768691" url="https://pl.wikipedia.org/wiki?curid=768691" title="Adermina">
Adermina



</doc>
<doc id="768692" url="https://pl.wikipedia.org/wiki?curid=768692" title="Anthony Shaffer">
Anthony Shaffer

Anthony Joshua Shaffer (ur. 15 maja 1926 w Liverpoolu, zm. 6 listopada 2001 w Londynie) – brytyjski dramatopisarz, powieściopisarz i scenarzysta.
Pochodził z rodziny żydowskiej. Studiował prawo w Trinity College na Uniwersytecie w Cambridge. Był bratem bliźniakiem Petera Shaffera. Otrzymał Tony Award w 1971 w kategorii dla najlepszej sztuki dramatycznej za "Sleuth" (1970). Nominowany w 1973 do Złotego Globu za najlepszy scenariusz do filmu " Szał" w reżyserii Alfreda Hitchcocka (1972).
Pisał też powieści razem ze swoim bratem Peterem Shafferem, publikowane pod pseudonimem „Peter Anthony”.
Był trzykrotnie żonaty i miał dwoje dzieci z drugiego małżeństwa. Jego trzecią żoną, od 1985 do jego śmierci była australijska aktorka Diane Cilento.

</doc>
<doc id="768694" url="https://pl.wikipedia.org/wiki?curid=768694" title="Organizmy rafotwórcze">
Organizmy rafotwórcze

Organizmy rafotwórcze – organizmy roślinne i zwierzęce, których obumarłe szkielety wapienne tworzą rafy. Występują zazwyczaj masowo, tworząc kolonie. Należą do nich m.in. koralowce (zwłaszcza madrepory), otwornice, pierścienice, mięczaki i mszywioły. Z organizmami rafotwórczymi związane są w różny sposób liczne gatunki roślin i zwierząt zamieszkujących w szczelinach raf, a także takie, które żyją z nimi w symbiozie, pasożytują na nich lub odżywiają się nimi (np. gąbki, małże)
Organizmy rafotwórcze odgrywają znaczącą rolę w budowie skorupy ziemskiej, kopalne stanowią skamieliny przewodnie.

</doc>
<doc id="768696" url="https://pl.wikipedia.org/wiki?curid=768696" title="Partia Demokratyczno-Liberalna">
Partia Demokratyczno-Liberalna

Partia Demokratyczno-Liberalna (rum. "Partidul Democrat-Liberal", PDL) – rumuńska centroprawicowa partia polityczna, istniejąca w latach 1993–2014, do 2007 działająca pod nazwą Partia Demokratyczna (rum. "Partidul Democrat", PD). PDL uzyskała członkostwo w Europejskiej Partii Ludowej.
Historia.
Partia Demokratyczna.
Powstanie PD wiązało się z przekształceniami na rumuńskiej scenie politycznej w pierwszej połowie lat 90. Po rozłamach w ramach Frontu Ocalenia Narodowego i porażce wyborczej w 1992 ugrupowanie to na kongresie z 28 i 29 maja 1993 przekształciło się w Partię Demokratyczną-FSN, przyjmując wkrótce skróconą nazwę. Przewodniczącym stronnictwa został były premier i lider frontu Petre Roman. Do 1997 do PD dołączyło kilka niewielkich formacji, tj. Tradycyjna Partia Socjaldemokratyczna, Demokratyczna Partia Pracy, Rumuński Front Demokratyczny i Socjaldemokratyczna Partia Jedności.
W 1996 Partia Demokratyczna wystartowała w sojuszu wyborczym z Rumuńską Partią Socjaldemokratyczną jako Unia Socjaldemokratyczna, dołączając następnie do koalicji rządzącej. Po kolejnych wyborach w 2000 partia znalazła się w opozycji. Kandydujący z jej ramienia na prezydenta Petre Roman zajął dopiero 6. miejsce, a po kilku latach odszedł ze swojego ugrupowania.
Przed kampanią wyborczą w 2004 demokraci zawiązali koalicję z Partią Narodowo-Liberalną pod nazwą Sojusz Prawdy i Sprawiedliwości. Ich lider, Traian Băsescu, wygrał wybory prezydenckie (reelekcję uzyskał również w 2008), a PD współtworzyła koalicyjny rząd, na czele którego stanął przewodniczący PNL Călin Popescu-Tăriceanu. Spór między premierem i prezydentem doprowadził do rozpadu sojuszu i wyjścia Partii Demokratycznej z rządu.
Partia Demokratyczno-Liberalna.
W grudniu 2007 PD przyjęła nową nazwę – Partia Demokratyczno-Liberalna. Wiązało się to z planami akcesu do tego ugrupowania ze strony Partia Liberalno-Demokratyczna, skupiającej rozłamowców z PNL pod przywództwem Theodora Stolojana, do którego doszło formalnie w styczniu 2008.
Od 2008 do 2012 PDL ponownie była ugrupowaniem rządzącym, współtworząc gabinety Emila Boca. W 2012 po przegranych wyborach lokalnych przewodniczącym demokratów został Vasile Blaga. Partia w ramach centroprawicowej koalicji uzyskała niskie wyniki wyborcze w tym samym roku do Izby Deputowanych i Senatu. Zerwała później współpracę z prezydentem, który zainicjował powstanie konkurencyjnej Partii Ruchu Ludowego.
Po wyborach europejskich w 2014 do PDL dołączyła Siła Obywatelska, którą kierował Mihai Răzvan Ungureanu. W tym samym czasie ponownie nawiązała ścisłą współpracę polityczną z Partią Narodowo-Liberalną, wspólny kandydat tych formacji, Klaus Iohannis, wygrał wybory prezydenckie. 17 listopada 2014 PDL podjęła formalną decyzję o zjednoczeniu się ze swoim koalicjantem pod szyldem PNL.

</doc>
<doc id="768700" url="https://pl.wikipedia.org/wiki?curid=768700" title="VEGFR">
VEGFR



</doc>
<doc id="768701" url="https://pl.wikipedia.org/wiki?curid=768701" title="Alergia pokarmowa">
Alergia pokarmowa

Alergia pokarmowa – zespół objawów zachodzących w organizmie będących wynikiem spożycia pokarmu, w którym dolegliwości uwarunkowane są przez mechanizmy immunologiczne. 
Etiopatogeneza.
Rozwój choroby zależy zarówno od czynników dziedzicznych (atopia), usposabiających do ujawnienia się objawów, jak i od składników pożywienia – głównie białka.
Jednym z ważniejszych czynników sprzyjających rozwojowi choroby alergicznej jest uszkodzenie "bariery jelitowej", najczęściej przez wirusy i bakterie, antybiotyki itd.
Najczęściej dochodzi do uczulenia na białka mleka krowiego: średnio u niemowląt od 1,8 do 7,5%, a u dzieci do 4 roku życia od 2,2 do 2,8%. Do częstych alergenów pokarmowych należą również jaja, mąka, ryby, orzechy i soja.
Najczęściej występuje nadwrażliwość typu I (alergia), powstająca za pośrednictwem IgE (typ humoralny) oraz typu IV (typ komórkowy).
Objawy.
Cechą charakterystyczną dla alergii pokarmowej jest różnorodność objawów klinicznych, duża dynamika i ich transformacja − po ustąpieniu objawów ze strony przewodu pokarmowego najczęściej przed 4 rokiem życia są to m.in. kolki i zaparcia, dominują też objawy ze strony układu oddechowego, jak np. sapka czy duszności.
Leczenie.
W przypadku alergii pokarmowej podstawą leczenia jest eliminacja alergenu z diety.
W przypadku noworodków i niemowląt karmionych sztucznie, a nietolerujących białka mleka krowiego stosuje się specjalne preparaty mlekozastępcze (według klasyfikacji leków WHO: kod ATC V 06 DF). Preparaty te zostały podzielone na trzy główne kategorie, w których można wyróżnić dalsze podgrupy:

</doc>
<doc id="768703" url="https://pl.wikipedia.org/wiki?curid=768703" title="Marc Berthod">
Marc Berthod

Marc Berthod (ur. 24 listopada 1983 w Sankt Moritz) – szwajcarski narciarz alpejski, dwukrotny medalista mistrzostw świata i trzykrotny medalista mistrzostw świata juniorów.
Kariera.
Po raz pierwszy na arenie międzynarodowej pojawił się 3 grudnia 1998 roku w Zermatt, gdzie w zawodach FIS Race zajął 43. miejsce w gigancie. W 2002 roku wystartował na mistrzostwach świata juniorów w Tarvisio, zdobywając srebrny medal w slalomie. Na rozgrywanych rok później mistrzostwach świata juniorów w Briançonnais zwyciężył w tej samej konkurencji, a w zjeździe był trzeci.
W zawodach Pucharu Świata zadebiutował 4 stycznia 2003 roku w Kranjskiej Gorze, gdzie nie ukończył giganta. Pierwsze pucharowe punkty wywalczył 11 stycznia 2005 roku w Adelboden, zajmując siódme miejsce w tej samej konkurencji. Na podium zawodów tego cyklu po raz pierwszy stanął 30 listopada 2006 roku w Beaver Creek, kończąc superkombinację na drugiej pozycji. W zawodach tych rozdzielił Norwega Aksela Lunda Svindala i Austriaka Rainera Schönfeldera. Łącznie pięć razy stawał na podium, odnosząc dwa zwycięstwa: 7 stycznia 2007 roku w Adelboden i 5 stycznia 2008 roku w tej samej miejscowości wygrywał slalomy. Pierwsze zwycięstwo odniósł, awansując z 27. miejsca, które zajmował po pierwszym przejeździe. Najlepsze wyniki osiągnął w sezonie 2006/2007, kiedy zajął ósme miejsce w klasyfikacji generalnej, a w klasyfikacji kombinacji był drugi.
W 2003 roku wystąpił na mistrzostwach świata w Sankt Moritz, zajmując 25. miejsce w kombinacji. Jeszcze pięciokrotnie startował na imprezach tego cyklu, najlepsze wyniki osiągając podczas mistrzostw świata w Åre w 2007 roku, gdzie zdobył dwa medale. Najpierw zajął trzecie miejsce w superkombinacji, w której lepsi byli jedynie jego rodak, Daniel Albrecht oraz Austriak Benjamin Raich. Następnie wspólnie z kolegami i koleżankami z reprezentacji zajął również trzecie miejsce w zawodach drużynowych. W 2006 roku wystartował na igrzyskach olimpijskich w Turynie, gdzie jego najlepszym wynikiem było siódme miejsce w kombinacji. Brał też udział w igrzyskach w Vancouver cztery lata później, gdzie w gigancie zajął 29. miejsce, a rywalizacji w slalomie nie ukończył.

</doc>
<doc id="768705" url="https://pl.wikipedia.org/wiki?curid=768705" title="Stig Inge Bjørnebye">
Stig Inge Bjørnebye

Stig Inge Bjørnebye (ur. 11 grudnia 1969 w Elverum) – norweski piłkarz występujący na pozycji lewego obrońcy. W młodości trenował również skoki narciarskie, pod wpływem swojego ojca, który uprawiał tę dyscyplinę.
Zasłynął grą w angielskim Liverpoolu FC. W reprezentacji Norwegii wystąpił 75 razy, debiutując w 1989 roku przeciwko Austrii. Uczestniczył w Mistrzostwach Świata w 1994 roku i w 1998 roku) oraz w EURO 2000. Bjørnebye grał także w Strømmen I.F., Kongsvinger IL, Rosenborg BK, Brøndby IF i Blackburn Rovers.
Po zakończeniu kariery piłkarskiej w 2002 roku przez pewien czas był asystentem Åge Hareide w norweskiej kadrze narodowej. Jest także jednym z właścicieli Nybergsund I.L. Obecnie pracuje jako szkoleniowiec występującego w Tippeligaen IK Start.
Jego żoną jest Hege Kirsti Frøseth, norweska piłkarka ręczna.

</doc>
<doc id="768712" url="https://pl.wikipedia.org/wiki?curid=768712" title="Adsorpcja specyficzna">
Adsorpcja specyficzna

Adsorpcja specyficzna - zjawisko polegające na gromadzeniu się jonów lub substancji organicznej na granicy faz metal-roztwór, wskutek działania sił chemicznych. 
Całkowita adsorpcja na powierzchni elektrody jest wynikiem oddziaływań elektrostatycznych i chemicznych i nazywana jest adsorpcją elektrochemiczną (elektrosorpcją). W odróżnieniu od zwykłej adsorpcji stężenie powierzchniowe adsorbatu, czyli cząsteczek na jednostkę powierzchni, zależy od ładunku elektrody. 
Adsorpcji specyficznej łatwo ulegają jony, które pod wpływem pola elektrycznego deformują się (mają dużą polaryzowalność - zwł. aniony) oraz słabo wiążą się z cząsteczkami rozpuszczalnika (solwatacja). W przypadku substancji organicznych absorbujących się na metalach stałych(np. platynie) bardzo często po absorpcji specyficznej następuje nieodwracalny proces rozpadu cząsteczki. Jest to wówczas proces chemisorpcji połączony z reakcją chemiczną.
Zobacz też.
adsorpcja

</doc>
<doc id="768713" url="https://pl.wikipedia.org/wiki?curid=768713" title="Damian Stachowiak">
Damian Stachowiak

Damian Stachowiak (ur. 29 kwietnia 1986 w Toruniu) – polski żużlowiec. 
Jest wychowankiem Apatora Toruń. Początkowo trenował w Bydgoszczy pod okiem Zdzisława Ruteckiego. Następnie przeszedł do Torunia, gdzie w 2002 zdobył certyfikat żużlowy pod opieką Jana Ząbika. 
W pierwszych dwóch sezonach nie występował regularnie. W najważniejszych zawodach młodzieżowych rozgrywanych na torach żużlowych, w finale MDMP (Młodzieżowe Drużynowe Mistrzostwa Polski) w 2005 roku, zdobył 2 punkty które dawały mistrzostwo torunianom.

</doc>
<doc id="768719" url="https://pl.wikipedia.org/wiki?curid=768719" title="Cynthia Lennon">
Cynthia Lennon

Cynthia Powell Lennon (ur. 10 września 1939 w Blackpool, zm. 1 kwietnia 2015 na Majorce) – pierwsza żona Johna Lennona, z którym miała syna Juliana.
Młodość i małżeństwo z Johnem Lennonem.
Urodziła się 10 września 1939 jako trzecie i ostatnie dziecko w rodzinie Charlesa i Lillian Powellów. Jej ojciec pracował w firmie przemysłu zbrojeniowego General Electric Company (GEC) i sprzedawał urządzenia elektroniczne tej marki do sklepów w Liverpoolu, zmarł z powodu nowotworu w 1956. Najstarszy brat Cynthii – Charles był pianistą, w wieku 16 lat opuścił dom i zaczął pracować w zakładach GEC. Dorastała na przedmieściu Hoylake na półwyspie Wirrah. Podczas wojny racje żywnościowe były ograniczone, wskutek czego Cynthia jadła mniej niż jej dwaj starsi bracia i ojciec. Musiała także czyścić im buty i pomagać, co zaakceptowała z racji bycia najmłodszą kobietą w domu.
W wieku 12 lat rozpoczęła naukę w "Liverpool Junior Art School", edukację kontynuowała w miejscowym "Art College". Z powodu braku środków materialnych perspektywa nauki w tej szkole wydawała się odległa, ale matka Cynthii wynajęła sypialnię z czterema łóżkami elektrykom i w ten sposób zebrała środki na opłacenie edukacji. W grudniu 1958, podczas nauki w "Liverpool Art College", po raz pierwszy spotkała Johna Lennona, z którym wkrótce zaczęła się spotykać. 23 sierpnia 1962 wzięli ślub cywilny, ich świadkami byli Paul McCartney i Marjorie Powell, szwagierka panny młodej. Ceremonia trzymana była w tajemnicy, ponieważ Brian Epstein – menedżer zespołu The Beatles, którego członkiem był John – był zdania, że żeńska część fanów straci zainteresowanie zespołem, gdy się o tym dowie. Prezentem ślubnym od Epsteina było mieszkanie w Liverpoolu, wspólny kąt dla młodej pary. 8 kwietnia 1963 Lennonom urodził się syn Julian. Pod koniec tego roku prasa dowiedziała się o narodzinach syna i ślubie Johna. Epstein pomylił się w swoich przewidywaniach, gdyż fani zaakceptowali te wydarzenia. Cynthia miała nawet swój fanklub (odmiennie od Yōko Ono, która była wręcz znienawidzona przez sympatyków Beatlesów).
Rozwód i późniejsze życie.
W roku 1968, po powrocie z wakacji, Cynthia zastała w domu Johna wraz z Yoko. Wzięła ze sobą kilka osobistych rzeczy i opuściła mieszkanie. Tę noc spędziła z przyjacielem Johna – Magicem Alexem, oraz młodszą siostrą żony George'a Harrisona – Jenny Boyd – w ich mieszkaniu. To zdarzenie zapoczątkowało ciąg wydarzeń, który uświadomił Cynthii, że jej małżeństwo z Johnem jest już stracone. Rozwód stał się faktem 8 listopada 1968 roku. 31 lipca 1970 Cynthia poślubiła włoskiego hotelarza Roberto Bassaniniego, którego poznała już w 1966 roku. Ich małżeństwo trwało tylko trzy lata. W latach 1973–1974, kiedy Lennon był w stanie separacji z Yoko i mieszkał w Los Angeles, Cynthia i Julian zbliżyli się do niego, głównie dzięki zabiegom May Pang – ówczesnej partnerki Johna. Obie panie stały się przyjaciółkami. W roku 1976 Cynthia poślubiła angielskiego inżyniera z Lancashire Johna Twista, z którym rozstała się po pięciu latach. Po rozwodzie z powrotem zmieniła swoje nazwisko na Lennon. W roku 2005 opublikowała biografię swego pierwszego męża, zatytułowaną po prostu "John". Do śmierci, razem z synem, mieszkała na Majorce. 
Zmarła 1 kwietnia 2015 roku na skutek choroby nowotworowej.

</doc>
<doc id="768720" url="https://pl.wikipedia.org/wiki?curid=768720" title="Gentoo Reference Platform">
Gentoo Reference Platform

Gentoo Reference Platform (GRP) - zestaw prekompilowanych pakietów instalowanych przez Portage w systemie Gentoo Linux. Instalowanie z użyciem paczek GRP jest dużo szybsze niż instalowanie z użyciem samych ebuildów, ponieważ paczka GRP dostarcza program w wersji binarnej, przez co jednak użytkownik traci możliwość konfiguracji procesu kompilacji.
Paczki GRP nie są jednak dostępne w oficjalnych repozytoriach. Dla niektórych programów występują w oficjalnych wydaniach na płytach CD/DVD, oraz w nieoficjalnych repozytoriach. Możliwe jest ich łatwe tworzenie za pomocą Portage, co w połączeniu w distcc jest pomocne w przypadku instalacji Gentoo na wielu podobnych komputerach.

</doc>
<doc id="768721" url="https://pl.wikipedia.org/wiki?curid=768721" title="Homodimery">
Homodimery

Homodimery – białka, których strukturę czwartorzędową tworzą dwa identyczne polipeptydy. Przykładem może być izoforma dysmutazy ponadtlenkowej: cytoplazmatyczna SOD-1 zawierająca miedź (Cu) i cynk (Zn) CuZnSOD-1 o masie cząsteczkowej podjednostek po 16 KDa.

</doc>
<doc id="768722" url="https://pl.wikipedia.org/wiki?curid=768722" title="Karaimizm">
Karaimizm

Karaimizm, karaizm – kierunek w teologii żydowskiej, odrzucający Talmud i autorytet tradycji rabinów.
Pochodzenie.
Karaimizm wyodrębnił się z judaizmu ok. VIII w. na terenie Mezopotamii, a następnie rozszerzył się na tereny Bizancjum, Egiptu i Imperium osmańskiego. Wyznawcy nazywani są karaimami. Pojęcie „karaimizm” pochodzi od hebrajskiego "קרא" (kar’a) – czytać, recytować. Za głównego kodyfikatora religii karaimskiej uznawany jest Anan, syn Dawida z Basry (urodzony ok. 754–755).
Karaimizm przyjęły oprócz Żydów niektóre ludy tureckie, których potomkowie zamieszkują w Rosji i na Ukrainie. Kultywują oni nieco odmienne, niż karaimi orientalni, obrządki religijne karaimizmu.
Nauka Anana.
W swoim mniemaniu Anan nie był założycielem nowej religii, ale reformatorem i odnowicielem zasad wiary. Istota jego działalności polegała na propagowaniu powrotu do czystej nauki Mojżesza i proroków. Anan wystąpił przeciwko nauczaniu talmudystów. Skupił wokół siebie ludzi niezadowolonych z wprowadzenia porządku talmudycznego. Sedno nauki Anana można streścić w zdaniu: „Szukajcie dokładnie w Biblii i nie polegajcie na własnym zdaniu”.
Nawiązania.
Karaimizm przejął pewne tendencje od innych grup religijnych:
Religia.
Podstawowymi źródłami Karaimizmu są:
Religia zasadza się na dwóch głównych podstawach: dziesięciorgu przykazaniach Bożych oraz dziesięciu artykułach wiary.
Artykuły wiary:
Modlitwa składa się z trzech części:
Podstawą liturgii są psalmy.
Spowiedź jest powszechna, ale grzechy nie są wyjawiane przed innymi, także przed duchownymi.
Dalsze losy.
W XIII i XIV w. powstały większe społeczności karaimskie w Haliczu oraz we Lwowie. W okresie rządów wielkiego księcia Witolda (1392–1430) Karaimi zostali osadzeni w obrębie pasa obronnego jako obrona przed Krzyżakami. Obecnie żyją w Izraelu, na Litwie, Ukrainie, Turcji, Egipcie oraz Polsce.
W Polsce funkcjonuje Karaimski Związek Religijny. W Warszawie istnieje jedyny czynny cmentarz karaimski w Polsce.

</doc>
<doc id="768723" url="https://pl.wikipedia.org/wiki?curid=768723" title="GRP (pakiet instalacyjny)">
GRP (pakiet instalacyjny)



</doc>
<doc id="768730" url="https://pl.wikipedia.org/wiki?curid=768730" title="Dennis Haysbert">
Dennis Haysbert

Dennis Dexter Haysbert (ur. 2 czerwca 1954 w San Mateo, Kalifornia) – aktor amerykański. Rzecznik fundacji Discovery Channel Global Education Partnership.

</doc>
<doc id="768735" url="https://pl.wikipedia.org/wiki?curid=768735" title="Oʻzbekiston PFL">
Oʻzbekiston PFL

Oʻzbekiston PFL (uzb. "Oʻzbekiston Professional Futbol Ligasi", "Oliy Liga") – najwyższa piłkarska klasa rozgrywkowa klubów w Uzbekistanie. Rozgrywki ligi toczą się pod patronatem Uzbeckiego Związku Piłki Nożnej. Zwycięzca rozgrywek otrzymuje tytuł mistrza Uzbekistanu, a najsłabsze drużyny są degradowane do Birinchi Ligi.

</doc>
<doc id="768736" url="https://pl.wikipedia.org/wiki?curid=768736" title="GRP">
GRP



</doc>
<doc id="768738" url="https://pl.wikipedia.org/wiki?curid=768738" title="Akcelerator zderzeniowy">
Akcelerator zderzeniowy

Akcelerator zderzeniowy - urządzenie rozpędzające cząstki elementarne w przeciwnych kierunkach w dwóch tunelach, by zderzyły się i zużyły prawie całą porcję energii kinetycznej na wytworzenie nowych cząstek. Do najważniejszych działających należy Wielki Zderzacz Hadronów w CERN.
Pierwszym zderzaczem materii i antymaterii była włoska AdA, zbudowana w 1961.

</doc>
<doc id="768739" url="https://pl.wikipedia.org/wiki?curid=768739" title="I liga argentyńska w piłce nożnej (1948)">
I liga argentyńska w piłce nożnej (1948)

Mistrzem Argentyny w roku 1948 został klub Independiente, a wicemistrzem Argentyny klub River Plate.
Do drugiej ligi nikt nie spadł, za to z drugiej ligi awansowały dwa kluby – Ferro Carril Oeste i Atlanta Buenos Aires. Pierwsza liga została powiększona z 16 do 18 klubów.

</doc>
<doc id="768740" url="https://pl.wikipedia.org/wiki?curid=768740" title="Olij Liga">
Olij Liga



</doc>
<doc id="768745" url="https://pl.wikipedia.org/wiki?curid=768745" title="Rytygier">
Rytygier

Rytygier (Rytogar, zwany tyranem lemańskim) – legendarny król Alamanów, który pragnął pojąć za żonę królową Wandę.
Po raz pierwszy pojawił się jako bezimienny "tyran lemański" w Kronice Wincentego Kadłubka. Po śmierci Kraka chciał zająć zbrojnie jego państwo. Gdy naprzeciw oddziałom wroga wyszła królowa Wanda, wojsko urzeczone jej urodą odmówiło walki. Zrozpaczony wódz najeźdźców rzucił się na własny miecz.
Według "Kroniki wielkopolskiej" król Alamanów miał się starać o rękę niezamężnej Wandy, a gdy ta odmówiła, najechał jej kraj zbrojnie. Miał zginąć w czasie walki, a w podzięce bogom za zwycięstwo Wanda rzuciła się do Wisły.
Imię króla Alamanów, Rytygier, podał dopiero w swojej Kronice Jan Długosz. Prawdopodobnie zaczerpnął je z opowieści o Osantrixie z "Sagi o Dytryku z Berna".

</doc>
<doc id="768747" url="https://pl.wikipedia.org/wiki?curid=768747" title="Waleriusze">
Waleriusze

Waleriusze ("Valerii") – jeden z najstarszych i najbardziej wpływowych rodów patrycjuszowskich starożytnego Rzymu. Dzielił się na wiele gałęzi noszących przydomki: "Flaccus", "Messala", "Laevinus", "Publicola".

</doc>
<doc id="768748" url="https://pl.wikipedia.org/wiki?curid=768748" title="Barrel racing">
Barrel racing

Barrel racing – konkurencja jeździecka w stylu western, w której koń i jeździec próbują w jak najkrótszym czasie ukończyć przejazd dookoła beczek. "Barrel racing" początkowo był rozgrywany w USA tylko przez kobiety. Obecnie jest to jedna z głównych konkurencji szybkościowych na zawodach westernowych, rozgrywanych na całym świecie przez obie płci. Bezpieczne i zakończone sukcesem manewrowanie między trzema beczkami (zazwyczaj mającymi około 200 litrów) rozmieszczonymi w trójkącie na środku areny wymaga od uprawiających tę konkurencję koni i jeźdźców dobrego przygotowania i sporych umiejętności.
W czasie zawodów czas przejazdu, liczony od momentu przekroczenia przez konia i jeźdźca linii startu do chwili minięcia jej po ukończeniu przejazdu, jest mierzony przy użyciu fotokomórki (wykrywającej przekraczanie przez konia i jeźdźca linii startu/mety dzięki natychmiastowemu wykrywaniu odcięcia przez jeźdźca lub konia promienia lasera od detektora) lub stopera (na lokalnych i nieprofesjonalnych zawodach).
Czas przejazdu zależy od takich czynników, jak kondycja fizyczna i psychiczna konia, umiejętności jeźdźca oraz typ podłoża (jakość, głębokość i zawartość piasku na arenie).

</doc>
<doc id="768749" url="https://pl.wikipedia.org/wiki?curid=768749" title="Inbred">
Inbred



</doc>
<doc id="768751" url="https://pl.wikipedia.org/wiki?curid=768751" title="Centralny Stadion Pachtakor">
Centralny Stadion Pachtakor



</doc>
<doc id="768753" url="https://pl.wikipedia.org/wiki?curid=768753" title="Jezioro Krutyńskie">
Jezioro Krutyńskie

Jezioro Krutyńskie – jezioro na Pojezierzu Mrągowskim (części Pojezierza Mazurskiego), na północ od wsi Krutyń w województwie warmińsko-mazurskim, w powiecie mrągowskim, w gminie Piecki. Rezerwat przyrody.
Na zachodzie znajduje się dopływ z Jeziora Mokrego, na południu wypływa z jeziora rzeka Krutynia, która jest najpopularniejszym szlakiem kajakowym na Mazurach, jednym z najatrakcyjniejszych Polsce. Prowadzi przez kilkanaście jezior połączonych krótkimi rzekami (strugami). Niektóre odcinki posiadają osobne nazwy, lecz mimo tego całość jest zwykle określana wspólną nazwą Krutynia.

</doc>
<doc id="768758" url="https://pl.wikipedia.org/wiki?curid=768758" title="Jegor Awierin">
Jegor Awierin

Jegor Walerjewicz Awierin (ros. Егор Валерьевич Аверин; ur. 25 sierpnia 1989 w Omsku) – rosyjski hokeista, reprezentant Rosji.
Kariera.
Wychowanek Awangardu Omsk. Od maja 2012 zawodnik Łokomotiwu Jarosław.

</doc>
<doc id="768759" url="https://pl.wikipedia.org/wiki?curid=768759" title="Impuls">
Impuls



</doc>
<doc id="768765" url="https://pl.wikipedia.org/wiki?curid=768765" title="Distcc">
Distcc

distcc - otwarte oprogramowanie, rozprowadzane na licencji GPL, służące do kompilacji kodu źródłowego napisanego w językach C, C++ i Objective C równolegle, na kilku komputerach pracujących w sieci. Zostało stworzone do współpracy z kompilatorem GCC, ale potrafi również współpracować z Intel C Compiler i kompilatorem C firmy Sun Microsystems. Przy odpowiedniej konfiguracji potrafi bardzo znacząco skrócić czas kompilacji.

</doc>
<doc id="768766" url="https://pl.wikipedia.org/wiki?curid=768766" title="Vacher de Lapouge">
Vacher de Lapouge



</doc>
<doc id="768770" url="https://pl.wikipedia.org/wiki?curid=768770" title="Wycofanie">
Wycofanie



</doc>
<doc id="768771" url="https://pl.wikipedia.org/wiki?curid=768771" title="Impuls (jeździectwo)">
Impuls (jeździectwo)

Impuls – określenie ruchu konia, jedno z kryteriów oceny w dyscyplinie ujeżdżenia. 
"Impuls jest miarą kontrolowanego przekształcenia energii wytwarzanej przez zad konia (...) Oznaką impulsu jest wyraźnie akcentowana i płynna praca tylnych kończyn". Termin "impuls" odnosi się do chodów, w których występuje faza zawieszenia; długość jej trwania jest ważną częścią impulsu. 
Zebranie konia w kłusie i w galopie wymaga impulsu. Cechy impulsu to: dążność konia do ruchu naprzód, elastyczność kroków, ekspresja ruchów, rozluźnienie grzbietu, zaangażowanie zadu, lekkość na wodzach.

</doc>
<doc id="768774" url="https://pl.wikipedia.org/wiki?curid=768774" title="Księgarnia Luksemburska">
Księgarnia Luksemburska

Księgarnia Luksemburska (Księgarnia Polska w Paryżu) - księgarnia założona w 1864 roku w Paryżu przez Jeana-Baptiste Vasseura. Współinicjatorem był Władysław Mickiewicz, syn Adama Mickiewicza, który samodzielnie prowadził ją w latach 1867 - 1889. Księgarnia mieściła się początkowo przy ul. de Tournon 16, następnie przy ul. Monsieur-Le-Prince 25. 
Zajmowała się publikacją dzieł polskich i zajmujących się problematyką polską w języku polskim i francuskim. W ciągu stosunkowo krótkiego okresu jej istnienia (1864-1889) pod jej egidą wydanych zostało wiele arcydzieł polskiej literatury pięknej i narodowej, ale także publikacji naukowych (ok. 200 tytułów) i politycznych. Jednym z jej pierwszych przedsięwzięć wydawniczych było założenie Biblioteki Ludowej Polskiej (1866-1871), w ramach której wydano 69 tomików (według numeracji 68, dwa wydano pod tym samym numerem). W 1869 roku posiadała już ok. 4500 tytułów. Została zniszczona w 1871, zamknięta w 1889. 

</doc>
<doc id="768775" url="https://pl.wikipedia.org/wiki?curid=768775" title="IF Björklöven">
IF Björklöven

IF Björklöven – szwedzki klub hokejowy z siedzibą w Umeå.
Zawodnicy.
W klubie występowali m.in. Ulf Dahlén, Calle Johansson, Igor Matuszkin, Czech Marián Kacíř, Łotysze Aleksandrs Ņiživijs, Miķelis Rēdlihs, Szwed polskiego pochodzenia Michal Zajkowski.

</doc>
<doc id="768778" url="https://pl.wikipedia.org/wiki?curid=768778" title="Baskila">
Baskila



</doc>
<doc id="768779" url="https://pl.wikipedia.org/wiki?curid=768779" title="IF Bjorkloven">
IF Bjorkloven



</doc>
<doc id="768780" url="https://pl.wikipedia.org/wiki?curid=768780" title="Lucjusz Waleriusz Messala Wolesus">
Lucjusz Waleriusz Messala Wolesus

Lucius Valerius Messala Volesus – polityk rzymski okresu początku pryncypatu. Syn Potytiusza Waleriusza Messali, konsula zastępczego w 29 p.n.e. Konsul w 5 n.e., a potem namiestnik prowincji Azja jako prokonsul. Okazane tam okrucieństwo wywołało gniew Augusta. Jak podaje Seneka Starszy, Wolesus rozkazał jednego dnia ściąć głowy 300 osobom i przechadzając się między bezgłowymi ciałami wykrzykiwał, że jest to królewski spektakl.

</doc>
<doc id="768781" url="https://pl.wikipedia.org/wiki?curid=768781" title="Baskil (jeździectwo)">
Baskil (jeździectwo)

Baskil (rzadziej "baskila") – pozycja, jaką przybiera dobrze ujeżdżony koń o prawidłowej dynamice ruchu w czasie skoku nad przeszkodą. Prawidłowy baskil charakteryzuje się zaokrąglonym w łuk grzbietem oraz obniżoną szyją konia.

</doc>
<doc id="768785" url="https://pl.wikipedia.org/wiki?curid=768785" title="IV Liceum Ogólnokształcące im. Marii Skłodowkiej-Curie w Olsztynie">
IV Liceum Ogólnokształcące im. Marii Skłodowkiej-Curie w Olsztynie



</doc>
<doc id="768789" url="https://pl.wikipedia.org/wiki?curid=768789" title="Fiording">
Fiording



</doc>
<doc id="768793" url="https://pl.wikipedia.org/wiki?curid=768793" title="Immunoglobina">
Immunoglobina



</doc>
<doc id="768794" url="https://pl.wikipedia.org/wiki?curid=768794" title="Alisa Gallamowa">
Alisa Gallamowa

Alisa Michajłowna Gallamowa, ros. Алиса Михайловна Галлямова (ur. 18 stycznia 1972 w Kazaniu) – rosyjska szachistka pochodzenia tatarskiego, dwukrotna wicemistrzyni świata, posiadaczka tytułu arcymistrzyni oraz mistrza międzynarodowego, w latach 1992–1996 reprezentantka Ukrainy. Między 1993 a 2000 rokiem występowała pod nazwiskiem Gallamowa-Iwanczuk, będąc wówczas żoną Wasyla Iwanczuka.
Kariera szachowa.
W 1988 zdobyła w Baguio tytuł mistrzyni świata juniorek do lat 20, natomiast w następnym roku w Tunji medal brązowy (za Ketino Kachiani i Ildikó Mádl). Od 1990 jest stale obecna w rozgrywkach o tytuł mistrzyni świata. W tym roku podzieliła I miejsce na turnieju międzystrefowym w Azowie i po raz pierwszy wystąpiła w turnieju pretendentek, który rozegrany został w Bordżomi. Osiągnęła w nim duży sukces, zajmując III miejsce. W rozegranym rok później turnieju międzystrefowym w Suboticy zajęła IX miejsce i odpadła z dalszej walki. W kolejnym cyklu rozgrywek awansowała do turnieju pretendentek, zajmując w turnieju międzystrefowym w Dżakarcie (1993) II miejsce. Rok później po raz drugi osiągnęła duży sukces, zajmując w turnieju pretendentek w Tilburgu IV miejsce. Kolejny cykl przyniósł jej pierwszy tytuł wicemistrzyni świata: najpierw zajęła IV miejsce w turnieju międzystrefowym w Kiszyniowie (1995), następnie zwyciężyła w turnieju pretendentek w Groningen (1997) i zdobyła prawo do walki o mistrzostwo świata z Zsuzsą Polgár. Ponieważ Polgar nie doszła do porozumienia z FIDE odnośnie do warunków rozegrania meczu i z obrony tytułu zrezygnowała, rozegrała spotkanie z drugą zawodniczą z Groningen, Xie Jun. Mecz odbył się w roku 1999 w Kazaniu oraz Shenyang i zakończył się zwycięstwem Chinki 8½:6½. W kolejnych latach czterokrotnie uczestniczyła w mistrzostwach świata rozgrywanych systemem pucharowym, największy sukces odnosząc w roku 2006 w Jekaterynburgu, kiedy po raz drugi zdobyła tytuł wicemistrzyni świata. Po pokonaniu kolejnych pięciu przeciwniczek (w tym m.in. Iwety Radziewicz i Wiktorii Čmilytė), w finale spotkała się z Xu Yuhua, której uległa ½:2½.
W 1997 zdobyła tytuł indywidualnej mistrzyni Rosji, natomiast w 2002 brązowy medal mistrzostw Europy rozegranych w Warnie. W 2009 zdobyła drugi, natomiast w 2010 trzeci tytuł mistrzyni Rosji.
Wielokrotnie reprezentowała Rosję, jak również ZSRR i Ukrainę, w turniejach drużynowych, między innymi:
Najwyższy wynik rankingowy w karierze osiągnęła 1 lipca 1998; mając 2560 punktów, zajęła wówczas 3. miejsce na światowej liście FIDE (za siostrami Polgár, Judit i Zsuzsą).
Linki zewnętrzne.
 

</doc>
<doc id="768799" url="https://pl.wikipedia.org/wiki?curid=768799" title="Josie maran">
Josie maran



</doc>
<doc id="768807" url="https://pl.wikipedia.org/wiki?curid=768807" title="Końskie Łby">
Końskie Łby

Końskie Łby () – formacja skalna w Sudetach Zachodnich, w paśmie Karkonoszy.
Skała wzięła swoją nazwę od kształtu podobnego do końskich łbów.
Charakterystyka.
Skały "Końskie Łby" położone są w południowo-zachodniej Polsce, w Sudetach Zachodnich, w zachodniej części Karkonoszy, na północnym zboczu Szrenicy w pobliżu górnej stacji wyciągu.
Jest to forma skalna, składająca się z kilku granitowych ostańców, które swoim charakterystycznym kształtem przypominają końskie łby. Położona na wysokości około 1290 m n.p.m. Góruje nad Szklarską Porębą. Nie ma imponujących rozmiarów, jej wysokość to około 15 metrów. Jest jedną z bardziej fantazyjnych i malowniczych skał w Karkonoszach. Fantazyjne kształty skały to efekt złożonego i długotrwałego procesu erozyjnego i denudacyjnego. Najpierw woda wnikająca w skały wzdłuż spękań skalnych wielokrotnie zamarzała i rozmarzała pomiędzy ziarnami mineralnymi, krusząc je. Prawdopodobnie działo się to w czasie zlodowacenia bałtyckiego, a może i wcześniejszych zlodowaceń. Późniejsza erozja doprowadziła do usunięcia zwietrzałych partii i wykształcenia obecnego kształtu.
Końskie Łby zaliczane są do ciekawszych i najchętniej odwiedzanych skałek karkonoskich. Można tu obserwować spękania biegnące w trzech kierunkach oraz nieregularne (cios granitowy) oraz kociołki wietrzeniowe.
Ochrona przyrody.
Końskie Łby znajdują się na terenie Karkonoskiego Parku Narodowego.
Szlaki turystyczne.
W pobliżu przechodzą dwa szlaki turystyczne:
Skałki stanowią punkt widokowy, z którego roztacza się panorama na Góry Izerskie, Szklarską Porębę, Kotlinę Jelenigórską oraz Karkonosze.

</doc>
<doc id="768818" url="https://pl.wikipedia.org/wiki?curid=768818" title="Ccache">
Ccache

ccache – program komputerowy tworzący pamięć podręczną (ang. "cache") dla kompilatora. Pozwala to na znaczne skrócenie procesu kompilacji. Ccache współpracuje z kompilatorem GCC.

</doc>
<doc id="768821" url="https://pl.wikipedia.org/wiki?curid=768821" title="Aleksiej Kuleszow">
Aleksiej Kuleszow

Aleksiej Władimirowicz Kuleszow (ros. Алексей Владимирович Кулешов, ur. 24 lutego 1979 w Friazino) – rosyjski siatkarz, reprezentant kraju, grający na pozycji środkowego. Wraz z reprezentacją zdobył dwukrotnie brązowy medal na Igrzyskach Olimpijskich w 2004 w Atenach oraz w 2008 roku w Pekinie.

</doc>
<doc id="768822" url="https://pl.wikipedia.org/wiki?curid=768822" title="Orunia (osiedle)">
Orunia (osiedle)



</doc>
<doc id="768824" url="https://pl.wikipedia.org/wiki?curid=768824" title="Parafia Nawiedzenia Najświętszej Maryi Panny w Sosnowcu">
Parafia Nawiedzenia Najświętszej Maryi Panny w Sosnowcu

Parafia Nawiedzenia NMP w Sosnowcu – rzymskokatolicka parafia, pierwszym proboszczem i budowniczym kościoła był ks. kan Zygmunt Hyra, zm. w styczniu 2002 roku.

</doc>
<doc id="768826" url="https://pl.wikipedia.org/wiki?curid=768826" title="Grzędzice (przystanek kolejowy)">
Grzędzice (przystanek kolejowy)

Grzędzice – przystanek kolejowy w Grzędzicach, w województwie zachodniopomorskim, w Polsce. W grudniu 2019 roku zmieniono nazwę przystanku z Grzędzice Stargardzkie na Grzędzice.
W roku 2017 przystanek obsługiwał 50–99 pasażerów na dobę.

</doc>
<doc id="768831" url="https://pl.wikipedia.org/wiki?curid=768831" title="Siergiej Grankin">
Siergiej Grankin

Siergiej Jurjewicz Grankin (ros. Сергей Юрьевич Гранкин; ur. 21 stycznia 1985 w Moskwie) – rosyjski siatkarz, występujący na pozycji rozgrywającego. W kadrze narodowej zadebiutował w 2006 roku. Mistrz olimpijski 2012 oraz brązowy medalista olimpijski 2008. Mistrz Europy 2013 i 2017. Od stycznia 2019 roku występuje w niemieckiej Bundeslidze, w drużynie Berlin Recycling Volleys.
Został odznaczony tytułem Zasłużonego Mistrza Sportu.
Sukcesy klubowe.
Puchar Rosji:
Liga Mistrzów:
Mistrzostwo Rosji:
Superpuchar Rosji:
Puchar CEV:
Mistrzostwo Niemiec:
Superpuchar Niemiec:
Puchar Niemiec:
Sukcesy reprezentacyjne.
Mistrzostwa Europy Kadetów:
Mistrzostwa Europy Juniorów:
Mistrzostwa Świata Kadetów:
Liga Światowa:
Mistrzostwa Europy:
Puchar Świata:
Igrzyska Olimpijskie:
Memoriał Huberta Jerzego Wagnera:
Puchar Wielkich Mistrzów:

</doc>
<doc id="768833" url="https://pl.wikipedia.org/wiki?curid=768833" title="Wincenty Adamowicz">
Wincenty Adamowicz

Wincenty Adamowicz (ur. 21 kwietnia 1758 w województwie kijowskim − zm. 24 sierpnia 1811 w Sedanie) – podporucznik Legii Nadwiślańskiej.
Wstąpił 14 czerwca 1776 roku jako ochotnik do Wojska Polskiego. Służył w kawalerii. Odbył kampanie w Polsce. 
W roku 1802 wstąpił do Legionu Włoskiego, od 14 lutego służył w pułku jazdy. 1 sierpnia 1807 roku awansował na starszego sierżanta w 2 Pułku Piechoty Legii Polsko-Włoskiej, przemianowanej 31 marca 1808 roku na Legię Nadwiślańską. 
10 lipca 1811 roku został mianowany podporucznikiem. Zmarł w Sedanie w tym samym roku.

</doc>
<doc id="768834" url="https://pl.wikipedia.org/wiki?curid=768834" title="Granica kultur">
Granica kultur

Granicą kultur – w dyscyplinach orientacji terenowej nazywa się linię oddzielającą obszary, na których znajdują się różne formacje roślinne. 
Symbol na mapie.
Na mapach do biegu na orientację wyraźnie widoczna w terenie granica kultur oznaczona jest czarną kropkowaną linią. Natomiast jeśli granica w terenie jest niewyraźna (tzw. "płynna granica kultur"), to na mapie jest oznaczony przybliżony przebieg danej formacji roślinnej z pominięciem symbolu granicy kultur.

</doc>
<doc id="768839" url="https://pl.wikipedia.org/wiki?curid=768839" title="Wichowska Kępa">
Wichowska Kępa

Wichowska Kępa (także "Wyspa Adamowa", do 1945 niem. "Büchenort") - wyspa na Roztoce Odrzańskiej, zatoce Zalewu Szczecińskiego u ujścia Odry. Znajduje się na zachód od Zatoki Wódzkiej i na północ od Wielkomękowskiej Głębi. 
Wyspa należy do gminy Stepnica.
Charakterystyka.
Wyspa wznosi się ok. 1 m n.p.m. i jest niezamieszkana. Porastają ją szuwary. Nazywana często przez żeglarzy "Hawaje", "Łysa".
Nazwę Wichowska Kępa wprowadzono urzędowo rozporządzeniem w 1949 roku, zastępując poprzednią niemiecką nazwę wyspy – "Büchenort".

</doc>
<doc id="768843" url="https://pl.wikipedia.org/wiki?curid=768843" title="Siergiej Makarow (siatkarz)">
Siergiej Makarow (siatkarz)

Siergiej Makarow, ros. Сергей Макаров (ur. 28 marca 1980 w Moskwie) – siatkarz reprezentacji Rosji, grający na pozycji rozgrywającego. Jest wychowankiem MGSFO Moskwa. Od lutego 2020 roku występuje w drużynie Dinamo-LO.
Sukcesy klubowe.
Mistrzostwo Rosji:
Puchar Rosji:
Liga Mistrzów:
Puchar CEV:
Sukcesy reprezentacyjne.
Mistrzostwa Świata Juniorów:
Liga Europejska:
Mistrzostwa Europy:
Liga Światowa:
Puchar Świata:
Memoriał Huberta Jerzego Wagnera:
Puchar Wielkich Mistrzów:

</doc>
<doc id="768844" url="https://pl.wikipedia.org/wiki?curid=768844" title="Lista ichtiozaurów">
Lista ichtiozaurów

Poniższa lista obejmuje rodzaje zwierząt, które były klasyfikowane w rzędzie ichtiozaurów lub grupie Ichthyopterygia. Zawiera ona zarówno powszechnie akceptowane rodzaje, jak również te uznawane za wątpliwe ("nomina dubia"), nieformalne ("nomina nuda") oraz rodzaje zwierząt nieuznawanych już za ichtiozaury.

</doc>
<doc id="768845" url="https://pl.wikipedia.org/wiki?curid=768845" title="Johnathon Schaech">
Johnathon Schaech

Johnathon Schaech (ur. 10 września 1969 w Edgewood) – amerykański aktor, scenarzysta, reżyser i producent filmowy, model i tancerz.
Życiorys.
Wczesne lata.
Urodził się w Edgewood w Maryland jako syn Joanne Schaech (ur. 1943), producentki telemarketingu, i oficera Joego Schaecha (ur. 1939), emerytowanego prawnika. Jego matka miała pochodzenie włoskiego, a ojciec miał korzenie niemieckie, francuskie i angielskie. Ma starszą siostrę Renee (ur. 1967). Wychowywał się w wierze rzymskokatolickiej. W latach 1987–1989 studiował ekonomię na University of Maryland, College Park, w stanie Maryland. Osiedlił się potem w Los Angeles, gdzie dorabiał jako model. W 1989 przyłączył się do grupy tanecznej Chippendale’s.
Kariera.
Jego kariera aktorska na małym i dużym ekranie rozpoczęła się w 1993, kiedy pojawił się w telewizyjnej komedii przygodowej "Zwariowana rodzinka Webberów" ("The Webbers") z Davidem Arquette i Jennifer Tilly oraz włoskim dramacie kinowym Franco Zeffirellego "Rozterki serca" ("Storia di una capinera") jako ambitny, inteligentny i pełen młodzieńczej werwy wrażliwy student prawa, w którym zakochana jest główna bohaterka.
Zwrócił na siebie uwagę rolą uwodzicielskiego Leona, poznanego na basenie przez Finn (Winona Ryder), lokalnego Romea w melodramacie "Skrawki życia" ("How to Make an American Quilt", 1995). Zagrał potem sugestywną postać seksualnego psychopatycznego próżnego włóczęgi w kontrowersyjnym dramacie "Doom Generation – Stracone pokolenie" ("The Doom Generation", 1995). Był liderem pop rockowego zespołu The Wonders w komediodramacie muzycznym "Szaleństwa młodości" ("That Thing You Do!", 1996), będącym debiutem reżyserskim Toma Hanksa. W komedii "Witajcie w krainie Woop Woop" ("Welcome to Woop Woop", 1997) wystąpił w roli oszusta-artysty, który wiążąc swe plany osobiste z autostopowiczką, zostaje uwięziony w odległym australijskim miasteczku. Był synem zaborczej i zazdrosnej Jessica Lange i mężem Gwyneth Paltrow w thrillerze "Zaborcza miłość" ("Hush", 1998). Wcielił się w postać legendarnego iluzjonisty Harry’ego Houdiniego w biograficznym melodramacie telewizyjnym TNT "Houdini" (1998). Zebrał pozytywne recenzje za rolę wdowca, który włóczy się wraz z bezdomnym, który podaje się za Elvisa Presleya w dramacie "Mój idol/Komnata tajemnic" ("Finding Graceland", 1998). W komedii o dorastaniu pokolenia X pt. "Splendor" (1999) wystąpił w roli subtelnego Abla, poety i krytyka muzycznego.
W 2001 odebrał dwie nagrody na Nowojorskim Międzynarodowym Niezależnym Festiwalu Filmowym i Wideo; za drugoplanową rolę Douglassa Briggsa w dramacie "Piętno nowego świata" ("Woundings", 1998) oraz jako autor oryginalnego dramatu "Comforters, Miserable" (2001), którym debiutował także po drugiej stronie kamery jako reżyser. 
Pojawił się w roli agenta FBI w teledysku Jay-Z i Beyoncé Knowles pt. „Bonnie &amp; Clyde” (2002). Po odrzuceniu kreacji Jezusa Chrystusa w filmie "Pasja" (2004) Mela Gibsona, przyjął rolę Judasza Iskarioty w biblijnym dramacie telewizyjnym ABC pt. "Judasz i Jezus" ("Judas", 2004). Jako szalony kowboj Jesse w dreszczowcu "Mummy an' the Armadillo" (2004) zdobył nagrodę na festiwalu filmowym w Breckenridge w Kolorado w kategorii najlepsza obsada zespołowa z Lori Heuring i Bradem Renfro. Następnie zagrał główne role w dwóch sequelach: "8 milimetrów II" ("8MM 2", 2005) jako początkujący polityk, wkraczający do podziemnego świata klubów ze stiptizem, peep show i nielegalnej pornografii na żywo w Internecie i "Wykidajło 2" ("Road House 2: Last Call", 2006) w roli agenta wydziału antynarkotykowego.
Razem z Richardem Chizmarem założył firmę produkcyjną Chesapeake Films, która zrealizowała już adaptacje książek Stephena Kinga "Buick 8" ("From a Buick 8", 2006) i "Czarny dom" ("Black House", 2008), a także takie filmy jak "The Hour Before Dark" (2006), "Klub pokerowy" ("The Poker Club", 2006) i "Wykidajło 2" ("Road House 2: Last Call", 2006). Jako Beauxregard „Beaux” Dupuis, starszy brat niepełnosprawnego intelektualnie Pemona w dramacie "Little Chenier" (2006) wraz z obsadą otrzymał nagrodę Miedzianego Skrzydła w kategorii najlepsza gra zespołowa. Za rolę Richarda Fentona, byłego nauczyciela biologii, który ma obsesję na punkcie uczennicy pierwszej klasy liceum (Brittany Snow) w slasherze "Bal maturalny" ("Prom Night", 2008) był nominowany do MTV Movie Award w kategorii najlepszy czarny charakter.
Życie prywatne.
W latach 90. związany był z Ellen DeGeneres.
Od stycznia 1998 spotykał się z aktorką Christiną Applegate, którą poślubił 20 października 2001 w Palm Springs w stanie Kalifornia. Jednak od 5 grudnia 2005 byli w separacji i 10 sierpnia 2007 rozwiedli się.
W grudniu 2009, Schaech związał się z piosenkarką i aktorką Janą Kramer, z którą się spotykał od 2008, po wspólnym występie w filmie "Bal maturalny". Pobrali się 4 lipca 2010 w Michigan, ale ogłosili separację miesiąc później. Ich rozwód został sfinalizowany 8 czerwca 2011.
Schaech poślubił swoją trzecią żonę, muzyka i publicystkę książek Julie Solomon, w lipcu 2013 w Ocean City w stanie Maryland. Mają syna Camdena Quinna (ur. 12 września 2013) i córkę Lillian Josephine (ur. 18 lipca 2020).
W 2018 Schaech twierdził, że reżyser Franco Zeffirelli dokonał na nim napaści seksualnej podczas kręcenia "Rozterek serca" ("Storia di una capinera", 1993).

</doc>
<doc id="768852" url="https://pl.wikipedia.org/wiki?curid=768852" title="Jurij Bierieżko">
Jurij Bierieżko

Jurij Wiktorowicz Bierieżko (ros. Юрий Викторович Бережко, ur. 27 stycznia 1984 w Komsomolsku nad Amurem) – rosyjski siatkarz, reprezentant kraju, grający na pozycji przyjmującego. Mistrz olimpijski 2012 oraz brązowy medalista olimpijski 2008. Został odznaczony tytułem Zasłużonego Mistrza Sportu.
Sukcesy klubowe.
Mistrzostwo Rosji:
Puchar Rosji:
Liga Mistrzów:
Superpuchar Rosji:
Klubowe Mistrzostwa Świata:
Puchar CEV:
Brązowy medalista Mistrzostw Turcji:
Sukcesy reprezentacyjne.
Liga Europejska:
Liga Światowa:
Mistrzostwa Europy: 
Puchar Świata:
Igrzyska Olimpijskie:
Memoriał Huberta Jerzego Wagnera:

</doc>
<doc id="768858" url="https://pl.wikipedia.org/wiki?curid=768858" title="Aleksandr Korniejew">
Aleksandr Korniejew

Aleksandr Korniejew (ros. Александр Корнеев, ur. 11 września 1980 w Moskwie) – rosyjski siatkarz, reprezentant kraju, grający na pozycji przyjmującego. Aktualnie występuje w Uralu Ufa. W 2008 roku w Pekinie zdobył brązowy medal olimpijski.

</doc>
<doc id="768864" url="https://pl.wikipedia.org/wiki?curid=768864" title="Wygładzanie wykładnicze">
Wygładzanie wykładnicze

Wygładzanie wykładnicze (ang. "exponential smoothing") – metoda obróbki szeregu czasowego zmniejszająca jego wariancję za pomocą ważonej średniej ruchomej z przeszłych wartości, o wagach malejących wykładniczo wraz z odległością w czasie. Stosowana do prostego usuwania szumu lub wizualizacji różnych danych. Jest również przydatna w prognozowaniu szeregów czasowych o niewielkim stosunku sygnału do szumu, szczególnie niemających wyraźnego trendu i wahań sezonowych.
Definicja.
Proste wygładzanie wykładnicze.
(Proste) Wygładzanie wykładnicze szeregu formula_1 można zdefiniować matematycznie, jako nowy szereg zdefiniowany przez kombinację liniową wartości
Ponieważ wagi tej kombinacji maleją wykładniczo, stąd bierze się nazwa. Odrębne traktowanie formula_3 związane jest z tym że mamy skończoną ilość przeszłych wartości w szeregu oraz tym iż inaczej suma wag nie sumowała by się do jedności. Inną motywacją jest możliwość zaimplementowania szybkiego algorytmu do liczenia tej średniej.
Okazuje się, że znając wartość formula_4 łatwo wyliczyć formula_5 rekurencyjnie, co jest podstawą inkrementalnego algorytmu wyliczania wygładzania wykładniczego
Przesuwając teraz wskaźnik formula_7 w sumie, otrzymujemy
Dokładne wygładzanie wykładnicze.
Można również zdefiniować dokładne (w przeciwieństwie do prostego) wygładzanie wykładnicze:
gdzie formula_11 to czynnik normalizacyjny, który dla formula_12 wynosi (zobacz szereg geometryczny)
Również i tutaj można utworzyć rekurencje określającą formula_14 na podstawie formula_15
Wprowadza się do tego celu dodatkowe zmienne i szeregi
W praktyce formula_21 szybko zbiega do zera, i ostatnie wyrażenie jest wtedy równoważne z prostym wygładzaniem wykładniczym (z formula_22). Jednak ponieważ wzory są troszeczkę bardziej skomplikowane, oraz mogą być niestabilne numerycznie w praktyce różnica jest niewidoczna dla t większych, stosuje się prostą i szybką wersje. Różnice pomiędzy obiema wersjami wygładzania można dostrzec w początkowym przebiegu obu krzywych na przykładowym wykresie poniżej.
Prognozowanie.
Przy pomocy wygładzania wykładniczego i jego modyfikacji można ekstrapolować trend (wygładzanie usuwa szumy i inne efekty, a pozostawia jedynie sygnał), co jest przydatne do prognozowania (predykcji) zachowań szeregu w bliskiej przyszłości.
Model Browna.
Metoda Browna (najprostsza wersja) należy do metod wygładzania wykładniczego; stosowana jest najczęściej w przypadku szeregu bez trendu; szereg nie wykazuje tendencji rozwojowej, a wahania jego wartości wynikają z działania czynników losowych. Metoda polega na tym, że szereg czasowy zmiennej prognozowanej wygładza się za pomocą średniej ruchomej, przy czym wagi określone są według prawa wykładniczego.
Reguła predykcji w postaci rekurencyjnej:
dla pierwszego momentu czasowego:
dla następnych:
gdzie:
Przykład:
Jeśli wyznaczona prognoza na okres t-1 była w porównaniu z rzeczywistą wartością zmiennej prognozowanej formula_32 zaniżona, to prognoza na okres t zwiększa się (korekta w górę), i odwrotnie: jeśli wyznaczona prognoza na okres formula_33 była w porównaniu z rzeczywistą wartością zmiennej prognozowanej formula_32 zawyżona, to prognoza konstruowana na okres formula_35 zmniejsza się (korekta w dół).
Ustalenie parametru formula_36 odbywa się metodą „prób i błędów”, przyjmując za kryterium, np. wartość średniego błędu prognozy ex ante. Parametr α nazywany jest parametrem wygładzania. Jeżeli wartość parametru jest zbliżona do wartości 1, to oznacza to, że budowana prognoza będzie uwzględniała w wysokim stopniu błędy ex post prognoz poprzednich. I odwrotnie: jeżeli wartość α jest bliska 0, to prognoza w bardzo małym stopniu uwzględnia błędy poprzednich prognoz. Brown uważa, że parametr α wynosi:
gdzie:
Jako wartość formula_39 przyjmuje się najczęściej średnia arytmetyczną wartości zmiennej prognozowanej pierwszych trzech wartości tej zmiennej.
Metoda prostego wyrównywania wykładniczego może służyć do prognozowania tylko na jeden okres naprzód, ponieważ wszystkie następne prognozowane wartości byłyby sobie równe.
Model liniowy Holta.
Model Holta stosuje się do wygładzania szeregów czasowych, w których występują wahania przypadkowe i tendencja rozwojowa (parametry wygładzania). Równania modelu:
gdzie:
Równanie prognozy na okres formula_47
gdzie:
Wartości początkowe formula_57 i formula_58 można uzyskać przyjmując za formula_57 pierwszą wartość prognozowanej zmiennej formula_60 zaś za formula_58 różnicę formula_62 Innym podejściem jest przyjęcie za formula_57 wyrazu wolnego liniowej funkcji trendu, a za formula_58 współczynnika kierunkowego tej samej funkcji.
W modelu Holta pozostaje jeszcze określenie parametrów formula_28 oraz formula_66 – dokonuje się tego poprzez serię prób o różnych kombinacjach formula_28 i formula_66 i wyborze tych parametrów, które dadzą najmniejszy błąd prognoz wygasłych, prognozy wygasłe obliczamy ze wzoru:
Model Wintersa.
Model Wintersa można zastosować dla szeregów czasowych z tendencją rozwojową, wahaniami sezonowymi i przypadkowymi (parametry wygładzania).
Addytywna wersja modelu:
Wersja multiplikatywna:
gdzie:
Prognozę formula_85 na moment formula_35 wyznacza się ze wzorów:
Parametry formula_89 wybiera się analogicznie jak w modelu Holta minimalizując średni kwadratowy błąd prognoz wygasłych lub wybiera się wartości bliskie 1 gdy składowe szeregu czasowego zmieniają się szybko, albo bliskie 0 gdy składowe szeregu nie wykazują szybkich zmian.
Za formula_90 i formula_91 przyjmuje się:

</doc>
<doc id="768876" url="https://pl.wikipedia.org/wiki?curid=768876" title="Mystery shopping">
Mystery shopping

Mystery shopping – jedna z metod badania poziomu obsługi klienta polegająca na ocenie jakości usług poprzez wizyty w punktach sprzedaży i obsługi klienta.
Cel i przebieg badania.
Punktem wyjścia badań mystery shopping jest funkcjonowanie w firmie tzw. Standardów Obsługi Klienta, czyli zbioru zasad, którymi pracownicy powinni się kierować w rozmowach z klientami. Mystery Shopping jest metodą sprawdzania, w jakim stopniu standardy są przez pracowników realizowane w codziennej pracy.
Zadanie najczęściej polega na „udaniu się na zakupy” i opisaniu doświadczeń z wizyty w uprzednio przygotowanych kwestionariuszach (tzw. kwestionariuszach obserwacji), obejmujących pytania zamknięte (z kafeterią "Tak"/"Nie") oraz otwarte (pozwalające na pozostawienie komentarzy i uwag).
W szczególności ocenie poddaje się: wygląd placówek, prezentację produktów, mechanizmy budowania lojalności klienta oraz obsługę klienta (obejmującą ocenę takich etapów jak powitanie, rozpoznanie potrzeb konsumenta, umiejętność sugerowania towarów/usług, sposób zachęty do zakupu, pożegnanie). Badana firma otrzymuje raport z wynikami punktowymi, zależnymi od braku lub wystąpienia określonych sytuacji.
Tajemniczy klienci.
Zwani także klientami testowymi, tajemniczymi gośćmi, a także - niesłusznie - ankieterami, to osoby wykonujące badania testowe. Zobowiązani są do postępowania według określonych instrukcji - scenariusz ich zachowania powinien być skonstruowany w sposób odzwierciedlający zachowanie typowego klienta danej firmy. Za badanie zwykle dostają wynagrodzenie, którego wysokość jest zależna od rodzaju badania, jego trudności oraz polityki firmy badawczej.
Tajemniczy klienci przechodzą specjalne szkolenia przed udaniem się na badanie: dotyczą one standardów obsługi w badanej firmie, aby dobrze wiedzieli, co powinni sprawdzić, oraz scenariusza badania.
Rodzaje audytów.
W zależności od formy audytu, wyróżnia się następujące typu badania Tajemniczego Klienta:
Etyka badań.
Ze względu na delikatny charakter badań Mystery Shopping oraz fakt, że z zasady ta metoda ma bardziej oceniać firmę, niż jej pojedynczych pracowników, ustalono surowy zbiór norm etycznych i kodeks dobrych praktyk, które w skrócie można zawrzeć w trzech punktach:

</doc>
<doc id="768877" url="https://pl.wikipedia.org/wiki?curid=768877" title="Kuc">
Kuc

Kuce – niewielkie konie o wysokości w kłębie nieprzekraczającej 148 cm (149 cm przy mierzeniu konia w podkowach). Kuce wykazują zwykle właściwości swych dziko żyjących przodków, m.in. żywotność. Użytkowane są jako konie wszechstronne. Przy pracy odznaczają się wysoką wydajnością. W Europie i Ameryce Północnej kuce wykorzystuje się przede wszystkim do jazdy dla dzieci i młodzieży oraz hipoterapii. Poza tym, kuce pracują przy transporcie lekkich ładunków, w cyrku, w rekreacji jeździeckiej oraz rajdach konnych.
Nazewnictwo.
Słowo "kuc" może mieć różne znaczenie zależnie, czy bierze się pod uwagę zawody jeździeckie, czy pochodzenie oraz budowę konia.
W sporcie kuce to konie poniżej 149 cm, w związku z czym konie czystej krwi arabskiej mogą zostać uznane za kuce, mimo że powszechnie uznaje się je za konie gorącokrwiste. Pod względem hodowlanym zaś znaczenie ma przede wszystkim pochodzenie konia: potomek dwóch rasowych kuców będzie zawsze kucem, nawet, jeśli przekroczy on ten próg wzrostu. W przypadku zwierząt, których jeden rodzic jest kucem, a drugi koniem zwykle również nazywa się je kucami.
Kuce w sporcie jeździeckim.
Rozgrywane są zawody jeździeckie w kategorii kuce (od zawodów regionalnych do Mistrzostw Europy). W skokach przez przeszkody Mistrzostwa Polski rozgrywane są na wysokości do 120 cm, a na Mistrzostwach Europy najwyższe przeszkody mierzą 145 cm. Organizowane są także konkursy w kategorii ujeżdżenia i WKKW dla kuców.
Na zawodach wyróżnia się cztery podstawowe grupy kuców:
Dodatkowo wyróżniane są trzy grupy:
Przykłady ras kuców.
Grupa kuców obejmuje wiele ras koni, m.in.:

</doc>
<doc id="768881" url="https://pl.wikipedia.org/wiki?curid=768881" title="Polska Liga Siatkówki (2003/2004)">
Polska Liga Siatkówki (2003/2004)

Polska Liga Siatkówki 2003/2004 − 68. sezon mistrzostw Polski (4. sezon jako ligi profesjonalnej) organizowany przez Profesjonalną Ligę Piłki Siatkowej SA pod egidą PZPS. Zainaugurowany został 4 października 2003 roku i trwał do 20 kwietnia 2004 roku.
Rozgrywki składały się z fazy zasadniczej, w której uczestniczyło 10 zespołów, fazy-play-off składającej się z ćwierćfinałów, półfinałów, meczów o miejsca 5-8, meczów o 3. miejsce i finałów oraz fazy play-out, w której zespoły rywalizowały o miejsca 9-10.
Tytuł mistrza Polski po raz pierwszy w historii zdobył klub , który w finałach fazy play-off pokonał klub . Brązowy medal zdobył klub .
W sezonie 2003/2004 w Lidze Mistrzów Polskę reprezentowały oraz , natomiast w Pucharze CEV – oraz .
System rozgrywek.
Faza zasadnicza.
W fazie zasadniczej 10 drużyn rozgrywa ze sobą po dwa spotkania systemem „każdy z każdym – mecz i rewanż”. Do fazy play-off awans uzyskuje 8 najlepszych drużyn. Drużyny, które zajęły 9. i 10. miejsce po zakończeniu fazy zasadniczej, trafiają do fazy play-out.
Faza play-off.
Ćwierćfinały
O mistrzowski tytuł grają drużyny, które po zakończeniu fazy zasadniczej zajęły w tabeli miejsca od 1 do 8. Ćwierćfinałowe pary tworzone są według klucza: 1-8; 2-7; 3-6; 4-5. Rywalizacja toczy się do trzech wygranych meczów ze zmianą gospodarza po dwóch meczach. Gospodarzami pierwszych dwóch spotkań są zespoły, które po fazie zasadniczej zajęły wyższe miejsce w tabeli.
Półfinały
W półfinałach grają zwycięzcy z poszczególnych par ćwierćfinałowych. Pierwszą parę półfinałową tworzą zwycięzca rywalizacji 1-8 ze zwycięzcą rywalizacji 4-5, drugą natomiast - zwycięzca rywalizacji 2-7 ze zwycięzcą rywalizacji 3-6. Drużyny grają do trzech wygranych meczów ze zmianą gospodarza po dwóch meczach. Gospodarzami pierwszych dwóch spotkań są zespoły, które po fazie zasadniczej zajęły wyższe miejsce w tabeli.
Mecze o 3. miejsce
O brązowy medal grają przegrani w parach półfinałowych. Rywalizacja toczy się do trzech wygranych meczów ze zmianą gospodarza po dwóch meczach. Gospodarzem pierwszych dwóch spotkań jest zespół, który po fazie zasadniczej zajął wyższe miejsce w tabeli.
Finały
O tytuł mistrzowski grają zwycięzcy w parach półfinałowych. Rywalizacja toczy się do trzech wygranych meczów ze zmianą gospodarza po dwóch meczach. Gospodarzem pierwszych dwóch spotkań jest zespół, który po fazie zasadniczej zajął wyższe miejsce w tabeli.
Mecze o miejsca 5-8
Przegrani par ćwierćfinałowych tworzą pary meczowe na podstawie miejsc zajętych w fazie zasadniczej. Pierwszą parę meczową tworzą drużyny, które w fazie zasadniczej zajęły najwyższe i najniższe miejsce, natomiast drugą parę meczową pozostałe zespoły. Rywalizacja toczy się do dwóch wygranych meczów. Gospodarzami pierwszych meczów są zespoły, które po fazie zasadniczej zajęły niższe miejsce w tabeli. W pozostałych do zakończenia rywalizacji meczach gospodarzami są zespoły wyżej sklasyfikowane w tabeli fazy zasadniczej.
Mecze o 7. miejsce
O 7. miejsce grają przegrani w parach meczowych o miejsca 5-8. Rywalizacja toczy się do dwóchwygranych meczów. Gospodarzami pierwszych meczów są zespoły, które po fazie zasadniczej zajęły niższe miejsce w tabeli. W pozostałych do zakończenia rywalizacji meczach gospodarzami są zespoły wyżej sklasyfikowane w tabeli fazy zasadniczej.
Mecze o 5. miejsce
O 5. miejsce grają zwycięzcy w parach meczowych o miejsca 5-8. Rywalizacja toczy się do dwóch wygranych meczów. Gospodarzami pierwszych meczów są zespoły, które po fazie zasadniczej zajęły niższe miejsce w tabeli. W pozostałych do zakończenia rywalizacji meczach gospodarzami są zespoły wyżej sklasyfikowane w tabeli fazy zasadniczej.
Faza play-out.
Mecze o 9. miejsce
Drużyny z miejsc 9-10 po fazie zasadniczej walczą o utrzymanie się w Polskiej Lidze Siatkówki. Rywalizacja toczy się do czterech wygranych meczów. Gospodarzem pierwszego spotkania jest zespół, który po fazie zasadniczej zajął wyższe miejsce w tabeli, gospodarzem drugiego natomiast - ten, który zajął niższe miejsce w tabeli. Od trzeciego meczu zmiana gospodarza następuje po dwóch rozegranych spotkaniach.
Przegrany w rywalizacji o 9. miejsce opuszcza Polską Ligę Siatkówki i od sezonu 2003/2004 będzie miał prawo uczestniczyć w rozgrywkach I ligi serii B.
Wygrany w rywalizacji o 9. miejsce rozgrywa mecze barażowe z drużyną, która w klasyfikacji końcowej I ligi serii B zajęła 2. miejsce. Rywalizacja toczy się do trzech wygranych meczów ze zmianą gospodarza po dwóch meczach. Gospodarzem pierwszych dwóch spotkań jest zespół, który w klasyfikacji końcowej Polskiej Ligi Siatkówki zajął 9. miejsce.
Drużyny uczestniczące.
Uwagi:
Sędziowie.
W sezonie 2003/2004 w Polskiej Lidze Siatkówki mecze prowadziło 25 sędziów.
Faza zasadnicza.
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Prawa transmisyjne.
Wyłączne prawa transmisyjne do rozgrywek posiadała Telewizja Polsat. W każdej kolejce w TV4 pokazywany był jeden mecz grany w sobotę o godzinie 14:00, natomiast w wybranych kolejkach także drugi mecz - grany w niedzielę o godzinie 15:00. Trzy mecze fazy play-off transmitowane były w Polsacie Sport.
W sezonie 2003/2004 w TV4 i Polsacie Sport łącznie pokazano 37 spotkań Polskiej Ligi Siatkówki.
Na kanale Polsat Sport nadawany był także magazyn podsumowujący każdą kolejkę Polskiej Ligi Siatkówki - "Punkt, set, mecz".

</doc>
<doc id="768883" url="https://pl.wikipedia.org/wiki?curid=768883" title="Instytut Molekularnej Biologii Komórki i Genetyki im. Maxa Plancka">
Instytut Molekularnej Biologii Komórki i Genetyki im. Maxa Plancka

Instytut Molekularnej Biologii Komórki i Genetyki im. Maxa Plancka (, ; MPI-CBG) – instytut naukowo-badawczy w dziedzinie biologii molekularnej, biochemii, genetyki oraz biologii komórki oraz rozwoju należący do Towarzystwa Maxa Plancka, zlokalizowany w Dreźnie w Niemczech.
MPI-CBG został założony w 1998. Budowa budynku instytutu w Dreźnie, rozpoczęła się na początku 1999 zakończona w 2000. Instytucja stała się w pełni funkcjonalna w lutym 2001, a 27 marca 2002 miało miejsce oficjalne otwarcie, dokonane przez prezesa Towarzystwa Maxa Plancka, Huberta Markla, premiera Saksonii, Kurta Biedenkopfa i kanclerza Niemiec, Gerharda Schrödera.
Obecnie w instytucie działa ponad 25 grup badawczych, wspieranych przez kilkanaście różnych serwisów instytutowych (między innymi placówka oczyszczania białek, sekwencjonowania DNA, mikroskopii świetlnej i elektronowej, spektrometrii masowej, przeciwciał, bioinformatyki, a także myszarium, akwaria oraz biblioteka).
W 2009 roku, w rankingu czasopisma „The Scientist”, MPI-CBG został uznany za najlepsze miejsce studiów postdoktoranckich na świecie, a także zajął pierwsze miejsce w rankingu „Najlepsze Miejsce Pracy – Akademia, 2009”, w kategorii instytutów spoza USA.
Budynek.
Budynek od podstaw był projektowany jako nowoczesna placówka naukowa z pełnym zapleczem. Autorami projektu są dwaj fińscy architekci Mikko Heikkinen i Markku Komonen. Zamierzeniem architektów było stworzenie budynku maksymalnie funkcjonalnego przy dość skromnej i surowej formie.
Budynek jest czteropiętrowy, o łącznej powierzchni użytkowej powyżej 24000 m² (z czego laboratoria ok. 20500m²). Pomalowany jest w charakterystyczne kolory, mające podkreślać jego nowoczesność. Obok budynku głównego mieszczą się też magazyny, dwa niewielkie akademiki (ponad 900 m²) oraz parking. Sam budynek jest zorganizowany w sposób symetryczny. Główne wejście umieszczone jest centralnie i wyposażone jest w zadaszenie w formie żagla. Laboratoria badawcze mieszczą się w obu skrzydłach (północnym i południowym), między którymi znajdują się łączniki oraz sale seminaryjne. Ten wzór powtórzony jest generalnie na wszystkich piętrach poza parterem, którego większą część zajmuje przestronne atrium, kantyna i pomieszczenia administracyjne, biblioteka oraz duża sala wykładowa. W centrum atrium znajdują się (prócz szybów wind) charakterystyczne kręcone schody, swoją formą nawiązujące do podwójnej helisy DNA. Ścianę atrium zdobi wieloczęściowy obraz symbolizujący jedność świata biologicznego, a przedstawiający artystyczną wizję porostu. Obraz ten i kilka podobnych, abstrakcyjno-symbolicznych umieszczonych na piętrach, to jedyne ozdoby wnętrza. Budynek na potrzeby badań naukowych wyposażony jest we wszystkie media, ciąg próżniowy, sieć z wodą dejonizowaną, wewnętrzną sieć komputerową oraz dostępu do Internetu (także bezprzewodowy). Koszt budowy wyniósł w sumie około 55 milionów euro.
Budynek instytutu został zaprezentowany jako wzorowa placówka badawcza w czasopismach "Nature", "The Scientist" oraz "Architectural Records".
Badania.
Badania prowadzone są w zakresie ogólnie pojętej biologii molekularnej, biologii komórki oraz biologii rozwoju, ale także w dziedzinie biofizyki. Głównymi organizmami modelowymi są zwierzęta oraz mikroorganizmy.
W instytucie badane są zagadnienia związane z, między innymi, motorami molekularnymi, rozwojem neuronów, podziałem komórek, tratwami lipidowymi, endocytozą, embriogenezą, regeneracją.
Organizacja.
Instytut jest zarządzany przez pięciu dyrektorów (kierowników grup), obieranych na kadencje. Na czele ponad 25 grup badawczych stoją ich kierownicy, podobnie zarządzane są serwisy instytutowe. Aspektami nienaukowymi zajmuje się bardzo ograniczony pion administracyjny. W instytucie pracuje około 500 osób. Ponad połowa naukowców pochodzi spoza Niemiec (z więcej niż 40 krajów). W instytucie kształci się też około 125 studentów studiów doktoranckich, rekrutowanych z całego świata poprzez specjalny program. Oprócz tego w instytucie pracuje ponad 100 uczestników stypendiów podoktoranckich oraz kilkunastu studentów studiów magisterskich. Horyzontalny sposób organizacji podjednostek sprzyja wzajemnej komunikacji oraz upraszcza administrację.
Sieć naukowa Biopolis.
MPI-CBG jest położony w bliskim sąsiedztwie innych placówek naukowych: Uniwersytetu Technicznego, Uniklinik C.G. Carusa, Medical Theoretical Centre (MTZ), Biotechnological Centre (BIOZ), Max-Planck Institute for Complex Systems. Placówki te dzielą ze sobą zainteresowania badawcze, część infrastruktury oraz wyposażenia. Ta sieć zależności, podtrzymywana dodatkowo przez wspólny międzynarodowy program doktorancki, określana jest mianem Biopolis.

</doc>
<doc id="768888" url="https://pl.wikipedia.org/wiki?curid=768888" title="MPI-CBG">
MPI-CBG



</doc>
<doc id="768889" url="https://pl.wikipedia.org/wiki?curid=768889" title="Osiedle Parkowe (Mrągowo)">
Osiedle Parkowe (Mrągowo)

Osiedle Parkowe - osiedle mieszkaniowe w Mrągowie, położone między ulicami Brzozową (od wschodu) i Rynkową (od północy) oraz linią kolejową (od zachodu). 
Powstało w latach 60 w miejscu dawnego targu bydlęcego. Nazwa osiedla nawiązuje od pobliskiego Parku im. gen. Władysława Sikorskiego. Znajduje się tu urząd pocztowy oraz niewielkie centrum handlowe. Przez osiedle przebiegają linia autobusów komunikacji miejskiej.
Na południe od osiedla znajdowała się fabryka mebli, która upadła w 2007. W jej miejsce pomiędzy 2011 a 2013 wybudowano Centrum Handlowe "Fabryka" mieszczące supermarket i mini galerię handlową.

</doc>
<doc id="768890" url="https://pl.wikipedia.org/wiki?curid=768890" title="MPI CBG">
MPI CBG



</doc>
<doc id="768891" url="https://pl.wikipedia.org/wiki?curid=768891" title="Ewe">
Ewe

Ewe (także: "Ehwe", "Eibe", "Kpere" lub "Adża") – lud afrykański zajmujący tereny na wschód od dolnego biegu Wolty, gdzie graniczy z ludami Akan, po dolny bieg Ueme, gdzie spotykają się z Jorubami (tereny dzisiejszej Ghany, Togo i Beninu). Jest ich około 5,7 mln, porozumiewają się językiem ewe, należącym do grupy języków kwa. Jest to język tonalny. Posiadają także alfabet ewe.
Na obecny teren Ewe przybyli ze wschodu. Ich podstawowym zajęciem jest rolnictwo oraz na zachodzie rybołówstwo. W przeszłości lud ten odznaczał się wojowniczością i czerpał znaczne korzyści z wypraw grabieżczych.
Ewe znają pojęcie Boga Najwyższego, któremu podlega cały panteon bóstw spłodzonych przez mityczną parę Mawu i Lisa. W religii Ewe wielką rolę odgrywa opętanie.

</doc>
<doc id="768899" url="https://pl.wikipedia.org/wiki?curid=768899" title="Synagoga Ajzyka">
Synagoga Ajzyka



</doc>
<doc id="768900" url="https://pl.wikipedia.org/wiki?curid=768900" title="Synagoga Ajzyka w Krakowie">
Synagoga Ajzyka w Krakowie



</doc>
<doc id="768908" url="https://pl.wikipedia.org/wiki?curid=768908" title="Abrahámovce (powiat Bardejów)">
Abrahámovce (powiat Bardejów)

Abrahámovce () – wieś gminna (obec) na Słowacji w kraju preszowskim, powiecie Bardejów. Abrahámovce położone są w historycznym kraju Szarysz na szlaku handlowym z Węgier do Polski. Pierwsze wzmianki o wsi pochodzą z roku 1427.

</doc>
<doc id="768909" url="https://pl.wikipedia.org/wiki?curid=768909" title="Osiedle Metalowców (Mrągowo)">
Osiedle Metalowców (Mrągowo)

Osiedle Metalowców – osiedle w Mrągowie, usytuowane jest na stromym pagórku między ulicą Wojska Polskiego (trasą nr 16), a linią kolejową. 
Kod pocztowy osiedla to 11-709
Nazwa pochodzi od metalowców tj. pracowników nieistniejącej już Fabryki Zespołów Mechanicznych "Bumar-Mrągowo". Między innymi dla nich przeznaczone były powstające tu mieszkania. 
Wybudowane zostało ono w połowie lat 80. na terenie zajmowanym wcześniej przez poligon wojskowy. 
W skład osiedla wchodzi 13 bloków mieszkalnych. W 1997 wybudowany został tu kościół katolicki pod wezwaniem Matki Boskiej Saletyńskiej. Przez osiedle kursują autobusy komunikacji miejskiej. W jego skład wchodzą ulice: Słoneczna, Księżycowa, Krzywa i część ulicy Wojska Polskiego.

</doc>
<doc id="768912" url="https://pl.wikipedia.org/wiki?curid=768912" title="Izaak Jakubowicz">
Izaak Jakubowicz

Izaak Jakubowicz, właściwie Ajzyk Jekeles (zm. 1653 na Kazimierzu) – żydowski bankier, kupiec, przewodniczący kazimierskiej gminy żydowskiej. W 1638 roku ufundował największą i najbogatszą krakowską synagogę, którą później nazwano jego imieniem.
Izaak Jakubowicz został pochowany na cmentarzu Remuh przy ulicy Szerokiej, gdzie do dnia dzisiejszego zachował się jego nagrobek. W pobliżu znajduje się drugi nagrobek poświęcony Izaakowi Jakubowiczowi zbudowany po 1945 r., gdy wydawało się, że oryginalny bezpowrotnie zaginął.

</doc>
<doc id="768913" url="https://pl.wikipedia.org/wiki?curid=768913" title="Droga publiczna">
Droga publiczna

Droga publiczna – oznacza drogę ogólnego użytku publicznego, taką jak droga lokalna, regionalna lub krajowa, droga główna, ekspresowa lub autostrada.
Drogi publiczne w Polsce.
Droga publiczna to w Polsce droga zaliczona do jednej z kategorii dróg na podstawie ustawy z dnia 21 marca 1985 roku o drogach publicznych (), z której może korzystać każdy, zgodnie z jej przeznaczeniem, z ograniczeniami i wyjątkami określonymi w tej ustawie lub innych przepisach szczególnych.
Nie każda droga w Polsce jest zatem drogą publiczną. By się taką stała musi posiadać status drogi publicznej, który uzyskuje poprzez nadanie jej odpowiedniej kategorii.
Według stanu na dzień 31 grudnia 2018 ogólna długość dróg publicznych w Polsce wynosiła 424 563 km, w tym długość dróg publicznych o utwardzonej nawierzchni wynosiła 304 tys. km.
95,4 proc. dróg – 405 160,80 km jest zarządzanych przez jednostki samorządu terytorialnego:
Podział dróg publicznych.
Drogi publiczne ze względu na funkcje w sieci drogowej dzielą się na następujące kategorie: drogi krajowe, drogi wojewódzkie, drogi powiatowe i drogi gminne.
Zarządcy dróg publicznych oraz zarządzający ruchem na nich. Opracowano na podstawie ustawy o drogach publicznych oraz ustawy Prawo o ruchu drogowym (, z późn. zm.).
Drogi publiczne ze względu na stopień dostępności i obsługi przyległego terenu dzielą się na:

</doc>
<doc id="768914" url="https://pl.wikipedia.org/wiki?curid=768914" title="Siły jądrowe">
Siły jądrowe

Siły jądrowe - siły, które wiążą ze sobą protony i neutrony w jądrze atomowym. Są szczególnym przypadkiem oddziaływań silnych.
Ich właściwości:

</doc>
<doc id="768915" url="https://pl.wikipedia.org/wiki?curid=768915" title="Droga niepubliczna">
Droga niepubliczna

Droga niepubliczna, właściwie droga wewnętrzna – droga, droga rowerowa, parking, plac przeznaczony do ruchu pojazdów, niezaliczona do żadnej z kategorii dróg publicznych i niezlokalizowana w pasie drogowym drogi publicznej.
Część dróg wewnętrznych jest ogólnodostępna (np. drogi zlokalizowane na nieruchomościach stanowiących własność gmin, bądź powiatów, którym nie nadano statusu drogi publicznej), a część znajduje się na terenach prywatnych, czy zamkniętych dla ruchu publicznego.
Orzecznictwo sądów wskazuje, że do dróg wewnętrznych zalicza się drogi niezaliczone do kategorii dróg publicznych, w szczególności: drogi na osiedlach mieszkaniowych, drogi dojazdowe do gruntów rolnych i leśnych oraz do obiektów użytkowanych przez przedsiębiorców, place przed dworcami kolejowymi, autobusowymi i portami, pętle autobusowe.
Zasady poruszania się po drogach wewnętrznych określa zarządca drogi (a gdy go nie ma – właściciel terenu, na którym położona jest droga), o ile nie wyznaczono na niej strefy zamieszkania czy strefy ruchu (wtedy stosuje się przepisy ustawy Prawo o ruchu drogowym). Na drodze wewnętrznej obowiązują zasady zawarte w tej ustawie, w zakresie koniecznym do uniknięcia zagrożenia bezpieczeństwa osób lub wynikającym ze znaków lub sygnałów drogowych. Wjeżdżając na drogę publiczną z drogi niepublicznej kierowca jest zobowiązany ustąpić pierwszeństwa innym pojazdom lub uczestnikom ruchu . 

</doc>
<doc id="768916" url="https://pl.wikipedia.org/wiki?curid=768916" title="Ajzyk Jekeles">
Ajzyk Jekeles



</doc>
<doc id="768917" url="https://pl.wikipedia.org/wiki?curid=768917" title="Więzienie Guantanamo">
Więzienie Guantanamo

Więzienie Guantanamo, obóz Guantanamo () – administrowane przez Stany Zjednoczone więzienie znajdujące się na terenie Naval Station Guantanamo Bay – bazy Marynarki Wojennej Stanów Zjednoczonych w Zatoce Guantánamo, na terytorium Kuby dzierżawionym przez Stany Zjednoczone. Leży niedaleko na południe od kubańskiego miasta Guantánamo. Ze względu na swój charakter, a w szczególności na długotrwałe przetrzymywanie więźniów bez wyroku sądowego oraz stosowanie tortur w trakcie przesłuchań, pojawiają się opinie, głównie środowisk obrońców praw człowieka, iż w rzeczywistości więzienie Guantanamo spełnia definicję obozu koncentracyjnego.
Historia.
Baza jest dzierżawiona od 1903 roku, po tym jak w wyniku wojny hiszpańsko-amerykańskiej w 1898 roku Stany Zjednoczone przejęły kontrolę nad Kubą od Hiszpanii. Dzierżawa została odnowiona w 1934 roku na termin nieokreślony, z zasadą, że może być zakończona tylko za zgodą obu stron lub z inicjatywy USA. Przed śmiercią Fidel Castro uważał bazę za teren okupowany i nie przyjmował opłat za dzierżawę. W styczniu 2009 roku po raz kolejny zażądał, by USA zwróciły Kubie teren, który zajmuje ich baza morska, twierdząc, iż utrzymując bazę wojskową na Kubie wbrew woli narodu kubańskiego, USA naruszają podstawowe zasady prawa międzynarodowego.
Po atakach z 11 września 2001 roku baza stała się dla USA narzędziem do walki z terroryzmem. W listopadzie 2001 prezydent George W. Bush wydał wojskowy rozkaz w sprawie "zatrzymywania, traktowania i sądzenia" osób niebędących obywatelami USA w wojnie z terroryzmem. Od tego momentu Pentagon mógł przetrzymywać obywateli innych krajów przez dowolny czas, w dowolnych miejscach, bez stawiania zarzutów. Dodatkowo podejrzani o terroryzm nie mogli ubiegać się o proces przed niezawisłym, bezstronnym sądem – podlegali jurysdykcji komisji wojskowych ustanowionych tym rozkazem. Ograniczono im również możliwość składania skarg przeciwko zatrzymaniu – uznano iż skargi te nie podlegają jurysdykcji sądów federalnych.
11 stycznia 2002 do Guantanamo przybyli pierwsi więźniowie przeniesieni z Afganistanu. Zostali osadzeni w celach z siatki drucianej w obecnie już zamkniętym obszarze zwanym Camp X-Ray. Wkrótce po tym prezydent Bush podpisał kolejny dokument, stanowiący iż więźniowie z Guantanamo nie mają statusu jeńców wojennych, jak również nie obejmuje ich Art.3 Konwencji Genewskich, zakazujący stosowania tortur, poniżającego, upokarzającego traktowania i gwarantujący im prawo do uczciwego procesu. Dokument, jako że nie przyznawał więźniom statusu jeńca wojennego, nazwał ich „wrogimi bojownikami”. Żaden z przepisów prawa międzynarodowego nie zawiera tego pojęcia.
Osoby przetrzymywane w Guantanamo poddawane są łamiącym przepisy prawa międzynarodowego technikom przesłuchań. Są m.in. obnażani, ośmieszani (również w aspekcie seksualnym), zastraszani, izolowani, szczuci psami, ustawiani na wiele godzin w niewygodnych pozycjach, czy przetrzymywani w pomieszczeniach ze skrajnie niską temperaturą. Sekretarz obrony Donald Rumsfeld oficjalnie zatwierdził stosowane techniki jako zgodne z prawem w kwietniu 2003. Dopiero w grudniu 2005 prezydent Bush podpisał Ustawę o Traktowaniu Zatrzymanych, która zabrania okrutnego, nieludzkiego i poniżającego traktowania więźniów, ale jednocześnie ogranicza ich prawo do sądowej kontroli legalności zatrzymania i warunków uwięzienia. Pomimo tego zapewnienia, z bazy nadal wydostają się na świat informacje o niezaniechaniu okrutnych praktyk.
W czerwcu 2006 Sąd Najwyższy USA wydał wyrok stwierdzający, iż komisje wojskowe ustanowione Rozkazem Wojskowym z 2001 roku są sprzeczne z prawem USA i prawem międzynarodowym oraz zmienił postanowienie prezydenta z 2002 roku stwierdzając, że Art.3 Konwencji Genewskich ma zastosowanie wobec więźniów Guantanamo. W odpowiedzi na wyrok prezydent Bush podpisał ustawę o komisjach wojskowych (). Ustawa ta pozbawia amerykańskie sądy prawa do rozpatrywania wniosków w sprawach legalności zatrzymania osób niebędących obywatelami USA przetrzymywanych jako „wrodzy bojownicy”.
O tym, kto zostanie uznany za „wrogiego bojownika”, decyduje Trybunał ds. Weryfikacji Statusu Bojowników, składający się z trzech oficerów USA. Od sierpnia 2004 do marca 2005 status ten nadano 520 z 558 przesłuchiwanych osób. Więźniowie nie mogli kontaktować się z prawnikami, dopuszczano dowody z wymuszonych zeznań.
Od pierwszych transferów do Guantanamo w styczniu 2002 w bazie było przetrzymywanych 779 osób z ponad 40 krajów – najwięcej z Arabii Saudyjskiej i Jemenu, w tym 17 nieletnich. W 2009 przebywało tam około 250 osób. Pozostali zostali zwolnieni. Nikomu nie postawiono jakichkolwiek zarzutów. W 2013 w więzieniu przetrzymywano 86 osób, chociaż od 2009 byli wytypowani do uwolnienia. Według analizy Seton Hall University na danych 517 więźniów w 2006, 55% z nich nie przejawiało agresywnego zachowania względem USA, a zaledwie 8% z nich miało powiązania z terrorystyczną Al-Ka’idą. Uwolnieni często uskarżali się, że w bazie byli poddawani torturom lub maltretowani w inny sposób. Wśród sposobów torturowania i poniżania zatrzymanych było bicie, długotrwałe trzymanie w izolacji, deprywacja sensoryczna, pozbawianie snu lub światła, długotrwałe przesłuchiwanie, szczucie psami, zmuszanie do długotrwałego przebywania w niewygodnych pozycjach, przeszkadzanie w modlitwie i znieważanie przedmiotów religijnych, jak Koran. Stosowanie tortur potwierdził także raport FBI. Częste są wypadki samookaleczeń i próby samobójcze wśród więźniów – trzy z nich, w czerwcu 2006, były skuteczne.
Sytuacja w Guantanamo stała się powodem licznych protestów światowych organizacji zajmujących się ochroną praw człowieka. Zamknięcia Guantánamo domagali się między innymi: Bill Clinton, Jimmy Carter, byli sekretarze ONZ Kofi Annan i Ban Ki-moon, prezydent Rosji Władimir Putin, kanclerz Angela Merkel, a także Parlament Europejski, Rada Europy i Komitet Przeciwko Torturom ONZ. Również Międzynarodowy Czerwony Krzyż, który wizytuje miejsce zatrzymania, publicznie skrytykował sytuację prawną, w jakiej znajdują się zatrzymani. W protestach uczestniczą także byli więźniowie Guantanamo, którzy po uwięzieniu okazali się nie mieć żadnych związków z terroryzmem. Większość została wydana Amerykanom przez afgański Sojusz Północny lub Pakistan, za pieniądze lub w wyniku sąsiedzkich waśni. W Guantanamo nadal więzi się kilku nieletnich – najmłodszy miał 13 lat w momencie przybycia do bazy.
22 stycznia 2009 prezydent USA Barack Obama nakazał zamknięcie więzienia w Guantanamo w ciągu jednego roku, jednak tego nie dokonano.
W styczniu 2012 w więzieniu było 171 zatrzymanych. 6 lutego 2013 w więzieniu rozpoczął się strajk głodowy, 27 kwietnia w strajku brało udział oficjalnie 100 ze 166 osadzonych, część z nich była karmiona przymusowo.
W 2021 roku na terenie więzienia przebywa około 40 więźniów.

</doc>
<doc id="768918" url="https://pl.wikipedia.org/wiki?curid=768918" title="Perforator (imprezy na orientację)">
Perforator (imprezy na orientację)

Perforator – urządzenie w marszach i biegach na orientację do potwierdzania na karcie startowej pobytu w punkcie kontrolnym. Kartę startową wkłada się do perforatora i zostawia się na wybranym polu odcisk perforatora. Perforator przebija kartę, pozostawiając na niej charakterystyczny wzór swoich szpilek.
Zarówno w marszach, jak i biegach na orientację perforatory spotykane są coraz rzadziej. Obecnie w biegu na orientację rolę perforatora coraz częściej zastępuje system elektroniczny. W Polsce najbardziej popularny systemem jest "SPORT ident", którego używa się na wszystkich ogólnokrajowych i międzynarodowych zawodach.

</doc>
<doc id="768923" url="https://pl.wikipedia.org/wiki?curid=768923" title="Andrejová">
Andrejová

Andrejová (węg. "Szorocsány", niem. "Endersau, Andreschowetz") – wieś na Słowacji w kraju preszowskim, powiecie Bardejów. Andrejová położona jest w historycznym kraju Szarysz na szlaku handlowym z Węgier do Polski. Pierwsze wzmianki o wsi pochodzą z roku 1355, kiedy nazywała się "Andras Vagasa". Według spisu ludności z 2011 roku Andrejová liczyła 362 mieszkańców, z czego 339 osób to Słowacy.

</doc>
<doc id="768925" url="https://pl.wikipedia.org/wiki?curid=768925" title="Indianapolis Motor Speedway">
Indianapolis Motor Speedway

Indianapolis Motor Speedway – tor wyścigowy znajdujący się w Speedway (enklawa na przedmieściach Indianapolis) w amerykańskim stanie Indiana. Odbywają się tu wyścigi Indianapolis 500, NASCAR i MotoGP. Na trybunach może zasiąść 257 tysięcy widzów. Doliczając do tego liczbę miejsc wewnątrz toru na Indianapolis Motor Speedway zmagania może oglądać blisko 400 tysięcy widzów. Czyni go to, poza Circus Maximus, najbardziej pojemnym obiektem sportowym w historii. Początkowo tor w całości był pokryty cegłą (stąd nieoficjalna nazwa toru "Brickyard"). Obecnie z cegły wykonana jest jedynie linia start-meta, co ma przypominać o bogatej i długiej historii toru.
Pierwsze wyścigi na torze odbyły się 14 sierpnia 1909. 30 maja 1911 odbył się pierwszy z wyścigów samochodowych na dystansie 500 mil, znanych jako Indianapolis 500. W latach 1950-1960 wyścig ten był jedną z rund cyklu Mistrzostw Świata Formuły 1. Obecnie jest on jednym z najważniejszych sportowych wydarzeń w USA. W 1994 zainaugurowano wyścig serii NASCAR – Brickyard 400, który od razu stał się – obok wyścigu Daytona 500 – najważniejszym w corocznych mistrzostwach. W 2000 ponownie na tor zawitała Formuła 1, tym razem był to wyścig na specjalnie zbudowanej pętli, poprowadzonej w dużej części wewnątrz owalnego toru. Formuła 1 gościła na Indianapolis Motor Speedway do 2007, natomiast w 2008 zadebiutowały tu wyścigi motocyklowe serii MotoGP (na nieco zmodyfikowanej pętli drogowej).

</doc>
<doc id="768927" url="https://pl.wikipedia.org/wiki?curid=768927" title="Ludvík Svoboda">
Ludvík Svoboda

Ludvík Svoboda (ur. 25 listopada 1895 w Hroznatinie, zm. 20 września 1979 w Pradze) – czechosłowacki wojskowy w stopniu generała armii, działacz komunistyczny i polityk. W latach 1944–1945 dowódca I Czechosłowackiego Korpusu Armijnego walczącego na froncie wschodnim II wojny światowej. Minister obrony narodowej Czechosłowacji w latach 1945–1950, wieloletni członek Komitetu Centralnego Komunistycznej Partii Czechosłowacji, wicepremier Czechosłowacji w latach 1950–1951. Prezydent Czechosłowackiej Republiki Socjalistycznej w latach 1968–1975. Trzykrotny Bohater Czechosłowackiej Republiki Socjalistycznej (1965, 1970, 1975), Narodowy Bohater Jugosławii (1946) i Bohater Związku Radzieckiego (1965).
Życiorys.
Młodość i I wojna światowa.
Urodził się w chłopskiej rodzinie we wsi Hroznatin jako syn Jana (1862–1896) i Františky (ur. 1868). W 1915 ukończył studia w Wyższej Szkole Rolniczej. W czerwcu 1915 został powołany do służby w Armii Austro-Węgierskiej. Wysłano go na front wschodni. 18 września tego samego roku w okolicach Tarnopola dostał się do niewoli rosyjskiej. Przebywał w obozie jenieckim w Darnicy, niedaleko Kijowa.
5 sierpnia 1916 zgłosił się do służby w Korpusie Czechosłowackim, walczącym u boku wojsk rosyjskich przeciwko siłom państw centralnych. W szeregach tej formacji wziął udział także w rosyjskiej wojnie domowej po stronie Białych. Walczył w bitwach pod Zborowem i Bachmaczem oraz w starciach o obronę Kolei Transsyberyjskiej przed Armią Czerwoną. 6 lutego 1919 mianowany kapitanem. W 1920 w tej randze przybył do Czechosłowacji.
Dwudziestolecie międzywojenne.
Po powrocie do kraju został zdemobilizowany i zajął się prowadzeniem rodzinnego gospodarstwa rolnego. W 1921 rozpoczął służbę w Wojsku Czechosłowackim. Został przydzielony do 36. pułku w stopniu kapitana. W 1923 zawarł związek małżeński, z którego miał syna i córkę. Jego syn Miroslav (ur. 1924) został w 1942 zamordowany przez Niemców.
Podczas swojej służby ukończył szereg kursów podnoszących kwalifikacje. Zdał egzamin z języka i literatury węgierskiej na Uniwersytecie Komeńskiego w Bratysławie. W latach 1931–1934 był wykładowcą w Akademii Wojskowej w Hranicach. W 1934 został awansowany do stopnia podpułkownika i otrzymał przeniesienie do 3. pułku w Kromieryżu. Był dowódcą batalionu i szkolił oficerów rezerwy.
Po rozpoczęciu okupacji Czech przez Niemców i powołaniu marionetkowego Protektoratu Czech i Moraw na krótko zaangażował się w działalność konspiracyjnej organizacji Obrona Narodu. Jako zagrożony aresztowaniem Gestapo w czerwcu 1939 nielegalnie przedostał się do Polski. Został mianowany zastępcą dowódcy Legionu Czechów i Słowaków, utworzonego z żołnierzy czeskich i słowackich, walczącego przeciw Niemcom podczas kampanii wrześniowej.
II wojna światowa.
Po klęsce wrześniowej znalazł się w Związku Radzieckim, gdzie został internowany. Od 1942 był organizatorem i dowódcą jednostek czechosłowackich formowanych w ZSRR, walczących na froncie wschodnim u boku Armii Czerwonej przeciwko Niemcom. Został dowódcą, kolejno: 1. Czechosłowackiego samodzielnego batalionu polowego, 1. Czechosłowackiej Samodzielnej Brygady oraz od września 1944 I Czechosłowackiego Korpusu Armijnego. W grudniu 1943 Svoboda został awansowany przez emigracyjnego prezydenta Czechosłowacji Edvarda Beneša do stopnia generała brygady.
Jesienią 1944 dowodził oddziałami czechosłowackimi podczas ofensywy dukielskiej. Następnie walczył na Słowacji i na Morawach.
Okres powojenny.
W maju 1945 otrzymał awans na generała dywizji, a w sierpniu generała armii. Od 4 kwietnia 1945 był ministrem obrony narodowej Czechosłowacji.
Od października 1948 był członkiem Komunistycznej Partii Czechosłowacji, w latach 1948–1949 i od 1968 do 1976 członek Komitetu Centralnego tej partii. W latach 1950–1951 pełnił funkcję przewodniczącego Państwowej Komisji Kultury Fizycznej i Sportu oraz wicepremier.
8 września 1951 został pod fałszywymi zarzutami usunięty ze wszystkich stanowisk i zwolniony z wojska. Pracował w spółdzielni rolniczej. W listopadzie 1952 został na krótko aresztowany pod zarzutem przygotowywania zamachu stanu. W 1954, głównie z inicjatywy Nikity Chruszczowa, został zrehabilitowany. Powrócił do służby wojskowej i otrzymał stanowisko rektora Akademii Wojskowej im. Klementa Gottwalda, które sprawował w latach 1954–1958. Następnie przebywał na emeryturze. Od 1948 do 1968 zasiadał w czechosłowackim parlamencie. Był wiceprzewodniczącym Związku Bojowników Antyfaszystowskich i Związku Przyjaźni Czechosłowacko-Radzieckiej. Pracował nad wspomnieniami w Wojskowym Instytucie Historycznym. Tam właśnie wydał swoje wspomnienia pt. "Z Buzułuku do Pragi" (w Polsce książka ukazała się nakładem Wydawnictwa MON). Poświęcił się też interwencjom na rzecz rehabilitacji niesprawiedliwie prześladowanych żołnierzy.
30 marca 1968 objął urząd prezydenta Czechosłowacji w miejsce skompromitowanego Antonína Novotnego. Stało się to na wniosek I sekretarza KPCz Alexandra Dubčeka. Jako prezydent nie miał wielkiego wpływu na politykę, jednak popierał program reform liberalizujących ustrój kraju, opowiadał się też za rehabilitacją osób niesłusznie skazanych w latach 50., zwłaszcza bojowników ruchu oporu podczas okupacji niemieckiej.
22 marca 1973 ponownie został wybrany na urząd prezydenta. Nasilały się jednak problemy zdrowotne generała. W maju 1975 został usunięty ze stanowiska dzięki noweli konstytucyjnej, pozwalającej obrać nowego prezydenta w przypadku niemożności wypełniania funkcji przez dotychczasowego. Zastąpił go wtedy Gustáv Husák.
Pochówek.
Pochowany został z wojskowymi i państwowymi honorami, w otoczeniu tysięcy ludzi, którzy przyszli go pożegnać jako bohatera narodowego. Urna z jego prochami została umieszczona w Narodowym Miejscu Pamięci na Žižkovie w Pradze. W 1993 jego szczątki przeniesiono i umieszczono w grobowcu rodzinnym w Kromieryżu.

</doc>
<doc id="768928" url="https://pl.wikipedia.org/wiki?curid=768928" title="Ludwik Svoboda">
Ludwik Svoboda



</doc>
<doc id="768929" url="https://pl.wikipedia.org/wiki?curid=768929" title="Ludvik Svoboda">
Ludvik Svoboda



</doc>
<doc id="768930" url="https://pl.wikipedia.org/wiki?curid=768930" title="Ludwik Swoboda">
Ludwik Swoboda



</doc>
<doc id="768931" url="https://pl.wikipedia.org/wiki?curid=768931" title="Bartošovce">
Bartošovce

Bartošovce () – wieś gminna (obec) na Słowacji w kraju preszowskim, powiecie Bardejów. Położona jest w historycznym kraju Szarysz na szlaku handlowym z Węgier do Polski. Pierwsze pisemne wzmianki o wsi pochodzą z roku 1408 oraz 1427, kiedy to nazywała się "Bárthusfalus". Według spisu ludności z 2011 roku Bartošovce liczyły 724 mieszkańców, z czego 699 (96,5%) to Słowacy.

</doc>
<doc id="768933" url="https://pl.wikipedia.org/wiki?curid=768933" title="Kuc New Forest">
Kuc New Forest

Kuc New Forest (New Forest pony) jest jedną z najliczniejszych rodzimych brytyjskich ras, a przy tym najchętniej kupowaną ze względu na wszechstronność. Najlepsze z nowoczesnych "foresterów" pochodzą zazwyczaj z hodowli stadnej, chociaż wciąż jeszcze utrzymuje się stada żyjące w stanie półdzikim. Wysokość w kłębie około 142 cm.
Najczęściej spotykany jest w Wielkiej Brytanii i Holandii, jednak rasa jest rozpowszechniona na całym świecie.
Pokrój.
Charakteryzuje się skośnie ustawioną łopatką i wydajną, niską akcją, szczególnie widoczną w galopie. Nie został określony jego minimalny wzrost, jednak na ogół ma co najmniej 122cm w kłębie. Osiąga maksymalnie 148cm. Może mieć każdą maść, z wyłączeniem srokatej i cremello. Rybie oczy nie są akceptowane, a maść palomino jest dopuszczana tylko u klaczy i wałachów. Nie akceptuje się białych znaczeń w miejscach innych, niż na głowie i dolnych kończynach. Utrata, lub brak pigmentu we włosach, lub grzywie i ogonie są uznawane za wadę, chyba że powstały w wyniku urazu skóry. 
Istnieją dwie sekcje kucy, które dzielą je przez wzgląd na wzrost. Sekcja A to kuce do 138cm. Kuce do 148cm w kłębie to sekcja B.
Charakter i użytkowanie.
Jest to znakomity kuc wierzchowy o dużym potencjale i swobodnym ruchu. Jest łatwy w utrzymaniu, łagodny i przyjacielski. Bardzo odporny. Wykorzystywany we wszystkich dyscyplinach jeździeckich, także w polo. Łatwy w szkoleniu.
Historia.
Powstanie rasy datuje się na 1016 rok. Rasa powstała w News Forest w hrabstwie Hampshire i ma wspólnych przodków z kucami exmoor i dartmoor. W połowie XVII wieku rasę uszlachetniono ogierem pełnej krwi Markse - potomka jednego z najsłynniejszych koni wyścigowych wszech czasów o imieniu Eclipse, a sto lat później ogierem czystej krwi Zorah. W ten sposób pozbawiono pierwotną rasę wytrzymałości i wiele delikatnych osobników wyginęło w dzikich okolicach. Od 1899 r. prowadzono pierwszą księgę hodowlaną, New Forest Stud Book, której celem było ujednolicenie rasy. W 1891 roku hippolog, lord Artur Cecil. założył stowarzyszenie, którego celem było dalsze doskonalenie rasy. Artur Cecil krzyżował ogiery welsh, dartmoor, fell, polo, szkockie rhum oraz highland z klaczami new forest. Takie połączenie różnorodnych genów wpłynęło na niejednorodny wygląd rasy. Pomimo tak znacznego zmieszania krwi new forest pony jest typową rasą swojego środowiska. Od 1910 roku Burley and District New Forest Pony Breeding &amp; Cattle Society rejestrowało kuce w księdze stadnej i prowadzi ją do dziś. W 1930 r. zabroniono wprowadzania do hodowli obcej krwi.

</doc>
<doc id="768937" url="https://pl.wikipedia.org/wiki?curid=768937" title="Syllabus Errorum">
Syllabus Errorum

Syllabus Errorum (z łac. "spis błędów") – dokument wydany przez papieża Piusa IX w 1864 roku jako dodatek do encykliki "Quanta cura".
W dokumencie tym zostały potępione między innymi idee wolności religijnej oraz rozdziału państwa od Kościoła. Potępiono także socjalizm, tajne stowarzyszenia, towarzystwa biblijne i liberalne towarzystwa duchownych.
W ogłoszonym 8 grudnia 1864 Syllabusie papież mówił o głównych błędach nowoczesnego świata. Syllabus potępił relatywizm – zarówno w wymiarze moralnym, jak i kulturowym. Innymi ideologiami wymienionymi w Syllabusie jako błędne były: socjalizm, jak również indywidualistyczny liberalizm. Papież potępił także zasadę neutralności religijnej państw, uznając ją za przyczynek do ich laicyzacji. Dokument był też krytyczny wobec: sekularyzmu, materializmu, demokracji i wolności słowa. Papież uważał bowiem że jest to burzenie porządku ustanowionego przez Boga.
"Syllabus "wraz z encykliką "Quanta cura" wydany został po raz pierwszy w języku polskim w latach dziewięćdziesiątych XX wieku.

</doc>
<doc id="768941" url="https://pl.wikipedia.org/wiki?curid=768941" title="Starodruki">
Starodruki



</doc>
<doc id="768943" url="https://pl.wikipedia.org/wiki?curid=768943" title="Serena Ortolani">
Serena Ortolani

Serena Ortolani (ur. 7 stycznia 1987 w Rawennie) – włoska siatkarka, reprezentantka kraju. Występuje na pozycji atakującej. 
Życie prywatne.
Jest związana z włoskim trenerem Davide Mazzantim. W październiku 2012 zdecydowała się przerwać karierę sportową ze względu na ciążę. W lipcu 2013 siatkarka urodziła córkę, której nadano imię Gaia.
Sukcesy klubowe.
Superpuchar Włoch:
Liga Mistrzyń:
Mistrzostwo Włoch:
Puchar Włoch:
Klubowe Mistrzostwa Świata:
Puchar Challenge:
Sukcesy reprezentacyjne.
Mistrzostwa Europy Kadetek:
Mistrzostwa Świata Kadetek:
Mistrzostwa Europy Juniorek:
World Grand Prix:
Mistrzostwa Europy:
Puchar Świata:
Volley Masters Montreux:
Letnia Uniwersjada:
Puchar Wielkich Mistrzyń:
Puchar Piemontu:
Mistrzostwa Świata:

</doc>
<doc id="768949" url="https://pl.wikipedia.org/wiki?curid=768949" title="Becherov">
Becherov

Becherov (, "Becheriw") – wieś gminna (obec) na Słowacji w kraju preszowskim, powiecie Bardejów.
Becherov położony jest w historycznym kraju Szarysz na szlaku handlowym z Węgier do Polski, przy granicy z Polską. Pierwsze wzmianki o wsi pochodzą z roku 1414, kiedy zapisano jej nazwę w formie "Kwbeher".
Według spisu ludności z 2011 roku Becherov liczył 279 mieszkańców, z czego 101 osób (36%) to Słowacy, 117 (41,9%) Rusini, 33 (11,8%) Romowie, a 14 (5,0%) Ukraińcy.
Na terenie wsi znajduje się rezerwat przyrody Becherovská tisina, chroniący największe skupisko cisów na terenie słowackiego fliszu karpackiego.
Transport.
W miejscowości od 1994 r. do 21 grudnia 2007 r. funkcjonowało drogowe przejście graniczne z Polską.

</doc>
<doc id="768952" url="https://pl.wikipedia.org/wiki?curid=768952" title="Angelina Hübner-Grün">
Angelina Hübner-Grün

Angelina Hübner-Grün, z d. Grün (ur. 2 grudnia 1979 w Duszanbe) – niemiecka siatkarka, grająca na pozycji atakującej. Od sezonu 2014/2015 występuje w SG Marmagen-Nettersheim.
Życie prywatne.
Jej mężem jest były niemiecki siatkarz Stefan Hübner. W 2014 parze urodził się syn Jakob.
Kariera.
Wychowanka VC Borbeck. W kadrze narodowej zadebiutowała w 1997 roku. W sezonie 2009/2010 zajmowała się siatkówką plażową, jej partnerką była Rieke Brink-Abeler. W 2011 postanowiła wrócić do siatkówki halowej i została włączona do szerokiego składu reprezentacji Niemiec, przygotowującej się do Mistrzostw Europy. Podczas tego czempionatu została wicemistrzynią Europy, odnosząc największy sukces w swojej karierze reprezentacyjnej. Na zakończenie turnieju została wybrana najlepiej przyjmującą siatkarką.
Sezonu 2011/12 rozpoczęła w Bundeslidze, w drużynie Alemanii Aachen, ale w połowie sezonu przeniosła się do Dinama Moskwa. Od sezonu 2012/13 występowała Azerbejdżanie, w drużynie Rabita Baku.
Sukcesy klubowe.
Puchar Niemiec:
Mistrzostwo Niemiec:
Puchar Włoch:
Puchar CEV:
Superpuchar Włoch:
Mistrzostwo Włoch:
Liga Mistrzyń:
Mistrzostwo Turcji:
Puchar Rosji:
Mistrzostwo Rosji:
Klubowe Mistrzostwa Świata:
Mistrzostwo Azerbejdżanu:
Sukcesy reprezentacyjne.
Grand Prix:
Mistrzostwa Europy:

</doc>
<doc id="768956" url="https://pl.wikipedia.org/wiki?curid=768956" title="Beloveža">
Beloveža

Beloveža () – wieś gminna (obec) na Słowacji w kraju preszowskim, powiecie Bardejów. Beloveža położona jest w historycznym kraju Szarysz na szlaku handlowym z Węgier do Polski. Pierwsze wzmianki o wsi pochodzą z roku 1355. Według spisu ludności z 2011 roku Beloveža liczyła 829 mieszkańców, w tym 614 Słowaków, 198 Rusinów.
We wsi znajduje się kościół katolicki pw. św. Michała Archanioła z roku 1778.

</doc>
<doc id="768957" url="https://pl.wikipedia.org/wiki?curid=768957" title="I liga argentyńska w piłce nożnej (1947)">
I liga argentyńska w piłce nożnej (1947)

Mistrzem Argentyny w roku 1947 został klub River Plate, a wicemistrzem Argentyny klub Boca Juniors.
Do drugiej ligi spadł ostatni w tabeli klub Atlanta Buenos Aires. Na jego miejsce awansował z drugiej ligi klub Gimnasia y Esgrima La Plata.

</doc>
<doc id="768960" url="https://pl.wikipedia.org/wiki?curid=768960" title="Bogliarka">
Bogliarka

Bogliarka () – wieś gminna (obec) na Słowacji w kraju preszowskim, powiecie Bardejów. Bogliarka położona jest w historycznym kraju Szarysz na szlaku handlowym z Węgier do Polski. Pierwsze wzmianki o wsi pochodzą z roku 1454.
Według spisu ludności z 2011 roku Bogliarka liczyła 136 mieszkańców, w tym 112 Słowaków, 14 Rusinów.

</doc>
<doc id="768961" url="https://pl.wikipedia.org/wiki?curid=768961" title="Nigeria Premier League">
Nigeria Premier League

Nigerian Premier League ("Globacom Premier League") to najwyższa klasa rozgrywkowa klubów piłki nożnej w Nigerii. Rozgrywki ligi toczą się od 1972 roku pod patronatem Nigeryjskiego Związku Piłki Nożnej. Obecna forma rozgrywek istnieje od 2004 roku. Sponsorem ligi od 2007 roku jest Globacom, nigeryjska firma telekomunikacyjna (jej nazwa widnieje także w oficjalnej nazwie ligi). Drugą ligą nigeryjską jest Nigeria National League.
Uczestnicy w sezonie 2021/22.
/*"po nazwie klubu widnieje miasto, z którego pochodzi"
Przyszłe zmiany.
Po rozgrywkach ligowych w 2006 liga miała zmienić tok rozgrywek na ten znany z europejskich lig, tzn. początek ligi około sierpnia, a koniec około maja. Projekt ten na razie nie został zatwierdzony przez Kongres NPL, ale wszedł on w życie dopiero po sezonie 2007.

</doc>
<doc id="768962" url="https://pl.wikipedia.org/wiki?curid=768962" title="Nigerian Premier League">
Nigerian Premier League



</doc>
<doc id="768963" url="https://pl.wikipedia.org/wiki?curid=768963" title="Premier League (NGA)">
Premier League (NGA)



</doc>
<doc id="768965" url="https://pl.wikipedia.org/wiki?curid=768965" title="Stare Dzwony">
Stare Dzwony

Stare Dzwony – jeden z najstarszych polskich zespołów szantowych. 
Grupę można określić jako jeden z filarów polskiej sceny szantowej. Laureaci Grand Prix na Festiwalu „Shanties” w Krakowie w 1983 i 1993 roku. W 2003 roku otrzymali nagrodę specjalną Tygodnika Wybrzeże, honorującą wieloletnią popularyzację żeglarstwa w Polsce.
Dyskografia.
Opracowano na podstawie materiału źródłowego.

</doc>
<doc id="768968" url="https://pl.wikipedia.org/wiki?curid=768968" title="Brezov">
Brezov

Brezov () – wieś gminna (obec) na Słowacji w kraju preszowskim, powiecie Bardejów. Brezov położony jest w historycznym kraju Szarysz na szlaku handlowym z Węgier do Polski. Pierwsze wzmianki o wsi pochodzą z roku 1335.

</doc>
<doc id="768970" url="https://pl.wikipedia.org/wiki?curid=768970" title="Granica K-T">
Granica K-T

Granica K-T (granica kreda-trzeciorzęd, zwana potocznie "twardym dnem"; poprawniej: granica kreda-paleogen, K-Pg) – warstwa rozgraniczająca osady kredy od paleogenu, odznaczająca się skokowym spadkiem bioróżnorodności i anomalną zawartością irydu. Jest ona śladem wielkiego wymierania, które zakończyło erę mezozoiczną, ok. 66 milionów lat temu.
Powyżej warstwy K-T nie są znajdowane skamieniałości zwierząt dominujących w mezozoiku, w tym: nieptasich dinozaurów, pterozaurów, gadów morskich oprócz żółwi, oraz amonitów (z nielicznymi wyjątkami na początku paleocenu).
Pochodzenie.
Wzbogacenie tej warstwy w iryd, pierwiastek rzadko występujący na Ziemi, a często w obiektach kosmicznych, jest silnym argumentem przemawiającym za tym, że jedną z głównych przyczyn wymierania była katastrofa kosmiczna. Znane jest kilka kraterów meteorytowych, które powstały w tym czasie (z lepiej lub gorzej wyznaczoną dokładnością), z których krater Chicxulub na Jukatanie jest drugim co do wielkości potwierdzonym kraterem uderzeniowym na Ziemi. Uderzenie meteorytu wyzwoliło energię 180 bilionów ton trotylu i wzbiło w powietrze do 400 bilionów ton skał.

</doc>
<doc id="768974" url="https://pl.wikipedia.org/wiki?curid=768974" title="Brezovka">
Brezovka

Brezovka () – wieś gminna (obec) na Słowacji w kraju preszowskim, powiecie Bardejów. Brezovka położona jest w historycznym kraju Szarysz na szlaku handlowym z Węgier do Polski. Pierwsze wzmianki o wsi pochodzą z roku 1572.

</doc>
<doc id="768978" url="https://pl.wikipedia.org/wiki?curid=768978" title="Dobra podrzędne">
Dobra podrzędne

Dobra podrzędne – w ekonomii wszystkie dobra, na które popyt rośnie pod wpływem spadku dochodów nabywców. Są to zatem zwykle dobra gorsze jakościowo, tańsze substytuty. Dobra podrzędne zwane są też "dobrami bezwzględnie poślednimi" oraz "dobrami niższego rzędu". Przykładem dobra niższego rzędu może być np. używana, niskogatunkowa odzież.
Jeżeli zaś dochód nabywców rośnie (ceteris paribus), wówczas popyt spada. 
Szczególnym przypadkiem dóbr podrzędnych są dobra Giffena.

</doc>
<doc id="768982" url="https://pl.wikipedia.org/wiki?curid=768982" title="Kuc hackney">
Kuc hackney

Hackney (Hackney Pony) – kuc dzielący księgę stadną z większym koniem tej samej rasy, W dużym stopniu ma też z nim wspólnych przodków - kłusaki z Norfolk i Yorkshire (z XVIII i XIX wieku). Nie jest to rasa zwykłych małych koni, lecz prawdziwych kuców z typowym dla nich charakterem. Dzięki ciekawemu i bardzo charakterystycznemu sposobowi ruchu rasę tę można obecnie często spotkać na różnego rodzaju pokazach. Wysokość w kłębie 122-140 cm.
Hodowla.
Rasa Hackney jest dziełem hodowcy Christophera Wilsona z Kirkby Lonsdale w Kumbrii. Około roku 1880 stworzył on wyróżniający się typ kuca, oparty na miejscowych kucach fell przekrzyżowanych rasą welsh. Czołowym ogierem Wilsona był Sir George, rasy yorkshire trotter, mający w rodowodzie (poprzez słynnego Norfolk Phenomenon) pierwszego liczącego się konia wyścigowego Flying Childers. Żeński przychówek Sir George'a był kojarzony wstecznie z ojcami w celu wytworzenia kuców o atrakcyjnym ruchu w zaprzęgu. Ich wzrost limitowało zimowanie w chowie bezstajennym, co nadało im wytrzymałość i wytrwałość.
Został wykorzystany w tworzeniu kuców szetlandzkich.
Cechy charakterystyczne.
Hackney, użytkowany zaprzęgowo, charakteryzuje się wrodzonym ruchem z wysokim wyrzutem nóg. Jest odważny i wytrzymały. Wrodzoną elegancję widać przede wszystkim w zarysie głowy, a także delikatnej i jedwabistej sierści. Ma również niezbyt długi grzbiet.

</doc>
<doc id="768988" url="https://pl.wikipedia.org/wiki?curid=768988" title="Gal Alberman">
Gal Alberman

Gal Alberman (; ur. 17 kwietnia 1983 w Petach Tikwie) – izraelski piłkarz grający na pozycji pomocnika, reprezentant kraju.
Kariera klubowa.
Jest wychowankiem Maccabi Petach Tikwa. W barwach pierwszego zespołu tego klubu grał w latach 2000–2005. Od 1 lipca 2005 do 1 stycznia 2006 był piłkarzem hiszpańskiego CD Tenerife, po czym odszedł do Beitaru Jerozolima. W 2008 roku został wybrany najlepszym piłkarzem roku w Izraelu. 1 lipca 2008 został zawodnikiem niemieckiej Borussii Mönchengladbach. W Bundeslidze zadebiutował 17 sierpnia 2008 w przegranym 1:3 meczu z VfB Stuttgart. Grał w nim do 79. minuty, po czym został zmieniony przez Sebastiana Svärda. 1 lipca 2010 odszedł za 180 tysięcy euro do Maccabi Tel Awiw. W latach 2013–2015 trzykrotnie zdobył z tym klubem mistrzostwo kraju. Po zakończeniu sezonu 2016/2017 odszedł na zasadzie wolnego transferu do Maccabi Hajfa.
W czerwcu 2019 ogłosił zakończenie kariery.
Kariera reprezentacyjna.
W reprezentacji Izraela zadebiutował 20 listopada 2002 w wygranym 3:2 towarzyskim meczu z Macedonią.

</doc>
<doc id="768990" url="https://pl.wikipedia.org/wiki?curid=768990" title="Parafia Matki Boskiej Bolesnej w Rybniku">
Parafia Matki Boskiej Bolesnej w Rybniku

Parafia Matki Boskiej Bolesnej w Rybniku – rzymskokatolicka parafia w dekanacie Rybnik w archidiecezji katowickiej. Obecnie parafia liczy 4900 osób.
Historia.
Pierwotny kościół parafialny Matki Boskiej Bolesnej położony poza murami miasta poświęcił ówczesny biskup wrocławski Żyrosław II (1170 – 1198). Kościół był murowany, z drewnianą wieżą.
Parafia wymieniona została w sprawozdaniu z poboru świętopietrza z 1335 w diecezji wrocławskiej na rzecz Watykanu sporządzonego przez nuncjusza papieskiego Galharda z Cahors wśród 7 parafii archiprezbiteratu w Żorach pod nazwą "Ribnicz". Została również wymieniona w spisie świętopietrza sporządzonym przez archidiakona opolskiego Mikołaja Wolffa w 1447 pośród innych parafii archiprezbiteratu (dekanatu) w Żorach pod nazwą "Reybnik". Parafia obejmowała przez kilka wieków przeszło 20 wiosek i przysiółków. Z biegiem czasu, wszystkie wioski stały się samodzielnymi parafiami.
W 2000 roku na terenie parafii osiedliły się siostry wizytki, które przeprowadziły się tutaj z Siemianowic.

</doc>
<doc id="768992" url="https://pl.wikipedia.org/wiki?curid=768992" title="Franciszek Bujak (narciarz)">
Franciszek Bujak (narciarz)

Franciszek Bujak (ur. 25 listopada 1896 w Zakopanem, zm. 11 września 1975 tamże) – polski narciarz, olimpijczyk, działacz, producent nart i smarów. 
Życiorys.
Syn Józefa i Franciszki Karpal. Brat Józefa Bujaka. Uczęszczał do Szkoły Przemysłu Drzewnego w Zakopanem, którą ukończył w 1914 roku. Razem z braćmi wybudował na Jaszczurówce skocznię. Wkrótce potem wygrał zawody szkolne. Narty wykradał ojcu. W 1908 zapisał się do Klubu Łyżwistów. Dwa lata później zdobył swoje pierwsze laury. Od 1913 startował w barwach SN TT Zakopane, którego to klubu, w latach 1935–1938, był wiceprezesem.
W latach 1914–1915 należał do Legionów Polskich. Od 1916 do 1917 służył w C. K. Armii, gdzie uczył żołnierzy jazdy na nartach. Od 1918 był sierżantem w Wojsku Polskim w Kompanii Wysokogórskiej kapitana Władysława Ziętkiewicza. Służbę wojskową zakończył w 1920. W tym samym roku zdobył srebrny medal I Mistrzostw Polski w skokach w Zakopanem. W następnym roku stanął na najniższym stopniu podium. W 1920 wygrał też kombinację norweską i bieg na 18 km. Rok później obronił tytuł mistrza w kombinacji i został wicemistrzem w biegu (podobnie jak w 1924). W 1923 został międzynarodowym mistrzem Tatr.
W 1924 wziął udział w I Olimpiadzie Zimowej we francuskim Chamonix, gdzie zajął 27. miejsce w biegu na 18 km. Nie został jednak sklasyfikowany w kombinacji, ponieważ nie stanął do konkursu skoków wskutek upadku na treningu. Reprezentanci Polski we Francji po raz pierwszy zetknęli się z oddzielnymi nartami do skoków i biegów i ze specjalnymi smarami oraz wiązaniami. Wystąpił też w Mistrzostwach Polski 1924 w Krynicy, gdzie był siódmy. W 1926 zajął szóste miejsce.
Bujak często startował w narciarskich zawodach w kraju i za granicami, m.in. w 1926 zajął trzecie miejsce w czechosłowackim Novém Měste i szóste w VII Międzynarodowych Mistrzostwach Polski na Hali Gąsienicowej. W 1927 zdobył złoty medal MP w biegu na 50 km.
Po zakończeniu kariery sportowej został działaczem w SN PTT i producentem nart i smarów, które zostały także użyte podczas polskiej wyprawy na Spitsbergen. Prowadził też sklep ze sprzętem sportowym i taterniczym. W latach 1948–1949 był kapitanem sportowym Polskiego Związku Narciarskiego. Sędziował też zawody międzynarodowe i sam startował w rywalizacji sędziów i działaczy (zwyciężał przez 12 lat z rzędu). Nadal produkował narty. Pracował w komitetach organizacyjnych MŚ 1939 i MŚ 1962. Miał dwoje dzieci: Ewę i Annę. Zmarł w 1975 roku w Zakopanem, pochowany został na Nowym Cmentarzu (kw. M1-B-13).

</doc>
<doc id="769005" url="https://pl.wikipedia.org/wiki?curid=769005" title="Przekrój geologiczny">
Przekrój geologiczny

Przekrój geologiczny – graficzne przedstawienie modelu budowy fragmentu litosfery na pionowej płaszczyźnie cięcia, wykonanego na podstawie analizy powierzchniowych oraz wgłębnych danych geologicznych i geofizycznych, zebranych z otoczenia tej pionowej płaszczyzny.
Przekrój geologiczny, poza profilem morfologicznym przecinanego fragmentu litosfery z kierunkami świata, ma wrysowany poniżej układ ciał skalnych, opatrzonych odpowiednimi szrafurami lub giloszem, opisanych odpowiednią symboliką oraz zabarwionych odpowiednimi unormowanymi kolorami (charakterystycznymi dla poszczególnych jednostek stratygraficznych).

</doc>
<doc id="769007" url="https://pl.wikipedia.org/wiki?curid=769007" title="Calimocho">
Calimocho

Calimocho (w baskijskim "kalimotxo") – baskijski napój alkoholowy powstały na bazie czerwonego wina (przeważnie z regionu baskijskiego Rioja Alavesa) i coca-coli w proporcjach 1:1.
Nazwy.
Inne nazwy to "Rioja Libre" (od Rioja i Cuba Libre), "kali" czy "motxo" (skróty od nazwy w euskera). W Chile drink znany jest jako "jote", w Chorwacji – "bambus", w Czechach – "houba", w Polsce – Kerri Mucho
Sporządzanie.
W hiszpańskich barach calimocho sporządzane jest w niewielkich szklanych kubkach i serwowane z dużą ilością lodu, przed podaniem dobrze wymieszane, choć powszechnym zwyczajem jest przygotowywanie go w litrowych, plastikowych naczyniach, zwanych "minis", "katxi", "litros", "cubalitros" czy "jarras". Często do sporządzania calimocho wykorzystuje się wielokrotnie butelki po coca-coli, na przykład dwulitrowej, gdzie do litra coli dodaje się tyle samo czerwonego wina. W momencie, kiedy środki do przygotowania są trudniej dostępne, najtańszym i najprostszym sposobem sporządzania napoju wśród hiszpańskiej młodzieży jest wymieszanie najtańszego wina (sprzedawanego w kartonach jako stołowe "Vino Tinto" albo "Red Wine") z coca-colą w plastikowej torbie sklepowej.
Bardziej wyszukanym wariantem jest przygotowanie drinka z domieszką likieru jeżynowego. Rzadziej calimocho przyrządza się z białego wina i napoju o smaku cytrynowym, nazywając je wtedy "pitilingorri" albo "caliguay". Czerwone wino wymieszane w proporcjach 1:1 z pomarańczowym napojem gazowanym jest zwykle zwane "pitilin gorri" ("gorri" – „czerwony” w euskera).

</doc>
<doc id="769008" url="https://pl.wikipedia.org/wiki?curid=769008" title="Gizela (córka Karola Wielkiego)">
Gizela (córka Karola Wielkiego)

Gizela (ur. 781 (przed majem) – zm. 808) – córka Karola Wielkiego i jego żony Hildegardy. Niewiele wiadomo o jej życiu. Często mylona z jej ciotką o tym samym imieniu – Gizelą, córką Pepina Krótkiego.

</doc>
<doc id="769010" url="https://pl.wikipedia.org/wiki?curid=769010" title="Mount Sterling (Illinois)">
Mount Sterling (Illinois)

Mount Sterling - miasto w Stanach Zjednoczonych, w stanie Illinois, w hrabstwie Brown. Według spisu z 2000 roku miasto zamieszkuje 2 070 osób. Miasto jest stolicą hrabstwa Brown.
Geografia.
Miasto zajmuje powierzchnię 2,8 km2, całość stanowi ląd.
Demografia.
Według spisu z 2000 roku miasto zamieszkuje 2 070 osób skupionych w 934 gospodarstwach domowych, tworzących 535 rodzin. Gęstość zaludnienia wynosi 740 osoby/km2. W mieście znajdują się 1 048 budynki mieszkalne, a ich gęstość występowania wynosi 374,7 mieszkania/km2. Miasto zamieszkuje 98,55% ludności białej, 0,14% stanowią Afroamerykanie, 0,34% stanowią Azjaci, 0,14% stanowią mieszkańcy Pacyfiku, 0,19% stanowi ludność innej rasy oraz 0,19% ludności wywodzącej się z dwóch lub więcej ras.
W mieście są 1 048 gospodarstwa domowe, w których 26,6% stanowią dzieci poniżej 18 roku życia żyjące z rodzicami, 45,1% stanowią małżeństwa, 8,8% stanowią kobiety nie posiadające męża oraz 42,7% stanowią osoby samotne. 39% wszystkich gospodarstw domowych składa się z jednej osoby oraz 17,6% żyjących samotnie ma powyżej 65 roku życia. Średnia wielkość gospodarstwa domowego wynosi 2,15 osoby, natomiast rodziny 2,89 osoby. 
Przedział wiekowy kształtuje się następująco: 23% stanowią osoby poniżej 18 roku życia, 8,2% stanowią osoby pomiędzy 18 a 24 rokiem życia, 28,4% stanowią osoby pomiędzy 25 a 44 rokiem życia, 19,5% stanowią osoby pomiędzy 45 a 64 rokiem życia oraz 21% stanowią osoby powyżej 65 roku życia. Średni wiek wynosi 38 lat. Na każde 100 kobiet przypada 92,2 mężczyzn. Na każde 100 kobiet powyżej 18 roku życia przypada 89,5 mężczyzn.
Średni dochód dla gospodarstwa domowego wynosi 27 434 dolarów, a dla rodziny wynosi 40 363 dolarów. Dochody mężczyzn wynoszą średnio 29 333 dolarów, a kobiet 19 258 dolarów. Średni dochód na osobę w mieście wynosi 15 755 dolarów. Około 4,7% rodzin i 10,9% populacji miasta żyje poniżej minimum socjalnego, z czego 12,5% jest poniżej 18 roku życia i 10,2% powyżej 65 roku życia.

</doc>
<doc id="769012" url="https://pl.wikipedia.org/wiki?curid=769012" title="Baruch Dego">
Baruch Dego

Baruch Dego (ur. 26 marca 1981 w Etiopii) - reprezentant Izraela. Od 2017 roku gra w drużynie Maccabi Ironi Aszdod.
Dego karierę rozpoczynał w zespole Maccabi Ironi Aszdod. Następnie został zawodnikiem FC Aszdod, powstałego na skutek rozwiązania Maccabi. W 2001 roku przeszedł do Maccabi Tel Awiw, gdzie wygrał mistrzostwo i trzy krajowe puchary. Kiedy zespół z Tel Awiwu występował w rozgrywkach Ligi Mistrzów (sezon 2004/05) Baruch był jedynym piłkarzem tego klubu, który zdobył bramki w fazie grupowej. Zdobył dwie bramki przeciwko Ajaxowi (zwycięstwo Maccabi 2:1), jedną bramkę z rzutu karnego przeciwko Juventusowi (remis 1:1) oraz ponownie z 11 metrów przeciwko Bayernowi (porażka Maccabi 5:1).
Po sezonie 2004/05 został oddany do lokalnego rywala swojej byłej drużyny - Hapoelu Tel Awiw. W rozrachunku za Dego do Maccabi przeszedł John Paintsil. W 2008 roku rozegrał jeden mecz w Maccabi Netanja, a niedługo potem powrócił do Aszdod. W 2010 roku wyjechał na Cypr. Najpierw grał w Nea Salamina Famagusta, a następnie odszedł do Apollonu Limassol.
W czerwcu 2017 roku wrócił do swojego pierwszego zespołu Maccabi Ironi Aszdod, który występuje w Liga Bet (czwarta liga w Izraelu).

</doc>
<doc id="769016" url="https://pl.wikipedia.org/wiki?curid=769016" title="Wilfred Agbonavbare">
Wilfred Agbonavbare

Wilfred Agbonavbare (ur. 5 października 1966 w Lagos, zm. 27 stycznia 2015 w Alcalá de Henares) – piłkarz nigeryjski grający na pozycji bramkarza.
Kariera klubowa.
Agbonavbare urodził się w 1966 roku w ówczesnej stolicy kraju Lagos. Piłkarską karierę zaczynał jednak gdzie indziej, bo w mieście Benin, w tamtejszym zespole New Nigerian Bank, w barwach którego w 1983 roku zadebiutował w pierwszej lidze w wieku 17 lat. Z czasem stał się pewnym punktem swojego zespołu w rozgrywkach ligi, a wręcz jego gwiazdą. Bronił udanie mając przed sobą takich obrońców jak Stephen Keshi, Sunday Eboigbe, Lawrence Orairo, Amos Edoseghe, Edema Benson czy Bright Omokaro. Przez okres gry w tym klubie wywalczył mistrzostwo kraju w 1985 roku oraz 3 razy z rzędu WAFU Cup (1983–1985). W 1990 Agbonavbare zmienił klub i przeszedł do BCC Lions, jednak w zespole z miasta Gboko wytrzymał tylko pół roku i w połowie roku wyjechał z ojczyzny.
Wilfred trafił do Europy, gdzie jego pierwszym klubem był drugoligowy Rayo Vallecano. W pierwszym sezonie gry nie udało się Agbonavbare ze swoim klubem awansować do Primera División. Sztuka ta udała się rok później, w sezonie 1991/1992 przy dużym udziale Wilfreda, który wyrósł na jednego z najlepszych bramkarzy drugiej ligi. W sezonie 1992/1993 Wilfred zadebiutował w hiszpańskiej ekstraklasie. Debiut miał miejsce w 1. kolejce ligowej, 5 września w przegranym wyjazdowym meczu z Valencią. W całym sezonie rozegrał 28 ligowych meczów i pomógł Rayo w utrzymaniu się w lidze. Zespół Rayo miał w tym duże problemy i zajął dopiero 17. pozycję ledwie 3 punkty nad strefą spadkową. Sezon później zespół spadł z ligi i wrócił do Segunda División. Agbonavbare rozegrał w nim 32 ligowe mecze i do niego nie można było mieć większych pretensji. Sezon 1994/1995 madrycki klub z Wilfredem w bramce spędził na drugim froncie, ale zajmując 2. pozycję na koniec rundy wiosennej powrócił w szeregi pierwszoligowców. Sezon 1995/1996 Agbonavbare rozpoczął w barwach Rayo i rozegrał 16 meczów w 1. lidze, jednak zimą 1996 trochę niespodziewanie odszedł z zespołu do drugoligowego zespołu Écija Balompié. Tam pograł półtora sezonu, jednak nie odniósł z tym zespołem większych sukcesów i w 1997 roku w wieku 31 lat zakończył piłkarską karierę.
Kariera reprezentacyjna.
W 1983 roku Agbonavbare był członkiem reprezentacji Nigerii na Młodzieżowe Mistrzostwa Świata w Meksyku. Początkowo siedział na ławce rezerwowych, gdyż spóźnił się na mistrzostwa z powodu końcowych egzaminów w szkole w Lagos. W meczu z Brazylią Nigeria przegrywała 0:3 do przerwy po 3 golach z rzutów wolnych i po przerwie na boisko wybiegł już Agbonavbare, który zastąpił słabo spisującego się Patricka Udoha. Wilfred nie puścił żadnego gola i wystąpił jeszcze w ostatnim meczu swojej reprezentacji w turnieju, zremisowanym 0:0 z Holandią.
W pierwszej reprezentacji Agbonavbare zadebiutował 16 grudnia 1983 w przegranym 2:5 towarzyskim meczu z Togo. Wilfred puścił wszystkie 5 goli w większości po jego błędach i od tego czasu nazywano go też „Agbonavbasket”.
Do reprezentacji powrócił po 10 latach i w eliminacjach do Mistrzostw Świata w USA wystąpił w 4 meczach. Rok później został powołany przez Clemensa Westerhofa do kadry na mistrzostwa, gdzie był rezerwowym bramkarzem dla Petera Rufaia oraz Alloysiusa Agu. Nie rozegrał tam ani minuty, a jego rodacy odpadli w 1/8 finału po porażce 1:2 z Włochami.
Ogółem w reprezentacji Nigerii Agbonavbare rozegrał 14 meczów.

</doc>
<doc id="769017" url="https://pl.wikipedia.org/wiki?curid=769017" title="Benno Böhm">
Benno Böhm

Benno Böhm (ur. 17 maja 1891 w Olsztynie, zm. 11 sierpnia 1969 w Tybindze) – nauczyciel w gimnazjum w Olsztynie, dyrektor gimnazjum w Lidzbarku i Kilonii, filolog klasyczny.
Życiorys.
Pochodził z rodziny nauczycielskiej, był synem Augustyna i Rosy z domu Zint. Maturę uzyskał w 1909 roku w olsztyńskim gimnazjum. Studiował grekę i łacinę na uniwersytetach w Monachium, Berlinie i Królewcu. Doktorat obronił w 1913 na Albertynie w Królewcu. W 1919 wrócił do Olsztyna, w 1923 ożenił się z Elizabeth Marienfeld. W Olsztynie urodziły się ich dwie córki.
W Olsztynie Böhm uczył łaciny w gimnazjum, które wcześniej ukończył. Łatwo nawiązywał kontakty (przyjaźnił się m.in. z Friedą Strohmberg), uważany był za znakomitego pedagoga. Potrafił zainteresować swoich uczniów łaciną. Gimnazjaliści tłumaczyli i recytowali starożytną poezję. Pod okiem Benno Böhma przygotowywali przedstawienia teatralne utworów Sofoklesa i Ajschylosa. W 1927 roku, z okazji pięćdziesięciolecia gimnazjum, wystawili tragedię Eurypidesa "Alkestis". Łaciński wiersz "Ad decem lustra", otwierający jubileuszowe wydawnictwo o historii szkoły, był także pomysłem Böhma. Organizował on również zawody sportowe.
W 1926 pojechał do Berlina na specjalistyczny kurs, w celu uzupełniania wiedzy. Dużo czasu spędził w berlińskich bibliotekach. Efektem tego pobytu była rozprawa o poglądach Sokratesa w osiemnastowiecznej myśli filozoficznej. Pruska Akademia Nauk pracę tę nagrodziła i w 1928 r. wydała drukiem. Rok później, po otrzymaniu propozycji kierowania redakcją poważnego czasopisma pedagogicznego, Böhm przeniósł się na stałe do Berlina. Rozpoczął także pracę nad studium o historii wychowania i nauczania w Niemczech. Po trzech latach zrezygnował jednak z dobrze zapowiadającej się kariery naukowej i od marca 1932 pracował jako dyrektor gimnazjum w Lidzbarku Warmińskim. Po dojściu do władzy nazistów, w 1937 stracił posadę dyrektora i przeniósł się do Welawy.
Po wojnie był dyrektorem gimnazjum w Kilonii, gdzie również wspólnie z młodzieżą organizował przedstawienia dzieł klasycznych autorów.

</doc>
<doc id="769019" url="https://pl.wikipedia.org/wiki?curid=769019" title="Tadeusz Prusiński">
Tadeusz Prusiński

Tadeusz Prusiński (ur. 1954 w Morągu) – polski dziennikarz, publicysta.
Życiorys.
Absolwent filologii polskiej w Wyższej Szkole Pedagogicznej w Olsztynie oraz dziennikarstwa na Uniwersytecie Warszawskim. Pracował w redakcjach olsztyńskich na stanowiskach od stażysty po sekretarza redakcji i ogólnopolskich dzienników „Sztandar Młodych” oraz „Puls Biznesu” jako współpracownik z Warmii i Mazur. Jeden z założycieli i sekretarz redakcji reaktywowanego w 2000 roku po dziesięciu latach miesięcznika społeczno-kulturalnego „Warmia i Mazury” oraz współzałożyciel miesięcznika olsztyńskiego oddziału Stowarzyszenia Dziennikarzy Polskich „Bez Wierszówki” i jego pierwszy redaktor naczelny. W latach 1998-1999 dyrektor Fundacji Sztuki „Pantomima Olsztyńska”. Był również wykładowcą w uczelniach niepublicznych Olsztyna. Doświadczenie zawodowe poszerzał w samorządzie wojewódzkim i obecnie - miejskim.
Autor m.in. antologii reportażu o Warmii i Mazurach „A dąb rośnie” (2002) i książek: „Jest teatr w Olsztynie” (2005) i „Milczący komedianci. Rzecz o Bohdanie Głuszczaku i Pantomimie Olsztyńskiej” (2015).
„Jest teatr w Olsztynie” to monograficzna historia olsztyńskiego Teatru im. Stefana Jaracza, od XIX-wiecznych początków życia teatralnego w dawnych Prusach Wschodnich do czasów najnowszych. Autor w niezwykle barwny sposób opisuje skomplikowane losy środowiska teatralnego, zarówno w okresie przedwojennym niemieckiego „Der Treudanktheater”, jak również po wojnie, gdy w roku 1945 rozpoczął działalność polski Teatr im. Stefana Jaracza. Bogactwo anegdot tworzy jednocześnie pasjonującą opowieść o konkretnych ludziach, dzięki którym wyłaniają się skomplikowane i fascynujące losy teatru oraz o Olsztynie, którego już nie ma, ale który ożywa na kartach tej książki, tworząc nostalgiczną wędrówkę przez wiek XX. Książka zawiera unikatowy i bezcenny z dzisiejszej perspektywy materiał archiwalny: ikonografię, zdjęcia, indeksy nazwisk, spis premier. (Źródło o książce: http://teatrjaracza.nazwa.pl/?action=static&amp;id=historia).
Natomiast „Milczący komedianci. Rzecz o Bohdanie Głuszczaku i Pantomimie Olsztyńskiej” to dotychczas jedyna publikacja poświęcona pierwszemu polskiemu teatrowi głuchych (1957–2009) i jego wieloletniemu dyrektorowi. Profesor Bohdan Głuszczak w rozmowach z autorem przekazuje wspomnienia osobiste – dotyczące dziejów rodziny, czasów powojennego dzieciństwa i młodości, oraz retrospekcje zawodowe – studia, praca, współpraca i spotkania z największymi ludźmi polskiej kultury, m.in. Pendereckim, Niemenem, Sewrukiem, Ziarnikiem, Fronczewskim czy Zapasiewiczem. To książka ukazująca m.in. jak wizje reżysera, inspirowane mitologią, Biblią, muzyką i malarstwem, przeradzają się w wielkiego formatu spektakle pantomimiczne – nową formę wyrazu artystycznego, która zastąpiła język migowy. "Pantomima Olsztyńska", początkowo prekursor arteterapii, w swojej działalności poszła znacznie dalej – trafiła na sceny polskie i międzynarodowe, sięgnęła po ważne międzynarodowe nagrody oraz odznaczenia artystyczne, odcinając się od etykiety regionalnego amatorskiego teatru „tylko” osób niepełnosprawnych, realizującego program terapeutyczny.
„Milczący komedianci...” składają się z czterech części, w dwóch ostatnich są scenariusze najważniejszych sztuk oraz zestawienia – wymieniono istotne spektakle, obsadę, filmy, wyliczono tu większość nagród, wyróżnień i odznaczeń, które otrzymała Pantomima oraz Bohdan Głuszczak. Opisanie specyficznych, spowodowanych przede wszystkim głuchotą artystów, metod pracy może posłużyć adeptom sztuki aktorskiej, mimicznej czy instruktorom kulturalno-oświatowym jako wskazówka zawodowa.(Źródło o książce: http://wydawnictwo.elset.pl/?p=books&amp;id=198&amp;cat=).

</doc>
<doc id="769023" url="https://pl.wikipedia.org/wiki?curid=769023" title="Teodrada">
Teodrada

Teodrada (ur. ok. 785, zm. 9 stycznia 844 lub 853 w Schwarzach am Main) – córka Karola Wielkiego (dwunaste dziecko) i jego żony Fastrady. Została przełożoną opactwa w Argenteuil, a następnie w Münsterschwarzach.

</doc>
<doc id="769026" url="https://pl.wikipedia.org/wiki?curid=769026" title="Stadion im. Chajjima Haberfelda">
Stadion im. Chajjima Haberfelda

Stadion im. Chajjima Haberfelda (hebr. אצטדיון הברפלד) – stadion w miejscowości Riszon le-Cijjon w Izraelu, gości drużynę Hapoel Ironi Riszon le-Cijjon.
Stadion może pomieścić 6 000 widzów, został otwarty w 1993 roku.

</doc>
<doc id="769028" url="https://pl.wikipedia.org/wiki?curid=769028" title="Miejski Ośrodek Kultury w Międzyrzecu Podlaskim">
Miejski Ośrodek Kultury w Międzyrzecu Podlaskim

Miejski Ośrodek Kultury w Międzyrzecu Podlaskim - placówka kulturalno-oświatowa istniejąca pod nazwą Miejski Ośrodek Kultury od 1 lipca 1997 roku. Wcześniej funkcjonował jako Miejski Ośrodek Kultury Sportu i Rekreacji.
Miejski Ośrodek Kultury mieści się w budynku przy ul. Warszawskiej 37 w Międzyrzecu Podlaskim. Ośrodek posiada:
Zakres działalność MOK obejmuje:
Linki zewnętrzne.
Miejski Ośrodek Kultury w Międzyrzecu Podlaskim

</doc>
<doc id="769029" url="https://pl.wikipedia.org/wiki?curid=769029" title="Muchy (zespół muzyczny)">
Muchy (zespół muzyczny)

Muchy − polska grupa muzyczna wykonująca rock. Powstała w 2004 roku w Poznaniu.
Historia.
Grupa została założona w Poznaniu w 2004 roku przez Michała Wiraszkę, Piotra Maciejewskiego i Szymona Waliszewskiego. Jej członkowie przyznają się do inspiracji takimi wykonawcami, jak: The Smiths, The Velvet Underground, Modest Mouse, Guided by Voices czy Republika. W 2005 roku na składance "Tribute to Partia" ukazał się cover utworu „Nieprzytomna z bólu”. Był to pierwszy zarejestrowany w studiu materiał grupy. Zespół został obwołany odkryciem roku 2006 przez miesięcznik Machina i Program 3 Polskiego Radia. Pierwszy singel zespołu pt. "Miasto doznań" osiągnął w maju 2007 r. 7. miejsce na Liście Przebojów Programu Trzeciego Polskiego Radia.
19 listopada ukazał się debiutancki album grupy, noszący tytuł "Terroromans", uznany za „Płytę Roku” przez słuchaczy PR3. Zespół zdobył także tytuł „Zespołu Roku 2007” Programu 3 Polskiego Radia. Ponadto grupę uhonorowano trzema nagrodami „Miazga 2007” magazynu Pulp, w kategoriach zespół, płyta i piosenka ("Miasto doznań") roku. Głos Wielkopolski przyznał zespołowi „Medal Młodej Sztuki 2007”. Muchy zostały również nominowane do Eska Music Awards 2008 w kategorii „Album roku ROCK” i do Fryderyka 2008 w kategorii „Nowa twarz fonografii”, a także do nagrody Nocne Marki 2008 pisma Aktivist w kategorii „zespół roku”. W styczniu 2008 roku do zespołu dołączył Tomasz Skórka, który wystąpił po raz pierwszy podczas transmitowanego na antenie Programu 3 Polskiego Radia koncertu w studiu im. Agnieszki Osieckiej. W ciągu dwóch lat od debiutu zespół zdążył zagrać trzy trasy koncertowe oraz zawitać na wszystkich najważniejszych festiwalach (duża scena na Open’er Festival, Festiwal w Jarocinie, Seven Festival Music &amp; More w Węgorzewie, Cracow Screen Festival oraz Off Festival).
W październiku 2009 roku zespół rozpoczął pracę z producentem Marcinem Borsem nad nowym albumem. 8 marca 2010, nakładem Sony Music Entertainment Poland, miała miejsce premiera drugiego albumu zespołu Muchy – "Notoryczni debiutanci". Pierwszy promujący płytę singiel – "Przesilenie" – wspiął się na 1. miejsce list przebojów Programu Trzeciego Polskiego Radia, Radia Merkury i Radia Afera.
W 2010 roku zespół zagrał ponad 70 koncertów. Muchy jako jedyny polski zespół wystąpił po raz drugi na głównej scenie Open’er Festival. Ponadto latem 2010 roku grupa zagrała jeszcze na głównych scenach: Coke Live Music Festival, Festiwal w Jarocinie, Off Festival oraz Seven Festival w Węgorzewie. W sierpniu 2010 roku do sklepów trafiła reedycja debiutanckiego albumu "Terroromans".
W lutym 2011 roku jeden z założycieli zespołu, Piotr Maciejewski, opuścił skład zespołu. Powodem była chęć zajęcia się solowymi projektami. Jego miejsce zajął Damian Pielka, który wcześniej występował m.in. z Lechem Janerką. We wrześniu 2012 roku wydany został trzeci album studyjny zespołu zatytułowany "Chcecicospowiedziec". Materiał na płytę był nagrywany we Wrocławiu i Srebrnej Górze, a produkcją ponownie zajął się Marcin Bors. Pierwszy utwór z wydawnictwa, "Nie przeszkadzaj mi, bo tańczę", został opublikowany jeszcze w 2011 roku.
Muzycy.
Do stycznia 2008 roku zespół występował jako trio, a Piotr Maciejewski grał na gitarze basowej. Tomasz Skórka wystąpił z zespołem po raz pierwszy podczas transmitowanego na antenie Programu 3 Polskiego Radia koncertu w studiu im. Agnieszki Osieckiej. W lutym 2011 roku Piotra Maciejewskiego zastąpił Damian Pielka. Od 2012 roku z zespołem występuje także Krzysztof Zalewski-Brejdygant. W roku 2013 Szymona Waliszewskiego zastąpił za perkusją Łukasz Stachowiak, a do zespołu dołączył także Michał Puchała. W kwietniu 2018 roku przy okazji wydawnictwa Xerroromans i nadchodzącej trasy koncertowej do składu zespołu powrócili Piotr Maciejewski oraz Szymon Waliszewski. W czerwcu 2021 roku zespół za pośrednictwem mediów społecznościowych poinformował, że do składu zespołu dołączył Piotr Kołodyński.

</doc>
<doc id="769030" url="https://pl.wikipedia.org/wiki?curid=769030" title="Max Worgitzki">
Max Worgitzki

Max Worgitzki (ur. 28 września 1884 w Żerdzinach koło Gołdapi, zm. 25 listopada 1937 w Olsztynie) – Mazur z pochodzenia, aktywny działacz na rzecz niemieckości południowej części Prus Wschodnich, syn właściciela majątku i później kierownika olsztyńskiej mleczarni.
W młodości chciał zostać lekarzem. Studia medyczne rozpoczął na uniwersytecie w Królewcu, lecz ze względu na chorobę płuc, musiał je przerwać. Wyjechał do Włoch i przez siedem lat zgłębiał historię sztuki i literatury. Wrócił do Olsztyna z dyplomem. Przejął po ojcu w 1914 mleczarnię. Pisywał dramaty i opowiadania. Jedno z jego widowisk scenicznych pt. "Hercus Monte" (opowiadało o powstaniu pruskim przeciw Krzyżakom), zostało wystawione w 1917. W jednym z opowiadań opisał plebiscyt w okolicach Szczytna. Tematyce plebiscytowej poświęcił też kilka publikacji dokumentacyjnych ("Der Kampf um Deutschlands Grenzen", "Die Geschichte der Abstimmung in Ostpreussen").
W okresie przedplebiscytowym kierował organizacjami nacjonalistycznymi: Związek Warmiaków i Mazurów (Masuren- und Ermländerbund), olsztyński okręg Wschodniopruskiej Służby Ojczyźnianej (Ostpreussicher Heimatdienst). Wydawał gazetę „Ostdeutsche Nachrichten”.
Po wygranym plebiscycie jego działalność przeciwstawiała się polonizacji i propagowała niemieckość. Był gorącym zwolennikiem zbudowania teatru w Olsztynie, aby stał się on bastionem i jednocześnie krzewicielem niemieckiej kultury "na wschodniopruskiej wyspie otoczonej morzem polactwa". Organizował także biblioteki, zespoły sportowe, a w Jabłonce pod Szczytnem urządzał w miesiącach zimowych kursy młodzieżowe.
W 1922 utworzył Południowo-Wschodniopruski Teatr Krajowy (Landestheater Südostpreussen GmbH) jako spółkę z ograniczoną odpowiedzialnością i został jej prezesem (dyrektorem teatru został Friedrich von Strom). Udziałowcami spółki (kapitał zakładowy wynosił 45 tys. marek) były samorządy Ostródy, Szczytna, powiatu wiejskiego Olsztyn oraz rejencja olsztyńska, organizacje społeczne i osoby prywatne. Budowę teatru w Olsztynie rozpoczęto w 1924, a ukończono w 1925.
Przez dłuższy czas był mieszkańcem Butryn, potem Olsztyna. W 1925 nadano mu doktorat "honoris causa" Uniwersytetu Królewieckiego.

</doc>
<doc id="769032" url="https://pl.wikipedia.org/wiki?curid=769032" title="Kanban">
Kanban

Kanban – opracowana w latach pięćdziesiątych w Japonii metoda sterowania produkcją. Słowo "kanban" w wolnym tłumaczeniu można w poniższym przypadku oddać jako „spis widoczny”. W pierwotnym znaczeniu – w języku japońskim – oznacza: szyld, tabliczkę z napisem informującym, billboard.
Metoda kanban opiera się na poszczególnych kartach wyrobów, ich cyrkulacji i analizie. Kanban rozwijał się i dziś oznacza także system informacyjny, system planowania, rozdziału oraz kontroli czynności i zadań produkcyjnych. Polega na takim organizowaniu procesu wytwórczego, aby każda komórka organizacyjna produkowała dokładnie tyle, ile w danej chwili jest potrzebne. W metodzie tej za czynnik krytyczny zarządzania materiałami uznano sterowanie zapasami.
Charakterystyka.
Najkrócej ideę kanban oddaje hasło „7 x żadnych”:
Charakterystyczną cechą tej metody jest praktyczna likwidacja magazynów przedprodukcyjnych (cały zapas znajduje się na stanowisku roboczym), międzyoperacyjnych i wyrobów gotowych. Materiały i półfabrykaty dostarczane są od dostawców z godzinową dokładnością, dzięki rezerwom zdolności produkcyjnych i elastyczności procesu produkcji możliwe jest wyprodukowanie niemal dowolnego elementu w każdej chwili, a zlecenia produkcyjne są ściśle zsynchronizowane z zamówieniami otrzymywanymi od klientów.
Podstawą technik kanban są formularze, które wypełnia się w następującej kolejności:

</doc>
<doc id="769034" url="https://pl.wikipedia.org/wiki?curid=769034" title="Kościół katolicki obrządku bizantyńsko-ukraińskiego">
Kościół katolicki obrządku bizantyńsko-ukraińskiego



</doc>
<doc id="769039" url="https://pl.wikipedia.org/wiki?curid=769039" title="BBC Radio 5 Live">
BBC Radio 5 Live

BBC Radio 5 Live (do sierpnia 2007 piątkę w nazwie zapisywano słownie) – brytyjska stacja radiowa należąca do BBC. W programie obecne są programy informacyjne, audycje na żywo z udziałem słuchaczy oraz transmisje sportowe. Rozgłośnia dostępna jest w analogowym i cyfrowym przekazie naziemnym, cyfrowym przekazie satelitarnym, a także w Internecie, aczkolwiek z uwagi na prawa do transmisji wydarzeń sportowych większość z nich jest niedostępna przez internet lub ich dostępność ograniczona jest do Wielkiej Brytanii, podczas gdy pozostała oferta programowa dostępna jest bez ograniczeń geograficznych. BBC Radio 5 można odbierać za pomocą BBC National DAB i trzech nadajników na falach średnich. Stacja wypełnia także program większości (poza BBC London 94.9 i BBC Radio Wales) regionalnych stacji radiowych BBC, gdy nie nadają (głównie w nocy, zależnie od stacji). W ostatnim kwartale 2016 roku stacji słuchało 5,71 miliona słuchaczy, przez co czwartą pod względem słuchalności stacją BBC.
Historia.
Kanał ruszył 27 sierpnia 1990 pod nazwą "BBC Radio 5", przejmując częstotliwości na falach średnich wykorzystywane wcześniej przez BBC Radio 2, które pozostało tylko na falach FM. Miał wtedy nieco szerszą formułę obejmującą również słuchowiska i programy dla dzieci. Po Operacji w Zatoce Perskiej, podczas której redakcja BBC Radio 4 stworzyła dodatkowy program specjalny przekazujący wyłącznie wiadomości uznano, że brytyjskiemu nadawcy potrzebny jest serwis radiowy skupiający się na wiadomościach - zdecydowano się więc na zmianę profilu stacji. W obecnej postaci i pod aktualną nazwą rozgłośnia działa od 28 marca 1994. Do jesieni 2011 siedzibą stacji było BBC Television Centre w Londynie. Następnie rozgłośnia została przeniesiona do nowego ośrodka BBC w Salford, gdzie znalazły się również wszystkie inne media BBC związane ze sportem.
BBC Five Live Sports Extra.
Siostrzaną stacją od lutego 2002 roku jest dostępna tylko drogą cyfrową BBC Radio 5 Live Sports Extra, zawierająca te transmisje z wydarzeń sportowych, które nie zmieściły się w głównej stacji. 
Logo.
Logiem tego kanału jest czarne logo BBC, pod nim napis "RADIO". Po prawej stronie od napisu znajduje się błękitne koło z białą cyfrą 5 w środku, obok koła błękitny napis "live". W niektórych miejscach wykorzystywane jest samo błękitne koło.

</doc>
<doc id="769041" url="https://pl.wikipedia.org/wiki?curid=769041" title="Rozwój Windows XP">
Rozwój Windows XP

Rozwój systemu operacyjnego Windows XP rozpoczął się w roku 1999 pod nazwą Windows Neptune. Prace nad systemem trwały 18 miesięcy – od grudnia 1999 do sierpnia 2001. System operacyjny na rynku pojawił się 25 października 2001.
Koniec roku 1999 – Windows Neptune.
Windows Neptune, datowany na 27 grudnia 1999, kompilacja 5111, został przekazany do testów w roku 1999, będąc jeszcze we wczesnej wersji testowej "alfa". Jako bazę kodową do tworzenia "Neptune" przyjęto Windows 2000. Twórcy "Neptune" zakładali, że stanie się on wersją Windows 2000 do zastosowań domowych i zamierzali go wydać w roku 2001, lecz projekt wraz ze zorientowanym na klientów korporacyjnych "Odyssey" zostały połączone w ramach projektu "Whistler". Prace nad "Neptune" zostały zatrzymane na początku roku 2000.
Początek roku 2000 – wczesna wersja projektu „Whistler”.
Kompilacja 2211, czasami znana pod nazwą Neptune Build 2211 (datowana na 20 marca 2000, znacznik "main.000309-1512") to pierwsza wersja "alfa" „Whistlera”, która wyciekła z Microsoftu. Kompilacja ta jest podobna do „Neptune” i Windows 2000, zawiera jednak kilka uaktualnień i poprawek.
Kompilację 2223.1 (datowaną na 17 kwietnia 2000, znacznik "main.000411-2307") można było obejrzeć podczas konferencji WinHEC (Windows Hardware Engineering Conference) pod koniec kwietnia 2000.
Druga połowa roku 2000 – wczesne wersje beta „Whistlera”.
30 czerwca 2000 Microsoft ogłosił rozpoczęcie programów testowych wersji beta „Whistlera”.
Style.
Od kompilacji 2250, Microsoft wprowadził nową technologię w obrębie interfejsu użytkownika, nazwaną "stylami". Pod nazwą Visual Styles krył się mechanizm skórek podobny do zastosowanego w programie "WindowBlinds" firmy StarDock. Jednym z wprowadzonych tematów był „Professional”, którego dalszego rozwoju zaniechano w styczniu 2001. Kolejnym nowo rozpoczętym projektem „Whistlera” był panel menu "Start", który miał zastąpić menu "Start" znanego z systemów od Windows 95 do Windows 2000.
Kompilacja 2250 (znacznik "main.000628-2110") była pierwszą wersją „Whistlera” przekazaną betatesterom. Stało się to 13 lipca 2000 podczas konferencji "Professional Developers Conference" na Florydzie. Nowo ogłoszony projekt Microsoftu przypominał po części Windows Me, a po części Windows 2000, nie oferując użytkownikom zbyt wielu nowych funkcji, ale była to pierwsza kompilacja prezentująca wspomniane powyżej style wizualne. Kolejną nowością kompilacji był przekonstruowany "Panel sterowania" podzielony na zadania. Jedną z ukrytych cech kompilacji 2250 był opracowywany panel przycisku Start.
Kompilacja 2257 (znacznik "idx01.000810-2103") pojawiła się w sierpniu 2000, po miesiącu braku aktywności projektu. Nową cechą tej kompilacji było wprowadzenie panelu menu Start. Wersja ta była też pierwszym przykładem inicjatywy Microsoftu określanej jako „czysty pulpit”. Styl wizualny „Professional” został w kompilacji 2257 wyposażony w nową gamę kolorów. Po raz pierwszy pojawiła się w niej również osobista zapora połączenia sieciowego.
Kompilację 2267 (znacznik "idx.000910-1316") przedstawiono 3 października 2000. Zaimplementowano w niej pewną liczbę poprawek, lecz nie wprowadzono żadnych nowych funkcji. Użytkownicy tej wersji mogli jednak zmieniać wygląd i zachowanie pulpitu za pomocą nowego okna dialogowego Właściwości ekranu. Kompilacja 2267 wprowadziła również "Centrum kompatybilności", które w wersji końcowej pozwalało użytkownikom na określenie, czy dane urządzenie jest kompatybilne z systemem operacyjnym.
Kompilacja 2287 (znacznik "beta1.001012-1640") była ostatnią wersją poprzedzającą wersję testową "beta 1". Charakteryzowała się ona poprawioną procedurą instalacyjną, ulepszonym "Centrum pomocy i obsługi technicznej" (poprzednie wersje przejęte zostały z wersji Windows Me) oraz pewnymi poprawkami w interfejsie użytkownika. W tej kompilacji jako pierwsza pojawiła się opcja dynamicznych uaktualnień.
Koniec 2000 – Beta 1.
Wersja "Beta 1" (kompilacja 2296, znacznik "2296.beta1.001024-1157") pojawiła się 31 października 2000. W tej kompilacji wprowadzony już wcześniej panel przycisku Start został zastąpiony menu – obszarem zadań zbudowanym na podstawie MMC (Microsoft Management Console) pozwalającym na szybsze odnalezienie często uruchamianych aplikacji. Kompilacja 2296 jako pierwsza pozwalała na grupowanie podobnych przycisków paska zadań oraz ukrywanie ikon obszaru powiadomień. Zastosowano w niej również mechanizmy umożliwiające wsteczną kompatybilność oraz przełączanie użytkowników. Podczas tego etapu zaawansowania prac deweloperskich Microsoft podał wiadomość, że ostateczna nazwa projektu „Whistler” będzie brzmieć "Windows 2001", co uległo zmianie dopiero potem.
Początek 2001 – Pre-Beta 2.
Od czasów wersji "Beta 1" do projektu wprowadzono wiele zmian. Oznaczono je jako "Beta 2", mimo że odpowiednie byłoby raczej sformułowanie "Pre-Beta 2". Podczas tego etapu prac Microsoft oznajmił, że nie zamierza wydawać programów do tworzenia własnych stylów wizualnych. Od kompilacji 2410 Kosz umieszczany był domyślnie w prawym dolnym rogu ekranu, co było posunięciem dość kontrowersyjnym, określanym czasami jako „prztyczek” dla rozwiązań lansowanych przez Apple.
Kompilacja 2410 (znacznik "idx02.0011212-1507") udostępniona została testerom 4 stycznia 2001. Obejmowała szereg nowych cech – ikony w kolorach wybieranych z bogatej palety, zmianę nazwy profesjonalnego zestawu kolorystycznego na „Watercolor” (farby wodne), pomniejsze zmiany w uproszczonym menu Start, nowy przykładowy zestaw kolorystyczny pulpitu i serię poprawek. Wśród włączonych w tę kompilację narzędzi znaleźć można Internet Explorer 6.0, z paskami obsługi mediów i wiadomości (Instant Messaging), Outlook Express 6.0, Windows Movie Maker 1.1, Windows Media Player 8.0, MSN Explorer 1.1 i Internet Information Services 5.1.
Kompilacja 2416 (znacznik "idx01.010104-1958") została przekazana testerom 16 stycznia 2001. Wprowadzono do niej zmiany wyglądu i funkcjonalności "Centrum pomocy technicznej", obsługę plików MP3 w programie Windows Media Player 8, kreatora transferu plików i ustawień, kaskadowe menu Start, nowe opcje wydajności oraz funkcję "Przywracanie systemu" zintegrowaną z właściwościami systemu.
Kompilacja 2419 (znacznik "idx01.010113-1154") oddana została do testów 23 stycznia 2001. W niej swoją premierę miała procedura instalacyjna zastosowana w ostatecznej wersji Windows XP, jak też spotykane w ostatecznej wersji systemu tapety Pulpitu. Debiutem tej edycji była również "Aktywacja produktu", która miała za zadanie zmniejszyć zjawisko nielegalnego kopiowania oprogramowania. W kompilacji 2419 po raz ostatni zobaczyć można było temat kolorystyczny „Watercolor”.
Luty 2001 – Windows XP.
Pod koniec stycznia 2001 szeroko dyskutowaną w serwisach informacyjnych i stronach internetowych kwestią była nazwa handlowa „Whistlera”. Ostatecznie Microsoft zdecydował o zastosowaniu akronimu „XP” odnoszącego się do angielskiego słowa „experience” – doświadczenie, doznanie. Po raz pierwszy Microsoft posłużył się tą nazwą 5 lutego 2001, stosując ją konsekwentnie od tego dnia. Tego samego dnia dziennikarze mediów technicznych mogli obejrzeć demonstrację kompilacji 2428 i 2432 „Whistlera” w siedzibie Microsoftu. Kompilacje te wprowadzały nowy styl wizualny systemu, ochrzczony „Luna” i zastępujący dotychczas stosowany „Watercolor”.
Kompilacja 2428 (znacznik "idx01.010129-1827") przekazana została do testów i opisu 13 lutego 2001. Od czasów kompilacji 2419 nie wprowadzono wielu zmian, oprócz wspomnianego już tematu wizualnego „Luna”. Zmieniono również ekran pojawiający się podczas startu systemu i okno logowania.
Kompilację 2446 (znacznik "main.010224-2228") przekazano do testów 5 marca 2001. Zawierała ona szereg zmian w interfejsie użytkownika, uaktualnienia "Pomocy" i "Centrum pomocy technicznej" w dziedzinie mediów oraz uaktualnienia usługi "Pulpitu zdalnego".
Marzec 2001 – Beta 2.
Po dłuższym zwlekaniu kompilacja Windows XP Interim Build 2462a, uaktualnienie kompilacji 2462, zyskała status edycji "Beta 2" 21 marca 2001. Jej dystrybucja przebiegała kilkoma kanałami, między innymi przez witrynę Microsoft Developer Network (MSDN) oraz TechNet. Podczas targów WinHEC 26 marca 2001 Bill Gates ogłosił wydanie edycji "Beta 2". Dodatkowo wydano wersję „Embedded”.
Kompilacja 2462 (Beta 2, znacznik "main.010315-1710") wydana została 19 marca 2001. Oprócz serii pomniejszych poprawek kompilację tę wyposażono w kreatora odzyskiwania zapomnianego hasła.
Połowa 2001 – Pre-RC1.
Obsługa Bluetooth i USB 2.0.
W odpowiedzi na słowa krytyki, jakoby nadchodzący nowy system operacyjny Microsoftu miał być w podstawowej dystrybucji pozbawiony obsługi nowego standardu USB 2.0, Microsoft wystosował do swoich klientów list, datowany na 23 kwietnia 2000 wyjaśniający decyzję firmy. Carl Stork, menedżer generalny strategii sprzętowej Windows, stwierdzał w nim „Microsoft gorąco wspiera zarówno standard USB 2.0, jak i Bluetooth, wraz z wieloma innymi standardami połączeń kablowych i bezprzewodowych, dla przykładu "IEEE 802.11b", "IEEE 1394" i "USB 1.0". Byliśmy i nadal jesteśmy silnie zaangażowani w obsługę tych nowych standardów w systemie Windows XP oraz niektórych naszych pozostałych produktach. Kwestia obsługi standardów USB 2.0 i Bluetooth leży jednak w czasie dostępności tych rozwiązań jako natywnych technologii Windows, nie w decyzjach faworyzujących niektóre technologie kosztem innych. Poprzez brak odpowiednich urządzeń do przeprowadzenia testów i w związku z koniecznością przygotowania systemu Windows XP do czasu letniego, kiedy to dostawcy sprzętu chcą w niego wyposażyć oferowane przez siebie komputery, Windows XP nie będzie w swojej pierwszej edycji wyposażony w technologie obsługujące urządzenia tych dwóch standardów. Celem Microsoftu jest jednak umożliwienie obsługi urządzeń standardu Bluetooth i USB 2.0 na krótko po premierze systemu.” Do końca lipca 2001 Microsoft udostępniał już wstępne wersje sterowników USB 2.0.
Kompilacja 2465 (znacznik "2465.idx01.010412-2007") pojawiła się u testerów 26 kwietnia 2001. Po raz pierwszy użytkownika systemu witało okno z logo Windows XP, zaś ikony ekranu logowania podświetlały się po wskazaniu myszą. Obrazkiem tła był domyślnie zielono-niebieski krajobraz o nazwie "Bliss", który zastąpił "Desert Moon". Po raz pierwszy dołączono też nową wersję programu Windows Media Player, którego domyślnym utworem powitalnym była kompozycja Davida Byrne’a. W menu Start pojawiły się nowe ikony, zaś jako tło można było ustawić jeden z dołączonych przez Microsoft obrazków (Ascent, Autumn itd.)
12 maja 2001 testerzy otrzymali kompilację 2469 (znacznik "idx02.010507-1228"). W tej kompilacji wprowadzono znaczne zmiany w dziedzinie pracy w sieci i w sterownikach kart sieciowych. Nieznacznie poprawiono też Kreatora sieci domowej, Kreatora klienckiego RAS, jądro, zarządzanie urządzeniami Plug and Play, zarządzanie poborem energii, osiągi, stabilność, czas ładowania, uruchamianie aplikacji, instalację, deinstalację, uaktualnienie z systemu Windows 98/Me, usługi katalogowe, bezpieczeństwo (głównie ograniczenia lokalnego logowania się użytkowników za pomocą pustych haseł), "Pomoc", zarządzanie systemem i usługę "Zdalnego pulpitu".
Kompilacja 2474 (znacznik "main.010507-1907") pojawiła się wewnątrz Microsoftu 17 maja 2001. Nie przekazano jej testerom, lecz ta kompilacja jako pierwsza zawierała odświeżone w stylu Windows XP okno "Aktywacji produktu". Po raz pierwszy pojawił się w niej również program Windows Live Messenger 4 w wersji beta.
Testerzy mieli szansę otrzymać kompilację 2475 (znacznik "idx01.010514-2023") 24 maja 2001. W kompilacji tej wprowadzono nowe logo startowe – czarny ekran z napisem „Windows XP”. Inne zmiany to film przedstawiający system użytkownikom, ekran powitalny „Witamy w Windows” bez okalających ramek, powiewająca animowana flaga z logo systemu (później zaniechana), ikona "Pomocy zdalnej" umieszczona w głównym katalogu menu "Wszystkie programy" oraz szereg przewodników po Windows XP w "Centrum pomocy i obsługi technicznej". Procedura instalacyjna wzbogaciła się o skrót „RC1”.
Kolejna wydana wewnętrznie kompilacja systemu nosiła numer 2481 (znacznik "main.010523-1905") i pojawiła się 1 czerwca 2001. Testerzy otrzymali ją 6 czerwca. Zmiany dotyczyły głównie nowego przewodnika po systemie, wprowadzenia nowych dźwięków znanych z wersji RTM (domyślnie kompilacja 2481 używa dźwięków Windows 2000; w kompilacji 2485 nowe dźwięki są już domyślnie) oraz wprowadzenia dwóch zestawów kolorystycznych tematu „Luna”, nazwanych „Homestead” i „Metallic”, zgodnie z zastosowanymi kolorami (odpowiednio zielony i szary; później nazwane „Olive Green” i „Silver”). Wprawdzie Microsoft pracował nad innymi schematami kolorów, ale tylko te dwa znalazły się w ostatecznej wersji systemu.
Po wprowadzeniu kompilacji 2481 w interfejsie Windows XP nie zaszły żadne znaczące zmiany – kompilacja ta wyglądała prawie dokładnie tak, jak wersja końcowa. Zakończono w niej również prace nad kompatybilnością sprzętu, co oznaczało, że Microsoft nie wprowadził urządzeń, które pojawiły się po 1 czerwca 2001.
Opatrzoną znacznikiem "main.010603-1927" kompilację 2486 przekazano testerom 15 czerwca 2001. Po raz pierwszy wersja „Home” systemu mogła współpracować z wieloma monitorami, również w trybie "dual-view". Poprzednio Microsoft zapowiadał obsługę tylko jednego wyświetlacza w wersji dla użytkowników domowych. Kompilacja 2486 jako pierwsza zawierała też cztery "Przykładowe obrazy" obecne w wersji handlowej.
21 czerwca 2001 testerzy otrzymali do rąk kompilację 2494 (znacznik "main.010613-1739"). Po raz pierwszy użytkownicy mogli w niej zobaczyć „chmurkę” sugerującą powiązanie swojego profilu użytkownika z usługą "Passport". Odświeżono również interfejs użytkownika programu Windows Live Messenger.
Lipiec 2001 – RC1.
2 lipca 2001 Microsoft opublikował kompilację 2505 Windows XP, opatrzoną znacznikiem "main.010626-1514" jako „pierwszy kandydat do wydania” ("Release Candidate 1", RC1). Od poprzednich kompilacji nie wprowadzono w niej żadnych zmian. Była to też pierwsza wersja udostępniona publicznie (dzięki programowi "Windows XP Preview Program") od czasów edycji "Beta 2".
„Komentarze, które otrzymaliśmy od ponad pół miliona beta-testerów jednoznacznie mówią nam, że społeczność jest bardzo podekscytowana wrażeniami, których dostarczyć ma Windows XP. My zaś wyszliśmy na ostatnią prostą drogi zmierzającej do dostarczenia naszym klientom nowego systemu” stwierdził Jim Allchin, wiceprezes grupowy działu rozwoju Windows, odnosząc się do komentarzy otrzymanych przez firmę. „Dzisiejsza premiera wersji RC1 dodatkowo podkreśla poświęcenie Microsoftu dla jakości swoich produktów i chęci dostarczenia naszym klientom 25 października najwyższej klasy produktu”.
Lipiec 2001 – Pre-RC2 i RC2.
Błąd Amazon.com.
2 lipca 2001 sklep internetowy Amazon.com błędnie umieścił na liście sprzedawanych przez siebie towarów system operacyjny Windows XP, zamieszczając w opisie nawet zdjęcie produktu. Microsoft poprosił firmę o zamknięcie nieprawidłowo wprowadzonego do cennika artykułu. Amazon.com żądanie to spełnił, choć ten sam błąd został przez firmę popełniony na dzień przed datą premiery Windows XP.
24 lipca 2001 Microsoft ogłosił, że powstanie kolejna przejściowa wersja Windows, o nazwie kodowej "Longhorn" (ostatecznie Windows Vista), która zastąpi właśnie rozwijany system Windows XP. Spowodowało to przesunięcie o dwa lata wstecz planowane wydanie systemu o nazwie kodowej Blackcomb (również Windows Vienna, Windows Seven). Tego samego dnia pojawiła się kompilacja 2520 opatrzona znacznikiem "main.010717-1624" Windows XP. W stosunku do poprzednich kompilacji nie było w niej zmian, choć pojawiła się opcja odinstalowania programu Internet Explorer.
Kolejną kompilacją, która 27 lipca uzyskała status RC2, była wersja 2526 (znacznik edycji "xpclient.010724-1758"). Edycji RC2 nie wyposażono w żadne nowe funkcje, utrzymując jednak możliwość usunięcia programu Internet Explorer. RC2 była dla wielu użytkowników pierwszą możliwością kontaktu z nowym produktem Microsoftu. Microsoft określił edycję RC2 jako nastawioną na poprawianie błędów i prace „wykończeniowe”.
Sierpień 2001 – Pre-RTM.
Kompilację 2535 (znacznik edycji "2535.xpclient.010803-1621") ogłoszono 8 sierpnia 2001, mimo braku w niej większych zmian wizualnych.
Oznaczona jako "2542.xpclient.010811-1534" kompilacja 2542 pojawiła się 14 sierpnia 2001. Jako pierwsza wymagała ona od testerów używania nowego typu kluczy rejestracyjnych. Podobnie, jak w poprzednich kompilacjach, system nie zmienił się od strony wizualnej. Microsoft twierdził, że pojawienie się tej kompilacji było uwarunkowane koniecznością eliminacji zauważonych dotychczas błędów, by ujawnić ewentualne przeszkody w przekazaniu systemu do sprzedaży i by sprawdzić stabilność całości produktu przed przekazaniem go do produkcji (czyli do fazy RTM).
RTM.
Numer kompilacji 2545 zmieniono na 2600 20 sierpnia 2001, a Microsoft rozpoczął intensywne promowanie swojego produktu, przeniesionego w fazę RTM, informując media o swoich działaniach i objaśniając szczegóły ostatnich ruchów.
24 sierpnia 2001 kompilacja 2600 (znacznik edycji "2600.xpclient.010817-1148") oficjalnie przeszła w fazę RTM i została przekazana producentom komputerów PC podczas imprezy na terenach firmy Microsoft.
25 października 2001 system operacyjny Windows XP został przekazany dystrybutorom i klientom na całym świecie.

</doc>
<doc id="769044" url="https://pl.wikipedia.org/wiki?curid=769044" title="Dow-Ber z Międzyrzecza">
Dow-Ber z Międzyrzecza



</doc>
<doc id="769046" url="https://pl.wikipedia.org/wiki?curid=769046" title="W rytmie hip-hopu 2">
W rytmie hip-hopu 2

W rytmie hip-hopu 2 (ang. "Save the Last Dance 2") – amerykański film fabularny (muzyczny) z 2006 roku w reżyserii David Petrarca. Film kręcono w Toronto, Kanada.
Sara Johnson (Izabella Miko) mieszka na przedmieściach Chicago. Uczęszcza do szkoły Juilliard. Chce zostać profesjonalną baletnicą i dąży do realizacji swoich marzeń. Kiedy stawia się w prestiżowej akademii w Nowym Jorku, musi pokazać, że jest w stanie konkurować z gwiazdami baletu. Monique Delacroix (Jacqueline Bisset) jest nauczycielką i idolką Sary i chce, żeby była ona najlepsza; staje się drugą matką Johnson. Sara poznaje Milesa, który ma na nią wielki wpływ i przez niego zastanawia się, czy podjęła dobrą decyzję.

</doc>
<doc id="769047" url="https://pl.wikipedia.org/wiki?curid=769047" title="Dzieci Podlasia">
Dzieci Podlasia

Zespół Pieśni i Tańca Ludowego "Dzieci Podlasia" - powstał w roku 1983r. przy Spółdzielni Mieszkaniowej w Międzyrzecu Podlaskim.
W roku 1991r. zespół przeniósł swoją siedzibę do Miejskiego Ośrodka Kultury. 
Działa pod kierunkiem instruktor i choreograf Ewy Bernatowicz. Na zajęcia uczęszcza obecnie 50 osób w III grupach wiekowych.
Zespół występuje w pięknych strojach: podlaskich, lubelskich, łowickich, krakowskich, rzeszowskich, mołdawskich, Beskidu Śląskiego oraz kontuszach szlacheckich. Dorobił się także wspaniałego repertuaru - są to m.in.: polonez, mazur, kujawiak, krakowiak, wiązanka tańców lubelskich, tańce podhalańskie, zabawy dziecięce na Podlasiu, tańce śląskie, beskidzkie, rzeszowskie, mołdawskie i wiele innych.
Do najważniejszych wydarzeń artystycznych Zespołu należą: udział w festiwalach i przeglądach m.in.: w Olsztynie, Krakowie, Zielonej Górze, Białej Podlaskiej, Kielcach, Częstochowie, Radomiu, Stalowej Woli, Łodzi, Krakowie, Chełmie, Włodawie, Lubartowie, z których to "Dzieci Podlasia" zawsze wracały nagrodzone np.: Grand Prix na Festiwalu Folkloru w Świnoujściu, czy udział w II Międzynarodowym Festiwalu Folklorystycznym "Eurofolk 2006" w Malborku.
Zespół wielokrotnie koncertował w Polsce i poza granicami kraju m.in.: w Belgii, Niemczech, Francji, na Białorusi, Ukrainie, Litwie oraz w Serbii i Chorwacji oraz w Czarnogórze.

</doc>
<doc id="769050" url="https://pl.wikipedia.org/wiki?curid=769050" title="Długie Ogrody">
Długie Ogrody

Długie Ogrody () – część Gdańskiej dzielnicy Śródmieście położona w osi ulicy o tej samej nazwie, nad Nową Motławą.
Położenie.
Długie Ogrody położone są we wschodniej części dzielnicy Śródmieście, nad Nową Motławą poprzez którą graniczą z wyspami: Ołowianką i Wyspą Spichrzów. Od północy obszar ten graniczy z Sienną Groblą, od wschodu z Rudnem a od południa z Dolnym Miastem. Długie Ogrody położone są w okręgu historycznym Gdańsk.
Historia.
Długie Ogrody zostały przyłączone w granice administracyjne miasta na przełomie XIV i XV w. Swoją nazwę zawdzięczają historycznemu kształtowi parceli - wąskich (kilka m) i długich (często ponad 100 m).
Od 1945 do 1989 ulica była częścią ul. Elbląskiej. Historyczną nazwę przywrócono przy okazji zmian nazw ulic związanych z transformacją ustrojową.
Przy ulicy znajdują się m.in. zabytkowa Brama Żuławska oraz zabytkowy kościół św. Barbary. 
Zabudowa.
Zabudowa Długich Ogrodów została w znacznej części zniszczona podczas walk o Gdańsk w marcu 1945. Zachowała się jedynie część budynków północnej pierzei ulicy, między Bramą Żuławską a kościołem św. Barbary. 
Ulicę poszerzono do dwujezdniowego ciągu z miejscami parkingowymi pośrodku w latach 60. XX w. wyburzając w tym celu m.in. południową nawę kościoła św. Barbary. Pierzeję północną uzupełniono czteropiętrowymi blokami mieszkalnymi. Po południowej stronie ulicy, na tyłach dawnych ogrodów, postawiono punktowce z wielkiej płyty. Fragment pierzei południowej zabudowano w latach 90. XX w. historyzującymi kamienicami.
Po otwarciu Podwala Przedmiejskiego wraz z linią tramwajową, wycofano z ulicy tramwaje, kursujące dotąd od ulicy Łąkowej w kierunku Stogów i Przeróbki - torowisko rozebrano.
Historia.
Zanim Długie Ogrody znalazły się w obrębie miejskich fortyfikacji, osiedlali się tu drobni rzemieślnicy reprezentujący kilka profesji typowych dla stoczniowo-portowego miasta (przede wszystkim dominowali powróźnicy). Bezpiecznie czuli się też tzw. "partacze", odłączeni od cechów, przez co wykonujący rzemiosło nielegalnie.
Przez setki lat handlarze i rzemieślnicy mieli przy Długich Ogrodach doskonałe możliwości zbytu dla swoich usług i towaru. Aż do XIX w. w każdą środę i sobotę, było tam czynne wielkie targowisko. Po zasypaniu głębokiego kanału odwadniającego tutejszy trakt wiodący w kierunku wschodnim, ogromnie zyskał na urodzie. Pod koniec XVIII w. zasadzono efektowne szpalery drzew, wzdłuż których w okresie Jarmarku św. Dominika ustawiano stragany.
Odcinek Długich Ogrodów, który wychodził poza Bramę Żuławską, miał już w XVI w. swoją nazwę. Zwał się on ze słowiańska "Knipawą", stąd też w zapiskach dawnych pamiętnikarzy wspomniana brama nosi nazwę "Brama Knipawska". Brama ta wiodła do Królewca. Jednym z miast, składających się na królewiecką aglomerację, była (jak podaje Wacław Odyniec) właśnie Knipawa.
W Średniowieczu ten rejon miasta kojarzył się z kościołem i szpitalem św. Barbary. Szpitalik, do którego prócz podróżnych przywożono cierpiących flisaków, istniał tu już od 1387. Tuż przy nim znajdowała się niewielka kapliczka, na miejscu której w latach trzydziestych XV w. wzniesiono solidną świątynię halową. Przy kościele funkcjonowała szkoła i przytułek. Kompleks prawie doszczętnie spłonął w 1499. W XVIII w. dobudowano do gotyckiej świątyni nawę południową.
W latach 1751-1760 przy Długich Ogrodach wzniesiono jedyny niegdyś w Gdańsku kompleks pałacowy, zbudowany według projektów włoskiego architekta. Siedzibę miał tam niegdyś polski magnat, Jerzego Wandalina Mniszcha, który odkupił kompleks od Mikołaja Wojciecha Weihera. Po wkroczeniu do miasta wojsk napoleońskich urządzono tu komendę miasta. Rezydował w niej w 1810, jako gość, hr. Jeana Rappa - ówczesny minister wojny Księstwa Warszawskiego - książę Józef Poniatowski. Pałac rozebrano w 1906. W gdańskim Muzeum Narodowym zachowały się jedynie zdobiące niegdyś bramę wjazdową rzeźby dłuta Johanna Heinricha Meissnera.
Około 1860 po południowej stronie Długich Ogrodów powstał "Wilhelmstheater" z salą widowiskową na ponad 1000 osób (550 na parterze i 460 na galeriach). Przed 1939 siedziba teatru rewiowego "Scala", używanego też do popisów cyrkowych, walk bokserskich i projekcji kinowych.
Przy Langgarten 52 od 1883 do śmierci męża mieszkała Nanette Falk-Auerbach. Przy Langgarten 74 mieścił się konsulat generalny Rosji (1926-1941).
Na terenie osiedla w latach 1820-1830 adaptowano bądź przebudowywano całe kwartały na obiekty wojskowe. Jeden z nich, budynek dawnych koszar piechoty, został w końcu XX w. pieczołowicie odrestaurowany i zaadaptowany na potrzeby Akademii Muzycznej.
W 1997, w 1000-lecie miasta, została wybudowana przystań jachtowa Marina Gdańsk.
Do października 2020 powstanie tu nadziemny parking wielopoziomowy na około 490 pojazdów.

</doc>
<doc id="769051" url="https://pl.wikipedia.org/wiki?curid=769051" title="Zespół Pieśni i Tańca Ludowego Dzieci Podlasia">
Zespół Pieśni i Tańca Ludowego Dzieci Podlasia



</doc>
<doc id="769052" url="https://pl.wikipedia.org/wiki?curid=769052" title="Zasada jednolitej licencji">
Zasada jednolitej licencji

Zasada jednolitej licencji – zasada tzw. jednolitej licencji jest powiązana z zasadami swobodnego przepływu osób, swobody świadczenia usług i swobodnego przepływu kapitału. 
Stosowanie tej zasady oznacza, że instytucja finansowa mająca zezwolenie na prowadzenie swojej działalności w jednym z krajów Unii Europejskiej, może również prowadzić taką działalność w pozostałych krajach UE, nie ubiegając się o odrębne zezwolenia w każdym z krajów. Działać będzie ona bowiem w kraju goszczącym na podstawie zezwolenia kraju macierzystego (kraju, który zezwolenie wydał i w którym siedzibę ma instytucja). W kraju goszczącym, instytucja może świadczyć swe usługi korzystając ze swobody osiedlania się (np. poprzez oddziały i filie) oraz ze swobody świadczenia usług.
Zgodnie z powyższą zasadą instytucje finansowe, które oferują pewien zakres produktów/usług mogą oferować go również w krajach, gdzie dane produkty/usługi nie są dozwolone (licencje na tego typu usługi nie są wydawane), pod warunkiem jednak, że w kraju macierzystym oferowane usługi są dozwolone.
Zasada ta mogła wejść w życie dzięki zharmonizowaniu minimalnych wymagań, które stawia się instytucjom finansowym. Gdyby tego nie zrobiono, istniało niebezpieczeństwo, że instytucje, jako kraj macierzysty, wybierałyby ten kraj, który stawia najmniejsze wymagania.

</doc>
<doc id="769053" url="https://pl.wikipedia.org/wiki?curid=769053" title="1000Base-T">
1000Base-T



</doc>
<doc id="769054" url="https://pl.wikipedia.org/wiki?curid=769054" title="Zespół Pieśni i Tańca Ludowego &quot;Dzieci Podlasia&quot;">
Zespół Pieśni i Tańca Ludowego &quot;Dzieci Podlasia&quot;



</doc>
<doc id="769056" url="https://pl.wikipedia.org/wiki?curid=769056" title="Piłka nożna w Anglii (1937/1938)">
Piłka nożna w Anglii (1937/1938)

Sezon 1937/1938 był 63. w historii angielskiej piłki nożnej.

</doc>
<doc id="769057" url="https://pl.wikipedia.org/wiki?curid=769057" title="Dolina Radości">
Dolina Radości

Dolina Radości (dawniej: "Wesołowo", kaszb. "Frajndôl", niem. "Freudenthal") – osiedle w Gdańsku, w dzielnicy Oliwa.
Położona jest nad Potokiem Oliwskim na obszarze Trójmiejskiego Parku Krajobrazowego i otoczona kompleksem Lasów Oliwskich. Obszarem osiedla prowadzą szlaki turystyczne Wzgórz Szymbarskich i Kartuski.
Swoistą atrakcją turystyczną są liczne głazy narzutowe.
Historia.
W 1648 właścicielem doliny był gdańszczanin Samuel Hawel. To wtedy też po raz pierwszy wymieniono nazwę Freudental, czyli Dolina Radości. W 1866 jedną z posiadłości przejęło Nadleśnictwo Oliwskie. W tym też czasie stawy jednego z młynów zaadaptowano do hodowli ryb.
W 1896 roku opiekujący się Doliną Radości leśnik Danz pośród sadzonek drzew iglastych posadził brzozy, które ułożyły się w napis: DANZ 1896.
Dolina Radości została przyłączona w granice administracyjne miasta w 1926. W 1932 zbudowano tu skocznię narciarską o punkcie konstrukcyjnym K-35 (rekord skoczni 39 m). Miejsce to upamiętniono głazem narzutowym z datą 1932. Nieopodal stoku płyta pamiątkowa, ustawiona w miejscu śmiertelnego upadku 35-letniego skoczka Ernsta Becker-Lee w 1940.
Po 1945 usiłowano wprowadzić dla doliny nazwę "Ustroń". Dziś w rejestrze TERYT dolina funkcjonuje pod tą nazwą (SIMC 0933973).

</doc>
<doc id="769058" url="https://pl.wikipedia.org/wiki?curid=769058" title="Ropica ruska">
Ropica ruska



</doc>
<doc id="769059" url="https://pl.wikipedia.org/wiki?curid=769059" title="Krywa">
Krywa



</doc>
<doc id="769061" url="https://pl.wikipedia.org/wiki?curid=769061" title="Dolne Miasto">
Dolne Miasto

Dolne Miasto (niem. "Niederstadt") – część miasta Gdańsk położona w dzielnicy Śródmieście, na wschodnim brzegu Motławy.
Położenie.
Dolne Miasto jest położone w południowo-wschodniej części dzielnicy Śródmieście. Od północy poprzez Podwale Przedmiejskie graniczy z Długimi Ogrodami, od wschodu z Rudnem, od południa poprzez Opływ Motławy z osiedlem administracyjnym Olszynka, od zachodu przez Nową Motławę ze Starym Przedmieściem i Wyspą Spichrzów.
Historia.
Na terenie Dolnego Miasta znajdowały się lasy łęgowe, a w XIV wieku błota. W XIV wieku teren był patrymonium Głównego Miasta.
Dolne Miasto powstało w XVII w. na tzw. "Świńskich Łąkach", które od 1346 roku należały do gdańskich rzeźników. Teren dzisiejszej dzielnicy uzyskał swój ostateczny kształt pomiędzy rokiem 1576 a 1638. W roku 1576 przekopano koryto rzeki Nowej Motławy, a w 1638 roku zakończono wznoszenie fortyfikacji miejskich. Zbudowane w latach 1623–1638 wg projektu Korneliusza van den Boscha, ziemnowodne fortyfikacje bastionowe typu holenderskiego, przetrwały w dużej części jako bastiony: Wilk, Wyskok, Miś, Królik i Ogrodowy. Obecnie stanowią bardzo urokliwą, parkową część Dolnego Miasta.
Dolne Miasto zostało przyłączone w granice administracyjne miasta w XVII wieku.
Układ kanałów powstał wg planów sporządzonych w 1650 roku przez Georga Telliora, które zakładały osuszenie nisko położonego terenu poprzez wykopanie 4 kanałów poprzecznych i 3 równoległych do Nowej Motławy. Realizacja przedsięwzięcia nastąpiła w latach 1687–1700. Dostęp do polderów zapewniono dzięki budowie pomiędzy groblami kilkudziesięciu mostków. W miarę osuszania gruntów, zbyteczne kanały sukcesywnie zasypywano. Do roku 1843 zasypano większość kanałów, obsadzając je dwoma rzędami drzew. Najczęściej był to jarząb szwedzki, drzewo dobrze znoszące wysoki poziom wód gruntowych. Zasypywanie kanałów zakończono ostatecznie w 1871 roku po uruchomieniu w dzielnicy kanalizacji miejskiej. Zaprojektowany przez Telliora układ kanałów przekształcił się w istniejącą do dziś siatkę ulic. Zasiedlenie i zabudowa uzyskanego obszaru następowała od 1638 roku etapami wyznaczanymi przez kolejne wojny. Na osuszonych terenach chronionych przez miejskie fortyfikacje osiedlali się głównie mieszkańcy spalonych przedmieść. Wyjątek stanowił kwartał pomiędzy obecnymi ulicami Śluza (Kieturakisa), Łąkowa, Reduta Miś i nieistniejącą już Rosen Gasse, który w XVIII wieku zajmowała letnia rezydencja rodziny Uphagenów. Do dziś zachował się z tych czasów, wzniesiony około 1800 roku klasycystyczny dwór stojący przy skrzyżowaniu ulic Kieturakisa i Łąkowej.
Część terenu dzielnicy zajmowały podmokłe łąki, które były wykorzystywane jako pastwiska. Charakter tego obszaru przed jego zagospodarowaniem zapisano w nazwach ulic: Wierzbowa, Polna, Szuwary i Łąkowa.
W kwietniu 1829 miała miejsce jedna z największych powodzi w historii Gdańska. Wisła zalała Dolne Miasto na parę stóp wysokości.
Na przełomie XIX i XX wieku w dzielnicy, głównie wzdłuż ulicy Łąkowej, powstało wiele nowych kamienic o bogatym wystroju architektonicznym elewacji i wyposażeniu wnętrz w modnych wówczas stylach eklektycznym i secesyjnym.
W 1880 roku uruchomiono tramwaj konny, a w 1885 roku, przy dzisiejszej ul. Radnej powstała zajezdnia tramwajów konnych. W latach 1895–1896 linia została zelektryfikowana. Drugą trasę tramwaju poprowadzono przez ul. Toruńską i ul. Żabi Kruk do Targu Rybnego.
Około połowy XIX wieku zamożny kupiec J.G. Kuhn nabył, z przeznaczeniem na potrzeby powstającego wówczas przy ul. Kieturakisa katolickiego szpitala, posiadłość Uphagenów. Opiekę nad chorymi sprawowały tu Siostry Boromeuszki. Szpital rozbudowano w latach 70. W 1857 roku przy szpitalu wybudowano neogotycki kościółek, początkowo funkcjonujący jako kaplica przyszpitalna, obecnie pełniący funkcje kościoła parafialnego pw. Niepokalanego Poczęcia NMP.
W 1901 roku u zbiegu ulic Śluza i Jałmużniczej powstał neoromański budynek gimnazjum, a w roku 1905 u zbiegu ulic Śluza i Jaskółcza wybudowano w podobnym stylu architektonicznym – łaźnię miejską. Budynek gimnazjum pełni swoją funkcję do dziś, natomiast budynek dawnej łaźni został zaadaptowany na potrzeby Centrum Sztuki Współczesnej „Łaźnia”.
Dzielnica ma również w swojej historii epizod z budownictwem społecznym. W latach 1874–1876 powstały na południowym krańcu Dolnego Miasta, przy ul. Dobrej pierwsze domy Fundacji dr Georga Abegga. Pozostałością po fundacji są budynki przy ul. Zielonej, Wierzbowej i Polnej oraz zabudowa kolonijna na bastionie Królik. Zachowały one wyraźne stylowe cechy charakterystyczne dla przedwojennego budownictwa społecznego. Do dziś nazwa jednej z ulic (Fundacyjna) stanowi ślad tej interesującej historii. Osiedle domków robotniczych przy ul. Dobrej składało się z 10 „bliźniaków” (20 mieszkań). Do dzisiaj zachował się tylko jeden budynek.
Na zabudowę Dolnego Miasta składają się głównie XIX-wieczne kamienice i budynki przemysłowe oraz stosunkowo nieliczne peerelowskie bloki.
Na początku XX wieku częściowej rozbiórce uległy bastiony Wilk i Wyskok, a w znacznym stopniu zostały zniwelowane bastiony Królik i Miś.
8 maja 1925 roku został otwarty stadion sportowy "Kampfbahn Niederstadt", z 400-metrową krytą bieżnią i trybuną na 1100 miejsc, przy ul. Elbląskiej (obecnie stadion im. Zbigniewa Podleckiego).
W 2014 rozpoczęła się rewitalizacja dzielnicy. Koszt jej realizacji wyniósł ponad 35 mln zł. Zakończenie rewitalizacji uwieńczone zostało posadowieniem przy ul. Wróblej wozu tramwajowego Konstal 105Na o numerze 1241, co nastąpiło w nocy z 3 na 4 września 2015.
W 2017 rozpoczęto realizację programu remontów kamienic na Dolnym Mieście, w ramach którego do 2020 wyremontowano 11 kamienic.
W 2018 ogłoszono przetargi na opracowanie dokumentacji projektowej na przebudowę i modernizację ulic Przyokopowej, Polnej, Wierzbowej, Chłodnej, Sempołowskiej i Królikarnia. Rewitalizacja ma również objąć teren historycznych bastionów św. Gertrudy, Żubr, częściowo Wyskok, Miś, Królik i Ogrodowego, który zostanie uporządkowany. Na największym Bastionie Żubr utworzony zostanie punkt widokowy. Przewiduje się również przebudowę promenady nadwodnej w pobliżu stadionu żużlowego, a także modernizację dróg rowerowych wzdłuż Opływu Motławy.
Również w 2018 miasto w ramach partnerstwa publiczno-prywatnego zawarło umowę z utworzoną przez firmy Doraco i BBI Development spółką Dolne Miasto, w ramach której na terenie dzielnicy dojdzie do rewitalizacji obszaru o pow. 11 ha (w tym dawnej zajezdni tramwajowej), a podmioty komercyjne w ciągu 5 lat oprócz mieszkań, biur i obiektów usługowych (o łącznej powierzchni zabudowy 3,7 ha) w ciągu pięciu lat zrealizują inwestycje publiczne o wartości 65 mln zł. Ponadto w 2019 miasto przekazało firmom Euro Styl i Inopa kilkanaście budynków i nieużytki, natomiast przedsiębiorstwa te zainwestują w rewitalizację dzielnicy środki o wartości 277 mln zł, w tym 40 mln zł na cele publiczne (budowę 2 km dróg, przedszkola dla 150 dzieci, kompleksu sportowego przy SP nr 65 na ul. Śluza, terenów rekreacyjnych, placu zabaw, rewaloryzację dawnego gimnazjum przy ul. Śluza 3, zagospodarowanie ponad 5,5 ha terenów zielonych). W ramach tego projektu przewidywana jest m.in. rewitalizacja zajezdni tramwajowej, Bastionów Wilk i Wyskok oraz terenów wzdłuż nabrzeża Nowej Motławy, gdzie powstanie ścieżka pieszo-rowerowa. Wartość celów publicznych, które zostaną zrealizowane w 17 lokalizacjach, wyceniona została na ponad 51,4 mln zł netto. Środki na ich realizację pochodzić będą głównie ze sprzedaży inwestorowi na cele komercyjne działek stanowiących własność miasta, o wartości 40,3 mln zł netto, oraz wypłaconej miastu premii w wysokości 3,2 mln zł. Inwestor będzie też partycypował w kosztach realizacji publicznych projektów w kwocie ponad 18,6 miliona zł netto; ogółem wkład finansowy GGI Dolne Miasto w cały projekt (bez kosztów budynków komercyjnych) wyniesie ponad 62,1 miliona zł netto. Dzięki formule PPP wszystkie środki ze sprzedaży gruntów zainwestowane zostaną na terenie Dolnego Miasta.
Miasto Fabryk.
Kolejny etap intensywnego rozwoju dzielnicy nastąpił w XIX wieku, gdy na Dolnym Mieście zaczęły powstawać liczne zakłady przemysłowe – m.in. rafineria cukru, olejarnia, odlewnia żeliwa, warsztaty artyleryjskie (późniejsza Fabryka Opakowań Blaszanych, czyli „blaszanka”). W 1856 roku powstaje Królewska Fabryka Karabinów, a do dzielnicy przylega nowe określenie: Miasto Fabryk ("Fabrikstadt").
W 1893 roku, wzdłuż otaczających miasto od południa i wschodu bastionów, poprowadzono bocznicę kolejową obsługującą poszczególne zakłady.
16 sierpnia 1905 roku nastąpiło otwarcie, nieistniejącego obecnie dworca kolei wąskotorowej (Gdańsk Wąskotorowy) przy ul. Zawodników (pomiędzy ul. Elbląską i Opływem Motławy).
W latach 20. przy ulicy Łąkowej powstał modernistyczny budynek fabryki tytoniu, według projektu Wilhelma Köstera i Adolpha Bielefeldta. Mieścił się tutaj "Danziger Tabak Monopol" (Gdański Monopol Tytoniowy) – przedsiębiorstwo skupiające cały przemysł tytoniowy Wolnego Miasta Gdańska. Fabryka, oddana do użytku w 1928 roku, bez szwanku przeszła II wojnę światową, a po 1945 zlokalizowano tutaj Gdański Zakład Futrzarski. W latach 90. obiekt niszczał, od 1995 – odrestaurowany – jest siedzibą firmy LPP., lecz z inicjatywy mieszkańców i prywatnych inwestorów przywrócono mu dawną świetność, a tradycja tekstylna jest tutaj kontynuowana.
W początku 2021 oddano do użytku pierwszy biurowiec z kompleksu LPP Fashion Lab., który zajął część pustej nieruchomości między wieloletnią siedzibą LPP a dawną Fabryką Karabinów i odtworzył przedwojenną pierzeję ulicy Łąkowej. Utrzymany w klimacie industrialnym budynek wyróżnia betonowa elewacja, duże, przestronne okna i wygięte dachy.
Po II wojnie światowej stan budynku kościoła znacząco pogarszał się i budynek wymagał remontu. Ponadto brakowało pomieszczeń dla prowadzenia działalności biura parafialnego i katechetycznej. W latach 1976–1978 miała miejsce rozbudowa i prace remontowe.

</doc>
<doc id="769063" url="https://pl.wikipedia.org/wiki?curid=769063" title="Ropica dolna">
Ropica dolna



</doc>
<doc id="769064" url="https://pl.wikipedia.org/wiki?curid=769064" title="BBC Radio 5 Live Sports Extra">
BBC Radio 5 Live Sports Extra

BBC Radio 5 Live Sports Extra (do sierpnia 2007 piątka w nazwie zapisywana była słownie) – brytyjska stacja radiowa należąca do BBC i mająca za zadanie uzupełniać program BBC Radio 5 Live. Jeśli dwie ważne imprezy sportowe odbywają się w tym samym czasie, istnienie dwóch kanałów pozwala BBC Radio na przeprowadzenie dwóch równoległych transmisji. Kanał jest dostępny w naziemnym i satelitarnym przekazie cyfrowym oraz drogą internetową. Działa od 2 lutego 2002. Do 2011 siedzibą stacji było BBC Television Centre w Londynie, od tego czasu nadaje z MediaCityUK w Salford.
W czasie, gdy stacja nie nadaje, jej kanał radiofonii cyfrowej jest wyłączany, aby udostępniać inne kanały BBC w lepszej jakości dźwięku - jednakże w internecie rozgłośnia jest cały czas aktywna, emitując autopromocję.
Odbiór.
Choć program jest dostępny w Polsce (i innych krajach poza Wielką Brytanią) drogą internetową, to z uwagi na prawa do transmisji zdecydowana większość programów nie jest dostępna w ten sposób na terenie Polski, a niektóre systemy radia cyfrowego (na przykład aplikacja mobilna BBC Radio) w ogóle blokują możliwość słuchania stacji spoza terenu Wielkiej Brytanii.

</doc>
<doc id="769066" url="https://pl.wikipedia.org/wiki?curid=769066" title="Uście ruskie">
Uście ruskie



</doc>
<doc id="769072" url="https://pl.wikipedia.org/wiki?curid=769072" title="Choroba Coriego">
Choroba Coriego

Choroba Coriego (choroba Forbesa; glikogenoza typu III; GSD III) – rzadka choroba genetyczna, dziedziczona w sposób autosomalny recesywny, spowodowana brakiem enzymu odszczepiającego glikogen (oligo-1,4:1,4-glukozotransferaza). Niedobór ten prowadzi do nadmiernego odkładania nieprawidłowego glikogenu w mięśniach, wątrobie, a także w sercu.
Epidemiologia.
Szacuje się, że w Stanach Zjednoczonych choroba występuje z częstością 1/100 000 żywych urodzeń.
Typy.
Ze względu na rodzaj zajętego organu i demonstrowane objawy dzieli się chorobę Coriego na następujące typy:
Objawy.
Choroba Coriego jest glikogenozą o raczej łagodnym przebiegu. Występujące objawy są raczej słabo nasilone w porównaniu do innych chorób tego typu:
Rozpoznanie.
Podstawą rozpoznania choroby Coriego jest stwierdzenie niedoboru enzymu odszczepiającego glikogen ("debrancher") w leukocytach izolowanych z krwi obwodowej oraz zwiększonej zawartości glikogenu w wątrobie.
Leczenie.
Leczenie polega głównie na stosowaniu diety wysokobiałkowej.

</doc>
<doc id="769075" url="https://pl.wikipedia.org/wiki?curid=769075" title="Emaus (Gdańsk)">
Emaus (Gdańsk)

Emaus – historyczne osiedle w Gdańsku, głównie w dzielnicach Siedlce i Suchanino oraz fragmentarycznie w dzielnicy Piecki-Migowo.
Położenie.
Emaus znajdował się w większości na północ od ul. Kartuskiej oraz na wschód od ul. Nowolipie, z większością zabudowy wzdłuż ul. Kartuskiej. Obecnie jego południowa część nosi nazwę Krzyżowniki, a północną zajmują Trzy Lipy, Nowolipie oraz częściowo osiedle Suchanino.
Historia.
Była to osada podmiejska, komturia gdańska. Od 1734 roku wzmiankowana karczma. W 1772 roku Emaus został zajęty przez Prusy; od 1807 roku Wolne Miasto Gdańsk (pod faktycznym protektoratem Francji); od 1828 roku miejscowość powiatu gdańskiego; następnie gmina wiejska (okręg urzędowy Ujeścisko, od 1877 roku okręg urzędowy Emaus). Tereny dzisiejszego Nowego Emaus ("Neu Emaus") i Starego Emaus ("Alt Emaus") stanowiły część Siedlec. W XVIII wieku istniał folwark Trzy Lipy ("Drey Linden"). W 1819 roku w Emaus było 13 domów i mieszkało 56 osób; w 1871 roku w 50 domach mieszkało 816 osób, w 1910 roku było 2217 mieszkańców, w 1933 roku 2500 mieszkańców.
W maju 1886 Emaus został połączony pierwszą linią tramwajową, jednotorową (tramwaj konny) ze Śródmieściem. W Emaus znajdował się przystanek końcowy, gdzie ulokowano również drewnianą halę postojową. 12 sierpnia 1896 uruchomiono pierwsze regularne połączenie tramwaju elektrycznego, który zastąpił konny. Po wprowadzeniu w 1914 roku numeracji linii tramwajowych, trasę obsługiwała linia nr 7. W końcu II wojny światowej infrastruktura linii uległa znacznemu uszkodzeniu i tymczasowo wprowadzono komunikację autobusową. Nadal jednotorowy ruch został wznowiony dopiero 1 listopada 1946, oznaczając linię numerem 10. W 1957 roku została zbudowana w Emaus pętla tramwajowa. Na początku lat 70. przy przebudowie ul. Kartuskiej cała trasa na Siedlce stała się dwutorowa.
Dla mieszkańców Emaus powstał w 1709 roku podczas zarazy (dżumy), uchwytny na planach od 1781 roku, cmentarz Zbawiciela ("Katholischer Kirchhof", "Evangelischer Friedhof"); po 1945 roku nieczynny, zamknięty w 1956 roku, po wyrównaniu terenu założony park. Około 1900 roku w pobliskich Krzyżownikach został założony cmentarz katolicki św. Franciszka ("Franziskus Friedhof"), obecnie połączony z cmentarzem Łostowickim. W latach 1904-1906 dla przeważających w Emaus katolików został zbudowany neogotycki, obecnie zabytkowy kościół św. Franciszka z Asyżu (ul. Kartuska 186).
Przy skrzyżowaniu ul. Kartuskiej i ul. Łostowickiej znajduje się historyczny obelisk z 1923 roku, tzw. "Kriegerdenkmal", upamiętniający mieszkańców tych okolic poległych podczas I wojny światowej. Podczas przebudowy skrzyżowania w 2011 roku pomnik został przeniesiony o kilkadziesiąt metrów od pierwotnego położenia przy ul. Kartuskiej.
Emaus został przyłączony w granice administracyjne miasta 15 sierpnia 1933. Znaczna część zabudowy Emaus została zniszczona podczas II wojny światowej. W czasie powojennej przebudowy ul. Kartuskiej zostały rozebrane kolejne budynki, a podczas przebudowy w latach 70. XX wieku wąskiej, brukowanej ul. Nowolipie w arterię komunikacyjną została zburzona zabudowa ulicy.

</doc>
<doc id="769076" url="https://pl.wikipedia.org/wiki?curid=769076" title="Choroba Forbesa">
Choroba Forbesa



</doc>
<doc id="769078" url="https://pl.wikipedia.org/wiki?curid=769078" title="Choroba Forbesa-Coriego">
Choroba Forbesa-Coriego



</doc>
<doc id="769080" url="https://pl.wikipedia.org/wiki?curid=769080" title="Choroba Coriego-Forbesa">
Choroba Coriego-Forbesa



</doc>
<doc id="769082" url="https://pl.wikipedia.org/wiki?curid=769082" title="Wola łużniańska">
Wola łużniańska



</doc>
<doc id="769083" url="https://pl.wikipedia.org/wiki?curid=769083" title="Glikogenoza typu III">
Glikogenoza typu III



</doc>
<doc id="769084" url="https://pl.wikipedia.org/wiki?curid=769084" title="GSD III">
GSD III



</doc>
<doc id="769087" url="https://pl.wikipedia.org/wiki?curid=769087" title="Moszczenica małopolska">
Moszczenica małopolska



</doc>
<doc id="769093" url="https://pl.wikipedia.org/wiki?curid=769093" title="Michał Antosiewicz">
Michał Antosiewicz

Michał Antosiewicz (ur. we Włodawie, syn Alberta i Tekli Papińskiej, zginął nad Berezyną 28 listopada 1812 r.) – porucznik Armii Księstwa Warszawskiego.
Służył jako sierżant w Pułku 3 Piechoty. Odbył kampanię przeciw Rosji w 1807. Mianowany podporucznikiem 18 października 1807, skierowany do Francji 10 stycznia 1809 z batalonem marszowym dla Legii Nadwiślańskiej, wszedł jako ppor. 8 kwietnia 1809 do 3 Pułku Legii Nadwiślańskiej. W Hiszpanii przeszedł do Pułku 7 Piechoty, mianowany porucznikiem 30 maja 1810 r.

</doc>
<doc id="769094" url="https://pl.wikipedia.org/wiki?curid=769094" title="Klukowo (Gdańsk)">
Klukowo (Gdańsk)

Klukowo (dawniej: "Głukowo", kaszb. "Klókòwò" lub też "Glukòwò", "Glëkòwò", niem. "Gluckau", dawniej "Klukowo") – osiedle przedmiejskie w Gdańsku, w dzielnicy Matarnia.
Wieś Opactwa Cystersów w Oliwie w województwie pomorskim w II połowie XVI wieku.
Położone jest niedaleko Portu Lotniczego im. Lecha Wałęsy, przy obwodnicy Trójmiasta. Część terenu osiedla podlega również pod Pomorską Specjalną Strefę Ekonomiczną.
Klukowo zostało przyłączone w granice administracyjne miasta w 1973. Należy do okręgu historycznego Wyżyny.
Jest to jedno z niewielu osiedli w Gdańsku, gdzie nie ma bloków i jest bardzo dużo zieleni i gruntów ornych.

</doc>
<doc id="769098" url="https://pl.wikipedia.org/wiki?curid=769098" title="Izabella Miko">
Izabella Miko

Izabella Miko, właściwie Izabella Anna Mikołajczak (ur. 21 stycznia 1981 w Łodzi) – polska aktorka, tancerka i modelka.
Życiorys.
Wczesne lata.
Urodziła się w Łodzi w rodzinie rzymskokatolickiej jako córka pary aktorskiej Grażyny Dyląg–Mikołajczak i Aleksandra Mikołajczaka. Ma starszego brata Sebastiana. Dorastała w Warszawie, gdzie uczęszczała do klasy fortepianu na Uniwersytecie Muzycznym Fryderyka Chopina oraz studiowała w Państwowej Szkole Baletowej.
Kariera.
W dzieciństwie śpiewała w zespole dziecięcym Fasolki. W wieku siedmiu lat wystąpiła jako Dziewczynka z zapałkami w filmie "Pan Kleks w kosmosie" (1988). Mając 10 lat, wystąpiła w programie TVP1 "5-10-15". Jako 15-latka na zaproszenie amerykańskiego choreografa wyjechała wraz z matką do Stanów Zjednoczonych, gdzie odbyła dwumiesięczne stypendium w prestiżowej szkole baletowej American Ballet Association w Nowym Jorku. Uczęszczała także do Lee Strasberg Theatre and Film Institute. Kontuzja pleców uniemożliwiła jej dalszą karierę tancerki.
Przełomem w jej karierze okazał się w występ w filmie "Wygrane marzenia" ("Coyote Ugly", 2000), w którym wystąpiła u boku Piper Perabo, Marii Bello i Tyry Banks. Następnie pojawiła się w dreszczowcu "Straceni" ("The Forsaken", 2001) z Brendanem Fehrem oraz kontynuacji hitu kinowego "W rytmie hip-hopu 2" ("Save the Last Dance 2", 2006) jako Sara Johnson z Columbusem Shortem i Aubrey Dollar. W 2001 magazyn „Maxim” umieścił ją na 48. miejscu listy 100 najgorętszych kobiet świata. Wystąpiła w teledysku amerykańskiego zespołu The Killers „Mr. Brightside” (2004) u boku Erica Robertsa.
W 2014 wystąpiła w wideoklipie do piosenki Billy’ego Idola „Can't Break Me Down”.
18 kwietnia 2009 w Chicago została uhonorowana przez magazyn „Polki w świecie” nagrodą Kamiennego Bociana przyznawaną Polakom, którzy zmieniają wizerunek Polonii. Również w 2009 powróciła do Polski, gdzie zagrała w komedii "Kochaj i tańcz" u boku Mateusza Damięckiego, a także wystąpiła gościnnie jako jurorka w jednym z odcinków drugiej edycji programu TVN "You Can Dance – Po prostu tańcz". Podczas 3. Przeglądu Twórczości Filmowej "Pola i inni" otrzymała nagrodę Politkę. Zagrała akrobatkę Raię w serialu NBC "The Cape" (2011)i Alexxę Bravy w filmie muzycznym "" (2014) z Ryanem Guzmanem.
Uczestniczyła w pierwszej polskiej edycji programu "Azja Express" (2016). 18 kwietnia 2017, nakładem Wydawnictwa WAM, ukazała się książka Katarzyny Olubińskiej "Bóg w wielkim mieście", będąca zbiorem wywiadów, m.in. z Miko. Wiosną 2018 brała udział w dziewiątej edycji programu rozrywkowego Polsatu "Twoja twarz brzmi znajomo"; za wygraną czwartego odcinka w którym wcieliła się w rolę Björk, otrzymała czek w wysokości 10 tys. zł., który przekazała na leczenie Alicji, podopiecznej Fundacji „Zdążyć z pomocą”.
Życie prywatne.
Od 2006 do czerwca 2008 była związana z Maciejem Zakościelnym. Spotykała się też z Cristiánem de la Fuente (2002) i Scottem Caanem, Dave’em Navarro (2009) i Alexandrem Skarsgårdem (w styczniu 2009). Od marca 2009 do 2012 była związana z Valem Kilmerem. Od kwietnia 2012 do stycznia 2013 była związana z producentem filmowym Luisem Astorquią.
Poglądy.
Aktywnie zajmuje się promowaniem idei i zachowań mających na celu ochronę środowiska, a jej ekologiczna fundacja nosi nazwę EkoMiko.
W 2008 wzięła udział w kampanii społecznej sprzeciwiającej się wprowadzeniu w amerykańskim stanie Kalifornia poprawki legislacyjnej zamykającej drogę parom jednopłciowym do zawierania małżeństw, tzw. Propozycji 8. Jest weganką.

</doc>
<doc id="769100" url="https://pl.wikipedia.org/wiki?curid=769100" title="Electric Cloud">
Electric Cloud

Electric Cloud Inc. – przedsiębiorstwo informatyczne specjalizujące się w tworzeniu oprogramowania przyspieszającego proces kompilacji poprzez rozproszenie procesu na klastrze komputerowym.
Electric Cloud zostało założone w 2002 przez Johna Ousterhouta i Johna Graham-Cumminga.

</doc>
<doc id="769102" url="https://pl.wikipedia.org/wiki?curid=769102" title="Sojusz Prawdy i Sprawiedliwości">
Sojusz Prawdy i Sprawiedliwości

Sojusz Prawdy i Sprawiedliwości (ro. "Dreptate şi Adevăr", albo D.A.) – koalicja dwóch partii rumuńskich: Narodowej Partii Liberalnej i Partii Demokratycznej. Przestała istnieć w 2007 r. Powstała ona w 2002 roku, aby bardziej skutecznie przeciwstawiać się rządom Partii Socjaldemokratycznej. W wyborach parlamentarnych w 2004 Sojusz zajął 2 miejsce wprowadzając do rumuńskiej Izby Deputowanych 112 deputowanych (PNL – 64 i PD – 48), otrzymując 31,5% głosów, a do Senatu 49 senatorów. Partie stworzyły jeden klub parlamentarny, który miał 118 deputowanych (liberałowie – 68, demokraci – 50). Mimo drugiego miejsca Sojusz stworzył koalicyjny rząd razem z Węgierską Unią Demokratyczną w Rumunii.
W wyborach prezydenckich w 2004 roku Sojusz wystawił Traiana Băsescu, który z wynikiem 33,92% zajął drugie miejsce w 1 turze, natomiast w 2 turze otrzymał 51,23%, został Prezydentem Rumunii i tym samym pokonał posądzonego o korupcję członka Partii Socjaldemokratycznej Adriana Năstase, który 20 czerwca 2012 r. dokonał próby samobójczej po skazaniu go za korupcję przez sąd.

</doc>
<doc id="769103" url="https://pl.wikipedia.org/wiki?curid=769103" title="Knipawa (Gdańsk)">
Knipawa (Gdańsk)

Knipawa (niem. "Kniebau", "Kneiphof") – historyczne osiedle w Gdańsku, w dzielnicy Śródmieście; wschodnia, skrajna część Długich Ogrodów.
Przez osiedle przebiegają jedne z głównych ulic miasta: ul. Elbląska, Podwale Przedmiejskie i ul. Siennicka.
Historia.
Dawne nazwy: "Kneipab" (1790), "Kniepab" (1814), "Kneiphof" (1822), "Kniebau" (1883), "Rudno" (1951).
Knipawa została zabudowana w XV i XVI wieku. Na pocz. XVII wieku została odcięta renesansowymi fortyfikacjami od reszty przedmieścia.
Knipawa została przyłączona w granice administracyjne miasta w 1814. Obecnie, od 1951, nosi nazwę Rudno.

</doc>
<doc id="769105" url="https://pl.wikipedia.org/wiki?curid=769105" title="Swobodny przepływ osób">
Swobodny przepływ osób

Swobodny przepływ osób – jedna z podstawowych swobód zagwarantowanych w traktatach ustanawiających Wspólnoty Europejskie. Obejmuje prawo obywatela jednego państwa członkowskiego do osiedlania się lub pracy w innym państwie członkowskim Wspólnoty Europejskiej oraz specyficznych członków ich rodzin.
Spod działania tej swobody wyłączone są pewne grupy zawodowe: osoby świadczące pracę dla organów publicznych, porządkowych, dyplomacji, sędziów, policji, organów skarbowych.
Osoby objęte swobodą.
Osobami mogącymi korzystać ze swobody objęci są:
Okresy przejściowe w swobodzie przepływu osób.
¹
².
³
Ograniczenia wobec obywateli państw, które wstąpiły do UE w 2004 roku.
Okresy przejściowe zostały wprowadzone na 7 lat, jednak zgodnie z zasadą "2+3+2":
Poszczególne kraje mogą zrezygnować ze stosowania kolejnych okresów. Wszystkie okresy przejściowe zostały zniesione z dniem 1 maja 2011 roku.
Pierwszy etap.
W okresie 01.05.2004-30.04.2006 okresy przejściowe były stosowane przez:
Trzeci etap.
W trzecim etapie (01.05.2009-30.04.2011) ograniczenia zniosły Belgia, Dania i Norwegia (1 maja 2009). Austria, Niemcy i Szwajcaria utrzymały okresy przejściowe do końca 1 maja 2011 roku.
W 2012 roku Szwajcaria wprowadziła ograniczenia dla obywateli 8 państw Europy środkowo-wschodniej.
Ograniczenia wobec obywateli państw, które wstąpiły do UE w 2007 roku.
Okresy przejściowe zostały wprowadzone na 7 lat, jednak zgodnie z zasadą "2+3+2":
Poszczególne kraje mogą zrezygnować ze stosowania kolejnych okresów. Wszystkie okresy przejściowe muszą zostać zniesione z dniem 31 grudnia 2013 roku.
Drugi etap.
W roku 2011 Hiszpania wprowadziła ponowne ograniczenia w dostępie do rynku pracy dla Rumunii.

</doc>
<doc id="769107" url="https://pl.wikipedia.org/wiki?curid=769107" title="Zbigniew Bargielski">
Zbigniew Bargielski

Zbigniew Bargielski (ur. 21 stycznia 1937 w Łomży) – polski kompozytor i pedagog.
Życiorys.
Studiował prawo na Uniwersytecie Marii Curie-Skłodowskiej w Lublinie w latach 1954–1958. W 1958 rozpoczął studia kompozytorskie w Państwowej Wyższej Szkole Muzycznej w Warszawie pod kierunkiem Tadeusza Szeligowskiego, a po jego śmierci kontynuował je u Bolesława Szabelskiego w Państwowej Wyższej Szkole Muzycznej w Katowicach. Dyplom uzyskał w roku 1964. W latach 1966–1967 odbywał studia uzupełniające u Nadii Boulanger w Paryżu, a w 1972 w Hochschule für Musik w Grazu. W 1976 wyjechał do Austrii, gdzie uczył w szkole muzycznej w Bruck an der Mur. W 1977 wykładał w PWSM w Bydgoszczy; 1986 był stypendystą Deutscher Akademischer Austauschdienst w Darmstadt. Od 2002 uczy kompozycji w Akademii Muzycznej w Bydgoszczy, a od 2003 także w Krakowie. Mieszka na stałe w Wiedniu.
Jego utwory wykonywano na licznych festiwalach, m.in. Warszawskiej Jesieni, Festival de Paris, Steirischer Herbst w Grazu. Wykonywane były w wielu krajach Europy, w Stanach Zjednoczonych, w Australii i Ameryce Południowej.
Jest laureatem nagród na konkursach kompozytorskich. Po raz pierwszy w 1965, na Konkursie Młodych ZKP (za "Parades"). Otrzymał też wyróżnienie na Międzynarodowej Trybunie Kompozytorów UNESCO w Paryżu w 1981. W 1990 otrzymał medal „Zasłużony dla kultury polskiej”, 1995 Krzyż Oficerski Polonia Restituta. 24 lutego 2011 został odznaczony przez ministra kultury i dziedzictwa narodowego Bogdana Zdrojewskiego Złotym Medalem „Zasłużony Kulturze Gloria Artis”.
Wybrane kompozycje.
Źródła:.

</doc>
<doc id="769108" url="https://pl.wikipedia.org/wiki?curid=769108" title="Kolonia (Gdańsk)">
Kolonia (Gdańsk)

Kolonia (dawniej: "Kolonia Nowe Szkoty", "Nowe Młyniska", niem. "Reichskolonie", "Kolonie Neuschottland", "Neu Schellmühl", kaszub. "Kòlonijô") – osiedle w Gdańsku, w dzielnicach Wrzeszcz Dolny i Letnica.
Kolonia została przyłączona w granice administracyjne miasta w 1906. Osiedle należy do okręgu historycznego Wrzeszcz.
Położenie.
Kolonia rozciąga się po obu stronach nieczynnej linii kolejowej Gdańsk Główny – Gdańsk Nowy Port, na trasie której znajduje się przystanek Gdańsk Kolonia (nie używany od 2005).
Część południowo-zachodnia należy do dzielnicy administracyjnej Wrzeszcz Dolny. Występuje tu niewysoka zabudowa typowa dla dzielnicy, w tym dla sąsiedniego osiedla Nowe Szkoty. W części położonej w bezpośrednim sąsiedztwie ul. Kościuszki zbudowano w latach 60. i 70. XX wieku niewielkie skupisko bloków mieszkalnych.
Po stronie wschodniej, należącej do dzielnicy administracyjnej Letnica, występują praktycznie tylko zabudowania przemysłowe.
Historia.
Była to część wsi klasztornej Strzyża (tereny rolnicze) do XVII, XVIII wieku, następnie do 1906 część majątku Młyniska. 11 listopada 1906 została włączona w obręb miasta Gdańska.
Od końca XIX wieku w Gdańsku rozwijał się przemysł i szybko wzrastała liczba ludności, której należało zapewnić mieszkania. W listopadzie 1906 został zakupiony teren o powierzchni około 64,5 ha, w dużej części porośnięty sadami. Grunt był położony między stoczniami, a portem. Pierwsze domy zostały zbudowane w 1907, a do 1915 trwała rozbudowa osiedla. W 1929 została otwarta szkoła im. Heleny Lange (obecnie Wydział Farmaceutyczny Gdańskiego Uniwersytetu Medycznego). W 1930 powstała niemiecka katolicka parafia i zbudowana została kaplica Świętego Krzyża.
Inwestycje.
Większość osiedla, po obu stronach torów, do 2010 zajmowały ogródki działkowe. W północno-wschodniej części osiedla, po wschodniej stronie torów, powstał jednak obiekt piłkarski Stadion Energa Gdańsk, na którym były rozgrywane mecze Euro 2012.

</doc>
<doc id="769110" url="https://pl.wikipedia.org/wiki?curid=769110" title="Carl Anton Andreevic von Meyer">
Carl Anton Andreevic von Meyer

Carl Anton Andreevic von Meyer (ur. 1 kwietnia 1795 w Witebsku, zm. 24 lutego 1855 w Sankt Petersburgu) – rosyjski botanik niemieckiego pochodzenia. Był m.in. dyrektorem Ogrodu Botanicznego w Sankt Petersburgu.

</doc>
<doc id="769117" url="https://pl.wikipedia.org/wiki?curid=769117" title="Szymon Wysocki (jezuita)">
Szymon Wysocki (jezuita)

Szymon Wysocki (ur. 1542 w Kurzynach na Pokuciu, zm. 1622 w Krakowie) – jezuita, kaznodzieja, teolog, spowiednik królowej szwedzkiej Katarzyny Jagiellonki.
W 1569 roku wstąpił do zakonu jezuitów, w Rzymie ukończył studia teologiczne. Przez osiem lat towarzyszył królowej Katarzynie jako spowiednik i wychowawca jej syna Zygmunta w Szwecji.

</doc>
<doc id="769118" url="https://pl.wikipedia.org/wiki?curid=769118" title="Walter Szołtysek">
Walter Szołtysek

Walter Wilhelm Szołtysek (dziś Scholtyssek) (ur. 3 sierpnia 1942 r. w Bielszowicach, dzielnicy Rudy Śląskiej) – polski sztangista.
Wygrał wiele zawodów w Europie Wschodniej w latach 60. i 70. W Ameryce Północnej został wicemistrzem w wadze lekkiej. Szołtysek miał jechać na Igrzyska olimpijskie do Meksyku w roku 1968 i do Monachium w roku 1972 jednak ówczesny system Polskiego Związku Sportowego nie pozwolił mu na uczestnictwo. Na początku lat 70. zakończył karierę sportową.

</doc>
<doc id="769119" url="https://pl.wikipedia.org/wiki?curid=769119" title="Krzysztof Baculewski">
Krzysztof Baculewski

Krzysztof Baculewski (ur. 26 grudnia 1950 w Warszawie) – polski kompozytor i wykładowca akademicki.
Życiorys.
Jest absolwentem Państwowej Wyższej Szkoły Muzycznej w Warszawie (1974); kompozycję studiował u W. Rudzińskiego. Studia uzupełnił w konserwatorium paryskim u Oliviera Messiaena i w zakresie muzyki elektroakustycznej w Groupe de Recherches Musicales (staż P. Schaeffera). W latach 1977–1980 wykładał w Instytucie Muzykologii Uniwersytetu Warszawskiego. W 1980 uzyskał stopień doktora nauk humanistycznych na podstawie pracy doktorskiej napisanej w Instytucie Muzykologii na Uniwersytecie Warszawskim, pod kierunkiem Józefa Chomińskiego, poświęconej warsztatowi kompozytorskiemu współczesnych polskich twórców.
Od 1973 współpracuje jako publicysta z „Ruchem Muzycznym”, ponadto z periodykami „Studio” oraz „Klasyka”. Od 1982 jest adiunktem na Wydziale Kompozycji, Dyrygentury i Teorii Muzyki Akademii Muzycznej w Warszawie, a od 1998 profesorem.
Jego utwory wykonywane były w Polsce oraz RFN, Francji, Węgrzech, Finlandii, USA, Ameryce Płd.
Jest laureatem konkursów kompozytorskich, m.in.:
Odznaczenia.
W 2007 został nagrodzony Srebrnym Medalem „Zasłużony Kulturze Gloria Artis”.
Publikacje.
"Historia muzyki polskiej". Tom VII. "Współczesność cz. 2: 1975–2000". Sutkowski Edition, Warszawa 2012

</doc>
<doc id="769120" url="https://pl.wikipedia.org/wiki?curid=769120" title="Jaan Juris">
Jaan Juris



</doc>
<doc id="769121" url="https://pl.wikipedia.org/wiki?curid=769121" title="Szymon Wysocki">
Szymon Wysocki

 

</doc>
<doc id="769122" url="https://pl.wikipedia.org/wiki?curid=769122" title="Gimnastyka korekcyjna">
Gimnastyka korekcyjna

Gimnastyka korekcyjna − część wychowania fizycznego, obowiązują w niej zasady metodyki wychowania fizycznego. Mimo to gimnastyka korekcyjna jest specyficzną formą ćwiczeń, w których ruch został w pewnej mierze podporządkowany celom terapeutycznym. Stosowane tu zestawy ćwiczeń mają doprowadzić do korekcji postawy ciała. To powoduje, że specyficzne są również zasady i metody stosowane w gimnastyce korekcyjnej.

</doc>
<doc id="769123" url="https://pl.wikipedia.org/wiki?curid=769123" title="Kowale (Gdańsk)">
Kowale (Gdańsk)

Kowale (kaszb. "Kòwôle" lub też "Kòwôlewò", niem. "Kowall") – jednostka terytorialna w Gdańsku, część osiedla Ujeścisko-Łostowice.
Jednostka Kowale jest północnym fragmentem wsi Kowale, który został przyłączony w granice administracyjne miasta w 1973. Należy do okręgu historycznego Wyżyny. Do Gdańska nie należy ani osiedle Olimp, ani pozostałe zabudowania wsi.
Historia.
Dawne nazwy: "Kowall" (1351, 1874), "Kuwal" (1401, 1454).
Od 1454 wieś, patrymonium Gdańska. 1 stycznia 1973 zostały przyłączone do Gdańska.

</doc>
<doc id="769124" url="https://pl.wikipedia.org/wiki?curid=769124" title="Sztuczna pochwa">
Sztuczna pochwa

Sztuczna pochwa – przyrząd imitujący kształtem źeński kanał rodny, wykorzystywany w hodowli zwierząt oraz w przemyśle erotycznym.
Wykorzystanie w rolnictwie.
Sztuczna pochwa może być wykorzystana w hodowli zwierząt. Jest wtedy montowana w fantomie i służy do pobierania nasienia od samca (np. knura, byka, buhaja). Podczas pobrania obecna jest samica, która ma pobudzić samca. Nasienie pobrane do sztucznej pochwy, po przebadaniu i rozcieńczeniu, można przechowywać w stanie płynnym lub zamrożonym w tzw. bankach nasienia. Dzięki temu jeden ejakulat uzyskany od cennego reproduktora może być wykorzystywany do unasienniania większej liczby samic.
Wykorzystanie w przemyśle erotycznym.
Sztuczna pochwa funkcjonuje również w roli gadżetu erotycznego dla mężczyzn, który służy stymulacji seksualnej przez naśladowanie kobiecej anatomii. Standardowo składa się z:
Za prekursora takich rozwiązań uważa się markę Fleshlight, opatentowaną w 1998 roku przez Steva Shubina.

</doc>
<doc id="769125" url="https://pl.wikipedia.org/wiki?curid=769125" title="Partie polityczne w Polsce Ludowej">
Partie polityczne w Polsce Ludowej

W 1946 partie lewicowe (PPR, PPS, SD i SL) utworzyły tzw. Blok Demokratyczny, mający na celu przeprowadzenie referendum i eliminację PSL. W związku ze sfałszowaniem wyborów w 1947 znaczenie opozycji w Sejmie zostało mocno osłabione. Zawiązał się system partii hegemonicznej z PPR na czele. 15 grudnia 1948 ze zjednoczenia PPS i PPR powstała PZPR. Od 27 listopada do 29 listopada 1949 nastąpiło zjednoczenie ruchu ludowego i powstanie ZSL.
Ostatecznie w PRL ukształtował się system z PZPR jako partią kierowniczą i stronnictwami sojuszniczymi ZSL i SD.
Polska Zjednoczona Partia Robotnicza.
Polska Zjednoczona Partia Robotnicza (PZPR) powstała 15 grudnia 1948 roku na Kongresie Zjednoczeniowym PPR i PPS.
Najniższym ogniwem w strukturze partii była Podstawowa Organizacja Partyjna (POP), a najwyższą władzą Zjazd, który zwoływany był przez Komitet Centralny co 5 lat – w okresie pomiędzy zjazdami najwyższą władzą był KC z I sekretarzem na czele.
I sekretarze KC:
PZPR określała się mianem partii marksistowsko–leninowskiej, kontynuującej rewolucyjne tradycje I Proletariatu, SDKPiL, PPS – Lewicy, KPP, PPS i PPR.
Spadające poparcie było wynikiem autokratycznych metod sprawowania władzy i stłumienia działalności NSZZ „Solidarność” w czasie stanu wojennego. Wybory parlamentarne w czerwcu 1989 roku przyniosły klęskę PZPR w rywalizacji z kandydatami KO „Solidarność”. W momencie rezygnacji W. Jaruzelskiego z funkcji I sekretarza PZPR (zasiadł na stanowisku prezydenta PRL), wielu członków kierownictwa partii odeszło ze sprawowanych stanowisk, a wśród członków partii pogłębiał się kryzys związany z klęską w wyborach. Znikomy skutek przyniosły próby zreformowania partii przez działający w latach 80. tzw. Ruch 8 Lipca.
Pod koniec stycznia 1990 roku odbył się XI Zjazd PZPR, który był ostatnim kongresem partii, 30 stycznia 1990 roku PZPR została rozwiązana, a w jej miejsce utworzono trzy partie:
Zjednoczone Stronnictwo Ludowe.
Zjednoczone Stronnictwo Ludowe (ZSL) istniało w latach 1949–1989. Weszło do niego 90% kół i 75% członków SL (250 tys.) oraz 63% kół i 58% członków PSL (25 tys.). Na Kongresie ZSL uchwalono Deklarację Ideowo–Programową, w której funkcja polityczna chłopów ograniczona została do roli czynnika, który popiera klasę robotniczą, a samo ZSL uznano za ugrupowanie wspierające PZPR. W latach 70. następuje przyspieszenie unifikacji programowej ZSL z PZPR, po decyzji kierownictwa chłopskiego stronnictwa o przyjęciu programów wytyczonych przez PZPR za programy ZSL. W obradach „Okrągłego Stołu” Stronnictwo wzięło udział jako uczestnik dotychczasowej koalicji. 17 sierpnia 1989 roku ZSL wraz z Obywatelskim Klubem Parlamentarnym i Stronnictwem Demokratycznym utworzyło koalicję rządową powołując rząd Tadeusza Mazowieckiego. W dniach 27–29 listopada 1989 roku odbył się Kongres Stronnictwa, w trakcie którego podjęto decyzję o rozwiązaniu ZSL i powołaniu Polskiego Stronnictwa Ludowego – Odrodzenie.
Stronnictwo Demokratyczne.
Stronnictwo Demokratyczne (SD) powstało w 1939 roku z połączenia Klubów Demokratycznych jako reprezentacja środowiska inteligenckiego. W 1945 roku weszło w skład tzw. bloku Stronnictw Ludowych obok PPR, PPS, SL i SP. Od 1947 roku SD działało jako tzw. „partia sojusznicza”, gdyż uznawała i akceptowała hegemoniczną pozycję PZPR, równocześnie partia była „łącznikiem” ze środowiskami inteligencji i rzemieślników. W 1950 roku do SD dołączyła część rozwiązanego Stronnictwa Pracy. W latach 80. SD proponowało wprowadzenie m.in. Trybunału Stanu, Trybunału Konstytucyjnego, jak również przywrócenie instytucji prezydenta. W wyborach parlamentarnych w czerwcu 1989 roku SD zdobyło 27 mandatów poselskich, a w wyborach parlamentarnych z 19 września 1993 tylko jeden.

</doc>
<doc id="769126" url="https://pl.wikipedia.org/wiki?curid=769126" title="Szoltysek">
Szoltysek



</doc>
<doc id="769128" url="https://pl.wikipedia.org/wiki?curid=769128" title="Walter Scholtyssek">
Walter Scholtyssek



</doc>
<doc id="769129" url="https://pl.wikipedia.org/wiki?curid=769129" title="Krakowiec (Gdańsk)">
Krakowiec (Gdańsk)

Krakowiec (dawniej: "Krokowo", niem. "Krakau") – osiedle w Gdańsku, w dzielnicy Krakowiec-Górki Zachodnie, na Wyspie Portowej.
Połączenie z centrum Gdańska umożliwiają autobusy komunikacji miejskiej nr 111 oraz N8.
Historia.
Dawne nazwy: "Krakau" (1650, 1938), "Krokowo" (1938).
Krakowiec był wsią rolniczo - rybacką. Został przyłączony w granice administracyjne miasta 1 kwietnia 1914. Na Martwej Wiśle, naprzeciwko Krakowca, znajdowała się nieistniejąca już wysepka, zwana "Krakowiecką Kępą", a wcześniej "Krokowską Kępą" (niem. "Krakauer Kämpe").
Znaczna część dzielnicy przy ulicy Kępnej zajmowana jest przez powstały w latach 30. XX wieku cmentarz "Krakowiec" (o powierzchni 0,96 ha), założony jako cmentarz ewangelicki, po II wojnie światowej zmieniony w katolicki. 6 września 1937 położono kamień węgielny pod budowę ewangelickiej kaplicy cmentarnej; budowa została ukończona w 1938. Po II wojnie światowej kaplica została przekształcona w kościół katolicki, obecny kościół Najświętszego Imienia Maryi.
W latach 1959-1960 wybudowano Szkołę Podstawową nr 62 (od 4 czerwca 1994 im. Arendta Dickmana), którą wiosną 1961 obsadzono ok. 600 drzewami i krzewami (graby, buki, śliwy, brzozy), a w 1969 poddano remontowi kapitalnemu. W latach 1966-2001 kierownikiem, a następnie dyrektorem szkoły był Henryk Świeca. W 1991 powstało XVI LO.
Wschodni obszar osiedla został zdegradowany krajobrazowo przez powstałą tu w latach 70. XX w. bazę paliwową Rafinerii Gdańskiej.

</doc>
<doc id="769130" url="https://pl.wikipedia.org/wiki?curid=769130" title="Scholtyssek">
Scholtyssek



</doc>
<doc id="769134" url="https://pl.wikipedia.org/wiki?curid=769134" title="Lipce (Gdańsk)">
Lipce (Gdańsk)

Lipce (dawniej: "Lipicz", kaszb. "Lëpicz", niem. "Guteherberge") – część Gdańska w dzielnicy Orunia-Św. Wojciech-Lipce, położona nad Radunią i Kanałem Raduni.
Położenie administracyjne.
Lipce zostały przyłączone w granice administracyjne miasta 15 stycznia 1954. Należą
do okręgu historycznego Niziny. Obecnie znajdują się w dzielnicy Orunia-Św. Wojciech-Lipce.
Warunki geograficzne.
Dzielnica Orunia-św. Wojciech-Lipce jest położona na granicy dwóch mezoregionów – Pojezierza Kaszubskiego i Żuław Wiślanych. Widać to także w położeniu Lipiec. Kanał Raduni dzieli je na dwie części. Zachodnią część górną ze wzniesieniami oraz wschodnią część nizinną na której występuje depresja.
Historia.
Dawne nazwy: "Lepitz"; "Lipcze" (1315), "Guteherberge"; "Gudeherbrige" (1454); "Lipicz" (ok. 1885).
Według hipotez na terenie Lipiec mógł istnieć w X wieku port morski. Nizinne tereny tej części Żuław Gdańskich znajdowały się wtedy pod wodą. W latach 30. na tym terenie odkryto kilka łodzi pomorskich. Nazwa miejscowości może też pochodzić od słowa "lepa" oznaczającego dogodne miejsce do cumowania.
Od 1454 było to patrymonium Gdańska. Wieś należąca do Gdańskiej Wyżyny terytorium miasta Gdańska położona była w drugiej połowie XVI wieku w województwie pomorskim.
Niemiecka nazwa Guteherberge oznacza "dobry zajazd". Lipce były popularnym miejscem postoju na trakcie do Gdańska. Tutaj w 1677 gościł Jan III Sobieski. 9 lipca 2001 miała miejsce powódź w Gdańsku. Lipce zostały zalane. W 2009 wyburzono budynek Szkoły Podstawowej nr 41.
Transport i komunikacja.
Lipce są położone nad ulicą Trakt św. Wojciecha, czyli drogą krajową nr 1 (E75). Przechodzi ona południkowo przez osiedle.
Połączenie z centrum miasta umożliwiają autobusy miejskie.
Przez Lipce przebiegają linia kolejowa nr 9 oraz towarowa linia kolejowa nr 226 Pruszcz Gdański – Gdańsk Port Północny. Na trasie linii kolejowej nr 9 znajduje się przystanek kolejowy Gdańsk Lipce.
W związku z budową południowej obwodnicy Gdańska, przebiegającej przez Lipce z zachodu na wschód, w miejscu przecięcia z Traktem św. Wojciecha w latach 2011–2012 powstał Węzeł Gdańsk Lipce – węzeł typu WB łączący obwodnicę z Traktem św. Wojciecha, który należy do ciągu drogi krajowej nr 91 łączącej Gdańsk z Toruniem.

</doc>
<doc id="769135" url="https://pl.wikipedia.org/wiki?curid=769135" title="Carl Anton von Meyer">
Carl Anton von Meyer



</doc>
<doc id="769136" url="https://pl.wikipedia.org/wiki?curid=769136" title="Kongruencje">
Kongruencje



</doc>
<doc id="769137" url="https://pl.wikipedia.org/wiki?curid=769137" title="Nowe Gralewo">
Nowe Gralewo

Nowe Gralewo – wieś w Polsce położona w województwie mazowieckim, w powiecie płońskim, w gminie Raciąż.
W latach 1975–1998 miejscowość należała administracyjnie do województwa ciechanowskiego.
Wierni Kościoła rzymskokatolickiego należą do parafii św. Małgorzaty w Gralewie.

</doc>
<doc id="769138" url="https://pl.wikipedia.org/wiki?curid=769138" title="Pasmo Czantorii i Stożka">
Pasmo Czantorii i Stożka



</doc>
<doc id="769139" url="https://pl.wikipedia.org/wiki?curid=769139" title="Yaesu (marka)">
Yaesu (marka)

Yaesu – międzynarodowa marka urządzeń radiowych nadawczo-odbiorczych (transceiverów) oraz osprzętu. Wytwarza radiowy sprzęt łączności dla służb profesjonalnych (lotnicze, morskie, lądowe) oraz amatorski głównie dla krótkofalowców, jak również PMR.
Firma założona została jako w roku 1959 przez Sako Hasegawa w Yaesu w sąsiedztwie Tokio.
W roku 2000 zmieniła nazwę na .
W roku 2007 Motorola oznajmiła swoje zamiary wykupienia 80% akcji Vertex Standard i przekształcenie go w joint venture z Tokogiken, który miał otrzymać pozostałe 20%. Transformacja zakończona została w styczniu 2008.

</doc>
<doc id="769140" url="https://pl.wikipedia.org/wiki?curid=769140" title="Pasmo Stożka i Czantorii">
Pasmo Stożka i Czantorii



</doc>
<doc id="769141" url="https://pl.wikipedia.org/wiki?curid=769141" title="Maćkowy">
Maćkowy

Maćkowy (dawniej: "Maćki", niem. "Matzkau", "Matzken") – obszar w Gdańsku, w dzielnicy administracyjnej Orunia Górna-Gdańsk Południe.
Wieś biskupstwa włocławskiego w województwie pomorskim w II połowie XVI wieku.
Położenie.
Maćkowy zostały przyłączone w granice administracyjne miasta w 1973. Należą do okręgu historycznego Wyżyny. Są położone na początku wzniesień Pojezierza Kaszubskiego, rozpoczynającego się od linii Kanału Raduni.
Od wschodu Maćkowy graniczą z osiedlem administracyjnym Orunia-Św. Wojciech-Lipce.
Sąsiednie jednostki.
Na północ od Maćkowych położony jest zespół przyrodniczo-krajobrazowy Dolina Potoku Oruńskiego. 
Komunikacja.
Przez osiedle przebiega ul. Starogardzka, będąca częścią drogi wojewódzkiej nr 222 Gdańsk-Starogard-Skórcz. Dojazd z centrum miasta zapewniają autobusy miejskie.
W Maćkowach funkcjonuje śmigłowcowe lądowisko Gdańsk-Maćkowy.
Historia.
Dawne nazwy: "Maczkowo" (1286), "Maczkow" (1338), "Maczkowo" (1583), "Mackowy" (1664), "Matzkau" (1874), "Maćki" (1884).
Był to majątek ziemski (obszar dworski), następnie podmiejska osada rolniczo-mieszkaniowa. W latach II wojny światowej niedaleko osiedla mieścił się obóz "Aussenstelle Matzkau". Odbywali w nim kary niemieccy SS-mani i policjanci skazani za dezercje, oszustwa, homoseksualizm. W obozie wykonywano kary śmierci. Między innymi więźniowie z tego obozu brali udział w tłumieniu powstania warszawskiego.
1 stycznia 1973 zostały włączone do Gdańska. Od 1978 w Maćkowach przy ul. Bartniczej 1 znajdował się zakład mleczarski Spółdzielni Mleczarskiej "Maćkowy". Przez pewien czas był on jedynym w Polsce producentem mleka bez laktozy i śmietany UHT. W 2017 podjęto decyzję o jego zamknięciu. Pozostały po zakładzie 65-metrowy, ceglany komin 10 stycznia 2023 wysadzono w powietrze z wykorzystaniem ponad 13 kg dynamitu.

</doc>
<doc id="769142" url="https://pl.wikipedia.org/wiki?curid=769142" title="Demokratyczny Związek Węgrów w Rumunii">
Demokratyczny Związek Węgrów w Rumunii

Demokratyczny Związek Węgrów w Rumunii (rum. "Uniunea Democrată Maghiară din România", UDMR, węg. "Romániai Magyar Demokrata Szövetség", RMDSZ) – rumuńska centroprawicowa partia polityczna reprezentująca mniejszość węgierską. UDMR uzyskała członkostwo w Europejskiej Partii Ludowej.
Historia.
Partia powstała 25 grudnia 1989. Przez kilka lat współpracowała z Rumuńską Konwencją Demokratyczną, jednak w wyborach startowała oddzielnie. Od 1990 reprezentowana w obu izbach rumuńskiego parlamentu, wprowadzając z własnych list każdorazowo reprezentację do Izby Deputowanych i Senatu. Do 1996 ugrupowanie pozostawało w opozycji. Przez kolejne cztery lata wchodziło w skład centroprawicowej koalicji. Od 2000 do 2004 wspierało gabinet socjaldemokratów. Następnie uczestniczyło w tworzeniu różnych rządów, którymi kierowali Călin Popescu-Tăriceanu (2004–2008), Emil Boc i Mihai Răzvan Ungureanu (2009–2012), Victor Ponta (2014), Florin Cîțu (2020–2021) oraz Nicolae Ciucă (od 2021).

</doc>
