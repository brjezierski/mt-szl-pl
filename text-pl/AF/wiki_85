<doc id="769143" url="https://pl.wikipedia.org/wiki?curid=769143" title="Przygody rabina Jakuba">
Przygody rabina Jakuba

Przygody rabina Jakuba (fr. "Les aventures de rabbi Jacob") – francuski film komediowy z 1973 roku z udziałem Louisa de Funès.
Fabuła.
Pierwowzorem rabbiego Jakuba była sylwetka aktora Marcela Dalio, który wcielił się właśnie w postać nowojorskiego rabina. Francuski aktor, z pochodzenia Żyd, w 1940, na krótko przed inwazją Niemiec na Francję, musiał uciekać z Paryża. Poprzez Lizbonę, a następnie Chile i Meksyk wyemigrował do USA. Do Francji powrócił dopiero po kilkudziesięciu latach.
"Przygody rabbiego Jakuba" są filmem dotykającym poważnych kwestii społecznych, takich jak rasizm, ksenofobia czy tolerancja. Poruszają także sprawę relacji żydowsko-arabskich, podkreślając potrzebę i znaczenie pojednania (wymowny uścisk dłoni Slimana i Salomona). Premiera filmu miała miejsce 18 października 1973, podczas gdy w dniach 6-22 października 1973 miała miejsce wojna Jom Kipur między Egiptem i Syrią a Izraelem.
Cała akcja filmu rozgrywa się od piątkowego popołudnia do popołudnia dnia następnego.
Rabbi Jakub jest jednym z nowojorskich rabinów. Pewnego dnia krewni z Francji, rodzina Schmolli, zapraszają go na uroczystość "bar micwy" młodego Dawida. W piątkowe popołudnie rabbi wsiada na pokład samolotu i udaje się w podróż do swej rodzinnej Francji, po ponad 30 latach życia w USA. Towarzyszy mu młody rabin, rabbi Samuel.
W Normandii bogaty biznesmen Victor Dzięcioł (oryg. "Pivert") podróżuje Citroënem DS. Jego córka ma następnego dnia wyjść za mąż. Dzięcioł jest wybuchowym człowiekiem, skąpym i despotycznym, a także rasistą, który szczególnie nie znosi Czarnoskórych, Belgów, Żydów, i Anglików. Podczas drogi on i jego kierowca, Salomon doznają wypadku. Ich samochód, z łodzią na dachu, wpada do jeziora. Gdy Salomon, z pochodzenia Żyd, odmawia Dzięciołowi pomocy z powodu rozpoczynającego się szabatu, ten postanawia go zwolnić.
W tym samym czasie lider arabskich rewolucjonistów Mohammed Larbi Slimane zostaje porwany przez swoich oponentów, którzy postanawiają się go pozbyć na dobre. Zabójcy, kierowani przez pułkownika Farèsa, zabierają go do opuszczonej fabryki gumy do żucia – tego samego miejsca, gdzie Victor Dzięcioł udaje się w poszukiwaniu pomocy do samochodu. Przypadkowo pomaga on wydostać się Slimanowi. W czasie ucieczki zostaje zabitych jednak dwoje Arabów. Policja po znalezieniu ciał w pobliżu jeziora oskarża natychmiast Dzięcioła o zbrodnię.
Następnego dnia Sliman zmusza Dzięcioła do wyjazdu z nim na lotnisko Orly, by ten mógł dostać się na pokład samolotu do swego rodzinnego kraju (jeżeli bowiem rewolucja się powiedzie, Sliman zostanie prezydentem). Jednakże obydwaj są ścigani przez wiele osób – Germaine, zazdrosną żonę Dzięcioła, która sądzi, że jej mąż opuszcza ją dla innej kobiety; Farèsa i jego zabójców oraz przez komisarza policji, Andreaniego, który chce zatrzymać Dzięcioła za jego domniemane zabójstwo.
Próbując ukryć swą tożsamość, Sliman i Dzięcioł atakują dwóch rabinów w toalecie lotniska, kradnąc im ubranie, brody i pejsy. Zamiana jest tak perfekcyjna, że żydowska rodzina Schmolli bierze dwójkę przebierańców za prawdziwego rabbiego Jakuba i rabbi Samuela. Jedynym, który odkrywa mistyfikację jest Salomon, zwolniony szofer Dzięcioła, który okazuje się bratankiem rabina. Dwójce udaje się zachować swą prawdziwą tożsamość w sekrecie, a nawet wygłosić żydowskie kazanie.
Dalej akcja nabiera jeszcze szybszego tempa. Rewolucja kończy się sukcesem, a Sliman zostaje prezydentem republiki. Córka Dzięcioła zakochuje się w nim i opuszcza swego narzeczonego przed ołtarzem. Prawdziwy rabbi Jakub odnajduje swoich krewnych i wspólnie z rodziną Dzięcioła wszyscy udają się celebrować żydowską uroczystość.
Odbiór filmu.
Film we Francji obejrzało 7,3 mln widzów.

</doc>
<doc id="769153" url="https://pl.wikipedia.org/wiki?curid=769153" title="Armata przeciwpancerna Böhler 47 mm">
Armata przeciwpancerna Böhler 47 mm



</doc>
<doc id="769157" url="https://pl.wikipedia.org/wiki?curid=769157" title="Stadion Minyuan">
Stadion Minyuan

Stadion Minyuan () – wielofunkcyjny stadion, który znajdował się w mieście Tiencin, w Chinach.
Historia.
Do powstania stadionu przyczynił się Eric Liddell, który urodził się w Tiencinie i po zakończeniu krótkiej, błyskotliwej kariery sportowej powrócił do Chin aby pracować jako misjonarz. Podobno projekt wzorowany był na londyńskim Stamford Bridge, na którym znajdowała się ulubiona bieżnia Liddella podczas jego pobytu w Wielkiej Brytanii. Stadion powstał przy ówczesnej Cambridge Road, przy której mieszkał Liddell.
W 2012 roku stadion został zburzony i na jego miejscu powstał kompleks rozrywkowo-usługowy Minyuan Plaza (otwarty w 2014), w miejscu dawnej płyty boiska znajduje się skwer z ogólnodostępną bieżnią.

</doc>
<doc id="769164" url="https://pl.wikipedia.org/wiki?curid=769164" title="Skrwa Lewa">
Skrwa Lewa

Skrwa Lewa ("Skrwa") – rzeka w centralnej Polsce, lewy dopływ Wisły o długości 45,2 km. Powierzchnia dorzecza Skrwy obejmuje obszar 400,4 km2.
Bieg rzeki.
Źródła rzeki znajdują się na Wysoczyźnie Kłodawskiej, na południe od miejscowości Łanięta. Przepływa m.in. przez Łanięta, Belno, Sokołów, Zaborów Stary, Gostynin, Lucień, Klusek oraz Soczewkę. Swój bieg kończy w Kotlinie Płockiej w okolicy 641 km Wisły w miejscowości Soczewka, gdzie uchodzi do Zbiornika Włocławskiego.
Opis.
Skrwa jest największym lewym dopływem Wisły między Bzurą a Zgłowiączką. Najdalszy zasięg zlodowacenia wisły sprawia, że zlewnia Skrwy nabiera dwudzielnego charakteru – w strefie wysoczyznowej Skrwa i inne cieki wykorzystują rynny subgalcjalne, w kotlinnej natomiast krajobraz urozmaicają równoleżnikowe pasy pól wydmowych. W odcinku ujściowym Skrwa rozcinając tarasy pradolinne oraz Wisły utworzyła głęboką na ok. 10 m dolinę.
Wzdłuż doliny rozciąga się oz gostyniński, którego wysokość względem dna doliny dochodzi do ponad 30 m. Szereg wałowych i owalnych pagórków ozu ciągnie się między Ziejką (w pobliżu północnej granicy miasta Gostynin) a Lipą na długości 8 km.
Skrwa Lewa stanowi fragment granicy pomiędzy historycznymi krainami – Kujawami a Mazowszem.
W przeszłości rzeka nosiła nazwę Brwa, z czasem nazwana została Skrwą Lewą. Naprzeciwko, po drugiej stronie Wisły, płynie Skrwa Prawa.
Ochrona przyrody.
Poniżej Gostynina rzeka przepływa przez Gostynińsko-Włocławski Park Krajobrazowy oraz jego otulinę. Powyżej Gostynina natomiast znajduje się szereg rezerwatów przyrody chroniących dolinę: Dybanka, Drzewce oraz Dolina Skrwy.
Między Sokołowem a Gostyninem Skrwa przepływa przez Obszar Chronionego Krajobrazu Dolina Skrwy Lewej.
Dolny odcinek rzeki (w Kotlinie Płockiej, powyżej Zbiornika Soczewka) wraz z doliną został objęty ochroną w ramach programu Natura 2000 – utworzono tam SOOS Dolina Skrwy Lewej.

</doc>
<doc id="769167" url="https://pl.wikipedia.org/wiki?curid=769167" title="II bitwa pod Ypres">
II bitwa pod Ypres

Druga bitwa pod Ypres – właściwie cykl kilku bitew stoczonych w okolicy miasta Ypres i określanych wspólną nazwą, toczonych w kwietniu i maju 1915.
Bitwa.
Bitwa pod Ypres była pierwszą w wojnie stoczoną przez oddziały kanadyjskie. Armia niemiecka, lekceważąc 23 art. reguł wojny, użyła w niej broni chemicznej. Szczególnie śmiercionośne było użycie chloru 22 kwietnia.
Rezultaty.
Użycie po raz pierwszy na froncie zachodnim broni chemicznej było dla aliantów wielkim zaskoczeniem, stąd duża liczba ofiar wśród porażonych gazem żołnierzy. Po bitwie obie strony zaczęły wyposażać swoje wojska w środki ochronne, dlatego też żaden atak chemiczny nie był już tak śmiercionośny.

</doc>
<doc id="769177" url="https://pl.wikipedia.org/wiki?curid=769177" title="Pyongyang Arena">
Pyongyang Arena

Pyongyang Arena (kor. 류경정주영체육관) – hala przeznaczona do koszykówki znajdująca się w stolicy Korei Północnej, Pjongjangu. Budowana była z powodu braku typowo koszykarskiego obiektu w Korei Północnej. Pyongyang Arena może pomieścić 12 309 widzów. Została zbudowana w 2003 roku, wszystkie miejsca są siedzące. Jedną z przyczyn zbudowania hali do mało popularnego w Korei Północnej sportu, jakim jest koszykówka, było przygotowanie obiektu na IO 2016, o których zorganizowanie starał się Pjongjang.

</doc>
<doc id="769181" url="https://pl.wikipedia.org/wiki?curid=769181" title="Choroba Hersa">
Choroba Hersa

Choroba Hersa, glikogenoza typu VI, GSD VI – rzadka choroba genetyczna, dziedziczona w sposób autosomalny recesywny spowodowana brakiem fosforylazy glikogenowej (wątrobowej). Niedobór ten prowadzi do nadmiernego odkładania glikogenu w wątrobie (przy prawidłowej strukturze narządu).
Nazwa pochodzi od nazwiska odkrywcy, belgijskiego fizjologa i biochemika Henriego-Géry’ego Hersa.
Objawy.
Choroba przebiega stosunkowo łagodnie. Może wystąpić:
Rozpoznanie.
Podstawą rozpoznania choroby Hersa jest stwierdzenie niedoboru fosforylazy glikogenowej w leukocytach izolowanych z krwi obwodowej. Biopsja wątroby jest wskazana tylko w przypadkach wątpliwych diagnostycznie.
Leczenie.
Leczenie polega głównie na stosowaniu diety wysokobiałkowej. Koniecznie jest niekiedy częstsze podawanie posiłków (aby zapobiec epizodom hipoglikemii).

</doc>
<doc id="769182" url="https://pl.wikipedia.org/wiki?curid=769182" title="Glikogenoza typu VI">
Glikogenoza typu VI



</doc>
<doc id="769184" url="https://pl.wikipedia.org/wiki?curid=769184" title="GSD VI">
GSD VI



</doc>
<doc id="769187" url="https://pl.wikipedia.org/wiki?curid=769187" title="Sangkuriang">
Sangkuriang

Sangkuriang to wieloużytkowy stadion znajdujący się w mieście Bandung, w Indonezji. Na tym stadionie swoje mecze rozgrywa drużyna piłkarska Pupuk Kaltim. Stadion może pomieścić 12 000 widzów.

</doc>
<doc id="769196" url="https://pl.wikipedia.org/wiki?curid=769196" title="Kwiaty domowe">
Kwiaty domowe



</doc>
<doc id="769198" url="https://pl.wikipedia.org/wiki?curid=769198" title="Europejska kolonizacja Ameryki Północnej">
Europejska kolonizacja Ameryki Północnej



</doc>
<doc id="769201" url="https://pl.wikipedia.org/wiki?curid=769201" title="Persikabo Stadium">
Persikabo Stadium

Persikabo Stadium to wieloużytkowy stadion znajdujący się w mieście Bogor, w Indonezji. Na tym stadionie swoje mecze rozgrywa drużyna Persikabo. Stadion może pomieścić 10 000 widzów.

</doc>
<doc id="769208" url="https://pl.wikipedia.org/wiki?curid=769208" title="Letjen Haji Sudirman">
Letjen Haji Sudirman

Letjen Haji Sudirman to wieloużytkowy stadion znajdujący się w mieście Bojonegoro, w Indonezji. Na tym stadionie swoje mecze rozgrywa drużyna piłkarska Persibo. Stadion może pomieścić 10 000 widzów.

</doc>
<doc id="769215" url="https://pl.wikipedia.org/wiki?curid=769215" title="Swoboda świadczenia usług">
Swoboda świadczenia usług

Swoboda świadczenia usług oznacza prawo świadczenia usług przez podmiot, który ma swoją siedzibę w jednym z krajów Unii Europejskiej, na rzecz podmiotów z innych krajów członkowskich, bez potrzeby posiadania w tych krajach jakiegokolwiek stałego zakładu pracy/filii/przedstawicielstwa.
Usługa w rozumieniu Traktatu o WE to samodzielna działalność zarobkowa, dla wykonywania, której konieczny jest czasowy pobyt świadczącego na terytorium obcego państwa członkowskiego. W grę wchodzi tu zarówno wykonywanie wolnego zawodu, działalność banków, towarzystw ubezpieczeniowych, maklerów, pośredników, rzemieślników, jak i twórczość artystyczna. Również odbiorca świadczenia nie może być ograniczony w swobodnym przekraczaniu granicy celem przyjęcia usługi (na przykład pacjent poszukujący porady lekarza praktykującego w innym państwie członkowskim). Swoboda świadczenia usług dotyczy swobody przemieszczania się nie tylko osób świadczących usługi (na przykład lekarza wykonującego operację w klinice innego państwa członkowskiego UE), ale również osób, które z tych usług korzystają (na przykład pacjent jadący po konsultacje do specjalisty z sąsiedniego państwa członkowskiego).
Negocjacje pomiędzy krajami, do przyjęcia tej swobody, trwały od 1977 r. i zakończyły się w połowie lat dziewięćdziesiątych. Długi okres negocjacji wynikał z faktu, że musiano uzgodnić jednomyślne stanowiska dla każdego zawodu. Swoboda świadczenia usług jest regulowana odrębnymi dyrektywami Unii Europejskiej.
Pozostałe trzy swobody to swobodny przepływ osób, swobodny przepływ kapitału i swobodny przepływ towarów.
Propozycje rozszerzenia unijnego rynku usług.
Zgodnie z dyrektywą o usługach państwa członkowskie musiały do końca 2009 r. uprościć swoje procedury administracyjne i wprowadzić „punkty kompleksowej obsługi”, pozwalające przedsiębiorstwom na łatwiejsze załatwianie formalności w formie elektronicznej. Dyrektywa przewidywała opracowanie „wspólnej oceny”, która miała umożliwić ewaluację osiągniętych postępów i wykrycie pozostałych do rozwiązania problemów. Dynamiczny rozwój sektora usług w UE od dawna pozostaje jednym z głównych priorytetów Komisji. W swoim rocznym sprawozdaniu gospodarczym (IP/11/22) KE podkreśla, że Unia Europejska osiągnie cele określone w strategii Europa 2020 tylko wówczas, gdy w sposób priorytetowy zostaną potraktowane reformy strukturalne mające na celu poprawę warunków prowadzenia działalności gospodarczej w sektorach usług i produkcji.

</doc>
<doc id="769221" url="https://pl.wikipedia.org/wiki?curid=769221" title="Odśrodkowy regulator obrotów">
Odśrodkowy regulator obrotów



</doc>
<doc id="769226" url="https://pl.wikipedia.org/wiki?curid=769226" title="Jayaraga Stadium">
Jayaraga Stadium

Jayaraga Stadium – wieloużytkowy stadion znajdujący się w mieście Garut w Indonezji. Na tym stadionie swoje mecze rozgrywa drużyna Persigar. Stadion może pomieścić 10 tys. widzów.

</doc>
<doc id="769227" url="https://pl.wikipedia.org/wiki?curid=769227" title="Jerzy Dąbrowski (duchowny)">
Jerzy Dąbrowski (duchowny)

Jerzy Dąbrowski (ur. 26 kwietnia 1931 w Liszkowie, zm. 14 lutego 1991) – polski duchowny rzymskokatolicki, biskup pomocniczy gnieźnieński w latach 1982–1991.
Życiorys.
Urodził się 26 kwietnia 1931 w Liszkowie. W czasie II wojny światowej, wysiedlony z rodzinnej miejscowości, kształcił się w niemieckim gimnazjum w Toruniu. Po wojnie kontynuował edukację w Gimnazjum i Liceum Ogólnokształcącym w Wąbrzeźnie, uzyskując świadectwo dojrzałości. W 1949 został przyjęty na studia w Wyższej Szkole Ekonomicznej w Sopocie, które w następnym roku przerwał. Wstąpił do Prymasowskiego Wyższego Seminarium Duchownego w Gnieźnie-Poznaniu, gdzie odbył studia filozoficzno-teologiczne. Święceń prezbiteratu udzielił mu 25 maja 1956 w bazylice archikatedralnej Wniebowzięcia Najświętszej Maryi Panny w Gnieźnie biskup pomocniczy poznański Franciszek Jedwabski. Od 1959 studiował muzykologię w Studium Muzyki Liturgicznej w Aninie. Wykształcenie poszerzał w Instytucie Muzyki Sakralnej przy Papieskim Uniwersytecie Gregoriańskim w Rzymie, gdzie zdobył dyplom na Wydziale Śpiewu Gregoriańskiego, Kompozycji i Organów Liturgicznych, a w 1970 otrzymał doktorat.
Po święceniach pomagał w pracy duszpasterskiej w parafii św. Mikołaja w Korytach. Od grudnia 1956 pracował jako wikariusz w parafii Zwiastowania Najświętszej Maryi Panny w Inowrocławiu (gdzie był również prefektem szkół podstawowych) i w parafii Matki Boskiej Nieustającej Pomocy w Bydgoszczy. Był duszpasterzem w Zakładzie dla Ociemniałych w Laskach i duszpasterzem akademickim przy kościele św. Anny w Warszawie. W 1973 został współpracownikiem Sekretariatu Episkopatu Polski, od 1977 pełnił tam funkcję referenta. W 1979 zatrudniony w Sekretariacie Prymasa Polski, odpowiadał za duszpasterstwo Polonii i kontakty z episkopatami innych państw. W archidiecezji gnieźnieńskiej zasiadał w komisji liturgicznej i był deputatem ds. karności i wychowania w seminarium duchownym. W 1978 został obdarzony godnością kapelana honorowego Jego Świątobliwości. Prowadził zajęcia na Sekcji Muzyki Kościelnej przy Wydziale Teologicznym Akademii Teologii Katolickiej w Warszawie.
20 lutego 1982 został mianowany biskupem pomocniczym archidiecezji gnieźnieńskiej ze stolicą tytularną Tamascani. Święcenia biskupie otrzymał 25 marca 1982 w bazylice prymasowskiej Wniebowzięcia Najświętszej Maryi Panny w Gnieźnie. Udzielił mu ich Józef Glemp, arcybiskup metropolita gnieźnieński i warszawski, w asyście Jana Michalskiego, biskupa pomocniczego gnieźnieńskiego, i Kazimierza Romaniuka, biskupa pomocniczego warszawskiego. Jako dewizę biskupią przyjął słowa „"Gratia et fidelitas"” ("Łaska i wierność"). W latach 1982–1991 sprawował urząd wikariusza generalnego archidiecezji gnieźnieńskiej. Rezydował jednak w Warszawie, gdzie pełnił funkcję zastępcy sekretarza generalnego Konferencji Episkopatu Polski. Był przewodniczącym Podkomisji Episkopatu Polski ds. Muzyki Kościelnej. Od 1989 kierował Zespołem Pomocy Kościelnej dla Katolików w ZSRR. Działał w duszpasterstwie, szczególnie, środowisk twórczych, dyplomatów i katolików na Wschodzie.
Przez wiele lat utrzymywał poufne kontakty z funkcjonariuszami Służby Bezpieczeństwa. Informacji dostarczał, używając pseudonimu „Ignacy”. Przekazał m.in. materiały z soboru watykańskiego II. Z własnej woli zobowiązał się dostarczać protokoły z posiedzeń episkopatu Polski i przekazał informacje prawie ze wszystkich zebrań. Za współpracę z SB pobierał wynagrodzenie, np. w 1965 za przekazane informacje otrzymał 70 tysięcy lirów.
Zmarł 14 lutego 1991 w wypadku samochodowym. 18 lutego 1991 został pochowany na cmentarzu św. Piotra i Pawła w Gnieźnie. W 2012 jego szczątki ekshumowano i przeniesiono do krypty biskupów pomocniczych gnieźnieńskich w kościele św. Piotra i Pawła w Gnieźnie, położonego na terenie tego cmentarza.

</doc>
<doc id="769229" url="https://pl.wikipedia.org/wiki?curid=769229" title="Reżim polityczny">
Reżim polityczny

Reżim polityczny – ogół metod, którymi posługuje się władza państwowa w stosunkach z ludnością, a także zasady, jakimi się ona kieruje w tych stosunkach. 
Stanowi istotny element składowy formy państwa. W jego skład wchodzą też metody działania partii politycznych, ich stosunki z władzą państwową, zasady funkcjonowania innych ważnych organizacji społecznych.
Biorąc pod uwagę stosunki władzy państwowej i społeczeństwa w procesie rządzenia wyróżnia się trzy zasadnicze reżimy: 
Współczesna nauka polityczna wyróżnia niekiedy pośredni pomiędzy demokratycznym a autorytarnym, reżim anokratyczny.
W politologii pojęcie reżimu politycznego nie jest wartościujące, służy jedynie określeniu zasad, reguł gry politycznej i zależności pomiędzy podmiotami polityki. Czasem jest utożsamiane z systemem politycznym. W istocie obejmuje ono wszystkie instrumenty regulujące stosunki w państwie.

</doc>
<doc id="769233" url="https://pl.wikipedia.org/wiki?curid=769233" title="Swobodny przepływ kapitału">
Swobodny przepływ kapitału

Swobodny przepływ kapitału – określona w 56 artykule Traktatu ustanawiającego Wspólnotę Europejską (TWE), oraz art. 26 pkt. 2 i 63 Wersji skonsolidowanej Traktatu o funkcjonowaniu UE, jedna z czterech swobód wspólnego rynku w Unii Europejskiej. Swoboda ta przejawia się w zakazie stosowania ograniczeń w stosunku do przepływu kapitału pomiędzy państwami członkowskimi UE, a także pomiędzy Państwami członkowskimi UE a państwami trzecimi. 
Poprzez „przepływ kapitału” rozumie się płatności i transgraniczne transfery pieniędzy, inne transakcje umożliwiające transfer własności aktywów i zobowiązań, systemy płatnicze. 
Swoboda przepływu kapitału oznacza swobodę przenoszenia wartości majątkowych do innego państwa członkowskiego, a jej celem jest umożliwienie realizacji, za pomocą różnego rodzaju instrumentów finansowych, samoistnej komercyjnej inwestycji w innym państwie członkowskim i ewentualne korzystanie z jej efektów. Najczęściej uważa się, iż swoboda w tym zakresie powinna umożliwiać m.in.: inwestycje bezpośrednie, zakup i sprzedaż nieruchomości w innych państwach członkowskich, zakup i sprzedaż papierów wartościowych oraz transakcje z ich udziałem, zaciąganie pożyczek, udzielanie kredytów, poręczeń i gwarancji oraz przepływy kapitału o charakterze osobistym. Warto przy tym zwrócić uwagę, iż w odróżnieniu od pozostałych swobód, art. 56 zapewnia swobodę przepływu płatności i kapitału również między państwami członkowskimi a państwami trzecimi. 
Pozostałe trzy swobody to swobodny przepływ towarów, swobodny przepływ osób i swoboda świadczenia usług.

</doc>
<doc id="769234" url="https://pl.wikipedia.org/wiki?curid=769234" title="Baltic (Ohio)">
Baltic (Ohio)

Baltic – wieś w USA, Hrabstwo Coshocton, Hrabstwo Holmes (Ohio), Hrabstwo Tuscarawas w stanie Ohio.
W roku 2010, 25,2% mieszkańców było w wieku poniżej 18 lat, 6,1% było w wieku od 18 do 24 lat, 23,9% było od 25 do 44 lat, 23,5% było od 45 do 64 lat, a 21,4% było w wieku 65 lat lub starszych. We wsi było 50,1% mężczyzn i 49,9% kobiet.
W roku 2000 w miejscowości 90,2% osób mówi po angielsku, 5,3% po niemiecku a 2,3% po holendersku.
Liczba mieszkańców w 2010 roku wynosiła 795, a w 2012 roku wynosiła 793.

</doc>
<doc id="769238" url="https://pl.wikipedia.org/wiki?curid=769238" title="Baltimore (Ohio)">
Baltimore (Ohio)

Baltimore – wieś w USA, w stanie Ohio, w hrabstwie Fairfield.
Liczba mieszkańców w 2000 roku wynosiła 2 881.

</doc>
<doc id="769239" url="https://pl.wikipedia.org/wiki?curid=769239" title="Eduard von Regel">
Eduard von Regel



</doc>
<doc id="769240" url="https://pl.wikipedia.org/wiki?curid=769240" title="Marmarosz">
Marmarosz



</doc>
<doc id="769241" url="https://pl.wikipedia.org/wiki?curid=769241" title="Barnesville (Ohio)">
Barnesville (Ohio)

Barnesville – wieś w USA, w stanie Ohio. Oficjalnie wieś istnieje od roku 1835. Aktualnie (2014) burmistrzem wsi jest Ron Bischof.
Liczba mieszkańców w 2010 roku wynosiła 4 193, a w roku 2012 wynosiła 4 145.

</doc>
<doc id="769246" url="https://pl.wikipedia.org/wiki?curid=769246" title="Właściwość">
Właściwość



</doc>
<doc id="769247" url="https://pl.wikipedia.org/wiki?curid=769247" title="Barnhill (Ohio)">
Barnhill (Ohio)

Barnhill – wieś w USA, w stanie Ohio, w hrabstwie Tuscarawas.
W roku 2010, 27,5% mieszkańców było w wieku poniżej 18 lat, 6,6% było w wieku od 18 do 24 lat, 28,3% w wieku od 25 do 44 lat, 25,6% w wieku od 45 do 64 lat, 12,1% było w wieku 65 lat lub starszych. We wsi było 50,3% mężczyzn i 49,7% kobiet.
Liczba mieszkańców w 2010 roku wynosiła 396, a w 2012 wynosiła 392.

</doc>
<doc id="769250" url="https://pl.wikipedia.org/wiki?curid=769250" title="Batavia (Ohio)">
Batavia (Ohio)

Batavia – wieś w USA, w stanie Ohio, w hrabstwie Clermont.
Liczba mieszkańców w 2000 roku wynosiła 1 617.

</doc>
<doc id="769254" url="https://pl.wikipedia.org/wiki?curid=769254" title="Batesville (Ohio)">
Batesville (Ohio)

Batesville – wieś w USA, hrabstwie Noble, w stanie Ohio.
W roku 2010, 23,9% mieszkańców było w wieku poniżej 18 lat, 12,7% było w wieku od 18 do 24 lat, 23,9% miały od 25 do 44 lat, 22,5% miały od 45 do 64 lat, 16,9% było w wieku 65 lat lub starszych. We wsi było 47,9% mężczyzn i 52,1% kobiet.
Liczba mieszkańców w 2010 roku wynosiła 71, a w roku 2012 wynosiła 101.

</doc>
<doc id="769255" url="https://pl.wikipedia.org/wiki?curid=769255" title="Arkona (ujednoznacznienie)">
Arkona (ujednoznacznienie)



</doc>
<doc id="769259" url="https://pl.wikipedia.org/wiki?curid=769259" title="Bay View (Ohio)">
Bay View (Ohio)

Bay View – wieś w USA, w stanie Ohio, w hrabstwie Erie. Aktualnie (2014) szefem wsi jest Barbara A. Wobser.
W roku 2010, 19,5% mieszkańców było w wieku poniżej 18 lat, 6,5% było w wieku od 18 do 24 lat, 19,6% od 25 do 44 lat, 34,9% od 45 do 64 lat, a 19,3% było w wieku 65 lat lub starszych. We wsi było 49,7% mężczyzn i 50,3% kobiet.
Liczba mieszkańców w 2010 roku wynosiła 632, a w 2012 wynosiła 625.

</doc>
<doc id="769260" url="https://pl.wikipedia.org/wiki?curid=769260" title="Schronisko na Szrenicy">
Schronisko na Szrenicy

Schronisko na Szrenicy – wysokogórskie schronisko turystyczne w Sudetach Zachodnich, w paśmie Karkonoszy.
Położenie.
Schronisko położone jest na wysokości 1362 m n.p.m. w południowo-zachodniej Polsce, w Sudetach Zachodnich, w paśmie Karkonoszy, na terenie Karkonoskiego Parku Narodowego, na szczycie Szrenicy. Schronisko na Szrenicy to duży masywny murowany budynek zbudowany na kopulastym szczycie Szrenicy, 60 m powyżej głównego grzbietu Karkonoszy. Należy do największych wysokogórskich schronisk w Karkonoszach.
Historia.
Pierwsze schronisko na Szrenicy wybudowano dopiero w latach 1921-1922 po nieprzedłużeniu koncesji przez władze czechosłowackie Franzowi Endlerowi, właścicielowi pobliskiego schroniska "Endlerbaude" (Vosecka bouda). Podobnie jak inne budowle w Karkonoszach, budynek zbudowano w przeważającej części z drewna. Zaprojektowany został przez jeleniogórskich architektów - braci Albert. Do 1945 nosił on nazwę "Reifträgerbaude", choć sporadycznie pojawiała się też nazwa "Deutschböhmerhaus".
Lokalizacja obiektu, powodowana czynnikami politycznymi (niemal na granicy niemiecko-czechosłowackiej), nie była zbyt korzystna - panują w tym miejscu silne wiatry, długotrwałe opady oraz zjawisko szadzi. Budynek był dwupiętrowy o potężnej, surowej bryle, posiada czterospadowy, naczółkowy dach. Parter został podmurowany. Franz Endler gospodarzył w schronisku do śmierci w 1930, a później jego syn Kurt.
Po II wojnie światowej w schronisku mieściła się strażnica WOP, w 1951 zostało obiektem PTTK. Liczba miejsc stale się zmniejszała (ze 100 do ledwo 10 plus 30 w części gastronomicznej w 1967), podobnie jak standard usług. W 1967 zamknięto je z powodu złego stanu technicznego. W styczniu 1972 pożar zniszczył 70% powierzchni dachu.
W 1973 rozpoczęto remont, który trwał jednak bardzo długo, bo aż do 1991.
W 1992 ruinę kupili prywatni właściciele - rodzina Kłopotowskich. 19 grudnia tego roku odbyło się ponowne, uroczyste otwarcie.
Poniżej schroniska na północno-wschodnim stoku Szrenicy mieści się górna stacja wyciągu krzesełkowego ze Szklarskiej Poręby na Szrenicę.
Turystyka.
Do schroniska prowadzi znakowany szlak turystyczny:

</doc>
<doc id="769261" url="https://pl.wikipedia.org/wiki?curid=769261" title="Drogo (syn Karola Wielkiego)">
Drogo (syn Karola Wielkiego)

Drogo ("Dreux lub Drogon") (ur. 17 czerwca 801, zm. 8 grudnia 855) – nieślubny syn Karola Wielkiego i jego konkubiny Reginy.
Po śmierci ojca, jako kandydat do tronu i zagrożenie dla Ludwika Pobożnego, został przeznaczony do kariery duchownej. W 818 roku został klerykiem, a w 820 roku opatem w Luxeuil. Od 823 roku był biskupem Metz.
Przez całe życie pozostaje wierny swojemu bratu Ludwikowi Pobożnemu. Po śmierci Ludwika Pobożnego służył wiernie jego najstarszemu synowi, Lotarowi.
Został pochowany w kościele opactwa św. Arnulfa w Metz.

</doc>
<doc id="769264" url="https://pl.wikipedia.org/wiki?curid=769264" title="Beach City (Ohio)">
Beach City (Ohio)

Beach City – wieś w USA, w stanie Ohio, w hrabstwie Stark.
Liczba mieszkańców w 2010 roku wynosiła 1 033, a w roku 2012 wynosiła 1 023.

</doc>
<doc id="769268" url="https://pl.wikipedia.org/wiki?curid=769268" title="Cecil (Ohio)">
Cecil (Ohio)

Cecil – wieś w USA, w stanie Ohio, w hrabstwie Paulding.
Nazwa miejscowości obowiązuje od roku 1868.
W roku 2010, 27,7% mieszkańców było w wieku poniżej 18 lat, 9% było w wieku od 18 do 24 lat, 29,7% było od 25 do 44, 24% było od 45 do 64 lat, a 9,6% było w wieku 65 lat lub starszych. We wsi było 54,8% mężczyzn i 45,2% kobiet.
Liczba mieszkańców w 2010 roku wynosiła 188, a w roku 2012 wynosiła 186.

</doc>
<doc id="769271" url="https://pl.wikipedia.org/wiki?curid=769271" title="Zoar (Ohio)">
Zoar (Ohio)

Zoar – wieś w USA, w hrabstwie Tuscarawas, w stanie Ohio. Miejscowość została założona w roku 1817.
W roku 2010, 10,1% mieszkańców było w wieku poniżej 18 lat, 6,5% było w wieku od 18 do 24 lat, 14,8% było od 25 do 44 lat, 42,6% było od 45 do 64 lat, a 26% było w wieku 65 lat lub starszych. We wsi w roku 2010 było 52,1% mężczyzn i 47,9% kobiet.
Liczba mieszkańców w 2010 roku wynosiła 169, a w 2012 wynosiła 173.

</doc>
<doc id="769274" url="https://pl.wikipedia.org/wiki?curid=769274" title="Hotel Grand w Łodzi">
Hotel Grand w Łodzi

Hotel Grand – hotel w Łodzi, funkcjonujący nieprzerwanie od 1887 roku, zlokalizowany przy ul. Piotrkowskiej 72 (na rogu z ul. R. Traugutta).
Historia hotelu.
Posesja, na której powstał przyszły hotel została wyznaczona (w postaci dwóch parcel) w latach 1824–1828 podczas regulacji osady przemysłowej „Łódka”, przeznaczonej pod osiedlenie tkaczy lnu i bawełny. W 1842 roku parcele w dzierżawę wieczysto-czynszową otrzymali tkacze bawełny: J. Müller oraz L. Ulner, którzy wystawili na froncie każdej parceli parterowy drewniany dom z poddaszem. W latach 1842–1849 w domu Müllera nauczyciel Mikołaj Olszewski prowadził prywatną szkołę elementarną. W 1860 roku Edward Hentschel nabył drogą wymiany parcelę Müllera, a po śmierci Ulnera, po wygranym przetargu w 1867 roku, kupił sąsiednią działkę. Już po pierwszej transakcji Hentschel zainwestował kapitał wystawiając budynki fabryczne, w których znajdowały się tkalnia, farbiarnia, apretura i składy towarów. W 1872 roku wyburzył frontowe domy budując w ich miejscu dwupiętrowy, murowany dom z attyką, ozdobnymi gzymsami, fryzami i płaskorzeźbami, w którym przeznaczył jego parter na kantor, sklep i skład fabryczny, a wyższe kondygnacje na mieszkania na wynajem. Dwa lata później w wyniku pożaru zniszczeniu uległa część fabryki, której właściciel nie chciał odbudowywać. W 1875 roku Ludwik Meyer odkupił wraz z Juliuszem Kunitzerem fabrykę od Hentschla, by cztery lata później zostać jej jedynym właścicielem. Po przeniesieniu w roku 1885 produkcji do osady „Mania”, Meyer zdecydował o przebudowie budynków przy Piotrkowskiej na „dom gościnny” Hotel Grand. Autorem projektu budowy z roku 1872 oraz przebudowy budynku z 1887 był Hilary Majewski. Hotel, mający 45 pokoi, otwarto 9 października 1887 roku. W 1896 roku hotel miał salę balową, restaurację i 70 pokoi.
Po przebudowie Meyer wydzierżawił hotel Piotrowi Schwartzowi, a w roku 1904 sprzedał Towarzystwu Akcyjnemu „Grand Hotel” za 475 000 rubli (właścicielem akcji był Bank Handlowy). Na początku hotel miał oświetlenie gazowe, by w roku 1906 zainstalować oświetlenie elektryczne (zasilane z lokalnej dynamomaszyny poruszanej przy pomocy gazu), a w 1907 roku zostać włączonym do miejskiej sieci energetycznej. W kilku apartamentach były łazienki. Większość pokoi wyposażona była w przenośne umywalki, do których dostarczano wodę wiadrami. Wnętrza były ogrzewane przez piece, które w zależności od standardu pokoju były z kafli porcelanowych, fajansowych lub zwykłych. Z przestrzeni recepcyjnej na piętro prowadziły schody marmurowe, na korytarzach były posadzki, w pokojach parkiety i podłogi z desek. Drzwi wejściowe od ul. Piotrkowskiej były dwuskrzydłowe z gzymsami i ozdobami. W środkowej części wewnętrznego dziedzińca hotelu był wspaniale urządzony ogród. W 1911 roku akcje od Banku Handlowego odkupiło konsorcjum fabrykantów i kupców, którzy zdecydowali o kolejnej przebudowie budynku.
Drugiej przebudowy budynku hotelu dokonano w latach 1912–1913 według projektu Majewskiego i Dawida Landego. Podczas tej przebudowy obiekt zyskał „nowy wyraz architektoniczny, bliski estetyce modernizmu”. Hotel dysponował 150 pokojami, bogato wyposażonymi, odpowiednio rozplanowanymi, w tym 50 było urządzonych luksusowo. Każdy pokój wyposażono w instalację sanitarną z dopływem zimnej i ciepłej wody. Hotel dysponował siecią telefoniczną. Część pokoi o wyższym standardzie została wyposażona w łazienki, a dla reszty na każdym piętrze przygotowano ogólnodostępne węzły sanitarne. W pokojach hotelowych były urządzenia sygnalizacyjne do wzywania służby hotelowej, które za pośrednictwem kolorowych lampek informowały o numerze pokoju oczekującego obsługi. Na piętrach zostały zaaranżowane pokoje kelnerskie z szafami do elektrycznego podgrzewania posiłków, połączone z kuchnią windami kelnerskimi i łącznością telefoniczną. Drzwi wejściowe wymieniono na obrotowe. Do dyspozycji gości były dwie windy. Kuchnia została urządzona zgodnie z ówczesnymi standardami. Wyroby cukiernicze były produkcji własnej. Na potrzeby hotelu w podziemiach zorganizowano niewielką piekarnię. Dział gastronomii dysponował urządzeniem do produkcji lodu, które jednocześnie spełniało rolę chłodni i zamrażalni. W piwnicach zlokalizowano magazyny żywności i napojów alkoholowych. Zorganizowano również wytwórnię wód gazowanych. Wnętrza wykonała drezdeńska firma „Raumkunst”. Oprócz restauracji na parterze znajdowała się wiedeńska kawiarnia, sklep „Margot” i zakład fryzjerski. Całości założenia dopełniał ogród koncertowy z kolumnami i siedem sklepów z wejściami od ulicy Krótkiej (obecnie Traugutta) i Piotrkowskiej. Głównym akcjonariuszem konsorcjum został baron Ludwik Heinzel.
21 czerwca 1908 roku otwarto w hotelu kino, które funkcjonowało do końca lat trzydziestych. W latach 1945–1947 w sali tej mieścił się w teatr „Syrena”, a w latach 1965–1988 „Teatr 7.15”.
Po roku 1945 hotel poddawany był kolejnym remontom, podczas których elewacja utraciła swój pierwotny wystrój. Z hotelu korzystało wiele osobistości, m.in. pisarze Władysław Reymont i Henryk Sienkiewicz, muzycy Artur Rubinstein i Ignacy Jan Paderewski, czy tenor Jan Kiepura.
W 2009 roku Hotel Grand oferował 161 pokoi. Dysponował sześcioma wielofunkcyjnymi, nowoczesnymi, wyposażonymi w profesjonalny sprzęt salami konferencyjnymi, posiadał dwie restauracje, bar kawowy „Cafe Grand” oraz lobby bar.
Właścicielem hotelu w roku 2008 został Holding Liwa należący do działających m.in. w branży hotelowej braci Likusów, którzy odkupili go od Orbisu. Zapowiedziano wówczas generalny remont po zakończeniu renowacji kupionego niemal równocześnie warszawskiego Prudentialu. Prace remontowe rozpoczęto w 2020 roku. Przewiduje się podniesienie kategorii hotelu do pięciu gwiazdek. Ma mieć basen, dwukondygnacyjny podziemny parking, ponad 200 pokojów (zamiast 160), szklany dach nad dziedzińcem, odnowioną scena nieistniejącego już Teatru 7.15.
Odniesienia w kulturze.
Hotel został umieszczony w fabule powieści "Ziemia obiecana" Władysława Reymonta. Przed hotelem, na ul. Piotrkowskiej, znajduje się Aleja Gwiazd filmu polskiego. Apartamenty hotelu noszą imiona aktorów polskich: Beaty Tyszkiewicz, Jana Machulskiego, Krystyny Jandy, Janusza Gajosa, Marka Kondrata, Daniela Olbrychskiego, Jerzego Stuhra oraz apartament Artura Rubinsteina.
W hotelu był realizowany program telewizyjny Iwony Łękawy z cyklu "Gwiazdy w Grandzie".

</doc>
<doc id="769275" url="https://pl.wikipedia.org/wiki?curid=769275" title="Delta (Ohio)">
Delta (Ohio)

Delta – wieś w USA, Hrabstwo Fulton (Ohio) w stanie Ohio. Miejscowość została założona w 1834.
W roku 2010, 27,7% mieszkańców było w wieku poniżej 18 lat, 8,9% było w wieku od 18 do 24 lat, 25,8% było od 25 do 44 lat, 25,4% było od 45 do 64 lat, a 12,2% było w wieku 65 lat lub starszych. We wsi było 48,4% mężczyzn i 51,6% kobiety.
Liczba mieszkańców w 2010 roku wynosiła 3103.

</doc>
<doc id="769277" url="https://pl.wikipedia.org/wiki?curid=769277" title="Powstanie szawelskie">
Powstanie szawelskie

Powstanie szawelskie – bunt chłopów w 1769 roku w należącej do dóbr królewskich ekonomii w Szawlach na Litwie z powodu przywracania zniesionej pańszczyzny.
Przyczyną wybuchu powstania była próba zwiększenia dochodów z królewszczyzn podjęta przez podkanclerzego Antoniego Tyzenhausa poprzez powrót do pańszczyzny, którą zniósł w ekonomii król Jan III Sobieski, a także .

</doc>
<doc id="769278" url="https://pl.wikipedia.org/wiki?curid=769278" title="Horodek (Polska)">
Horodek (Polska)

Horodek (w latach 1977–1981 Gródek) – nieistniejąca wieś w Polsce położona w województwie podkarpackim, w powiecie leskim, w gminie Solina.
Wieś prawa wołoskiego w latach 1551-1600, położona w ziemi sanockiej województwa ruskiego. W latach 1975-98 miejscowość administracyjnie należała do województwa krośnieńskiego.
Nieistniejąca wieś nad zalewem solińskim, położona na wschód od szosy do Werlasu. Lokowana przed 1580 r. na prawie wołoskim w dobrach Kmitów, przy dawnym szlaku z Sanoka przez Hoczew do Lutowisk. W 1921 r. wieś liczyła 103 domy i 674 mieszkańców (621 grek., 16 rzym., 37 mojż.). Po II wojnie światowej całkowicie wysiedlona i zniszczona. W centrum wsi zachowała się podmurówka drewnianej cerkwi z 1790 r. i zdewastowany cmentarz, oraz biegnące w głębokich wąwozach drogi. Znaczna część wsi zalana została wodami Jeziora Solińskiego.
Na jej terenie w 2013 powstało prywatne lądowisko Dolina Ruchlinu-Horodek. W pobliżu znajdują się Zatoka Karpiowa, Zatoka Suchego Drzewa i Półwysep Horodek.
Linki zewnętrzne.
Horodek - przypowieści Rodmana

</doc>
<doc id="769285" url="https://pl.wikipedia.org/wiki?curid=769285" title="BBC Parliament">
BBC Parliament

BBC Parliament – brytyjski kanał telewizyjny prezentujący transmisje i retransmisje obrad Izby Gmin, Izby Lordów, Szkockiego Parlamentu, Zgromadzenia Walijskiego oraz Zgromadzenia Irlandii Północnej, a niekiedy również synodu Kościoła anglikańskiego. Kamery stacji są obecne zarówno na posiedzeniach plenarnych, jak i podczas jawnych obrad komisji parlamentarnych. Kanał jest dostępny w naziemnym i satelitarnym przekazie cyfrowym, a także w Internecie w systemie "live streaming".
Początkowo brytyjski kanał parlamentarny był produkowany przez prywatną sieć kablową Flextech pod nazwą "The Parliamentary Channel". W 1998 zarządzanie nim przejęło BBC, które zmieniło jego nazwę na BBC Parliament. Choć BBC finansuje stację i ponosi odpowiedzialność za jej kształt programowy, w sensie technicznym 100% prezentowanych transmisji jest realizowane przez prywatną firmę, "Millbank Studios". 
"The Record Europe", produkowany z myślą o antenie BBC Parliament magazyn dotyczący prac Parlamentu Europejskiego.
Dzisiejsze logo BBC Parliament to logo BBC, pod nim napis PARLIAMENT.

</doc>
<doc id="769286" url="https://pl.wikipedia.org/wiki?curid=769286" title="Niegowo">
Niegowo

Niegowo (dawniej: "Nobel") – część gdańskiej dzielnicy Orunia-Św. Wojciech-Lipce nad rzeką Radunią. Polder rolniczy.
Położenie.
Niegowo w całości położone jest na depresyjnych terenach Żuław Gdańskich. Od północy oblewa je Radunia, od wschodu Czarna Łacha i Motława. Ryzyko powodziowe nie pozwoliło na urbanizację tych terenów. Przez teren osady przebiega Południowa obwodnica Gdańska w ciągu drogi ekspresowej S6 oraz linia kolejowa nr 226 prowadząca do Portu Północnego.
Historia.
Wieś położona była w drugiej połowie XVI wieku w województwie pomorskim. Posiadłość Constantina Ferbera I, burmistrza Gdańska, który nabył miejscowość od rady miasta w 1555 r. W granicach Gdańska od 1954 r. W czasach PRL znajdowało się tutaj Państwowe gospodarstwo rolne. 9 lipca 2001 r. miała miejsce powódź w Gdańsku. Niegowo zostało zalane.
Należy do okręgu historycznego Niziny.

</doc>
<doc id="769290" url="https://pl.wikipedia.org/wiki?curid=769290" title="Joel Beeson">
Joel Beeson

Joel Daniel Beeson (ur. 13 września 1966 w Winston-Salem, zm. 17 października 2017 w Galax) – amerykański model i aktor telewizyjny i filmowy.
Życiorys.
Urodził się w Winston-Salem jako syn Nancy Banks i Daniela Farissa Beesonów. Miał brata bliźniaka Paula Edwarda.
We wczesnych latach 90. XX w. reklamował męską wodę kolońską Stock. Był tancerzem grupy Chippendale.
Zmarł 17 października 2017 w szpitalu okręgowym Twin County w Galax w wieku 51 lat. Był żonaty z Beth, z którą miał córkę Haley Alexis.

</doc>
<doc id="769297" url="https://pl.wikipedia.org/wiki?curid=769297" title="Rajd Dakar 2007">
Rajd Dakar 2007

Rajd Dakar 2007 – dwudziesta dziewiąta edycja rajdu. Wystartował 6 stycznia 2007 z Lizbony. Zakończył się 21 stycznia w Dakarze.
Uczestnicy.
29. edycja była rekordowa pod względem liczby zawodników. Na trasę wyruszyło 525 zespołów z 42 różnych krajów. W tym 250 motocyklistów, 187 załóg samochodów i 88 ciężarówek. Listę zgłoszeń zamknięto już w czerwcu 2006.
38% spośród motocyklistów i 10% kierowców samochodów startowało po raz pierwszy. 40% jadących w rajdzie było w wieku pomiędzy 18 a 39 lat.
Ostatecznie rywalizację ukończyło 132 motocyklistów (52.8% startujących), 109 samochodów (58.3%) oraz 60 ciężarówek (68.2%).
Polacy.
Na trasę rajdu wystartowało 3 polskich motocyklistów, 3 załogi samochodowe oraz jedna ciężarówka. Polskę reprezentowały dwa zespoły:
Oprócz zawodowców w rajdzie uczestniczył także amator Jarosław Cisak jadący motocyklem KTM 660 RALLY.
Z Polaków jako pierwszy odpadli z rywalizacji Góreccy. Na trasie 7. etapu Robert Górecki dostał wysokiej gorączki i wezwał helikopter, który zabrał go do szpitala. Jego syn Ernest po włączeniu GPS musiał wycofać się z rywalizacji.
8. etap był sądnym dniem dla wielu polskich uczestników rajdu. Z powodu awarii skrzyni biegów już na początku odcinka specjalnego wycofała się ekipa ciężarówki Mercedes-Benz Unimog. Był to także ostatni dzień rywalizacji dla motocyklisty Jarosława Cisaka, któremu na trasie odnowiła się kontuzja ręki. Zdołał on dojechać do mety lecz nie podjął rywalizacji w następnym etapie. Kłopotów nie uniknął także, zajmujący przed tym etapem wysoką 11. pozycję w klasyfikacji generalnej Krzysztof Hołowczyc. Na początku odcinka specjalnego najechał na kamień co spowodowało zniszczenie tylnego mostu. Naprawa samochodu, która zajęła kilka godzin, spowodowała znaczną stratę czasową załogi, a co za tym idzie utratę szans na wysoką pozycję w klasyfikacji generalnej. Groźny wypadek mieli również Albert Gryszczuk i Jarosław Kazberuk, których Land-Rover "dachował" na 30 km etapu. Jednak wszystko dobrze się skończyło i załoga mogła kontynuować zmagania.
18 stycznia na 12. etapie rajdu Jacek Czachor zajął 3. miejsce, a następnie, 20 stycznia, na 14. etapie był drugi, co jest najlepszym wynikiem jaki kiedykolwiek osiągnął Polak w historii rajdu.
Na 140 km 13. odcinka specjalnego samochód Krzysztofa Hołowczyca i Jean-Marca Fortin wpadł w dziurę na trasie, a następnie przekoziołkował, załoga z niegroźnymi obrażeniami została przewieziona śmigłowcem do punktu medycznego na mecie etapu, co było jednoznaczne z zakończeniem przez nich rywalizacji.
Trasa.
Trasa Dakaru 2007 składa się z 15 etapów, w tym 14 oesów. Całkowita długość trasy wynosi 7915 km, odcinków specjalnych 4309 km, a odcinków dojazdowych 3606 km. Po rozegraniu 7 etapów rajd miał dzień przerwy w Atarze w Mauretanii.
Impreza przebiegała przez 8 krajów: Portugalię, Hiszpanię, Maroko, Saharę Zachodnią, Mauretanię, Mali i Senegal.
Etapy.
Trasa 7 odcinka specjalnego została skrócona do 407,6 km z powodu bardzo niekorzystnych warunków pogodowych.
Wyniki etapów.
Motocykle.
Na tym etapie wypadki mieli prowadzący po 12. etapie Marc Coma i zajmujący 6. miejsce Isidre Esteve Pujol. Obaj musieli wycofać się z rywalizacji.

</doc>
<doc id="769298" url="https://pl.wikipedia.org/wiki?curid=769298" title="Nowe Ogrody">
Nowe Ogrody

Nowe Ogrody (niem. "Neugarten", kaszb. "Glëkowo") – ulica i część dzielnicy Śródmieście w Gdańsku.
Współczesna rola.
Ulica Nowe Ogrody jest arterią łączącą Śródmieście m.in. z dzielnicami Siedlce i Suchanino, a także początkiem trasy w kierunku Kartuz. W ciągu ulicy istnieje jedno z nielicznych gdańskich niewydzielonych torowisk tramwajowych. Korzystają z niego linie 10 i 12, kursujące do przez Siedlce w stronę przystanku PKM Brętowo i Migowa.
Obiekty przy ulicy.
Przy Nowych Ogrodach znajdują się m.in.:
Historia.
W Nowych Ogrodach w 1342 powstał szpital św. Gertrudy z kościołem filialnym parafii mariackiej. Pod koniec XIV w. powstały pierwsze ogrody wokół szpitala, od których obszar wziął swoją nazwę.
Nowe Ogrody historycznie dzieliły się na podjednostki "Nowe Ogrody I" ("Wewnętrzne") i "Nowe Ogrody II" ("Zewnętrzne"), rozdzielone wałami miejskimi. Nowe Ogrody Wewnętrzne zostały przyłączone w granice administracyjne miasta po usypaniu wałów w 1656, zaś Nowe Ogrody Zewnętrzne prawdopodobnie przyłączono w 1807.
W XIX w. ówczesne "Neugarten" stało się centrum administracyjnym ze względu na powstanie kompleksu sądowego z więzieniem. W latach 1882-1886 zbudowano gmach pruskiej Nadprezydentury ("Oberpräsidium"), w którym w latach 1920-39 funkcjonował Senat Wolnego Miasta Gdańska (Neugarten 12-16). Po przeciwnej stronie ulicy stanął w XIX w. gmach władz prowincji Prusy Zachodnie ("Provinzialverwaltung-Landeshaus"), który z kolei w okresie Wolnego Miasta był siedzibą Volkstagu (Neugarten 23). Oba budynki w trakcie walk o Gdańsk w marcu 1945 zostały znacznie uszkodzone i po wojnie rozebrane.
Chronologia nazwy i numeracja.
Do 1945 ulica nosiła niemieckojęzyczną nazwę "Neugarten" (Nowe Ogrody). Po wojnie ulicę przemianowano na Nowy Świat, a następnie na aleję gen. Świerczewskiego. Do historycznej nazwy powrócono po 1989.
Ulica posiada historyczną, obiegową numerację budynków, niezmienioną od XIX w. Numeracja rozpoczyna się od zachodniego końca ulicy, rośnie wzdłuż południowej pierzei do numeru 12. Najniższym numerem w pierzei północnej jest numer 27 na wschodnim krańcu ulicy – numeracja rośnie w kierunku zachodnim do numeru 37. Numery z zakresu 13-26 są niewykorzystane w wyniku skrócenia ulicy po II wojnie światowej. Wcześniej numery te były przypisane budynkom, na których terenie znajduje się obecnie ul. 3 Maja i wiadukt Hucisko.

</doc>
<doc id="769302" url="https://pl.wikipedia.org/wiki?curid=769302" title="Waldstadt (Karlsruhe)">
Waldstadt (Karlsruhe)

Waldstadt – część badeńskiego miasta ("Stadtteil") Karlsruhe. Od wschodu graniczy z Waldstadt dzielnica Hagsfeld, od południa Rintheim, od południowego zachodu Oststadt.
Historia.
Dzielnica powstała w latach 50. XX wieku osiedle mieszkaniowe w Hardtwaldzie na północny wschód od centrum Karlsruhe. Projekt budowy nowego osiedla opierał się na wcześniejszych (1944) planach urbanistycznych O. E. Schweizera i cieszył się poparciem ówczesnego nadburmistrza, Günthera Klotza, który poszukiwał nowoczesnych rozwiązań pilnego wówczas problemu mieszkaniowego. W latach 50. w Karlsruhe rejestrowano 12 000 rodzin nieposiadających własnego mieszkania.
Po rozpoczęciu budowy w 1957 r. powstały w nowej dzielnicy, początkowo zwanej "Karlsruhe-Nord-Ost" mieszkania dla kilkunastu tysięcy osób. W 1963 posiadała ona 8264 mieszkańców w 2374 mieszkaniach. Obok nowych bloków czynszowych, mieszczących przede wszystkim tanie mieszkania, zbudowano także domy jednorodzinne i szeregowe, tak że ludność pochodziła z różnych warstw społeczeństwa. Ze względu na podeszły wiek i wymarcie wielu początkowych mieszkańców następuje od końca XX wieku sukcesja klas społecznych mieszkańców. O ile domy jednorodzinne i szeregowe przechodzą na własność znacznie bogatszych osób, mieszkania w blokach zamieszkiwane są przez nieproporcjonalnie dużą liczbę bezrobotnych.
W latach 70. rozbudowano Waldstadt na wschód o nowe osiedle "Feldlage" (odtąd zwano starszą część "Waldlage"), a następnie na północ o "Europaviertel", położone w sąsiedztwie Szkoły Europejskiej. W południowej części dzielnicy wzniesiono krytą pływalnię "Fächerbad". W latach 80. powstało przy Glogauer Straße czworoboczne centrum dzielnicowe, mieszczące sklepy i bibliotekę.
Urbanistyka.
Dzielnica składa się z trzech osiedli zaprojektowanych na zasadach modernistycznych. Budynki rozlokowane są wśród intensywnej zieleni, w znacznym stopniu pozostałej z częściowo wykarczowanego lasu. Osiedle "Waldlage" składa się z pięciu zespołów zabudowy, rozlokowanych wzdłuż megasięgaczy o przebiegu równoleżnikowym, urozmaiconym dwoma zakrętami. Zespoły zabudowy rozdzielone są kilkudziesięciometrowymi pasami drzew, zieleń wysoka i niska znajduje się także pomiędzy blokami mieszkaniowymi. Poszczególne obiekty mieszkaniowe posiadają układ rzędowy i zlokalizowane są poprzecznie do sięgaczy, a zatem zorientowane w kierunkach wschodnim i zachodnim. Sięgacze stanowiące układ komunikacyjny osiedla powiązane są drogą zbiorczą na północnym zachodzie z przystankami komunikacji publicznej (autobus). Wzdłuż niej zlokalizowano kilkunastopiętrowe budynki punktowe. Po stronie wschodniej przylega do osiedla rozległa polana z dwoma kościołami, trzema szkołami, budynkiem mieszczącym praktyki lekarskie oraz zbudowanym w latach 80. postmodernistycznym centrum handlowym. "Waldlage" zamyka stanowiąca centralną oś dzielnicy Glogauer Straße, wzdłuż której poprowadzono linię tramwajową, uruchomioną w dwóch etapach w latach 1959 i 1962, a przedłużoną do "Europaviertel" w 2000 r.
Na wschód od dzielnicowego centrum zlokalizowano osiedle "Feldlage" o bardziej tradycyjnym układzie urbanistycznym. Układ komunikacyjny stanowią również sięgacze w układzie równoleżnikowym (a w południowej części – pętlice), jednak budynki tworzą najczęściej wyraźne linie zabudowy. Dzielnica "Europaviertel" składa się z dużego zespołu szkół, kilku punktowców oraz licznych domów atrialnych rozmieszczonych w ortogonalnym rastrze ulic.
Ulice w "Waldlage" i "Feldlage" nazwane są na cześć utraconych przez Niemcy po II wojnie światowej miast śląskich, pomorskich i pruskich, zaś w "Europaviertel" – na cześć wybitnych intelektualistów europejskich.

</doc>
<doc id="769303" url="https://pl.wikipedia.org/wiki?curid=769303" title="Sportfreunde Siegen">
Sportfreunde Siegen

Sportfreunde Siegen - niemiecki klub piłkarski, grający obecnie w NRW-Lidze (odpowiednik piątej ligi), mający siedzibę w mieście Siegen, leżącym w Nadrenii Północnej-Westfalii. W klubie grali Daniel Bogusz i Mirosław Spiżak, a trenerem był Andrzej Rudy.

</doc>
<doc id="769306" url="https://pl.wikipedia.org/wiki?curid=769306" title="Nowe Szkoty">
Nowe Szkoty

Nowe Szkoty (dawniej: "Szotland Nowy", kaszb. "Nowi Szotland", niem. "Neuschottland", "Neu Schottland") – osiedle w Gdańsku-Wrzeszczu, na terenie dzielnicy Wrzeszcz Dolny.
Przez Nowe Szkoty przebiega zawieszona obecnie linia kolejowa SKM Gdańsk Główny-Gdańsk Nowy Port, na trasie której znajduje się przystanek kolejowy Gdańsk Nowe Szkoty.
Historia.
Początkowo były to dobra szlacheckie, należące do Cystersów w Oliwie. W 1776 majątek ziemski został zakupiony przez króla pruskiego. Od 1779 istniał tu młyn. Nowe Szkoty były osadą rzemieślniczą, konkurencyjną wobec Gdańska. Później osiedle mieszkaniowe.
Nowe Szkoty zostały administracyjnie przyłączone do miasta w 1814.
W 1892 na Nowych Szkotach został odkryty grób pochodzący z początku epoki brązu, sprzed około 4000 lat. Jest on prawdopodobnie najstarszym dotąd odnalezionym pochówkiem na tym terenie.

</doc>
<doc id="769308" url="https://pl.wikipedia.org/wiki?curid=769308" title="Mnemotechniki">
Mnemotechniki



</doc>
<doc id="769310" url="https://pl.wikipedia.org/wiki?curid=769310" title="BBC TV Europe">
BBC TV Europe

BBC TV Europe (1987 - 1991) – brytyjska stacja telewizyjna, będąca pierwszym w historii BBC kanałem telewizyjnym skierowanym do odbiorców za granicą. Kanał był dostępny drogą satelitarną (wymagał jednak opłacenia abonamentu i posiadania dekodera) oraz w sieciach kablowych w wielu państwach Europy. Pokazywał programy emitowane w tym samym czasie w Wielkiej Brytanii na antenie BBC One lub BBC Two. W 1991 został zastąpiony przez BBC World Service Television, zaś dzisiaj jego dzieło kontynuuje, w nieco innej formule, BBC Prime.

</doc>
<doc id="769313" url="https://pl.wikipedia.org/wiki?curid=769313" title="Kellmünz an der Iller">
Kellmünz an der Iller

Kellmünz an der Iller, Kellmünz a.d.Iller – gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Neu-Ulm, wchodzi w skład wspólnoty administracyjnej Altenstadt. Leży około 30 km na południowy wschód od Neu-Ulmu, nad rzeką Iller, przy autostradzie A7 i linii kolejowej Oberstdorf – Ulm.
Polityka.
Wójtem gminy jest Wolfgang Huber, rada gminy składa się z 12 osób.

</doc>
<doc id="769314" url="https://pl.wikipedia.org/wiki?curid=769314" title="Nowe Ujeścisko">
Nowe Ujeścisko

Nowe Ujeścisko (kaszb. "Nowé Ùjéscëskò", niem. "Neuwonneberg") - historyczne osiedle w Gdańsku, w dzielnicy Wzgórze Mickiewicza.
Nowe Ujeścisko zostało przyłączone w granice administracyjne miasta w 1954. Obecnie, od 1978, nosi nazwę Wzgórze Mickiewicza.

</doc>
<doc id="769315" url="https://pl.wikipedia.org/wiki?curid=769315" title="Sięgacz">
Sięgacz

Sięgacz – ulica mająca jeden wyjazd, zakończona zwykle placem do zawracania, potocznie zwana "ślepym zaułkiem" lub "ślepą ulicą".
Ruch.
Sięgacze stosuje się w celu wyeliminowania ruchu przelotowego w dzielnicach mieszkaniowych. Zwykle długość sięgacza nie powinna przekraczać 200 m, zaś cały przebieg ulicy powinien być widoczny z jej wjazdu. Ulica taka jest często drogą wewnętrzną lub posiada najniższą klasę dla drogi publicznej (D), niekiedy wykonana jest w postaci ciągu pieszo-jezdnego. Stosuje się jednak tzw. megasięgacze o większej długości i wyższej klasie.
Zagrożenia.
Według urbanisty, Larrego R. Forda, z punktu widzenia planowania osad, sięgacz akcentuje prywatność, sprzyja izolacji pojedynczych rodzin i jest elementem rozłączającym i dezintegrującym życie osiedlowe, stanowiąc symbol negatywnych zjawisk suburbanizacyjnych. Ma charakter swoistego „więzienia dla dzieci” – bezpiecznego, ale ograniczającego kontakty, monotonnego i wykluczającego dzieci z zabawy w innych rejonach osiedla. Dla dzieci bawiących się na sięgaczach ukuto nawet pojęcie „dzieci ślepych ulic”.

</doc>
<doc id="769317" url="https://pl.wikipedia.org/wiki?curid=769317" title="Gamoń">
Gamoń

Gamoń (franc. "Le Corniaud", wł. "Colpo grosso ma non troppo", hiszp. "El hombre del Cadillac") – francusko-włosko-hiszpańska komedia kryminalna z 1965 z udziałem Louisa de Funès i Bourvila (gwiazd francuskiej komedii) w rolach głównych. We Francji film w kinach zobaczyło 11 740 438 widzów, dzięki czemu obraz jest siódmym filmem francuskim w historii pod względem liczby widzów.
Fabuła.
Drobny paryski sklepikarz, Antoine Marechal (Bourvil), szykuje się do wakacyjnego wyjazdu samochodem do Włoch, gdy jego wysłużony citroën 2CV zostaje doszczętnie rozbity w ulicznej kraksie. Jej sprawcą jest jadący rolls-roycem Leopold Saroyan (Louis de Funès), dyrektor firmy eksportowej. Ponieważ zniszczony samochód przekreśla plany Marechala, co do wymarzonej podróży, bogaty Saroyan proponuje mu jako rekompensatę bezpłatny przelot do Neapolu i powrót stamtąd do Bordeaux luksusowym cadillakiem kabrioletem jego przyjaciela.
Marechal z radością przyjmuje propozycję, nie wiedząc, że Saroyan to szef przestępczego gangu, a elegancki samochód kryje w sobie narkotyki, diamenty i złoto pochodzące z rabunku. Gangster liczy, że poczciwa twarz francuskiego mieszczucha nie wzbudzi podejrzeń celników i ułatwi przemyt. Dla pewności sam rusza w ślad za gamoniowatym podróżnym, nie odstępując go ani na krok. Nie wie jednak, że i on jest śledzony przez konkurencyjną bandę, która sama chce przechwycić cenny ładunek cadillaca.
Tymczasem nieświadomy Marechal nieśpiesznie przemierza Włochy, korzystając z uroków życia, niefrasobliwie traktując ukryty w samochodzie ładunek. Przejażdżka drogami Italii staje się nie tylko okazją zwiedzenia największych miast jak: Neapol, Rzym, czy Piza, ale także świetnym czasem na nawiązanie nowych znajomości, a nawet przelotnych romansów. Marechal od samego początku ma jednak kłopoty ze swoim wozem.
Odbiór filmu.
"Gamonia" obejrzało we Francji prawie 12 mln widzów, zaś koszty produkcji filmu zwróciły się po trzech tygodniach wyświetlania.

</doc>
<doc id="769319" url="https://pl.wikipedia.org/wiki?curid=769319" title="Maksim Jakucenia">
Maksim Jakucenia

Maksim Jewgienjewicz Jakucenia (ros. Максим Евгеньевич Якуценя; ur. 14 lutego 1981 w Sierowie) – rosyjski hokeista.
Kariera.
Wychowanek Mietałłurga Sierow. W latach 2009-2013 zawodnik Traktora Czelabińsk. W październiku 2012 roku uczestniczył w wypadku samochodowym, w wyniku którego poważne obrażenia odniosły dwie osoby. Od 1 maja 2013 zawodnik Donbasu Donieck, związany dwuletnim kontraktem. Od lipca 2014 zawodnik Mietałłurga Magnitogorsk. Od końca kwietnia 2015 ponownie zawodnik Traktora, związany dwuletnim kontraktem. W październiku 2018 przeszedł do słowackiego klubu HC 07 Detva.

</doc>
<doc id="769322" url="https://pl.wikipedia.org/wiki?curid=769322" title="Osterberg">
Osterberg

Osterberg – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Neu-Ulm, wchodzi w skład wspólnoty administracyjnej Altenstadt. Leży około 30 km na południowy wschód od Neu-Ulmu.
Polityka.
Wójtem gminy jest, rada gminy składa się z 8 osób.
Oświata.
W gminie znajduje się przedszkole oraz szkoła podstawowa.

</doc>
<doc id="769324" url="https://pl.wikipedia.org/wiki?curid=769324" title="Mandaryni">
Mandaryni



</doc>
<doc id="769325" url="https://pl.wikipedia.org/wiki?curid=769325" title="BBC World Service Television">
BBC World Service Television

BBC World Service Television - marka używana w latach 1991 - 1995 przez BBC dla oznaczenia kanałów nadawanych dla publiczności poza Wielką Brytanią. Marka ruszyła 11 marca 1991 i zakończyła działalność 15 stycznia 1995 (wtedy zastąpiono BBC World) i 29 stycznia 1995 (przemiana na BBC Prime). Faktycznie były to dwa zupełnie różne kanały, nadające pod tą samą nazwą. W Europie stacja różniła się od wcześniejszego BBC TV Europe jedynie tym, że zamiast serwisów produkowanych przez BBC One i BBC Two na rynek brytyjski, pokazywała własne wiadomości, "World Service News". W Azji pod tą nazwą emitowano całodobowy kanał informacyjny.

</doc>
<doc id="769331" url="https://pl.wikipedia.org/wiki?curid=769331" title="Buch (powiat Neu-Ulm)">
Buch (powiat Neu-Ulm)

Buch – gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Neu-Ulm, siedziba wspólnoty administracyjnej Buch. Leży około 21 km na południowy wschód od Neu-Ulm, nad rzeką Roth. 1 października 2014 do gminy przyłączono 0,17 km2 z obszaru wolnego administracyjnie Oberroggenburger Wald.
Dzielnice.
W skład gminy wchodzą następujące dzielnice:
Buch, Christertshofen, Dietershofen, Gannertshofen, Nordholz, Obenhausen Rennertshofen i Ritzisried.
Polityka.
Wójtem gminy jest Roland Biesenberger, jego poprzednikiem był Anton Gra. Rada gminy składa się z 16 osób.

</doc>
<doc id="769335" url="https://pl.wikipedia.org/wiki?curid=769335" title="Oberroth">
Oberroth

Oberroth – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Neu-Ulm, wchodzi w skład wspólnoty administracyjnej Buch. Leży około 27 km na południowy wschód od Neu-Ulmu, nad rzeką Roth.
Polityka.
Wójtem gminy jest Erwin Reiter, rada gminy składa się z 8 osób.
Oświata.
W gminie znajduje się przedszkole.

</doc>
<doc id="769340" url="https://pl.wikipedia.org/wiki?curid=769340" title="Unterroth">
Unterroth

Unterroth – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Neu-Ulm, wchodzi w skład wspólnoty administracyjnej Buch. Leży około 25 km na południowy wschód od Neu-Ulmu, nad rzeką Roth.
Dzielnice.
W skład gminy wchodzą następujące dzielnice:
Polityka.
Wójtem gminy jest Gerhard Struve, poprzednio urząd ten obejmował Erwin Reiter, rada gminy składa się z 8 osób.
Oświata.
W gminie znajduje się przedszkole (40 dzieci).

</doc>
<doc id="769342" url="https://pl.wikipedia.org/wiki?curid=769342" title="Heartland FC">
Heartland FC

Heartland FC to nigeryjski klub piłkarski z siedzibą w mieście Owerri obecnie grający w pierwszej lidze. Klub został założony pod nazwą Spartans FC, a potem zmienił jeszcze nazwę na Iwuanyanwu Nationale. Obecną nazwę nosi od 2006 roku. Największym sukcesem klubu było wywalczenie 4 razy z rzędu tytułu mistrza Nigerii w latach 1987–1990. Heartland swoje domowe mecze rozgrywa na stadionie Dan Anyiam Stadium, który może pomieścić około 10 tysięcy widzów.

</doc>
<doc id="769347" url="https://pl.wikipedia.org/wiki?curid=769347" title="Iwuanyanwu Nationale">
Iwuanyanwu Nationale



</doc>
<doc id="769348" url="https://pl.wikipedia.org/wiki?curid=769348" title="Spartans FC">
Spartans FC



</doc>
<doc id="769349" url="https://pl.wikipedia.org/wiki?curid=769349" title="Jane Curtin">
Jane Curtin

Jane Therese Curtin (ur. 6 września 1947 w Cambridge, Massachusetts w USA) – amerykańska aktorka.
Występowała w serialu: „Trzecia planeta od Słońca” oraz „Kate i Allie”, za który została nagrodzona dwiema nagrodami Emmy w 1984 i 1985 roku.
W 1975 wyszła za mąż za Patricka Lyncha. Jest matką Tess Lynch.

</doc>
<doc id="769350" url="https://pl.wikipedia.org/wiki?curid=769350" title="Choluteca (rzeka)">
Choluteca (rzeka)

Choluteca (hiszp. "Río Grande o Choluteca") – rzeka w południowym Hondurasie. Jej długość wynosi 349 km, a powierzchnia dorzecza - 7 681 km². 
Źródło położone jest w górach Cordillera de Tilarán. Początkowo rzeka płynie w kierunku północnym, mijając po drodze stolicę kraju Tegucigalpę. Później skręca na wschód, a potem na południe i kieruje się do ujścia w zatoce Fonseca, niedaleko miasta Cedeño. W dolnym biegu rzeki położone jest miasto Choluteca.

</doc>
<doc id="769351" url="https://pl.wikipedia.org/wiki?curid=769351" title="I liga argentyńska w piłce nożnej (1946)">
I liga argentyńska w piłce nożnej (1946)

Mistrzem Argentyny w roku 1946 został klub San Lorenzo de Almagro, a wicemistrzem Argentyny klub Boca Juniors.
Do drugiej ligi spadł ostatni w tabeli klub Ferro Carril Oeste. Na jego miejsce awansował z drugiej ligi klub CA Banfield.

</doc>
<doc id="769353" url="https://pl.wikipedia.org/wiki?curid=769353" title="Pfaffenhofen an der Roth">
Pfaffenhofen an der Roth

Pfaffenhofen an der Roth, Pfaffenhofen a.d.Roth – gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Neu-Ulm, siedziba wspólnoty administracyjnej Pfaffenhofen an der Roth. Leży około 12 km na wschód od Neu-Ulmu, nad rzeką Roth.
Polityka.
Wójtem gminy jest Josef Walz z CSU, rada gminy składa się z 20 osób.

</doc>
<doc id="769359" url="https://pl.wikipedia.org/wiki?curid=769359" title="Holzheim (powiat Neu-Ulm)">
Holzheim (powiat Neu-Ulm)

Holzheim – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Neu-Ulm, wchodzi w skład wspólnoty administracyjnej Pfaffenhofen an der Roth. Leży około 7 km na wschód od Neu-Ulmu.
Polityka.
Wójtem gminy jest Ursula Brauchle, rada gminy składa się z 12 osób.

</doc>
<doc id="769360" url="https://pl.wikipedia.org/wiki?curid=769360" title="Dyskografia Paula McCartneya">
Dyskografia Paula McCartneya

Strona zawiera pełną dyskografię Paula McCartneya jako artysty solowego oraz członka grupy Wings.
Albumy.
Autorzy:
"kolorem zielonym: Wings"
"kolorem czerwonym: Paul McCartney &amp; Wings"
"kolorem białym: solowy album"
"*-Paul McCartney podpisał się pseudonimem Percy "Thrills" Thrillington"
"**-Paul McCartney podpisał się pseudonimem The Fireman"

</doc>
<doc id="769363" url="https://pl.wikipedia.org/wiki?curid=769363" title="Bellenberg">
Bellenberg

Bellenberg – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Neu-Ulm. Leży około 17 km na południe od Neu-Ulmu, przy autostradzie A7 i linii kolejowej Oberstdorf – Ulm.
Polityka.
Wójtem gminy jest Simone Vogt-Keller, jej poprzednikiem był Roland Bürzle, rada gminy składa się z 16 osób.

</doc>
<doc id="769371" url="https://pl.wikipedia.org/wiki?curid=769371" title="Elchingen">
Elchingen

Elchingen – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Neu-Ulm. Leży około 10 km na północny wschód od Neu-Ulmu, nad Dunajem, przy autostradzie A7 i A8.
Polityka.
Wójtem gminy jest bezpartyjny Joachim Eisenkolb, jego poprzednikiem był Anton Lang, rada gminy składa się z 20 osób.

</doc>
<doc id="769372" url="https://pl.wikipedia.org/wiki?curid=769372" title="Choloma">
Choloma

Choloma – miasto w północnym Hondurasie, w departamencie Cortés, w aglomeracji San Pedro Sula, siedziba gminy o tej samej nazwie. W 2013 roku zamieszkiwane przez około 281,1 tys. osób, dzięki czemu jest trzecim pod względem liczby ludności miastem kraju. 
Miasto stanowi ważny ośrodek przemysłowy i handlowy tej części kraju.

</doc>
<doc id="769373" url="https://pl.wikipedia.org/wiki?curid=769373" title="Gibkość">
Gibkość

Gibkość – zdolność człowieka do osiągania dużej amplitudy w wykonywanych ruchach. Ćwiczenie gibkości ma za zadanie przygotowanie aparatu ruchu do realizacji zadań startowych oraz opanowanie racjonalnej techniki.
Do czynników wpływających na rozwój gibkości zalicza się:

</doc>
<doc id="769374" url="https://pl.wikipedia.org/wiki?curid=769374" title="Bendel Insurance FC">
Bendel Insurance FC

Bendel Insurance Football Club znany też jako Insurance of Benin Football Club to nigeryjski klub piłkarski, grający w pierwszej lidze, mający siedzibę w mieście Benin. Największe sukcesy klub odnosił w latach 70., gdy dwukrotnie był mistrzem kraju. Swoje domowe mecze rozgrywa na stadionie Samuel Ogbemudia Stadium, który może pomieścić 20 tysięcy widzów.

</doc>
<doc id="769375" url="https://pl.wikipedia.org/wiki?curid=769375" title="Nersingen">
Nersingen

Nersingen – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Neu-Ulm. Leży około 10 km na północny wschód od Neu-Ulmu, nad rzeką Roth, przy autostradzie A7, drodze B10 i linii kolejowej Augsburg – Ulm.
Polityka.
Wójtem gminy jest Erich Winkler, rada gminy składa się z 20 osób.

</doc>
<doc id="769377" url="https://pl.wikipedia.org/wiki?curid=769377" title="Bendel Insurance">
Bendel Insurance



</doc>
<doc id="769378" url="https://pl.wikipedia.org/wiki?curid=769378" title="Szostaków">
Szostaków

Szostaków (również "Szestoki", lit. "Šeštokai") jest litewskim miasteczkiem (ok. 700 mieszkańców) na granicy okręgu olickiego pomiędzy Mariampolem i Kalwarią a Olitą, rejon łoździejski.
Miasteczko ma znaczenie jako przejście graniczne z Polską. Znajduje tu się graniczna stacja kolejowa Szostaków. Tędy przebiega jedyne połączenie kolejowe (Wilno–Kowno–Szostaków–Warszawa) pomiędzy tymi krajami.
Ważną rolę odgrywają także połączenia autobusowe do Wilna, Olity, Mariampola i Łoździejów. Firmy obsługujące miejscowość to Lazdijų Autobusų Parkas i TOKS.

</doc>
<doc id="769387" url="https://pl.wikipedia.org/wiki?curid=769387" title="Roggenburg (Niemcy)">
Roggenburg (Niemcy)

Roggenburg – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Neu-Ulm. Leży około 20 km na południowy wschód od Neu-Ulmu.
W miejscowości znajduje się klasztor Roggenburg.
Polityka.
Wójtem gminy jest Franz-Clemens Brechtel, rada gminy składa się z 14 osób.

</doc>
<doc id="769390" url="https://pl.wikipedia.org/wiki?curid=769390" title="Comayagua (miasto)">
Comayagua (miasto)

Comayagua – miasto w środkowym Hondurasie, położone około 80 km na północny zachód od stolicy kraju Tegucigalpy.
Ludność: 53,4 tys. (2001).
Ośrodek administracyjny departamentu Comayagua.
Miasto zostało założone w 1537 jako Santa María de la Nueva Valladolid przez hiszpańskiego konkwistadora Alonso de Cáceresa, na rozkaz gubernatora Jukatanu Francisco de Montejo. Po uzyskaniu niepodległości od Hiszpanii, Comayagua została stolicą Hondurasu, wchodzącego wówczas w skład Zjednoczonych Prowincji Ameryki Środkowej. Kiedy powstała niezależna republika Hondurasu, stolicą kraju były na przemian Comayagua i Tegucigalpa, aż do 1880, kiedy przeniesioną ją ostatecznie Tegucigalpy.
W mieście znajduje się wiele cennych zabytków hiszpańskiej architektury kolonialnej, m.in. katedra z 1711. Działa tu port lotniczy Soto Cano.

</doc>
<doc id="769392" url="https://pl.wikipedia.org/wiki?curid=769392" title="Moïse Kisling">
Moïse Kisling

Moïse Kisling, właśc. Mojżesz Kisling (ur. 22 stycznia 1891 w Krakowie, zm. 29 kwietnia 1953 w Sanary-sur-Mer) – malarz polsko-żydowskiego pochodzenia.
Życiorys.
Od 1907 do 1910 studiował w krakowskiej Akademii Sztuk Pięknych pod kierunkiem Józefa Pankiewicza, po ukończeniu nauki razem z Szymonem Mondszajnem wyjechał do Paryża. Mondszajn powrócił na rok do Krakowa dokończyć studia, Mojżesz pozostał w Paryżu i tam kontynuował naukę. Zamieszkał na Montmartrze, w słynnym „Bateau Lavoir”, ale w krótkim czasie nawiązał bliskie kontakty z bohemą żyjącą w dzielnicy Montparnasse i tam się przeprowadził, zamieszkał w „La Ruche”. Łatwo nawiązywał kontakty, więc szybko stał się artystą powszechnie znanym, nazywano go „Księciem Montparnasse”. Do grona jego przyjaciół należeli Marc Chagall, Amedeo Modigliani oraz Chaim Soutine, który tworzył w podobnym stylu. Utrzymywał też żywe relacje z innymi polskimi emigrantami m.in. Tadeuszem Makowskim, Eugeniuszem Zakiem, Melą Muter, Romanem Kramsztykiem, Ludwikiem Markusem, Janem Wacławem Zawadowskim, Szymonem Mondszajnem, Janem Hrynkowskim. Jego twórczość została zauważona przez krytyków m.in. André Salmona i Adolfa Baslera, który został jego mecenasem. Otrzymywał również stypendium od anonimowego mecenasa pochodzącego z Rosji, w późniejszym czasie mecenasem Kislinga był znany marszand i kolekcjoner Leopold Zborowski. W 1912 razem z Pablem Picassem i Juanem Grisem wyjechał do Céret, powrócili na początku 1913. Po wybuchu I wojny światowej wstąpił ochotniczo do Legii Cudzoziemskiej, podczas bitwy nad Sommą został ciężko ranny. W 1915 otrzymał obywatelstwo francuskie, przez rok podczas rekonwalescencji przebywał w Hiszpanii. W latach 1917 i 1920 odbył podróże artystyczne na południe Francji, w 1919 w Galerie Druet miała miejsce jego pierwsza wystawa indywidualna.
Założył własną pracownię, przez którą przewinęło się wiele znanych osób m.in. Jean Cocteau, Charlie Chaplin, Artur Rubinstein, Pierre Reverdy, Ernest Hemingway, Henry Miller etc. Po 1920 przez pewien czas mieszkał razem z przybyłym do Paryża Władysławem Jahlem, jedną z jego modelek była Kiki de Montparnasse. Był członkiem Związku Zawodowego Malarzy i Rzeźbiarzy Polskich w Paryżu. Mimo że był otoczony ludźmi wszędzie czuł się wyobcowany. W swoich notatkach pisał: „W Polsce jestem Żydem, wśród Żydów jestem malarzem francuskim, a wśród Francuzów jestem metekiem”.
Po wybuchu II wojny światowej wstąpił w szeregi armii francuskiej, ale po kilku miesiącach został przeniesiony do rezerwy. Aby uniknąć aresztowania w 1940 przez Hiszpanię i Portugalię wyjechał do Stanów Zjednoczonych, mieszkał początkowo w Nowym Jorku, w 1942 zaproszony przez Artura Rubinsteina przeniósł się na rok do Hollywood. Do Francji powrócił w 1946 i zamieszkał w Sanary-sur-Mer, gdzie zmarł w 1953.
Twórczość.
Moïse Kisling jest uznawany przez krytyków za jednego z najwybitniejszych przedstawicieli École de Paris. Po przybyciu do Paryża duży wpływ na jego twórczość miała sztuka Paula Cézanne’a, ale kontakty z kubistami sprawiły, że jego pejzaże tworzone na południu Francji nabrały geometryzującej stylistyki znanej z obrazów Pabla Picassa i Georges’a Braque’a, ale stosowane barwy były typowe dla fowistów. Po 1917 tworzył eklektyczne krajobrazy stosując ostre, konkretne barwy zestawione na zasadzie kontrastów. Od wczesnych lat dwudziestych dał się poznać jako portrecista, spod jego pędzla wychodziły liczne portrety i akty kobiece. Niektóre tworzone bardzo realistycznie, inne nacechowane nostalgicznie, podobnie jak u Amedea Modiglianiego.

</doc>
<doc id="769394" url="https://pl.wikipedia.org/wiki?curid=769394" title="Comayagua">
Comayagua



</doc>
<doc id="769397" url="https://pl.wikipedia.org/wiki?curid=769397" title="Kodeks Ixtlilxochitl">
Kodeks Ixtlilxochitl

Kodeks Ixtlilxochitl – dokument opisujący kalendarzowe święta i rytuały azteckich teocalli -kapłanów.
Historia.
Kodeks Ixtlilxochitl jest w głównej mierze przypisywany Fernando de Alva Ixtlilxochitl (1568-1648), siedemnastowiecznemu historykowi. Z całą pewnością posiadał on trzecią część kodeksu, choć uważa się, iż w jego rękach był cały kodeks, który nie był jeszcze złożony w formie ostatecznej. Rękopisom formę kodeksu nadał Carlos Sigüenza y Góngora (1645-1700) meksykański uczony i jezuita. Posiadane materiały spiął razem i w tej postaci były przez lata przechowywane w jego bibliotece. Wiadomo, iż uczony uratował manuskrypty podczas pożaru w 1629 r. Kolejnym właścicielem manuskryptu był Sigüenza y Góngora, bliski przyjaciel domu Alva Ixtlilxochitl, który zakupił wszystkie dokumenty Fernando de Alva od jego syna Juana. Po śmierci Gongora manuskrypty trafiły w ręce włoskiego jezuity i bibliografa Lorenzo Boturini a dalej do meksykańskiego antykwariusza Juan Eugenio de Santelizes. W 1840 r. manuskrypt został wywieziony z Meksyku do Paryża przez Joseph Marius Alexis Aubin'a a tam trafił do paryskiego kolekcjonera E. Eugene Goupil. Po jego śmierci wszystkie jego zbiory zostały przeniesione do Biblioteki Narodowej w Paryżu, gdzie otrzymały numer katalogowy (65 – 71).
Strony zachowały swoje pierwotne numery nadane w bibliotece Góngora.
Opis.
Kodeks Ixtlilxochitl jest obrazowym opisem życia Azteków przed konkwistą, ujętym w pojęciu kulturalnym kolonializmu XVII-wiecznego. Na kartach manuskryptu widać obok oryginalnych form azteckich wpływy XVI i XVII-wiecznych skrybów. Napisany został w języku hiszpańskim, posiada 50 stron obejmujących 27 oddzielnych arkuszy europejskiego papieru z 29 rysunkami.
Sam rękopis jest połączeniem trzech odmiennych i niezwiązanych dokumentów datowanych na późny szesnasty i wczesny siedemnasty wiek, które zostały zebrane i złożone razem w połowie osiemnastego wieku.
Część pierwsza (str. 94-104) datowana jest na ok. 1600 rok i prawdopodobnie jest kopią wcześniejszego dokumentu powstałego pomiędzy 1529 a 1553 rokiem. Dokument ten powstał na zlecenie franciszkańskiego zakonnika a jego celem było przedstawienie i skatalogowanie azteckiego życia rytualnego. Zagubiony prototyp, dziś uznawany za prototyp kodeksów z grupy Kodeksów Magliabechiano, zawierał opis sześćdziesięciu świąt, bóstw, cyklów kalendarzowych i zwyczajów. Każdy opis zawierał adnotację objaśniającą w języku hiszpańskim i języku nahuatl. Kodeks Ixtlilxochitl zachowuje obrazy i opis osiemnastu cykli miesięcznych (str 97), dwa opisy boga Quetzalcoatla i tyle samo opisów obrządków pogrzebowych.
Część druga (str.105-12) zawiera opis hiszpańskiej administracji w połączeniu z azteckimi zwyczajami i religią. Sekcja ta jest zilustrowanym fragmentem innego dzieła pt. "La relación de Texcoco," autora Juan Bautista Pomara, w prostej linii potomka azteckiego króla z Texcoco. Część ta powstała w 1577 r. na rozkaz króla Filipa II i zawierała odpowiedzi na pięćdziesiąt pytań zadanych miejscowym urzędnikom. Każde pytanie dotyczyło poszczególnych informacji na temat społeczności Nowej Hiszpanii.
W 1582 r. Juan Bautista Pomar jako namiestnik swojego miasta opowiedział na dekret królewski obszernym dokumentem w formie dyskusji azteckich bogów oraz zawarł wiele komentarzy do różnych aspektów prekolumbijskiej i kolonialnej kultury azteckiej. W tej części Kodeks Ixtlilxochitl zawiera sześć ilustracji znajdujących się w "La relación de Texcoco" oraz cztery linie genealogiczne rodów prekolumbijskiego Texcoco wraz z ich bogato ilustrowanymi obrazami.
Prócz tego znajdują się tam opisy boga wody Tlaloca. Postać bóstwa jest mieszanką hiszpańskiego i azteckiego stylu. Występuje w trzech wymiarach, pod lekkim kątem do widza a jego ozdoby są namalowane bardzo naturalistycznie. Pozostałe szczegóły zostały wykonane w duchu azteckim. Zachowana ikonografia wykonana została w stylu prekolumbijskim, jednakże opatrzona europejskimi liczbami. Patrząc na strony kodeksu, na jego niepowtarzalną mieszankę europejską i aztecką zauważa się nieporównywalność tych dwóch wizualnych stylów.
W Kodeksie Ixtlilxochitl znajduje się również rysunek głównej świątyni – kościoła Texcoco (str. 112), będący wzorem świątyni w Tenochtitlán. Kościół zbudowany jest w typowo azteckiej formie i podzielony na dwie główne świątynie. Do wysokiej platformy stopniowej piramidy prowadzą z obu stron schody otoczone balustradą. Na szczytach bliźniaczych kościołów znajduje się po lewej stronie świątynia Tlaloca a po prawej świątynia Huitzilopochtli. Ta pierwsza ozdobiona jest niebieskim gzymsem przypominającym blanki, a nadbudowa świątyni Huitzilopochtli ozdobiona jest ludzkimi czaszkami i wielkimi muszlami. Obie budowle spoczywają na obszernej platformie na której znajdują się pomniejsze budynki.
Prócz przeplatanych stylów kodeks bogaty jest w szczegóły ikonografii azteckiej, jednakże autor, Alva Ixtlilxochitl, upiększył je dodając własne kolory. Ślady stóp, tak charakterystyczne dla Kodeksów azteckich, zostały przykładowo pomalowane no różowy kolor.
Część trzecia (str. 113-22) stanowi ilustrowaną dyskusje na temat azteckiego kalendarza. Przypomina ona tekst pierwszych dziewiętnastu rozdziałów książki Bernardino de Sahagúna pt."Historia general de las cosas de Nueva España".

</doc>
<doc id="769398" url="https://pl.wikipedia.org/wiki?curid=769398" title="Shooting Stars FC">
Shooting Stars FC

Shooting Stars Football Club to nigeryjski klub piłkarski, grający w drugiej lidze (w sezonie 2006 grał pierwszej lidze, ale po zajęciu 9. miejsca został zdegradowany). Klub ma siedzibę w Ibadanie. Największym sukcesem tego klubu jest zdobycie w 1976 roku Pucharu Zdobywców Pucharów Afryki oraz w 1992 Pucharu CAF. Swoje domowe mecze klub rozgrywa na stadionie Lekan Salami Stadium, który może pomieścić około 18 tysięcy widzów.

</doc>
<doc id="769399" url="https://pl.wikipedia.org/wiki?curid=769399" title="Synagoga Paradesi">
Synagoga Paradesi



</doc>
<doc id="769400" url="https://pl.wikipedia.org/wiki?curid=769400" title="IFSW">
IFSW



</doc>
<doc id="769402" url="https://pl.wikipedia.org/wiki?curid=769402" title="55. Turniej Czterech Skoczni">
55. Turniej Czterech Skoczni

55. Turniej Czterech Skoczni (niem. "55. Vierschanzentournee") – edycja Turnieju Czterech Skoczni, przeprowadzona w sezonie 2006/2007 na skoczniach w Niemczech i Austrii, w ramach Pucharu Świata w skokach narciarskich.
Początek turnieju nastąpił 29 grudnia 2006, podczas serii kwalifikacyjnej do konkursu na skoczni w Oberstdorfie, który odbył się dzień później. Następnie, 1 stycznia 2007 rozegrano konkurs w Garmisch-Partenkirchen, 4 stycznia w Innsbrucku oraz 7 stycznia w Bischofshofen.
Pierwszy konkurs wygrał Gregor Schlierenzauer, w drugim zwycięstwo odniósł Andreas Küttel, trzecie zawody wygrał Anders Jacobsen, a w ostatnim konkursie triumfował ponownie Schlierenzauer. Zwycięstwo w całym cyklu odniósł Anders Jacobsen, na drugim miejscu w TCS uplasował się Schlierenzauer, a na trzecim - Simon Ammann.
W Turnieju Czterech Skoczni rywalizacja w pierwszej serii toczyła się systemem KO, a w drugiej serii zawodnicy rywalizowali tak, jak podczas innych zawodów Pucharu Świata.
Legenda:
Oberstdorf.
Data: 30 grudnia 2006
Godzina: 16.30 
Państwo: Niemcy
Skocznia: Schattenbergschanze
Punkt konstrukcyjny: 120 m
Rozmiar skoczni (HS): 137 m
Rekord skoczni: Sigurd Pettersen (29.12.2003) – 143,5 m
Zestawienie par.
Poniżej znajduje się zestawienie par KO w konkursie w Oberstdorfie.
Garmisch-Partenkirchen.
Data: 1 stycznia 2007
Godzina: 13.45 
Państwo: Niemcy
Skocznia: Große Olympiaschanze
Punkt konstrukcyjny: 115 m
Rozmiar skoczni (HS): 125 m
Rekord skoczni: Adam Małysz (1.01.2001) – 129,5 m
Zestawienie par.
Poniżej znajduje się zestawienie par KO w konkursie w Garmisch-Partenkirchen.
Innsbruck.
Data: 4 stycznia 2007
Godzina: 13.45 
Państwo: Austria
Skocznia: Bergisel
Punkt konstrukcyjny: 120 m
Rozmiar skoczni (HS): 130 m
Rekord skoczni: Adam Małysz (11.09 2004) – 136 m
Bischofshofen.
Data: 7 stycznia 2007
Godzina: 16.30 
Państwo: Austria
Skocznia: Paul-Ausserleitner-Schanze
Punkt konstrukcyjny: 125 m
Rozmiar skoczni (HS): 140 m
Rekord skoczni: Daiki Itō (6.01 2005) – 143 m

</doc>
<doc id="769403" url="https://pl.wikipedia.org/wiki?curid=769403" title="Giò Ponti">
Giò Ponti



</doc>
<doc id="769405" url="https://pl.wikipedia.org/wiki?curid=769405" title="Zarząd Muzeów i Ochrony Zabytków">
Zarząd Muzeów i Ochrony Zabytków

Zarząd Muzeów i Ochrony Zabytków (ZMiOZ) – komórka organizacyjna działająca w latach 60., 70. i 80. XX w. w ramach urzędu Ministerstwa Kultury i Sztuki, odpowiedzialna za realizację na szczeblu centralnym zadań wynikających z przepisów ochrony zabytków (do 1962 r. z rozporządzenia Prezydenta RP z dnia 6 marca 1928 r. o opiece nad zabytkami, a od 1962 r. z ustawy z dnia 15 lutego 1962 r. o ochronie dóbr kultury i muzeów) i ustaw dotyczących muzealnictwa.
Zarząd był od końca lat 50. XX w. następcą Centralnego Zarządu Muzeów i Ochrony Zabytków, a działał do 14 grudnia 1987 r., kiedy przekształcono go w Departament Ochrony Dóbr Kultury, Muzeów i Plastyki MKiS.
Zarządem kierował dyrektor z tytułem Generalnego Konserwatora Zabytków.
Jednostki i instytucje poprzedzające ZMiOZ i następujące po nim:

</doc>
<doc id="769406" url="https://pl.wikipedia.org/wiki?curid=769406" title="TVP3 Bydgoszcz">
TVP3 Bydgoszcz

TVP3 Bydgoszcz (Telewizja Polska SA Oddział w Bydgoszczy, Telewizja Bydgoszcz, dawniej TBT, TVB, TV3 Bydgoszcz, Telewizja Bydgoszcz Toruń, TVP Bydgoszcz) – oddział terenowy Telewizji Polskiej obejmujący zasięgiem województwo kujawsko-pomorskie z siedzibą główną w Bydgoszczy, redakcją zamiejscową i studiem w Toruniu i placówką dziennikarską we Włocławku. Sztandarowym programem ośrodka jest codzienny serwis informacyjny "Zbliżenia" poświęcony aktualnym wiadomościom z regionu kujawsko-pomorskiego.
Kanał TVP3 Bydgoszcz nadawany jest bezpłatnie w ramach ogólnopolskiego trzeciego multipleksu naziemnej telewizji cyfrowej (MUX 3). Dostępny jest również w sieciach kablowych oraz bezpłatnie w Internecie dzięki stronie internetowej TVP Stream i aplikacji TVP GO. 
Historia.
Ośrodek nadawczy.
Pierwsze starania o utworzenie w Bydgoszczy telewizyjnej stacji nadawczej sięgają 1957 roku, kiedy z inicjatywy redakcji Ilustrowanego Kuriera Polskiego powstał Społeczny Komitet Budowy Pomorskiego Ośrodka Telewizyjnego. W 1958 roku Centralny Zarząd Radiostacji i Telewizji w Warszawie zatwierdził koncepcję lokalizacji ośrodka telewizyjnego 20 km od Bydgoszczy, w pobliżu wsi Trzeciewiec. Początek odbioru programu telewizyjnego datuje się w Bydgoszczy od 20 listopada 1960 roku, kiedy udała się pierwsza retransmisja programu warszawskiego. W lipcu 1961 roku zakończono montaż masztu w Trzeciewcu, a do grudnia zmontowano na jego szczycie anteny odbiorcze i nadawcze.
22 stycznia 1962 roku oddano do użytku Telewizyjny Ośrodek Nadawczy w Trzeciewcu wraz z aparaturą nadawczą produkcji czeskich zakładów Tesla. Nadawanie na kanale pierwszym programu telewizyjnego stacja w Trzeciewcu rozpoczęła punktualnie o 17.25.
Bydgoska redakcja telewizyjna.
Od 1967 roku w programie gdańskiego ośrodka pojawiły się pierwsze audycje telewizyjne redagowane w Bydgoszczy i zamieszczane w "Magazynie Ziem Północnych" (informacje z województw: bydgoskiego, koszalińskiego i olsztyńskiego). W marcu 1970 roku program ten zastąpiła "Panorama" emitowana 3 razy w tygodniu, a od lutego 1973 roku – 5 razy w tygodniu. W 1973 roku w wyniku usilnych starań dziennikarzy bydgoskich przy Pomorskiej Rozgłośni Polskiego Radia w Bydgoszczy powstała redakcja telewizyjna, podlegająca TV Gdańsk. W tym samym roku 1 lipca uruchomiono Telewizyjny Ośrodek Nadawczy nr 2 w Śródmieściu Bydgoszczy, który umożliwiał odbiór II programu telewizyjnego oraz programu kolorowego.
Materiały, głównie informacyjne publikowano na antenie centralnej i w gdańskim magazynie "Panorama". W latach 70. tematy bydgoskie i toruńskie (województwo włocławskie obsługiwał telewizyjny ośrodek w Warszawie) zajmowały w dziennikach ogólnopolskich jedno z czołowych miejsc, pośród wiadomości spoza stolicy.
W 1984 roku decyzją prezesa Radiokomitetu Mirosława Wojciechowskiego, redakcja w Bydgoszczy została włączona do redakcji programów informacyjno-publicystycznych w Gdańsku, zaś bydgoscy dziennikarze stali się korespondentami terenowymi Telewizji Gdańsk. Z czterech dziennikarzy i trzech ekip realizacyjnych pozostało w Bydgoszczy dwoje dziennikarzy (Konstanty Dombrowicz, Urszula Guźlecka) i jeden operator.
Działalność redakcji programów telewizyjnych (przy Rozgłośni Radiowej) reaktywowano w lipcu 1990 roku. Rozpoczęto wówczas regularne emitowanie własnego programu na obszar województw: bydgoskiego, toruńskiego i włocławskiego w rozłączonej sieci programu II. Program zaczynał się od planszy „TBT” (Telewizja Bydgoszcz Toruń) i pojawiał się dwa razy w tygodniu – w poniedziałki i środy. Przygotowywało go pięciu dziennikarzy, dwóch operatorów filmowych i dwóch montażystów. Siedziba redakcji mieściła się na 13 piętrze budynku Urzędu Wojewódzkiego przy ul. Konarskiego.
We wrześniu 1991 roku program bydgoski emitowany był już sześć razy w tygodniu, po pół godziny dziennie. Czas emisji programu wydłużył się do 8,5 godzin dziennie pół roku później. Najchętniej oglądany był codzienny program informacyjny "Dzisiaj", prezentujący wiadomości z Bydgoszczy, Torunia, Grudziądza i Włocławka.
Oddział Telewizji Polskiej w Bydgoszczy.
Po uchwaleniu przez Sejm ustawy o radiofonii i telewizji, minister finansów zawiązał spółkę Skarbu Państwa Telewizja Polska S.A. z jedenastoma oddziałami terenowymi, wśród których znalazł się także oddział w Bydgoszczy. Oficjalne powołanie oddziału TVP w Bydgoszczy odbyło się w styczniu 1994 roku. Uroczystego otwarcia dokonała Barbara Borys-Damięcka. Początkowo pracowało w nim 51 osób, w tym 12 dziennikarzy. 5 września 1994 roku rozpoczęto nadawanie programu miejskiego. Na dachu budynku przy ul. Konarskiego zamontowano nową antenę i nadajnik małej mocy. Widzowie okolic Bydgoszczy mogli oglądać program III przez kilkanaście godzin dziennie. Ośrodek wzbogacił się także o wóz transmisyjny umożliwiające bieżące relacje sportowe.
Produkcja własna TV Bydgoszcz wypełniała 4 godziny dziennie. Do najważniejszych pozycji należały: program informacyjny "Zbliżenia", magazyny, reportaże, teleturnieje. Przyspieszenie w rozwoju ośrodka bydgoskiego nastąpiło w 1995 roku. Pojawiły się wówczas 23 nowe programy, a w soboty i niedziele emitowano wyłącznie audycje własne. W marcu 1996 roku w RTCN Trzeciewiec uruchomiono nadajnik o mocy 5 kW, co umożliwiło odbiór TV Bydgoszcz przez 2,5 miliona mieszkańców trzech województw. Bydgoszcz stała się czwartym po Wrocławiu, Gdańsku i Krakowie ośrodkiem telewizji o regionalnym zasięgu.
W latach 1996-1997 otwarto zamiejscowe redakcje oddziału w Toruniu i Włocławku oraz podjęto starania o wybudowanie nowej siedziby TVP w Bydgoszczy. Ranga ośrodka została wzmocniona po reformie administracyjnej w 1999 roku i utworzeniu województwa kujawsko-pomorskiego, dla którego Telewizja Bydgoszcz pozostała regionalną placówką telewizyjną. W czerwcu 2001 roku otwarto nową siedzibę telewizji przy ul. Kujawskiej 7 na Wzgórzu Wolności. Rozległy teren (2,5 ha) umożliwił zlokalizowanie własnej bazy transportu oraz plenerowego studia telewizyjnego.
Na początku XXI w. produkcja własna bydgoskiego oddziału TVP zajmowała 5 godzin dziennie. Wiele programów emitowano na antenach ogólnopolskich, a niektórzy dziennikarze (Sławomir Jeneralski, Marzena Słupkowska, Jarosław Lewandowski) stali się znanymi w kraju prezenterami telewizyjnymi. 3 marca 2002 roku oddziały terenowe TVP zaczęły nadawać w pasmach nowo powstałej informacyjno-publicystycznej TVP3 Regionalnej. Bydgoska stacja nazywała się wówczas TVP3 Bydgoszcz.
W 2006 r. rozbudowano podstudio toruńskie i połączone je światłowodem z ośrodkiem bydgoskim. Od 6 października 2007 r. do 31 sierpnia 2013 r. ośrodek w Bydgoszczy nadaje w pasmach lokalnych kanału informacyjnego TVP Info jako TVP Bydgoszcz. W latach 2005-2010 dziennikarze TVP Bydgoszcz otrzymali szereg wyróżnień, zaś ośrodek zorganizował kilkakrotnie „drzwi otwarte” połączone z festynami. W 2011 roku Oddział został wyróżniony statuetką Dobosz Powstania Wielkopolskiego, przyznawaną przez Zarząd Główny Towarzystwa Pamięci Powstania Wielkopolskiego 1918/1919.
Od 25 lutego 2013 r. bydgoską TVP można oglądać bezpłatnie w Internecie dzięki stronie internetowej i aplikacji TVP Stream. Od 1 września 2013 r. do 2 stycznia 2016 r. program TVP Bydgoszcz (jak inne 16 ośrodków terenowych TVP) był nadawany w TVP Regionalna. 2 stycznia 2016 r. powrócono do dawnej nazwy TVP3 Bydgoszcz w związku ze zmianą nazwy z TVP Regionalna na TVP3. Od 14 lutego 2022 roku TVP3 Bydgoszcz można oglądać bezpłatnie dzięki aplikacji TVP GO dostępnej na systemach iOS i Android. 21 października 2022 roku rozpoczęto nadawanie "Zbliżeń" z nowego studia oraz uruchomiono nową reżyserkę, dzięki czemu program TVP3 Bydgoszcz produkowany jest w jakości HD.
Redakcje zamiejscowe TVP3 Bydgoszcz.
Pierwsza placówka dziennikarska TVP w Toruniu powstała w lipcu 1996 roku. W roku 2006 otrzymała nową siedzibę, nowe studio, reżyserkę i montaż. Od tamtej pory siedziba redakcji mieści się przy ulicy Kopernika 4. Studio posiada łącze z oddziałem w Bydgoszczy dzięki któremu program ze studia w Toruniu może być transmitowany na antenę TVP3 Bydgoszcz, jak i TVP Info.
Redakcja we Włocławku powstała w listopadzie 1997 roku.
Nadajniki naziemne TVP3 Bydgoszcz.
Nadajniki analogowe wyłączone 20 maja 2013 roku.
"Opracowano na podstawie materiału źródłowego"
Nadajniki cyfrowe DVB-T MUX 3.
25 kwietnia 2022 roku ze względu na zmianę standardu nadawania na DVB-T2/HEVC w województwach kujawsko-pomorskim, pomorskim, zachodniopomorskim, wielkopolskim oraz w części województwa warmińsko-mazurskiego i mazowieckiego (nie dotyczyło to MUX 3 i MUX 8) oraz tzw. refarming, czyli zwolnienie kanałów telewizyjnych na potrzeby telefonii komórkowej, niektóre emisje przeniesiono na nowe częstotliwości, uruchomiono nowe albo zwiększono moc emisji z dotychczasowych nadajników.
Wyłączone nadajniki cyfrowe DVB-T MUX 3.
"Opracowano na podstawie materiału źródłowego".
Programy TVP3 Bydgoszcz.
Ramówka obejmuje m.in. programy informacyjne z regionu, publicystyczne, przyrodnicze, reportaże, transmisje z mszy świętych oraz relacje z koncertów, spektakli i wystaw.
Programy własne (stan na zimę 2022).
Programy informacyjne
Programy publicystyczne
Programy poradnikowe
Historia
Przyroda i ekologia
Kultura i sztuka
Nauka i edukacja
Religia
Społeczeństwo
Sport
Rolnictwo i wieś
Reportaże
Inne
Programy TVP3 Bydgoszcz na antenie ogólnopolskiej (niepełna lista).
"Opracowano na podstawie materiału źródłowego".
Ludzie związani z TVP3 Bydgoszcz.
Obecnie:
Dawniej:

</doc>
<doc id="769411" url="https://pl.wikipedia.org/wiki?curid=769411" title="Maria Miśkiewicz">
Maria Miśkiewicz

Maria Karina Miśkiewicz (ur. 1933 w Warszawie) – polska archeolog, profesor dr hab.
Życiorys.
Studiowała na Uniwersytecie Warszawskim; pracowała w Państwowym Muzeum Archeologicznym, w Instytucie Archeologii Uniwersytetu Warszawskiego, a wreszcie na Uniwersytecie Kardynała Stefana Wyszyńskiego, gdzie reaktywowała zamierającą Sekcję Archeologii Chrześcijańskiej na Wydziale Nauk Historycznych i Społecznych. Specjalizuje się w archeologii wczesnego średniowiecza, ze szczególnym uwzględnieniem Mazowsza i Podlasia.
Prowadziła wykopaliska m.in. na cmentarzyskach wczesnośredniowiecznych w Wiślicy, Złotej Pińczowskiej i Jaksicach, a także kompleksu osadniczego w Niewiadomej.
Odznaczona Krzyżem Kawalerskim Orderu Odrodzenia Polski (2011).

</doc>
<doc id="769412" url="https://pl.wikipedia.org/wiki?curid=769412" title="Telewizja Bydgoszcz">
Telewizja Bydgoszcz



</doc>
<doc id="769414" url="https://pl.wikipedia.org/wiki?curid=769414" title="Wielkie wakacje">
Wielkie wakacje

Wielkie wakacje – francuski film komediowy z 1967 z udziałem Louisa de Funèsa.
Polska premiera odbyła się 2 listopada 1971 roku w podwójnym pokazie z reportażem "Uppsala" produkcji WFO (który wcześniej był dystrybuowany jako dodatek do "Nie lubię poniedziałku").
Fabuła.
Znerwicowany dyrektor gimnazjum, Charles Bosquier (Louis de Funès), ma poważne kłopoty wychowawcze ze swoim starszym synem, Philippem. Philippe oblał maturę z angielskiego, a dla ambitnego ojca niepowodzenia syna w nauce to plama na honorze. Pan Bosquier postanawia więc raz na zawsze rozwiązać ten problem i wysyła syna do Anglii, by tam w końcu nauczył się języka. W ramach wymiany do Francji ma natomiast przyjechać Shirley (Martine Kelly) – córka producenta szkockiej whisky, Mac Farrela (Ferdy Mayne).
Próby narzucenia własnej woli natrafiają jednak na zdecydowany opór ze strony upartego młodzieńca i Philippe na przekór ojcu postanawia pokrzyżować jego wakacyjne plany względem swojej osoby. Nie ma zamiaru wyjechać do Anglii, bo o wiele bardziej podoba mu się spływ łodzią po Sekwanie do portu w Hawrze. Na swoje miejsce do Anglii wysyła natomiast przyjaciela Michonneta (Maurice Risch). Bosquier odkrywa jednak spisek i udaje się na poszukiwanie przekornego syna.
Odbiór.
Był to największy przebój kasowy we Francji sezonu 1968/1969 i wówczas najbardziej dochodowy film z Louisem de Funèsem.
Joanna Guze na łamach „Filmu” dała neutralną recenzję. Napisała, że film posługuje się wypróbowanymi schematami charakteryzującymi inne filmy z udziałem de Funèsa, którego typ komedii sprawdza się tylko jednorazowo: „Jego największą [filmu] jest to, że można go oglądać nie bez satysfakcji, choć nieco innego rodzaju niż przewidzieli autorzy tego przeboju kina francuskiego: jedne kinematografie Pan Bóg karze niemożnościa zrobienia komedii filmowej, inne komediami z Louis de Funèsem. Tak czy inaczej, każdy ma za swoje”.

</doc>
<doc id="769415" url="https://pl.wikipedia.org/wiki?curid=769415" title="SpVgg Greuther Fürth">
SpVgg Greuther Fürth

Spielvereinigung Greuther Fürth – niemiecki klub piłkarski z siedzibą w Fürth (Bawaria).

</doc>
<doc id="769418" url="https://pl.wikipedia.org/wiki?curid=769418" title="Stopa rezerwy obowiązkowej">
Stopa rezerwy obowiązkowej

Stopa rezerwy obowiązkowej (minimalna stopa rezerwy) – miernik kwoty rezerwy obowiązkowej, jaką banki komercyjne są zobowiązane wpłacić do banku centralnego (w Polsce jest nim NBP) w celu zabezpieczenia ich wypłacalności (banków komercyjnych). W zależności od tego, jaki jest wskaźnik rezerwy obowiązkowej bank centralny decyduje o tym jaka jest podaż pieniądza. Stopa rezerwy obowiązkowej może być naliczana od wkładów złotowych płatnych na żądanie, od wkładów złotowych – terminowych, wkładów w walutach obcych płatnych na żądanie i od wkładów terminowych w walutach obcych. 
Zakładając, że stopa rezerwy obowiązkowej wynosi 5%, bank komercyjny jest zobowiązany z każdych 100 zł zdeponowanych w banku przekazać na depozyt w banku centralnym 5 zł, reszta może posłużyć na cele kredytowe. W ten sposób do obiegu trafia 95 zł (100−5), które mogą zostać ponownie zdeponowane. Gdyby bank centralny zwiększył stopę rezerw do 6%, to bank komercyjny wpłaciłby na depozyt do banku centralnego 6 zł, a na cele kredytowe pozostałoby 94 zł.
W Polsce stopa rezerwy obowiązkowej wynosi 3,5%. Jeżeli w banku A została zdeponowana kwota 1 000 000 zł, to bank A wpłaca do banku centralnego jako rezerwę obowiązkową 1 000 000 * 0,5% = 5 000 zł i może udzielić kredytu w wysokości 1 000 000 * 99,5% = 995 000 zł. Zakładając, że kredytobiorca płaci za towar lub usługę wpłacając całą tę kwotę do banku B, wtedy w banku B pojawia się depozyt na kwotę 995 000 zł. Bank B wpłaca jako rezerwę obowiązkową kwotę 995 000 * 0,5% = 4 975 zł, a resztę czyli 990 025 zł przeznacza na udzielenie kredytu. Kwota trafia do banku C jako depozyt i znów zostaje przeznaczona na udzielenie kredytu w kwocie 990 025 * 99,5%. itd. Jeśli ten proces powtórzymy aż do wyczerpania kwoty początkowego depozytu, to depozyt początkowy 1 000 000 zł trafi w całości do banku centralnego jako rezerwa obowiązkowa, a łączna kwota kredytów, które zostaną udzielone przez banki komercyjne wyniesie 200 000 000 zł. Nie ma tu znaczenia czy któryś z banków powtórzy się w procesie. Stosunek kwoty udzielonych kredytów do kwoty początkowego depozytu nazywa się współczynnikiem kreacji depozytu lub mnożnikiem kreacji pieniądza i jest odwrotnością stopy rezerwy obowiązkowej. Dla obowiązującej w Polsce stopy rezerwy obowiązkowej 0,5% mnożnik kreacji pieniądza wynosi 200. W uproszczeniu oznacza to, że banki komercyjne mogą wykreować 200 razy więcej pieniędzy niż wyemitował bank centralny, naliczając odsetki od pożyczonych kredytobiorcom pieniędzy, których 99,5% faktycznie nigdy nie miały.
Bank centralny może sterować podażą pieniądza poprzez zwiększanie stopy rezerw, co spowoduje zmniejszenie podaży pieniądza lub poprzez zmniejszanie stopy rezerw, co w efekcie zwiększy podaż pieniądza. Zmniejszenie stopy rezerw obniża bezpieczeństwo systemu bankowego.
Mnożnik kreacji pieniądza.
W pewnym uproszczeniu mnożnik kreacji pieniądza jest odwrotnością stopy rezerwy obowiązkowej. Zmieniając stopę rezerwy obowiązkowej bank centralny może wpływać na wielkość podaży pieniądza. Im mniejsza stopa rezerwy obowiązkowej, tym więcej pieniądza mogą wykreować banki komercyjne poprzez zwiększenie swojej akcji kredytowej. Przykładowo, jeśli bank centralny zmniejszy stopę rezerwy obowiązkowej z 5% na 4%, to może skutkować to zwiększeniem podaży pieniądza o 25% (mnożnik kreacji pieniądza zwiększy się z 20 do 25).
Wysokość stopy rezerwy obowiązkowej.
Wysokość stopy rezerw obowiązkowych w Polsce ustala Rada Polityki Pieniężnej NBP. Od 31 października 2003 r. stopa rezerwy obowiązkowej wynosiła 3,50% dla wszystkich rodzajów depozytów. W maju 2009 r. została obniżona do 3%. Od 31.12.2010 r. stopa rezerwy obowiązkowej została podwyższona do 3,50%. W obliczu kryzysu gospodarczego wywołanego pandemią Rada Polityki Pieniężnej obniżyła podstawową stopę rezerwy obowiązkowej od 0,5% począwszy od 30 kwietnia 2020 roku. W październiku 2021 roku Rada Polityki Pieniężnej zdecydowała o podwyższeniu podstawowej stopy rezerwy obowiązkowej do poziomu 2,0 % (począwszy od 30 listopada 2021 r.), co było jednym z elementów normalizacji polityki pieniężnej. Od 31 marca 2022 roku stopa rezerwy obowiązkowej jest na poziomie 3,5%.
W 1990 roku stopa rezerwy obowiązkowej wynosiła 30%.
Od 30 września 2003 r. wszystkie banki pomniejszają naliczoną rezerwę obowiązkową o równowartość 500 tys. euro. Środki rezerwy obowiązkowej od 1 maja 2004 r. są oprocentowane. 
Zróżnicowanie stopy rezerwy obowiązkowej jest duże, zarówno pomiędzy krajami, jak i w czasie. W dużym stopniu wielkość stopy rezerw zależy od stabilności systemu bankowego (czym większe zagrożenie dla stabilności systemu bankowego, tym stopy rezerw są większe). Są kraje, które obecnie ustaliły te stopy na wysokim poziomie (np. Chiny 20,5%, Brazylia 20%, Hongkong 18%), są takie o niskich stopach (np. Czechy i Węgry 2% czy strefa euro 1%), ale są też kraje, w których nie określa się wielkości stopy rezerwy obowiązkowej, np. Australia (od 1988 r.), Kanada (od 1992 r.), Nowa Zelandia (od 1999 r.) czy Szwecja. Natomiast Wielka Brytania zmniejszała stopy rezerwy obowiązkowej z 20,5% w 1968 r. do 15,9% w 1978, 5,0% w 1988 i 3,1% w 1998 r. 

</doc>
<doc id="769419" url="https://pl.wikipedia.org/wiki?curid=769419" title="Lubiatów (powiat średzki)">
Lubiatów (powiat średzki)

Lubiatów (niem. "Lubthal") – wieś w Polsce położona w województwie dolnośląskim, w powiecie średzkim, w gminie Miękinia. Według danych na rok 2008 w miejscowości mieszka 150 osób.
W latach 1975–1998 miejscowość należała administracyjnie do województwa wrocławskiego.
Nazwa.
12 lutego 1948 r. ustalono urzędową polską nazwę miejscowości – Lubiatów, określając drugi przypadek jako Lubiatowa, a przymiotnik – lubiatowski.

</doc>
<doc id="769420" url="https://pl.wikipedia.org/wiki?curid=769420" title="Bohdan Stupka">
Bohdan Stupka

Bohdan Sylwestrowycz Stupka, ukr. Богдан Сильвестрович Ступка (ur. 27 sierpnia 1941 w Kulikowie, zm. 22 lipca 2012 w Kijowie) – ukraiński aktor teatralny i filmowy, polityk.
Życiorys.
Z wykształcenia teatroznawca. Jako aktor filmowy zadebiutował w 1970 w filmie "Biały Ptak z Czarnym Znamieniem" w reżyserii Jurija Illenki. Wystąpił również w polskich filmach: w "Ogniem i mieczem" jako Bohdan Chmielnicki oraz "Starej baśni" jako Popiel. Był też dyrektorem Teatru Dramatycznego im. Iwana Franki. Zagrał również jedną z głównych ról w filmie Krzysztofa Zanussiego "Serce na dłoni". Jedną z jego ostatnich ról filmowych była tytułowa rola w rosyjsko-ukraińskiej produkcji "Taras Bulba".
W latach 1999–2001 pełnił funkcję ministra kultury w rządzie Wiktora Juszczenki. W 2002 bez powodzenia kandydował do Rady Najwyższej z listy kijowskiego mera Ołeksandra Omelczenki.
Był żonaty, miał syna Ostapa, również aktora.

</doc>
<doc id="769421" url="https://pl.wikipedia.org/wiki?curid=769421" title="Sanktuarium Matki Bożej Przyczyny Naszej Radości „Maria Śnieżna”">
Sanktuarium Matki Bożej Przyczyny Naszej Radości „Maria Śnieżna”

Sanktuarium Matki Bożej Przyczyny Naszej Radości „Maria Śnieżna”, zwykle krótko sanktuarium „Maria Śnieżna” lub sanktuarium Marii Śnieżnej (niem. „Kirche Maria Schnee”) – sanktuarium maryjne w późnobarokowym, górskim kościółku pochodzącym z końca XVIII wieku, znajdujące się pod szczytem góry Igliczna w Masywie Śnieżnika, w miejscowości Góra Igliczna nieopodal Międzygórza (Sudety Wschodnie, gmina Bystrzyca Kłodzka, województwo dolnośląskie). Ma status samodzielnego rektoratu, należy do dekanatu bystrzyckiego w diecezji świdnickiej.
Położenie.
Zespół budowli złożony z kościoła, pustelni, plebanii i kalwarii leży na południowym zboczu Iglicznej, na spłaszczeniu grzbietu, na wysokości około 770–782 m n.p.m.
Historia.
Sanktuarium wzniesiono w pobliżu miejsca, w którym pierwotnie stała ludowa figura Marii z Dzieciątkiem ustawiona w pod konarami rozłożystego buka. Figurę przywiózł w 1750 z pielgrzymki do Mariazell w Austrii wójt Wilkanowa Krzysztof Veit. Rzeźba ta była kopią tamtejszej Madonny. Piętnaście lat później okolicę nawiedziła potężna wichura, która obaliła również drzewo, nie uszkodziła jednak samej figury. Miejscowa ludność poczytała to za znak od Boga i przeniosła figurę w bezpieczniejsze miejsce, a w 1776 zbudowano dla niej nową, drewnianą kaplicę.
Dotychczasowa kaplica przestała wystarczać w latach 70. XVIII wieku. Nie mogła pomieścić licznych wiernych przybywających na wieść o cudownych uzdrowieniach, dlatego postanowiono zbudować w jej miejsce nowy kościół. Kamień węgielny pod kościół wmurowano 18 czerwca 1781 roku. Prace murarskie zlecono Andreasowi Jägerowi z Międzylesia, a ciesielskie Josefowi Knietigowi z Wilkanowa. W budowie uczestniczyli pielgrzymi przybywający na Igliczną. Zasadnicza bryła kościoła stanęła rok później. 22 października 1782 Wielki dekanat kłodzki#Lista wikariuszy i wizytatorów kanonicznych arcybiskupa Pragi, ksiądz Karl Winter z Międzylesia, kościół poświęcił. Dwa lata później dobudowano od zachodu wieżę, a w 1821 tzw. soboty.
W miejscu, w którym dawniej stała drewniana kaplica, wybudowano w 1817 drewnianą plebanię.
Architektura.
Kościół zbudowano w stylu lokalnej, śląskiej odmiany baroku. Jest murowaną budowlą jednonawową, dwuprzęsłową o ściętych narożach, prezbiterium zaś jednoprzęsłowe z zaokrągloną apsydą. Wokół całego budynku dobudowane są soboty. Od zachodu czworokątną wieżę nakryto hełmem.
Sklepienie kolebkowe ma lunetę na gurtach i malowidło o motywach litanii loretańskiej. Ołtarz główny wykonany został w Monachium w pracowni Mayera w stylu pseudobarokowym i pochodzi z 1897. Z tego samego roku są witraże i polichromie. Witraże w prezbiterium przedstawiają rodziców Marii, św. Annę i św. Joachima, w nawie zaś św. Józefa, św. Jerzego, św. Agnieszkę i św. Barbarę. Wystrój tworzą liczne obrazy i rzeźby w stylu barokowym i rokokowym: Matka Boska z Dzieciątkiem z roku 1750, pieta z drugiej połowy XVIII wieku i ukrzyżowanie z 1780. W sobotach umieszczone są bardzo liczne obrazy wotywne o cechach ludowych, w tym pięć związanych z historią sanktuarium. W prawym krużganku znajduje się ruchoma szopka wykonana przez oo. redemptorystów. Jest także tablica upamiętniająca pobyt Karola Wojtyły 20 sierpnia 1967 i 10 sierpnia 1968 roku.
Nazwa i kult.
Miejscowy kult maryjny nawiązuje do bazyliki Santa Maria Maggiore w Rzymie. Według legendy, rzymską budowlę zbudowano w miejscu, w którym w cudowny sposób latem, w nocy z 4 na 5 sierpnia 352 spadł śnieg, zapowiedziany wcześniej we śnie papieża Liberiusza i rzymianina Jana. Według opowiadanych historii nazwa została wybrana, gdy przy budowie niepokojono się "czy zdążą ją wybudować zanim spadnie śnieg". Chciano także sięgnąć do pierwotnego kultu Matki Bożej, bowiem Santa Maria Maggiore jest pierwszym miejscem kultu maryjnego w Rzymie.
26 czerwca 1777 roku zanotowane zostało pierwsze cudowne ozdrowienie, które potwierdziła komisja kościelna. Było nim przywrócenie wzroku mieszkającemu w Siennej, synowi Wawrzyńca Frankego. Dziecko bawiąc się wpadło do dołu z wapnem i straciło wzrok. Następnym cudem było uzdrowienie ręki synowi młynarza, zmiażdżonej przez tryby młyńskie. Niebawem komisyjnie zostało potwierdzonych kolejnych dziesięć cudów, co sprawiło, że na górę zaczęli przybywać liczni pielgrzymi.
Figura została ukoronowana przez Jana Pawła II 21 czerwca 1983 podczas mszy na wrocławskich Partynicach.
Turystyka.
Kościół jest celem licznych wycieczek turystycznych. Najłatwiejsze dojście prowadzi z Międzygórza (trzy warianty trasy). Przed zwiedzaniem sanktuarium turyści są zwyczajowo proszeni o złożenie drobnej ofiary pieniężnej. Nieopodal znajduje się schronisko „Na Iglicznej” z ok. czterdziestoma miejscami noclegowymi i bufetem. W pobliżu również węzeł kilku szlaków turystycznych:
Spod kościoła roztacza się atrakcyjna widokowo panorama na Masyw Śnieżnika i Rów Górnej Nysy.

</doc>
<doc id="769426" url="https://pl.wikipedia.org/wiki?curid=769426" title="Najeh Braham">
Najeh Braham

Najeh Braham (ur. 20 maja 1977 w Bembli) – tunezyjski piłkarz występujący na pozycji napastnika, a także trener. Karierę rozpoczynał w US Monastir. Grał jeszcze między innymi w Eintrachcie Trewir, Sportfreunde Siegen, Rot-Weiß Erfurt oraz FC Erzgebirge Aue.

</doc>
<doc id="769427" url="https://pl.wikipedia.org/wiki?curid=769427" title="Danny Lee Clark">
Danny Lee Clark

Danny Lee Clark (ur. 21 maja 1964 roku w Zoma w Japonii) – japoński aktor, scenarzysta, reżyser i producent telewizyjny oraz filmowy.
Życiorys.
Ma trzy siostry i dwóch braci. Występował na srebrnym ekranie jako Nitro w amerykańskim programie telewizyjnym "Amerykańscy Gladiatorzy" ("American Gladiators", 1989-1992, 1994-1995). W latach 1994-1996 był gościem owego programu. Grał krótko z NFL i spędził dwa lata grając w Europie. Był zawodnikiem ustawionym za linią defensywną i pełnił rolę „kapitana” obrony podczas gry w futbol amerykański na Uniwersytecie Stanowym San José. Pojawił się w kinowej komedii fantasy "Ze śmiercią jej do twarzy" ("Death Becomes Her", 1992) u boku Meryl Streep, Goldie Hawn i Bruce’a Willisa, a także wystąpił w sitcomie "Świat według Bundych" ("Married... with Children", 1992). W 2003 wcielił się w postać Beara w niskobudżetowym filmie akcji "Jednostka specjalna" ("Special Forces") w reżyserii Isaaca Florentine’a.
Życie prywatne.
Od października 1999 do 2004 roku był żonaty z aktorką i tancerkę Lindą Cevallos. Mają jednego syna Tylera (ur. 15 maja 1987). 

</doc>
<doc id="769430" url="https://pl.wikipedia.org/wiki?curid=769430" title="Leg spin">
Leg spin

Leg spin, odmiana "spin bowlingu", jeden ze sposobów rzucania piłki w krykiecie. 
"Bowler" rzucający w stylu "leg spin" używa prawej ręki i techniki "wrist spin", nadając piłce ruch wirowy w kierunku odwrotnym do ruchu wskazówek zegara. Powoduje to, że w już trakcie lotu piłka porusza się po łuku, a w momencie odbicia piłki od powierzchni "pitchu" zmienia ona gwałtownie kierunek lotu, skręcając w lewą stronę. Nazwa "leg spin" odnosi się tylko do praworęcznych rzucających, leworęczny sposób rzucania piłki przy użyciu techniki "wrist spin" nosi nazwę "left-arm unorthodox".
Podstawowy rzut w stylu "leg spin" to tzw. "leg break". Dobrzy bowlerzy "leg spinu" mają zazwyczaj w swoim arsenale przynajmniej dwa inne rzuty – "googly" (piłka rzucana jak "leg break", ale odbijająca się w drugą stronę) i "topspinner" (piłka rzucana jak "leg break", ale bez znaczącej zmiany toru lotu). Dwie stosunkowo rzadko spotykane odmiany "topsinnera" to "flipper" i "slider".
Najwybitniejszym przedstawicielem "leg spinu" był australijski "bowler" Shane Warne.

</doc>
<doc id="769431" url="https://pl.wikipedia.org/wiki?curid=769431" title="Schronisko PTTK na Hali Szrenickiej">
Schronisko PTTK na Hali Szrenickiej

Schronisko Na Hali Szrenickiej (niem. "Neue Schlesische Baude") − wysokogórskie schronisko turystyczne w Sudetach Zachodnich w paśmie Karkonoszy.
Położenie.
Schronisko położone jest na wysokości 1195 m n.p.m. na środku Hali Szrenickiej w południowo-zachodniej Polsce, w Sudetach Zachodnich, w paśmie Karkonoszy na terenie Karkonoskiego Parku Narodowego, pomiędzy dwoma szczytami: Kamiennikiem i Szrenicą.
Historia.
Na miejscu obecnego schroniska w 1786 roku postawiono budę pasterską, którą nazwano „Nowa Buda Śląska” (sporadycznie również "Kranichbaude"). Jej właścicielem był zięć właściciela budy pod Łabskim Szczytem. Wkrótce buda pasterska została przekształcona w gospodę, a następnie w schronisko. W 1820 składał się z dwóch budynków: większego i mniejszego. Ruch turystyczny wzrósł gwałtownie w 1869, kiedy wybudowano drogę.
Obiekt był wielokrotnie przebudowywany i modernizowany. W 1846 roku obok budy postawiono drewniany dom letni dla turystów, w 1895 przebudowano cały obiekt, wzorując się na schronisku Petrova bouda. Był to duży budynek o surowej bryle, przykryty dwuspadowym dachem o niewielkim pochyleniu; znajdowały się w nim 22 pokoje (według innych źródeł 30 pokoi) i jadalnia na 80-100 osób.
W 1909 roku dobudowano do niego dwupiętrowy murowany budynek z werandą według projektu braci Albert z Jeleniej Góry (projektantów kilku innych karkonoskich schronisk) – połączyli oni w jedno obiekt z XVIII wieku i ten z 1895.
W 1939 roku dobudowano skrzydło, które połączono napowietrzną galeria z istniejącym budynkiem. Schronisko przed II wojną światową miało standard luksusowego hotelu górskiego.
Po wojnie hotel miał 130 łóżek, w 1949 przeszedł remont i stał się jednym z głównych obiektów bazy turystycznej w rejonie Szklarskiej Poręby. Od 1950 r. pozostaje w PTTK jako „Schronisko na Hali Szrenickiej” (krótko były w użyciu także inne nazwy: „Pod Kopą Wodną”, „Pod Szrenicą”). W sierpniu 1975 roku w wyniku pożaru spłonęły górne kondygnacje wraz z dachem. Obiekt wyremontowano już w 1976, ale ze zmianami. Obniżono główny budynek i nałożono spadzisty dach. W takim kształcie schronisko istnieje do dziś. W schronisku mieści się stacja Karkonoskiej Grupy GOPR.
Schronisko na Hali Szrenickiej zostało uznane (m.in. z racji dewastacji budynku) za najgorsze w Polsce, w II rankingu schronisk górskich PTTK, ogłoszonym w sierpniu 2011 przez pismo N.p.m..
Turystyka.
Do schroniska prowadzą szlaki turystyczne:

</doc>
<doc id="769432" url="https://pl.wikipedia.org/wiki?curid=769432" title="Jerzyków">
Jerzyków

Jerzyków – przysiółek wsi Chełmiec w Polsce, w województwie dolnośląskim, w powiecie jaworskim, w gminie Męcinka.
Jerzyków jest położony na Pogórzu Kaczawskim (Pogórzu Złotoryjskim), w dolinie potoku Starucha, lewobrzeżnego dopływu Nysy Szalonej.
W latach 1975–1998 miejscowość administracyjnie należała do województwa legnickiego.

</doc>
<doc id="769433" url="https://pl.wikipedia.org/wiki?curid=769433" title="Parafia św. Mikołaja w Bujakowie">
Parafia św. Mikołaja w Bujakowie

Parafia św. Mikołaja – rzymskokatolicka parafia znajdująca się w Bujakowie (sołectwo Mikołowa). Parafia należy do dekanatu Mikołów w archidiecezji katowickiej.
Historia i zasięg parafii.
Do parafii należą wierni mieszkający przy ulicach: Akacjowej, Cedrowej, Chudowskiej, Cyprysów, Dworcowej 1-5, Dworskiej, ks. Franciszka Górki, Hutniczej 2-5, Kalinowej, Korfantego Wojciecha, Marzankowice, Myśliwskiej, Nomiarki, Olchowej, Radosnej, Spółdzielczej, Sośnia Góra, Spyry Ludwika, Starych Młynów, Szkolnej, Wolnego Konstantego i Zbożowej.
Matka Boża Bujakowska.
Drewniana figurka pochodzi z około 1480 roku. W latach 80. XX wieku odnalazł ją ówczesny proboszcz parafii Jerzy Kempa. 8 grudnia 1982 roku figura została uroczyście wniesiona do kościoła i ogłoszona Matką Boską Bujakowską. Uroczysta koronacja figury MB Bujakowskiej miała miejsce 9 września 2000 roku, a celebrujący ją ks. abpa Damiana Zimonia wypowiedział wtedy słowa: „Na uprzemysłowionym Śląsku Matka Boża w Bujakowie będzie Patronką Środowiska Naturalnego”.
Ogród parafialny.
Przy kościele znajduje się ogród botaniczny o powierzchni około 1 ha. założony w 1976 roku przez ks. kan. Jerzego Kempa. Można tam znaleźć wiele gatunków krzewów oraz kwiatów. Na jego terenie znajduje się także zabytkowa studnia z roku 1604 oraz jeden z licznych na Śląsku monolitowych kamiennych krzyży z roku 1681. Atrakcje ogrodu to także: sadzawka z kwitnącymi nenufarami, zabytkowa barć pszczela, pasieka, kilka kapliczek, pawie i ozdobne kurki. Można tam też odprawiać msze święte. Z tyłu ogrodu znajduje się drewniany domek, w którym mieszkają kapłani.
Duchowni.
Proboszczowie:
Duchowni pochodzący z parafii:
Siostry zakonne pochodzące z parafii:
Domy zakonne.
Siostry Służebniczki Najświętszej Maryi Panny, ul. ks. Franciszka Górka 58
Cmentarze.
Cmentarz parafialny przy ul. ks. Franciszka Górki w Mikołowie-Bujakowie.

</doc>
<doc id="769434" url="https://pl.wikipedia.org/wiki?curid=769434" title="TVP3 Białystok">
TVP3 Białystok

TVP3 Białystok (Telewizja Polska SA Oddział w Białymstoku, Telewizja Białystok, dawniej TV Białystok, TVP Białystok) – oddział terenowy Telewizji Polskiej obejmujący zasięgiem województwo podlaskie z siedzibą główną w Białymstoku. Posiada redakcje terenowe w Łomży i w Suwałkach. Sztandarowym programem TVP3 Białystok jest serwis informacyjny "Obiektyw".
Kanał TVP3 Białystok nadawany jest bezpłatnie w ramach ogólnopolskiego trzeciego multipleksu naziemnej telewizji cyfrowej (MUX 3). Dostępny jest również w sieciach kablowych oraz bezpłatnie w Internecie dzięki stronie internetowej TVP Stream i aplikacji TVP GO.
Nadajniki naziemne TVP3 Białystok.
Nadajniki analogowe wyłączone 17 czerwca 2013 roku.
"Opracowano na podstawie materiału źródłowego".
Nadajniki cyfrowe DVB-T MUX 3.
Wszystkie nadajniki są położone w województwie podlaskim. 27 czerwca 2022 roku ze względu na zmianę standardu nadawania na DVB-T2/HEVC w województwach lubelskim, mazowieckim, podlaskim i warmińsko-mazurskim (nie dotyczyło to MUX 3 i MUX 8) oraz tzw. refarming, czyli zwolnienie kanałów telewizyjnych na potrzeby telefonii komórkowej, niektóre emisje przeniesiono na nowe częstotliwości, zwiększono moc emisji z dotychczasowych obiektów albo uruchomiono nowe nadajniki.
Wyłączone nadajniki cyfrowe DVB-T MUX 3.
"Opracowano na podstawie materiału źródłowego".
Programy TVP3 Białystok.
Ramówka obejmuje m.in. programy informacyjne z regionu, publicystyczne, przyrodnicze, reportaże, transmisje z mszy świętych oraz relacje z koncertów, spektakli i wystaw.
Programy własne (stan na zimę 2022).
Informacje i publicystyka
Gospodarka
Programy dla mniejszości narodowych i etnicznych
Kultura i sztuka
Religia
Edukacja, przyroda i ekologia
Historia
Reportaż
Rozmaitości
Programy sportowe
Programy nieemitowane w TVP3 Białystok (niepełna lista).
Publicystyka
Społeczeństwo
Gospodarka
Rozmaitości
Kultura i sztuka
Rozrywka
Edukacja
Programy sportowe
Reportaż
Programy dla mniejszości narodowych i etnicznych
Programy kulinarne
Programy poświęcone Unii Europejskiej
Programy TVP3 Białystok na antenie ogólnopolskiej (niepełna lista).
"Opracowano na podstawie materiału źródłowego".

</doc>
<doc id="769442" url="https://pl.wikipedia.org/wiki?curid=769442" title="John W. Dawson">
John W. Dawson

John W. Dawson (ur. 21 października 1820 w Cambridge City w hrabstwie Wayne stanu Indiana, zm. 10 września 1877) – amerykański polityk, trzeci gubernator Terytorium Utah.
Pracował jako prawnik, rolnik i redaktor gazety, nim zajął się polityką. W 1854 roku bezskutecznie ubiegał się o fotel w Stanowej Izbie Reprezentantów, Sekretarza Stanu (1856) i w Kongresie Stanów Zjednoczonych (1858). Startował z ramienia Partii Demokratycznej, lecz przeszedł do Republikanów. W 1861 roku, prezydent Abraham Lincoln mianował Dawsona gubernatorem Terytorium Utah. Zrezygnował po mięsiącu z powodu napięć z mormonami. 
Został pochowany na Lindenwood Cemetery w Fort Wayne, stolicy hrabstwa Allen rodzinnego stanu.

</doc>
<doc id="769443" url="https://pl.wikipedia.org/wiki?curid=769443" title="Skolimowo">
Skolimowo

Skolimowo – osada w Polsce położona w województwie warmińsko-mazurskim, w powiecie elbląskim, w gminie Pasłęk. Osada wchodzi w skład sołectwa Rogajny.
W latach 1975–1998 miejscowość administracyjnie należała do województwa elbląskiego.

</doc>
<doc id="769444" url="https://pl.wikipedia.org/wiki?curid=769444" title="TVP3 Gdańsk">
TVP3 Gdańsk

TVP3 Gdańsk (Telewizja Polska SA Oddział w Gdańsku, Telewizja Gdańsk, dawniej TVG, TVG 3, TVP Gdańsk, Telewizja Neptun, potocznie "gdańska Trójka") – oddział terenowy Telewizji Polskiej, obejmujący zasięgiem województwo pomorskie, z siedzibą główną w Gdańsku przy ul. Czyżewskiego 42 oraz redakcją terenową w Słupsku. Sztandarowym programem TVP3 Gdańsk jest serwis informacyjny "Panorama".
Kanał TVP3 Gdańsk nadawany jest bezpłatnie w ramach ogólnopolskiego trzeciego multipleksu naziemnej telewizji cyfrowej (MUX 3). Dostępny jest również w sieciach kablowych oraz bezpłatnie w Internecie dzięki stronie internetowej TVP Stream i aplikacji TVP GO.
Kalendarium.
"Opracowano na podstawie materiału źródłowego".
Nadajniki naziemne TVP3 Gdańsk.
Nadajniki analogowe wyłączone w 2013 roku.
"Opracowano na podstawie materiału źródłowego".
Nadajniki cyfrowe DVB-T MUX 3.
3 czerwca 2020 roku wiele emisji przeniesiono na nowe częstotliwości w ramach tzw. refarmingu, czyli zwolnienia kanałów telewizyjnych na potrzeby telefonii komórkowej. 25 kwietnia 2022 roku ze względu na zmianę standardu nadawania na DVB-T2/HEVC (nie dotyczyło to MUX 3 i MUX 8) w województwach kujawsko-pomorskim, pomorskim, zachodniopomorskim, wielkopolskim oraz w części województwa warmińsko-mazurskiego i mazowieckiego zwiększono moc emisji z dotychczasowych obiektów i uruchomiono jeden nowy nadajnik.
Nadajnik cyfrowy DVB-T MUX 3 wyłączony 25 kwietnia 2022 roku.
"Opracowano na podstawie materiału źródłowego"
Programy TVP3 Gdańsk.
Ramówka obejmuje m.in. programy informacyjne z regionu, publicystyczne, przyrodnicze, reportaże, transmisje z mszy świętych, transmisje sportowe oraz relacje z koncertów, spektakli i wystaw.
Programy własne (stan na lato 2022).
Informacje i publicystyka
Kultura i sztuka
Przyroda i ekologia
Wypoczynek i rekreacja
Gospodarka
Religia i wiara
Reportaże
Społeczeństwo
Sport
Rolnictwo i wieś
Programy TVP3 Gdańsk na antenach ogólnopolskich (niepełna lista).
Programy wyprodukowane dla TVP1
Programy wyprodukowane dla TVP2
Programy wyprodukowane dla TVP3/TVP Info
Oprawa graficzna TVP3 Gdańsk.
Plansza wywoławcza i sygnał Telewizji Gdańsk.
Plansza wywoławcza, którą zaprojektował artysta fotografik Roman Wyrobek, przedstawia wizerunek rzymskiego boga mórz Neptuna znany z zabytkowej gdańskiej fontanny na tle biało zachmurzonego nieba. Po lewej stronie, obok Neptuna, znajduje się czerwony napis Telewizja Gdańsk, a pod nim jasnozłoty orzeł w koronie. Pierwotnie plansza była czarno-biała, ale od roku 1971 została ręcznie pokolorowana. Sygnałem wywoławczym są kuranty grające pierwszy takt Marszu Kaszubskiego autorstwa Feliksa Nowowiejskiego w gdańskiej Archikatedrze Oliwskiej.
Plansza była emitowana przed rozpoczęciem i po zakończeniu programów lokalnych w Dwójce do 30 grudnia 2010 roku, a nierzadko także przed programami emitowanymi na antenach ogólnopolskich. Wciąż jest używana na antenie TVP3 Gdańsk, ale została rozciągnięta do formatu 16:9, a podczas jej emisji nie stosuje się sygnału dźwiękowego.
Dyrektorzy TVP3 Gdańsk.
"Opracowano na podstawie materiału źródłowego."

</doc>
<doc id="769445" url="https://pl.wikipedia.org/wiki?curid=769445" title="Inline">
Inline



</doc>
<doc id="769446" url="https://pl.wikipedia.org/wiki?curid=769446" title="Andreas Ottl">
Andreas Ottl

Andreas Ottl (ur. 1 marca 1985 w Monachium) - niemiecki piłkarz grający na pozycji defensywnego pomocnika.
Kariera.
Karierę rozpoczynał w klubie z Monachium - SV Nord Lerchenau. W 1996 roku został dostrzeżony przez Bayern Monachium i kupiony do juniorów tego zespołu. W 2002 roku ówczesny trener rezerw Bayernu Hermann Gerland nominował go do gry w Regionalliga. Prezentował się tam znakomicie co zainteresowało trenerów pierwszego zespołu. 1 lipca 2005 podpisał profesjonalny kontrakt z pierwszą drużyną Bayernu. W Bundeslidze zadebiutował 13 sierpnia 2005 roku w meczu przeciwko Bayerowi.
W styczniu 2010 roku został wypożyczony do 1. FC Nürnberg. Do końca sezonu rozegrał tam 17 meczów i zdobył jednego gola.
21 maja 2011 na zasadzie wolnego transferu przeszedł do Herthy Berlin. Z nowym klubem podpisał 3-letni kontrakt. W lipcu 2012 roku związał się dwuletnią umową z FC Augsburg.

</doc>
<doc id="769447" url="https://pl.wikipedia.org/wiki?curid=769447" title="Horsztyński">
Horsztyński

Horsztyński – dramat napisany przez Juliusza Słowackiego w 1835 roku w Szwajcarii. Jest nieukończony, składa się z pięciu aktów prozą. Jego pierwodruk ukazał się w "Pismach pośmiertnych" wydanych we Lwowie w 1866 (następnie 1909 w Warszawie). Dramat został wystawiony w Krakowie w roku 1871 (niedługo potem w Poznaniu). 
Wbrew tytułowi, dramat opowiada o Szczęsnym Kossakowskim, synu zdrajcy hetmana Szymona. Szczęsny ma naturę hamletyczną, jest pogrążony w rozpaczy, nudzie, przekonany o swojej słabości, rozdarty między obowiązkami wobec rodziny (złego ojca, młodszego rodzeństwa), ojczyzny (rzecz dzieje się w 1794 roku), ukochanej (Salomei) i jej męża, przyjaciela Szczęsnego (Horsztyńskiego, byłego konfederaty barskiego, oślepionego przez Rosjan). Szczęsny próbuje uniknąć podejmowania ostatecznych decyzji, jednak zostaje wplątany w dworskie intrygi, jest częścią planów ojca i powstańców kościuszkowskich (na Wileńszczyźnie insurekcja wybuchła w kwietniu). W konsekwencji, w ostatniej chwili porzuca (pod nieobecność Hetmana) jego armię gotową stłumić powstanie (nie jest jasne, jak to robi – luka w rękopisie). Mimo że dochodzi do konfrontacji z Horsztyńskim, który domyśla się, że Salomea zdradza go ze Szczęsnym, zostaje zachowany status quo (po odjeździe Szczęsnego Horsztyński zażywa truciznę). Przed śmiercią jednak, nie wiadomo jaką drogą, Horsztyński poleca wysłać powstańcom listy obciążające Hetmana Szymona Kossakowskiego. Hetman zostaje powieszony. 'Nieznajomy' powstaniec rozmawia ze Szczęsnym, decydują się wysadzić zamek. Szczęsny pozostaje w zamku, żeby wyprowadzić siostrę i brata. Zakończenia dramat nie ma.

</doc>
<doc id="769448" url="https://pl.wikipedia.org/wiki?curid=769448" title="Ślepy zaułek">
Ślepy zaułek



</doc>
<doc id="769450" url="https://pl.wikipedia.org/wiki?curid=769450" title="Sokółka (województwo warmińsko-mazurskie)">
Sokółka (województwo warmińsko-mazurskie)

Sokółka – osada w Polsce położona w województwie warmińsko-mazurskim, w powiecie elbląskim, w gminie Pasłęk, osada wchodzi w skład sołectwa Krosno.
W latach 1975–1998 miejscowość administracyjnie należała do województwa elbląskiego.
Inne miejscowości o nazwie "Sokółka": Sokółka

</doc>
<doc id="769453" url="https://pl.wikipedia.org/wiki?curid=769453" title="Valérien Ismaël">
Valérien Ismaël

Valérien Ismaël, (ur. 28 września 1975 w Strasburgu) – francuski trener i piłkarz występujący na pozycji środkowego obrońcy.
Życiorys.
Reprezentował kluby takie jak RC Strasbourg, Crystal Palace, RC Lens, Werder Brema i Bayern Monachium. W styczniu 2008 przeniósł się do Hannoveru 96.
We wrześniu 2009 roku ogłosił zakończenie kariery.

</doc>
<doc id="769456" url="https://pl.wikipedia.org/wiki?curid=769456" title="Nowiny (powiat elbląski)">
Nowiny (powiat elbląski)

Nowiny – kolonia w Polsce położona w województwie warmińsko-mazurskim, w powiecie elbląskim, w gminie Pasłęk, osada wchodzi w skład sołectwa Brzeziny.
W latach 1975–1998 miejscowość administracyjnie należała do województwa elbląskiego.

</doc>
<doc id="769460" url="https://pl.wikipedia.org/wiki?curid=769460" title="Dawidy (województwo warmińsko-mazurskie)">
Dawidy (województwo warmińsko-mazurskie)

Dawidy – wieś w Polsce położona w województwie warmińsko-mazurskim, w powiecie elbląskim, w gminie Pasłęk przy drodze wojewódzkiej nr 505. Wieś wchodzi w skład sołectwa Stegny.
W latach 1975–1998 miejscowość administracyjnie należała do województwa elbląskiego.
Inne miejscowości o nazwie "Dawidy": Dawidy, Dawidów.
Historia i zabytki.
W roku 1663 wdowa po Jerzym Drzewickim sprzedała majątek rodzinie Dohnów. Od tej pory aż do 1945 r. Dawidy należały do klucza dóbr rodu zu Dohna-Schlobitten (Słobity). Początkowo istniał tu jedynie niewielki folwark. 
Zabytki.
Do wojewódzkiego rejestru zabytków wpisane są obiekty:

</doc>
<doc id="769463" url="https://pl.wikipedia.org/wiki?curid=769463" title="Krzysztof Kmieć">
Krzysztof Kmieć

Krzysztof Kmieć (ur. 13 marca 1950 w Cieplicach Śląskich-Zdroju, zm. 13 marca 2011 w Krakowie) – doktor nauk farmaceutycznych, twórca ekslibrisów. 
Życiorys.
Uczęszczał do I Liceum Ogólnokształcącego w Tarnowie, studia ukończył na krakowskiej Akademii Medycznej. Doktorat uzyskał w 1997 na podstawie rozprawy "Ocena zawartości escyny w nasionach kasztanowca Aesculus hippocastanum L.". Był pracownikiem naukowym Katedry Farmakognozji Collegium Medicum Uniwersytetu Jagiellońskiego, a w latach 2002-2005 członkiem Senatu tej uczelni. Prowadził badania właściwości roślin leczniczych, a szczególnie kasztanowca. Zmarł w 2011 i jest pochowany na Cmentarzu Rakowickim w Krakowie.
Twórczość artystyczna.
Krzysztof Kmieć był twórcą ekslibrisów, które wykonywał od 1985. W swoim dorobku twórczym miał ponad 2500 ekslibrisów, w większości linorytów. Najczęściej są to wykonywane dla pracowników służby zdrowia (głównie farmaceutów), a zasadniczo pracowników naukowych wyższych uczelni ekslibrisy z motywami przyrodniczymi, zwłaszcza roślinami leczniczymi.
Ekslibrisy Krzysztofa Kmiecia znaleźć można w wielu znaczących kolekcjach publicznych i prywatnych, w kraju i za granicą, np. w Muzeum Farmacji UJ w Krakowie, Muzeum Farmacji w Łodzi i w Poznaniu, Bazylei, Lipsku, Pittsburghu, Kownie, Muzeum Okręgowym w Tarnowie, Gabinecie Grafiki Biblioteki Zakładu Narodowego im. Ossolińskich we Wrocławiu, Muzeum UMCS Lublin, ExLibris Society w Sztokholmie, Shanghai Ex Libris Society, The Medical Center University of Illinois i innych.
Uczestniczył w ponad 150 zbiorowych i ponad 130 indywidualnych wystawach ekslibrisów m.in. w Widzewskiej Galerii Ekslibrisu w Łodzi, w Stargardzie Szczecińskim, Karpaczu, Grudziądzu, Ostrowie Wielkopolskim (Międzynarodowe Biennale Małej Formy Graficznej i Ekslibrisu), Toruniu, Łodzi i wielokrotnie w Krakowie, zaś zagranicą m.in. w Szanghaju, Kownie, Lipsku, Reichenbach im Vogtland, ostatnio w Forres (Szkocja) i Villereal (Francja), a także w Kioto w Japonii, w Gallery Kyoto Ywca.
Ostatnią wystawą w Łodzi była otwarta 17 marca 2009 w Widzewskiej Galerii Ekslibrisu w Łodzi wystawa "W ogrodzie i na łące. Ekslibrisy przyrodnicze Krzysztofa Kmiecia". Wystawa ma katalog 
Uczestniczył w licznych konkursach na ekslibris zdobywając nagrody i wyróżnienia. Jego ekslibrisy publikowano w wielu wydawnictwach m.in. w katalogu europejskiego ekslibrisu farmaceutycznego i w katalogu "Polski ekslibris medyczny" pod red. dr. Wiktora Dziulikowskiego, który ukazał się z okazji 40-lecia Akademii Medycznej we Wrocławiu.
Hobby.
Hobby Krzysztofa Kmiecia to turystyka i podróże. Związany był z Akademickim Klubem Turystycznym "Eskulap", z którym zwiedził 30 krajów Azji, obu Ameryk i Ameryki Środkowej, oraz Spitsbergen. Odwiedził Afganistan, Birmę, Boliwię, Indie, Indonezję Meksyk, Nepal, Mongolię, kraje Bliskiego Wschodu.
Jako student wykonywał projekty znaczków okolicznościowych, związanych z rajdami turystycznymi; projektował także plakaty na potrzeby imprez studenckich. Wiele ekslibrisów wykonał dla wybitnych himalaistów polskich — Jerzego Kukuczki, Krzysztofa Wielickiego, Anny Czerwińskiej, Leszka Cichego.

</doc>
<doc id="769464" url="https://pl.wikipedia.org/wiki?curid=769464" title="Sklawenowie">
Sklawenowie



</doc>
<doc id="769465" url="https://pl.wikipedia.org/wiki?curid=769465" title="Antonín Novotný">
Antonín Novotný

Antonín Novotný (ur. 10 grudnia 1904 w Letňany, zm. 28 stycznia 1975 w Pradze) – czeski polityk, czechosłowacki działacz komunistyczny, w latach 1957–1968 prezydent kraju, I sekretarz partii komunistycznej w latach 1953–1968; stracił władzę wskutek rozwoju ruchu reformatorskiego w 1968.
Życiorys.
Syn murarza, został oddany na naukę do ślusarza; już w dzieciństwie zatrudnił się w fabryce broni. W 1921 rozpoczął działalność w Partii Komunistycznej. W czasie II wojny światowej, kiedy Czechy były okupowane przez Niemców, więziony był przez 4 lata (1941–1945) w obozie koncentracyjnym Mauthausen-Gusen, gdzie był kapo brygady robotniczej. Współpracował z Klementem Gottwaldem. Po wojnie zajmował kolejno coraz wyższe stanowiska w hierarchii partyjnej. W 1946 został członkiem Komitetu Centralnego partii komunistycznej. W 1948 odegrał znaczącą rolę w trakcie przewrotu, który zapewnił komunistom przejęcie władzy. W 1951 został członkiem Biura Politycznego. W 1953 (po śmierci Gottwalda) jako I sekretarz Komunistycznej Partii Czechosłowacji był drugą osobą w państwie – po prezydencie Antoninie Zapotockim. Kiedy ten zmarł w 1957 roku, Novotný objął i to stanowisko, kumulując władzę w swoich rękach.
Rządząc krajem, szeroko czerpał ze stalinowskich wzorców. Sprawował represyjne rządy, utrzymując ścisłą zależność Czechosłowacji od Związku Socjalistycznych Republik Radzieckich. Dążył do industrializacji kraju, interesując się również postępem gospodarczym w innych państwach Bloku Wschodniego. Od początku lat 60. próbował przeciwstawić się coraz silniejszemu ruchowi, który żądał przeprowadzenia w kraju głębokich reform. Od 1962 zmagał się z kryzysem, w 1964 ponownie objął urząd prezydenta kraju, zaś w 1967 podjął liberalizację systemu, chcąc zapewnić sobie poparcie inteligencji oraz studentów.
Zmuszony do ustąpienia 5 stycznia 1968 roku zrezygnował ze stanowiska I sekretarza partii, na którym zastąpił go Alexander Dubček. Pod koniec lutego tego roku próbował dokonać wojskowo-milicyjnego zamachu stanu w celu odzyskania pełni rządów. 22 marca utracił (również z powodu rezygnacji) stanowisko prezydenta, na tym fotelu zastąpił go Ludvík Svoboda. 30 maja 1968 wydalony z partii. W tym samym roku sprzeciwił się inwazji wojsk Układu Warszawskiego na Czechosłowację. W 1971 przywrócono mu członkostwo, lecz nie zyskał tym już żadnych wpływów politycznych.
W 1969 otrzymał Order Odrodzenia Polski I klasy.
Zmarł w 1975 w Pradze. Został pochowany na cmentarzu Malvazinky.

</doc>
<doc id="769467" url="https://pl.wikipedia.org/wiki?curid=769467" title="Antonin Nowotny">
Antonin Nowotny



</doc>
<doc id="769471" url="https://pl.wikipedia.org/wiki?curid=769471" title="Średnia orbita okołoziemska">
Średnia orbita okołoziemska

Średnia orbita okołoziemska (, MEO lub , ICO) – fragment przestrzeni okołoziemskiej powyżej niskiej orbity okołoziemskiej (2000 km) i poniżej orbity geostacjonarnej (35786 km). Według niektórych źródeł średnia orbita okołoziemska przebiega na wysokościach od 3000 do 30000 km.
Satelity w tej części przestrzeni są najczęściej wykorzystywane w nawigacji, np. GPS (20200 km) i GLONASS (19100 km). Są tu również umieszczane satelity komunikacyjne obejmujące rejony bieguna północnego i południowego.
Czas obiegu dla satelitów na MEO waha się od 2 do prawie 24 godzin.
W przeciwieństwie do LEO, systemy klasy MEO umożliwiają większe pokrycie terenu wiązkami transponderów.

</doc>
<doc id="769478" url="https://pl.wikipedia.org/wiki?curid=769478" title="Piławki">
Piławki

Piławki (niem. "Pillauken") – osada śródleśna w Polsce położona w województwie warmińsko-mazurskim, w powiecie ostródzkim, w gminie Miłomłyn przy drodze krajowej nr nad jeziorem Drwęckim. W latach 1975–1998 miejscowość administracyjnie należała do województwa olsztyńskiego.
Osada śródleśna na północnym krańcu Jeziora Drwęckiego, dobrze rozwiniętą bazą noclegowa. Do wsi prowadzi turystyczny szlak pieszy z Ostródy. W miejscowości istniały przystanki autobusowy i kolejowy (linia Ostróda – Miłomłyn), ośrodek zdrowia, dom wycieczkowy Polskiego Towarzystwa Turystyczno-Krajoznawczego, kąpielisko nad jeziorem Drwęckim, informacja turystyczna, sezonowe kąpielisko, wypożyczalnia sprzętu wodnego, stanica wodna, kilka ośrodków wypoczynkowych i kemping. Obecnie działa pole namiotowe oraz zajazd i przystań żeglarska pod nazwą "Zajazd Przystanek Piławki".
Nazwa.
W miejscu obecnych Piławek znajdował się prawdopodobnie staropruski gród, wskazuje na to nazwa osady (pilla - gród). Być może nazwa dotyczyła jedynie obronnego miejsca otoczonego lasem, bagnami i jeziorami, gdzie chroniły się rodziny, z których mężczyźni ruszali walczyć z wrogiem. 
Historia.
Wieś wzmiankowana w dokumentach pochodzących z roku 1335, 1341. W wieku XVI we wsi znajdowały się młyn i tartak. W 1599 roku po śmierci młynarza Marcina Pluskwy młyn odziedziczył młodszy syn Adam. Nowemu właścicielowi starosta przyznał prawo do ciecia drzewa. W tym samym 1599 roku istniał tu również tartak, przerabiający drewno z okolicznych lasów na maszty do statków. Szczególnie cenionym surowcem były pnie sosny taborskiej, z których budowano maszty statków. Sosnę taborską, potaż i produkty leśne eksportowano do zachodniej Europy. W 1628 roku młyn został spalony w czasie działań wojennych. W XVII wieku we wsi funkcjonowały cztery piece smolarskie. Zapiski pochodzące z 1767 roku mówią o istnieniu terpentyniarni obsługiwanej przez czterech budników. W 1776 roku w dwóch domach we wsi mieszkało 45 osób. Dwie rodziny trudniły się rybactwem. W 1782 roku leśniczy o nazwisku Danielewski wziął w dzierżawę tutejsza karczmę. W 1820 roku we wsi mieszkało 15 osób, w tym 9 osób z rodziny rybaka.

</doc>
<doc id="769482" url="https://pl.wikipedia.org/wiki?curid=769482" title="Dotfile">
Dotfile



</doc>
<doc id="769484" url="https://pl.wikipedia.org/wiki?curid=769484" title="Bagieńsko">
Bagieńsko

Bagieńsko – wieś śródleśna w Polsce położona w województwie warmińsko-mazurskim, w powiecie ostródzkim, w gminie Miłomłyn.
W latach 1975–1998 miejscowość administracyjnie należała do województwa olsztyńskiego.
W 2016 Bagieńsko uzyskało wraz z miastem Miłomłyn i sołectwem Tarda w gminie Miłomłyn status obszaru ochrony uzdrowiskowej („Obszar Ochrony Uzdrowiskowej Miłomłyn”).

</doc>
<doc id="769485" url="https://pl.wikipedia.org/wiki?curid=769485" title="Antonín Zápotocký">
Antonín Zápotocký

Antonín Zápotocký (ur. 19 grudnia 1884 w Zákolanach, zm. 13 listopada 1957 w Pradze) – czeski polityk, czechosłowacki działacz komunistyczny, premier Czechosłowacji w latach 1948–1953, od 1953 do śmierci prezydent kraju.
Życiorys.
Jego rodzicami byli Barbora Dolejšová i Ladislav Zápotocký. Początkowo działał w partii socjaldemokratycznej, a w 1921 był współzałożycielem KPCz. W latach 1925–1938 był członkiem Biura Politycznego KC KPCz. Działacz Kominternu i Czerwonej Międzynarodówki Związków Zawodowych. W latach 1939–1945 był więziony przez hitlerowców. Od 1945 był przewodniczącym Centralnej Rady Związków Zawodowych. Długoletnią działalność partyjną zwieńczył objęciem w 1948 roku teki premiera Czechosłowacji, którą po śmierci Klementa Gottwalda zamienił na fotel prezydencki, stanowisko szefa rządu obsadzając zaufanym sobie Viliamem Širokim. Rządził twardą ręką według wzorców stalinowskich.
Po jego śmierci po stanowisko prezydenckie sięgnął sekretarz generalny partii komunistycznej, Antonín Novotný, który skupił oba urzędy w swoich rękach.

</doc>
<doc id="769490" url="https://pl.wikipedia.org/wiki?curid=769490" title="Warunkowanie pawłowowskie">
Warunkowanie pawłowowskie



</doc>
<doc id="769491" url="https://pl.wikipedia.org/wiki?curid=769491" title="Majdany Małe">
Majdany Małe

Majdany Małe – osada w Polsce położona w województwie warmińsko-mazurskim, w powiecie ostródzkim, w gminie Miłomłyn nad zachodnim brzegiem jeziora Ilińsk.
W latach 1975–1998 miejscowość administracyjnie należała do województwa olsztyńskiego.

</doc>
<doc id="769494" url="https://pl.wikipedia.org/wiki?curid=769494" title="Gil Wielki">
Gil Wielki

Gil Wielki – kolonia w Polsce położona w województwie warmińsko-mazurskim, w powiecie ostródzkim, w gminie Miłomłyn pomiędzy jeziorami Gil Wielki i Gil Mały.
Jest to jedna z najmniejszych wsi w Polsce. Na stałe zameldowanych jest 3 mieszkańców. Wieś składa się z 2 budynków murowanych. 
W latach 1975–1998 miejscowość administracyjnie należała do województwa olsztyńskiego.

</doc>
<doc id="769499" url="https://pl.wikipedia.org/wiki?curid=769499" title="Prowidencjonalizm">
Prowidencjonalizm



</doc>
<doc id="769501" url="https://pl.wikipedia.org/wiki?curid=769501" title="Lubień (województwo warmińsko-mazurskie)">
Lubień (województwo warmińsko-mazurskie)

Lubień – wieś śródleśna w Polsce położona w województwie warmińsko-mazurskim, w powiecie ostródzkim, w gminie Miłomłyn nad Kanałem Elbląskim.
W latach 1975–1998 miejscowość administracyjnie należała do województwa olsztyńskiego.
Zobacz też: Lubień

</doc>
<doc id="769503" url="https://pl.wikipedia.org/wiki?curid=769503" title="Jacob ben Wolf Kranz">
Jacob ben Wolf Kranz

Jacob ben Wolf Kranz z Dubna (hebr.: יעקב קרנץ) (ur. 1740, zm. 1804) – rabin i maggid zwany Maggidem z Dubna (מגיד מדובנא).
W wieku 18 lat przybył do Międzyrzeca Podlaskiego, gdzie zdobył sławę jako kaznodzieja.

</doc>
<doc id="769505" url="https://pl.wikipedia.org/wiki?curid=769505" title="Swobodny przepływ towarów">
Swobodny przepływ towarów

Swobodny przepływ towarów – jedna ze swobód rynku wewnętrznego Unii Europejskiej.
Swoboda przepływu towarów jest jednym z elementów polityki Unii prowadzonej w celu ustanowienia rynku wewnętrznego, obszaru w którym zapewniona jest swobodna cyrkulacja ekonomiczna. W aspekcie przepływu towarów oznacza to zniesienie przez państwa członkowskie różnego typu barier, które dyskryminują towary pozostałych państw członkowskich i utrudniają obrót wewnątrz Unii.
Na potrzeby prawa Unii towary zdefiniowane są jako wszelkie produkty, których wartość wyrażona jest w pieniądzu i które mogą być przedmiotem transakcji. W celu zniesienia barier prawo Unii Europejskiej przewiduje:
Powyższe zakazy zostały dookreślone przez orzecznictwo Trybunału Sprawiedliwości, szczególnie w aspekcie ograniczeń ilościowych (m.in. w sprawach Dassonville, Cassis de Dijon, i Keck). Dorobkiem Trybunału są między innymi:

</doc>
<doc id="769507" url="https://pl.wikipedia.org/wiki?curid=769507" title="Anna Piotrowna">
Anna Piotrowna



</doc>
<doc id="769508" url="https://pl.wikipedia.org/wiki?curid=769508" title="Lejławki Wielkie">
Lejławki Wielkie

Lejławki Wielkie – wieś w Polsce położona w województwie warmińsko-mazurskim, w powiecie lidzbarskim, w gminie Orneta. Wieś wchodzi w skład sołectwa Augustyny.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.

</doc>
<doc id="769509" url="https://pl.wikipedia.org/wiki?curid=769509" title="Egas Moniz">
Egas Moniz

António Caetano de Abreu Freire Egas Moniz (ur. 29 listopada 1874 w Avanca, Estarreja, zm. 13 grudnia 1955 w Lizbonie) – portugalski neurolog i polityk, prekursor angioencefalografii, laureat nagrody Nobla (1949) „za odkrycie terapeutycznej wartości lobotomii w pewnych psychozach”.
Życiorys.
Urodził się 29 listopada 1874 w Avanca, w Portugalii, jako syn Fernando de Pina Rezende Abreu i Marii do Rosario de Almeida e Sousa. Wychowywał się i uczył w Coimbrze. W 1902 poślubił Elvirę de Macedo Dias. Studiował w Coimbrze, Bordeaux i Paryżu. W 1902 został profesorem na Uniwersytecie w Coimbrze, skąd w 1911 przeniósł się do Lizbony, by objąć katedrę neurologi na nowo utworzonym tamże uniwersytecie. Był m.in. ambasadorem w Madrycie (1917 albo 1918), ministrem spraw zagranicznych Portugalii (1917–1918 albo 1918–1919) i przewodniczącym delegacji portugalskiej na konferencji pokojowej w Wersalu.
Jako pierwszy (1926) wykonał angiografię mózgu u człowieka dotkniętego nowotworem śródczaszkowym.
Lobotomia i niesława.
W latach międzywojennych (1936) Moniz wymyślił metodę leczenia chorych psychicznie nazwaną leukotomią przedczołową (). Zabieg ze względu na prostotę i piorunujące efekty stał się popularny. W połowie lat 50. pojawiły się pierwsze leki psychotropowe, które bez ingerencji chirurgicznej pozwoliły skutecznie leczyć choroby psychiczne, i z czasem lobotomię zaczęto postrzegać jako barbarzyństwo. Egas Moniz został kandydatem do odebrania Nagrody Nobla. Mimo protestów, Instytut Karolinska odmówił pozbawienia Moniza tytułu laureata Nagrody.
Koniec kariery i śmierć.
W wieku 70 lat został zmuszony do ustąpienia z katedry neurologii Uniwersytetu w Lizbonie. Pozostał jednak w pełni aktywny na polu swojej działalności medycznej i naukowej do 1949, kiedy został postrzelony na ulicy przez chorego psychicznie pacjenta. Odniesione rany spowodowały, że do końca życia musiał poruszać się na wózku. Zmarł sześć lat później, 13 grudnia 1955.

</doc>
<doc id="769512" url="https://pl.wikipedia.org/wiki?curid=769512" title="Lejławki Małe">
Lejławki Małe

Lejławki Małe – wieś w Polsce położona w województwie warmińsko-mazurskim, w powiecie lidzbarskim, w gminie Orneta. Wieś wchodzi w skład sołectwa Krzykały.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.

</doc>
<doc id="769513" url="https://pl.wikipedia.org/wiki?curid=769513" title="Antonio Caetano De Abreu Freire Egas Moniz">
Antonio Caetano De Abreu Freire Egas Moniz



</doc>
<doc id="769515" url="https://pl.wikipedia.org/wiki?curid=769515" title="Kordowiec">
Kordowiec

Kordowiec (763 m n.p.m.) – szczyt w Beskidzie Sądeckim. Jest najdalej na wschód wysuniętą kulminacją głównego grzbietu Pasma Radziejowej. Stok wschodni opada do doliny Młodowskiego Potoku, natomiast zachodni – do Małej Roztoki. Na szczycie Kordowca grzbiet rozdwaja się na dwie boczne odnogi; jedna opada w północno-zachodnim kierunku do Rytra, druga w północno-wschodnim do Młodowa. Pomiędzy nim spływa potok Kordowiec, w dolinie którego znajduje się miejscowość Obłazy Ryterskie. Na północno-zachodnich zboczach znajduje się rozproszona zabudowa przysiółków Młodowa.
200 m poniżej wierzchołka Kordowca znajduje się niewielki budynek dawnej szkoły, która działała tutaj w latach 1961-76. Przeniesiona została z wcześniej istniejącej i jeszcze wyżej położonej szkoły na Niemcowej. Szkoła na Kordowcu również została z powodu niewielkiej ilości dzieci zamknięta, a w jej budynku działa sezonowe schronisko agroturystyczne. Nosi nazwę "Szkoła nad obłokami" pochodzącą od tytułu książki Marii Kownackiej opisującej szkołę na Niemcowej. Na oficjalnej stronie internetowej opisane jest jednak pod nazwą "„Chata Kordowiec”"
Pod wierzchołkiem Kordowca znajduje się skrzyżowanie szlaków turystycznych. Po obydwu stronach jego wierzchołka (północnej i południowej) znajdują się duża polana na Kordowcu. Z odkrytego południowo-wschodniego stoku Kordowca (polana) rozciąga się ograniczony widok na Niemcową i wierzchołek Kiczory. Rozległe natomiast widoki na Rytro, Beskid Wyspowy i Pasmo Jaworzyny rozciągają się spod budynku dawnej szkoły na Kordowcu.

</doc>
<doc id="769519" url="https://pl.wikipedia.org/wiki?curid=769519" title="Enrico Faccini">
Enrico Faccini

Enrico Faccini (ur. 2 marca 1962 w Santa Margherita Ligure, Genua) – włoski scenarzysta i rysownik.
Karierę rozpoczynał w latach 80. XX wieku, początkowo jako technik oraz asystent innych, bardziej znanych twórców. Pierwszym jego samodzielnym dziełem była komiksowa adaptacja opowiadania Edgara Allana Poego "Czarny kot". Wkrótce rozpoczął współpracę z wytwórnią Disneya. Początkowo zdobywał doświadczenie jako asystent Romano Scarpy, od 1989 tworzy swoje własne historie. Ich głównym bohaterem są zwykle Kaczor Donald i Kaczor Dziobas, często pojawiają się również inne postacie znane z „kaczego” świata: Hyzio, Dyzio i Zyzio, Sknerus McKwacz czy Goguś Kwabotyn. Bohaterem kilkunastu prac Enrico Facciniego był również drugi wielki bohater Disneya, Myszka Miki.
Do dnia dzisiejszego (stan na 1 stycznia 2007) Enrico Faccini stworzył 259 prac z postaciami związanymi z Kaczorem Donaldem (komiksów, okładek). Jego prace, zwykle liczące ok. 20-25 stron, znane są również w Polsce – regularnie ukazują się na łamach miesięcznika "Gigant Poleca" (m.in. "Dziób nie od parady", "Spotkanie po latach", "Park i Mat" czy "Chudy i Chudszy").
Świat prezentowany przez Facciniego w jego komiksach różni się od tego, do jakiego przyzwyczaili czytelników tacy autorzy jak Carl Barks czy Don Rosa. Akcja dzieje się we współczesności (a nie w latach 60, jak u Barksa), bohaterowie dysponują takimi sprzętami jak telefony komórkowe czy komputery. Również graficznie jego komiksy różnią się od kanonu: postacie są bardziej wyraziste, duży nacisk położony jest na takie detale jak układ piór na głowach czy kształt dziobów bohaterów.

</doc>
<doc id="769520" url="https://pl.wikipedia.org/wiki?curid=769520" title="Okowizna">
Okowizna

Okowizna (niem. "Numeiten") – osada mazurska w Polsce położona w województwie warmińsko-mazurskim, w powiecie węgorzewskim, w gminie Pozezdrze.
W latach 1975–1998 miejscowość administracyjnie należała do województwa suwalskiego.
W osadzie znajduje się dawny majątek ziemski oraz pałac wybudowany w 1918 r.

</doc>
<doc id="769522" url="https://pl.wikipedia.org/wiki?curid=769522" title="Fernando de Alva Ixtlilxochitl">
Fernando de Alva Ixtlilxochitl

Fernando de Alva Ixtlilxochitl, Hijo de Juan de Navas Pérez de Peraleda y Ana Cortés Ixtlilxóchitl (ur. ok. 1568 w Texcoco, zm. 26 października 1650 w Mieście Meksyk) – meksykański historyk, którego przodkami byli m.in.: król Texcoco Fernando Ixtlilxochitl I, Nezahualcoyotl, Ixtlilxóchitl II i jego żona Beatriz Panantzin (córka Cuitlahuaca, przedostatniego władcy Azteków).
Życie i twórczość.
Fernando de Alva Ixtlilxochitl uznawany jest za największego meksykańskiego historyka. Wykształcenie zdobywał w kolegium Santa Cruz de Tlaltelolco. W 1602 zmarł jego najstarszy brat a on sam został ogłoszony królewskim spadkobiercą i nadano mu prawo noszenia tytułu i własności. Prawdopodobnie owe honory były już jedynie symboliczne, albowiem w 1608 skarżył się na opłakany stan swojego narodu, jego niedolę oraz na własne ubóstwo. Pierwsze prace dotyczyły relacji podboju Meksyku i pacyfikacji Indian Nowej Hiszpanii, spisane z ust jego dziadka, sprzedawał by móc zakupić najpotrzebniejsze środki do życia. W pracach tych ukazywał nieszczęśliwe losy swojego narodu pozbawianego dumy a nawet dachu nad głową.
W "La Entreaty de los Españoles en Texcoco" pisał:
Być może dzięki jego wystąpieniom lub dzięki protekcji Garcia Guerra, późniejszego biskupa i wicekróla Nowej Hiszpanii, uzyskał on prawo do niewielkich ziem i otrzymał stanowisko interpretatora w Indiańskim sądzie. Tam zajmował się wyjaśnianiem i tłumaczeniem hieroglificznych obrazów starożytnych Meksykanów.
Napisał "Relación histórica de la nación tulteca" (1600–1608) oraz "Historia general de la Nueva España".
Jego ostatnia pracą była "Historia de la Nación Chichemeca" (1610–1640), prawdopodobnie niedokończona, zatrzymująca się w swej relacji na oblężeniu Meksyku. Była to jego najlepsza praca, chronologicznie zapisana, dobrze zdefiniowana, z dokładnymi datami i poprawnie zapisanym imionami władców Texcocan. Praca przez wiele lat była nieznana i dopiero Clavigero a później Humboldt odkrył ja na nowo. Została zdeponowana w bibliotece jezuitów w Meksyku. Tam została podzielona na 13 tomów i następnie wydana pod tytułem "crueldades Horribles de conquistadores los de y Meksyku de Indios los, imperio aquel subyugar en wudaron los que korona la de Espana". W 1840 roku została ponownie zredagowana i wydana przez Ternaux – Compans, pod tytułem "des Histoire et Chichimecas des anciens rois de Tezcuco" (2 vols., Paryż, 1840).
Wszystkie jego prace zawierają bardzo ważne informacje dla dzisiejszych historyków Meksyku. Jego postać i wkład w rozwój i utrwalenie dziejów narodu Azteckiego została uhonorowana wydaniem jego dzieł na czterysetlecie odkrycia Ameryki przez Krzysztofa Kolumba. Fernando de Alva Ixtlilxochitl zmarł 26 października 1650 w mieście Meksyk.

</doc>
<doc id="769524" url="https://pl.wikipedia.org/wiki?curid=769524" title="Nowy Harsz">
Nowy Harsz

Nowy Harsz (niem. "Neu Haarszen", 1936–1945 "Neu Haarschen") – wieś mazurska w Polsce położona w województwie warmińsko-mazurskim, w powiecie węgorzewskim, w gminie Pozezdrze nad jeziorem Dargin.
W latach 1975–1998 miejscowość administracyjnie należała do województwa suwalskiego.
Inne miejscowości o nazwie "Harsz": Harsz

</doc>
<doc id="769525" url="https://pl.wikipedia.org/wiki?curid=769525" title="Wiciokrzew przewiercień">
Wiciokrzew przewiercień

Wiciokrzew przewiercień ("Lonicera caprifolium"), zwyczajowo nazywany czasami kapryfolium – gatunek rośliny należący do rodziny przewiertniowatych. Pochodzi z Europy, ale rozprzestrzeniony został również w innych rejonach świata. Sprowadzony został do Polski w XVIII–XIX w. jako roślina ozdobna. Czasami dziczeje. Występuje miejscowo w dolinach Wisły i Odry. Status gatunku we florze Polski: kenofit.
Biologia i ekologia.
Zdziczałe okazy spotykane głównie w zaroślach nadrzecznych i śródpolnych. Kwitnie w maju i czerwcu, przedprątne kwiaty zapylane są przez motyle. Owoce dojrzewają w miesiącach lipiec–październik. Roślina trująca.
Zastosowanie.
Ze względu na swoje piękne i pachnące kwiaty uprawiany jako roślina ozdobna. Może okrywać altany, pergole i inne podpory. Nie ma specjalnych wymagań glebowych, może rosnąć na każdej niemal glebie. Wymaga jednak stałej wilgotności, gdyż ma płytki system korzeniowy. Wskazane jest z tego względu ściółkowanie. Bywa atakowany przez mszyce, zwłaszcza gdy rośnie na stanowiskach suchych lub słonecznych. Nie wymaga cięcia, a jedynie usuwania obumarłych pędów. Można go rozmnażać albo z sadzonek, albo przez odkłady (przygięcie pędu do ziemi i przysypanie go).

</doc>
<doc id="769526" url="https://pl.wikipedia.org/wiki?curid=769526" title="Żółw birmański">
Żółw birmański

Żółw birmański ("Geochelone platynota") – gatunek żółwia lądowego. Niegdyś klasyfikowany jako podgatunek, obecnie odrębna jednostka taksonomiczna. 
W celu zachowania tego krytycznie zagrożonego gatunku wdrożono program jego hodowli, w którym między innymi udział bierze Ogród Zoologiczny Yadanabon w Mandalaj oraz Zoo Wrocław w którym 21 grudnia 2018 urodził się młody żółw.
Przypisy.
 

</doc>
<doc id="769527" url="https://pl.wikipedia.org/wiki?curid=769527" title="Atak japoński na Pearl Harbor">
Atak japoński na Pearl Harbor



</doc>
<doc id="769528" url="https://pl.wikipedia.org/wiki?curid=769528" title="Towarzystwo National Geographic">
Towarzystwo National Geographic



</doc>
<doc id="769529" url="https://pl.wikipedia.org/wiki?curid=769529" title="Instytut Sztuki Islamskiej">
Instytut Sztuki Islamskiej

Instytut Sztuki Islamu () – muzeum znajdujące się w Jerozolimie. Prezentuje eksponaty sztuki muzułmańskiej, w tym tkaniny, biżuterię, przedmioty świąteczne i inne.
Muzeum zostało założone w 1974 przez Verę Bryce Salomons, w pobliżu rezydencji prezydenta państwa Izrael. Muzeum posiada dziewięć galerii uporządkowanych chronologicznie, przedstawiających wierzenia i sztukę cywilizacji islamu.

</doc>
<doc id="769530" url="https://pl.wikipedia.org/wiki?curid=769530" title="Anna Romanowa (1708–1728)">
Anna Romanowa (1708–1728)

Anna Piotrowna Romanowa (ros. Анна Петровна Романова; ur. 29 stycznia 1708 w Moskwie, zm. 4 maja 1728 w Kilonii) – cesarzówna rosyjska z dynastii Romanowów, księżna Holsztynu od 1725 r. jako żona Karola Fryderyka.
Życiorys.
Pochodzenie.
Była córką cara Rosji Piotra I Wielkiego i Katarzyny Aleksiejewny (późniejszej cesarzowej Katarzyny I), urodzoną, zanim rodzice zawarli formalne małżeństwo. Jej ojciec był najmłodszym synem cara Aleksego I a matka, urodzona jako Marta Skowrońska, pochodziła najprawdopodobniej z rodziny chłopskiej. Znajomość jej rodziców rozpoczęła się na początku XVIII w. i choć początkowo Katarzyna była jedynie kochanką cara, to Piotr poślubił ją oficjalnie w 1712 r. 
Anna miała 8 lub 11 rodzeństwa, jednak tylko młodsza o prawie 2 lata siostra Elżbieta przeżyła dzieciństwo. Obie siostry był druhnami na ślubie rodziców. Jej przyrodnim bratem był Aleksy Piotrowicz, syn pierwszej żony jej ojca Eudoksji Łopuchiny. 
Wykształcenie i osobowość.
Początkowo Anna i jej młodsza siostra Elżbieta były wychowywane przez mamki chłopskiego pochodzenia, dopiero od ok. 1716 r. wychowaniem carówien zajmowały się włoskie i francuskie guwernantki. Wykształcenie obydwu dziewcząt miało jednak charakter powierzchowny, choć według nowszej historiografii Anna odebrała staranną edukację. Anna mówiła po francusku, niemiecku, włosku i szwedzku. Piotr Wielki bardzo kochał swoje córki i interesował się ich wykształceniem. 
Anna była wysoką brunetką o jasnej cerze, określaną ją jako stateczną i dostojną. Uważano ją za atrakcyjną i chętną do nauki. Anna była bardzo kochana przez Elżbietę; relacje sióstr były bardzo bliskie.
Małżeństwo.
Od 1721 r. w Rosji przebywał pretendent do korony Szwecji Karol Fryderyk. Ten ambitny, choć mało zdolny książę Holsztynu chciał poślubić którąś z córek Piotra Wielkiego, jednak cesarz nie aprobował tych planów. Po śmierci ojca Anna uległa namowom matki i 1 czerwca 1725 r. w Petersburgu wyszła za mąż za Karola Fryderyka. Ten ślub stał się początkiem ścisłych kontaktów Rosji z księstwami w północnych Niemczech. Sam związek był nieudany - Anna i Karol miewali pozamałżeńskie relacje z innymi.
Sprawa sukcesji tronu.
W 1725 r. po śmierci ojca Anna była jedną z pretendentek do objęcia tronu, jednak cesarzową została wybrana przez gwardię i księcia Aleksandra Mienszykowa jej matka. Car na łożu śmierci zawołał Annę, jednakże zanim przybyła to Piotr już nie żył. Katarzyna I zmarła już w 1727 r. i na swego następcę wyznaczyła bratanka Anny, Piotra II. Nie są znane powody dla których cesarzowa wydziedziczyła swoje córki, jednak być może jej decyzja była podyktowana chęcią zachowania wpływów dla Aleksandra Mienszykowa, który był jej wieloletnim kochankiem. Córki bardzo zasmuciła decyzja matki.
Anna wraz z mężem weszła w skład dziewięciu regentów rządzących Rosją w imieniu małoletniego cara Piotra II Romanowa. Nadal spory wpływ na politykę w kraju miał Aleksander Mienszykow, który zaręczył cara ze swoją córką Marią. Spotęgowało to niezadowolenie Anny i jej męża, które zaczęli demonstrować publicznie. Mienszykow wypłacił małżeństwu ponad milion florenów czym zachęcił ich do opuszczenia Rosji. Ciężarna Anna pożegnała się z siostrą i wraz z mężem zamieszkała w Kilonii.
Śmierć.
21 lutego 1728 r. Anna urodziła syna Karlola Piotra Ulryka, nazwanego na cześć ojca, dziadka i królowej Szwecji. 3 miesiące po porodzie Anna zmarła. Przeziębiła się obserwując pokaz sztucznych ogni na balu wydanym z okazji narodzin syna, co spotęgowało zmiany gruźlicze w jej organizmie. Jej ostatnią wolą było spocząć w soborze Świętych Piotra i Pawła w Petersburgu obok ojca i życzenie to zostało uszanowane.
Kilkanaście lat po śmierci Anny Elżbieta już jako cesarzowa Rosji wysłała list do Joanny Elżbiety Holstein-Gottorp, kuzynki jej nieżyjącego już szwagra, z prośbą o przysłanie jej portretu ukochanej siostry. To zapoczątkowało kontakt pomiędzy dwoma dworami i w rezultacie ślub syna Anny Piotra III z Katarzyną II. 
Współcześni zapamiętali ją jako ładną i wykształconą kobietę, poliglotkę. Jej osoba miała zostać upamiętniona specjalnym orderem.

</doc>
<doc id="769534" url="https://pl.wikipedia.org/wiki?curid=769534" title="Otto Ciliax">
Otto Ciliax

Otto Ciliax (ur. 30 października 1891 w Neudietendorf w Turyngii, zm. 12 grudnia 1964 w Lubece) – oficer niemieckiej marynarki wojennej, admirał, uczestnik obu wojen światowych.
Wstąpił do Kaiserliche Marine jako kadet w 1910, pierwsze szkolenie odbył na krążowniku "Victoria Louise" (1910-1911). W latach 1911-1912 uczył się w akademii marynarki wojennej. Po wybuchu I wojny światowej, w grudniu 1915 przeszedł kurs dla załóg okrętów podwodnych i od lutego 1916 do października 1917 służył jako oficer na okręcie podwodnym U-52. Następnie służył na lądzie, w tym w szkolnictwie i na stanowiskach sztabowych. W okresie od 24 czerwca do 22 lipca 1918 był dowódcą okrętu podwodnego UB-96, a od 24 września 1918 do 20 stycznia 1919 - UC-27. 
Po wojnie, od marca 1919 do końca 1920 dowodził kolejno torpedowcami T 92, T 107, T 181, T 140, T 145. Od października 1923 do marca 1924 dowodził torpedowcem G 8, od marca 1925 do września 1926 torpedowcem S 18, a następnie do września 1928 1. Półflotyllą Torpedowców. Następnie służył na stanowiskach sztabowych, w nowo utworzonej Kriegsmarine. Od września 1936 do października 1938 był dowódcą "pancernika kieszonkowego" "Admiral Scheer", pełniącego służbę dozorową na wodach Hiszpanii podczas wojny domowej (od marca do czerwca 1938 był tymczasowym dowódcą niemieckich sił morskich w Hiszpanii). Od 7 stycznia 1939 do 28 września 1939 był pierwszym dowódcą pancernika "Scharnhorst".
Podczas II wojny światowej, od grudnia 1939 do czerwca 1941 był szefem sztabu Dowództwa Grupy Marynarki Zachód, w stopniu kontradmirała. Od 16 czerwca 1941 do 2 czerwca 1942 zajmował stanowisko Dowódcy Pancerników, a od 21 września 1941 do 21 października 1941, także sformowanej tymczasowo po ataku na ZSRR niemieckiej Floty Bałtyckiej. Dowodził niemieckimi pancernikami "Scharnhorst" i "Gneisenau" podczas ich przedarcia się przez kanał La Manche z Francji (operacja Cerberus) w lutym 1942. Na początku marca 1942 dowodził akcją pancernika "Tirpitz" przeciw konwojowi PQ-12 w Arktyce, zakończonej bez sukcesów. 
Od 26 czerwca 1942 do 21 marca 1943 zajmował stanowisko inspektora do spraw torpedowych, a od 4 marca 1943 do końca wojny był dowódcą floty niemieckiej w Norwegii. Następnie w niewoli alianckiej, zwolniony 24 lutego 1946.
Zmarł 12 grudnia 1964 w Lubece. 

</doc>
<doc id="769540" url="https://pl.wikipedia.org/wiki?curid=769540" title="Wieża Dawida">
Wieża Dawida



</doc>
<doc id="769543" url="https://pl.wikipedia.org/wiki?curid=769543" title="Duran (ujednoznacznienie)">
Duran (ujednoznacznienie)



</doc>
<doc id="769546" url="https://pl.wikipedia.org/wiki?curid=769546" title="Aleksander Romanow (1869–1870)">
Aleksander Romanow (1869–1870)

Aleksander Aleksandrowicz Romanow (ur. 7 czerwca 1869 w Petersburgu, zm. 2 maja 1870 tamże) – wielki książę Imperium Rosyjskiego, brat ostatniego cesarza Rosji Mikołaja II.
Życiorys.
Wielki książę Aleksander urodził się 7 czerwca (26 maja według kalendarza juliańskiego) 1869 roku w Sankt Petersburgu w Rosji. Jego ojcem był carewicz Aleksander Aleksandrowicz, syn cesarza Rosji Aleksandra II i cesarzowej Marii. Jego matką była carewna Maria Fiodorowna (dawniej księżniczka Dagmara z Danii), córka króla Danii Chrystiana IX i królowej Danii Luizy Heskiej.
W chwili narodzin był trzeci w kolejce do tronu rosyjskiego, po swoim ojcu i starszym bracie Mikołaju.
Zmarł na zapalenie opon mózgowo-rdzeniowych 2 maja (20 kwietnia według kalendarza juliańskiego) 1870 roku w Petersburgu.
By zachować pamięć o Aleksandrze, jego rodzice zrobili mu zdjęcie w trumnie ozdobionej kwiatami.

</doc>
<doc id="769550" url="https://pl.wikipedia.org/wiki?curid=769550" title="Grand Hotel w Łodzi">
Grand Hotel w Łodzi



</doc>
<doc id="769551" url="https://pl.wikipedia.org/wiki?curid=769551" title="Wieniec (Gdańsk)">
Wieniec (Gdańsk)

Wieniec (niem. "Kronenhof") – osiedle (dawna wieś rybacka) w Gdańsku, na Wyspie Sobieszewskiej.
Wieś należąca do Mierzei Wiślanej terytorium miasta Gdańska położona była w drugiej połowie XVI wieku w województwie pomorskim. Wieniec został przyłączony wraz z całą Wyspą Sobieszewską w granice miasta w 1973. Należy do okręgu historycznego Niziny.
W Wieńcu znajduje się dom wypoczynkowy i sezonowe kwatery prywatne oraz niewielkie osiedle bloków mieszkalnych przy ul. Kwiatowej. W kierunku północnym (w odległości 0,9 km), za Lasem Mierzei znajduje się piaszczysta plaża.
Położenie i zabudowa.
Wieniec znajduje się na Wyspie Sobieszewskiej pomiędzy Orlem i Pastwą Sobieszewską a Komarami, od Zatoki Gdańskiej osiedle oddziela Las Mierzei. Na osiedlu dominuje niska zabudowa mieszkaniowa. Przy ulicy Kwiatowej znajdują niskie (jedno- lub dwupiętrowe) bloki mieszkalne.
Historia.
Pierwsza zachowana wzmianka o Wieńcu pochodzi z początku XV wieku. Wówczas to w wykazie czynszów została umieszczona wieś Krimsdorff z czterema pustymi ogrodami. W XVI wieku wieś nazywano Kronsdorf, Krahndorff, Kronhdorff.
W Wielki Piątek, 23 marca 1543 Wisła wylała w pobliżu Wieńca.
W 1676 założono karczmę Niedźwiedzia.
W 1819 wieś liczyła 171 mieszkańców i 23 domy. W 1840 powódź zaczęła niszczyć miejscowość topiąc ostatni dom w 1857. 
Wieś została odbudowana na przełomie XIX i XX wieku. Z tego okresu pochodzi dwór przy Kwiatowej 18. 
W 1933 wiatrak z Wieńca, który napędzał stację pomp, został przeniesiony do Oliwy. 
Po drugiej wojnie światowej wieś została nazwana Wieniec. 
W 1967 wiatrak z Wieńca został wpisany do rejestru zabytków. W 1968 powstał Zespół Nasienno-Szkółkarski w Wieńcu, który początkowo zajmował się nasiennictwem zbóż, a później roślin ozdobnych. W 1972 gospodarstwo to zaczęło zajmować się również produkcją zwierzęcą. 
1 grudnia 1973 miejscowość wraz z całą Wyspą Sobieszewską została przyłączona do Gdańska.
W lutym 1977 Miejska Rada Narodowa podjęła uchwałę o nazwach ulic na Wyspie Sobieszewskiej. 
W październiku 1977 wiatrak wrócił do Wieńca. Operacja przenoszenia zabytku została wykonana za pomocą helikoptera, gdyż stan techniczny nie pozwalał na przeniesienie go w elementach. Pod koniec 1977 zabytek spłonął w niewyjaśnionych okolicznościach.
Transport i komunikacja.
Wieniec położony jest przy drodze wojewódzkiej nr 501. Połączenie z centrum Gdańska umożliwiają autobusy komunikacji miejskiej – linie nr 112, 212 i N9 (część północna) i 512 (część południowa).

</doc>
<doc id="769552" url="https://pl.wikipedia.org/wiki?curid=769552" title="Władcy Andegawenii">
Władcy Andegawenii

Hrabiowie Andegawenii.
Andegawenowie (Plantageneci od 1129).
W 1204 Andegawenia przeszła do domeny królewskiej.
Książęta Andegawenii.
Andegawenowie (linia boczna Walezjuszów).
W 1481 Andegawenia przeszła do domeny królewskiej.

</doc>
<doc id="769553" url="https://pl.wikipedia.org/wiki?curid=769553" title="Diego Duran">
Diego Duran



</doc>
<doc id="769555" url="https://pl.wikipedia.org/wiki?curid=769555" title="Żywiec (piwo)">
Żywiec (piwo)

Żywiec – marka polskiego piwa typu lager. Jest ono produkowane wyłącznie przez Browar w Żywcu, należący do Grupy Heineken. Dostępne jest w butelkach 0,33 l, 0,5 l i 0,65 l oraz w puszkach 0,33, 0,5 i 0,55 l. Piwo Żywiec jest również rozlewane do beczek typu keg.
Historia.
Browar Arcyksiążęcy, w którym warzony jest Żywiec, powstał w 1856 roku z inicjatywy księcia Albrechta Fryderyka Habsburga. Decyzja o jego lokalizacji podyktowana była bezpośrednim dostępem do krystalicznej górskiej wody wypływającej spod masywu Skrzycznego. Od samego początku w żywieckim browarze piwo jasne warzono wedle innowacyjnej jak na owe czasy metody fermentacji dolnej, w przeciwieństwie do istniejących wcześniej browarów folwarcznych, w których stosowano proces fermentacji górnej. W 1881 roku zaczęto produkować piwo ciemne gatunkowe Porter, a dziesięć lat później jasne mocne Ale. Największą popularnością zawsze jednak cieszyło się piwo jasne. Początkowo obowiązywało nazewnictwo niemieckie, w latach 90. XIX wieku pojawiły się takie marki jak: Cesarskie, Eksportowe i Lagrowe. Dzisiejszy Żywiec wywodzi się od piwa Zdrój Żywiecki, wprowadzonego na rynek w 1918 roku. Istniało ono do lat 50. XX wieku. W 1955 roku browar zaczął produkować znane do dziś piwo Żywiec (Jasne Pełne) z tzw. tańczącą parą na etykiecie. W maju 2011 roku Grupa Żywiec wprowadziła nowe opakowanie dla Żywca – z grawerowanymi w szkle motywami, które nawiązują do genezy i arcyksiążęcego dziedzictwa tego piwa.
Charakterystyka.
Żywiec to klasyczny lager o delikatnym, roślinnym aromacie; wytrawny i chmielowy. Jest najważniejszą marką piwa w Grupie Żywiec oraz największą polską marką piwa w segmencie premium. Jego logotyp – tzw. tańcząca para – to jeden z najbardziej wartościowych znaków firmowych na krajowym rynku piwa. Żywiec eksportowany jest do ponad 40 krajów, głównie do Stanów Zjednoczonych, Niemiec, Wielkiej Brytanii, Francji i Kanady. Piwo z Żywca ma długą historię reklamową. Do dziś zachowały się przedwojenne plakaty i ulotki, a dużą popularnością cieszył się cykl reklam pod hasłem „Prawie robi wielką różnicę”. W 2010 roku w kampanii reklamowej żywieckiego piwa pojawili się m.in. Wojciech Waglewski, Henryk Sawka, Krzysztof Majchrzak, Bogdan Wenta i Tomasz Adamek.
Sponsoring.
Pod patronatem i przy finansowym wsparciu marki Żywiec odbywały się dotąd m.in.:

</doc>
<doc id="769556" url="https://pl.wikipedia.org/wiki?curid=769556" title="Kot (film 2003)">
Kot (film 2003)

Kot (ang. "The Cat in the Hat", 2003) – ekranizacja książki amerykańskiego pisarza Dr. Seussa.
Fabuła.
Film opowiada o dwójce dzieci, 7-letniej Sally Walden i jej 12-letnim bracie Conradzie, które pewnego pochmurnego wieczoru odwiedza kot w wielkim pasiastym kapeluszu (Kot Prot). Od tej chwili dzieciaki bawią się w najlepsze, lecz w końcu wszystko wymyka się spod kontroli. Kot przyprowadza Cosia 1 i Cosia 2, które robią wszystko odwrotnie, niż się im każe i z powodu bałaganu jest tylko gorzej. Pies Sally, Nevins, ucieka z domu i dzieci muszą uchronić go przed złym sąsiadem, chłopakiem ich mamy, o imieniu Lawrence Quinn. W dodatku Nevins miał na obroży kłódkę do skrzyni przenoszącej między światami. Kiedy wreszcie znajdują psa, ich mama jedzie samochodem do domu. Cosie pomagają dzieciom w dojeździe do domu, ale Lawrence je przyłapuje. Na szczęście wpada do różowej rzeki – efektu otwarcia skrzyni. Cała trójka dociera do skrzyni. Dzieci próbują ją zamknąć, ale im się nie udaje. Nad nimi wytworzył się wir porywający przedmioty. Sally jest za lekka i unosi ją wir. Conrad łapie ją za rękę, ale nie może zamknąć skrzyni. Sally musi go puścić. Dziewczynka bez oporu się zgadza. Conrad zakłada kłódkę i ratuje siostrę. Oboje są źli na Kota za całe zamieszanie. Kot jednak naprawia to, a dzieci wyciągają z tego wnioski.
Obsada.
i inni
Wersja polska.
Opracowanie wersji polskiej: Start International Polska
Reżyseria: Elżbieta Kopocińska-Bednarek
Dialogi polskie: Joanna Serafińska
Teksty piosenek: Marek Robaczewski
Kierownik muzyczny: Marek Klimczuk
Wystąpili:
oraz

</doc>
<doc id="769557" url="https://pl.wikipedia.org/wiki?curid=769557" title="Hermann Staudinger">
Hermann Staudinger

Hermann Staudinger (ur. 23 marca 1881 w Wormacji, zm. 8 września 1965 we Fryburgu Bryzgowijskim) – niemiecki profesor chemii politechniki w Karlsruhe (1908–1912), Zurychu (1912–1921) i Fryburgu (od 1921 r.).
Otrzymał i wyizolował jako pierwszy keteny (1905). Prowadził badania organicznych związków fosforu (m.in. reakcja Staudingera), alifatycznych związków dwuazowych, insektycydów (od roku 1924), syntetycznych olejków aromatycznych.
Od 1921 roku zajął się badaniami fizykochemicznymi polimerów zarówno naturalnych, jak i biopolimerów. Opracował teorię roztworów związków wielkocząsteczkowych, która wyjaśniła proces tworzenia się ich koloidów.
Opracował metody analityczne i stworzył teorię wiskozymetrii – techniki umożliwiającej we względnie prosty sposób oznaczanie średnich mas cząsteczkowych polimerów.
W 1953 roku Staudinger otrzymał Nagrodę Nobla w dziedzinie chemii.

</doc>
<doc id="769558" url="https://pl.wikipedia.org/wiki?curid=769558" title="Maciej z Gołańczy">
Maciej z Gołańczy

Maciej z Gołańczy (łac. "Mathias de Paluka") herbu Topór (ur. ok. 1285, zm. 16 maja 1368) – biskup kujawski w latach 1324–1364, następca Gerwarda herbu Leszczyc, przedstawiciel rodu Pałuków.
Posiadał liczne tytuły i godności kościelne – był kanonikiem w kapitułach gnieźnieńskiej, poznańskiej, płockiej, włocławskiej, kruszwickiej, krakowskiej i wrocławskiej. 3 grudnia 1323 mianowany biskupem kujawsko-pomorskim, sakrę przyjął 8 stycznia 1324. W diecezji zawsze bardzo troszczył się o dobre interesy Polski, sprzeciwiając się Krzyżakom. Zajmował się m.in. odbudową diecezji po zniszczeniach wojennych, rozpoczął prace nad nową katedrą oraz zbudował zamek we Włocławku i Raciążku. Jego rządy przyczyniły się do bardzo szybkiego rozwoju osadnictwa w diecezji włocławskiej. 
W grudniu 1364 zrezygnował z godności biskupiej z powodu utraty wzroku. Jego następcą w diecezji został bratanek, Zbylut z Wąsosza, dotychczasowy prepozyt kapituły włocławskiej.

</doc>
<doc id="769560" url="https://pl.wikipedia.org/wiki?curid=769560" title="Keteny">
Keteny

Keteny – nienasycone ketony ze skumulowanymi podwójnymi wiązaniami . Przeważnie gazowe, bardzo reaktywne i toksyczne związki chemiczne. Chemię ketenów jako pierwszy badał Hermann Staudinger.
Zwyczajowo ketenem nazywa się najprostszego przedstawiciela tej grupy związków, etenon ().
Keten (etenon) – właściwości.
Etenon jest bezbarwnym gazem o ostrym zapachu, drażniącym oczy i błony śluzowe, po dłuższej ekspozycji może wystąpić obrzęk płuc. Temp. topn. −150 °C, temp. wrz. −49 °C.
Etenon ma 8 teoretycznie możliwych izomerów (4 tautomery, 2 izomery typu eteru i 2 izomery cykliczne typu oksiranu), z których teoretycznie najtrwalszy i potencjalnie najłatwiejszy do zaobserwowania jest hydroksyacetylen, :
Ma on energię o 152 kJ/mol większej od ketenu, ale jest oddzielony od niego barierą energetyczną o wysokości 305 kcal/mol, dzięki czemu ma on charakter związku metastabilnego. Można go wygenerować w spektrometrze mas.
Reaktywność.
Keteny są bardzo reaktywnymi związkami acylującymi. Hydrolizują do kwasów karboksylowych, pod wpływem amoniaku tworzą amidy, natomiast w reakcji z alkoholami dają estry. Z bogatymi w elektrony alkinami ulega cykloaddycji [2+2] do cyklobutenonów.
Łatwo dimeryzują do cyklicznych diketenów:
Reakcja ta przebiega w ponad 95% w kierunku β-laktonu, czemu towarzyszy powstawanie małych ilości cyklobutano-1,3-dionu. Po ogrzaniu diketenu do następuje odtworzenie ketenu, co jest wykorzystywane jako wygodne źródło tego związku w skali laboratoryjnej.
Bis-keteny () polimeryzują z diolami () dając poliestry o wzorze ogólnym .

</doc>
<doc id="769563" url="https://pl.wikipedia.org/wiki?curid=769563" title="Pałukowie">
Pałukowie

Pałukowie (Pałuki, Pałucy) – średniowieczny ród szlachecki wywodzący się z terenów północno-wschodniej części Wielkopolski o nazwie Pałuki. Swoją świetność ród osiągnął w XIV wieku. Dzięki konsekwentnemu wzajemnemu wspieraniu krewnych utrzymywali urzędy powiązane z biskupstwem kujawskim, kolegiatą kruszwicką i województwem kaliskim. Stronnicy Andegawenów i Jagiellonów. 
Główne siedziby to zamek w Gołańczy, zamek w Szubinie, wieża w Danaborzu, Łekno.

</doc>
<doc id="769566" url="https://pl.wikipedia.org/wiki?curid=769566" title="Smęgorzyno">
Smęgorzyno

Smęgorzyno (kaszb. "Smãgòrzëno", niem. "Smengorschin") – osiedle na zachodzie Gdańska, wchodzące w skład dzielnicy Kokoszki. Znajduje się na turystycznym szlaku Kartuskim.
Historia.
Nazwy Smęgorzyna na przestrzeni wieków: "Smangorsin" (1394), "Smengorschin", "Smęgorzyno" (1648), "Smogorzyno" (1710), "Smangrzin" (koniec XVIII wieku), "Smęgorzyn" (okres międzywojenny).
W 1570 wieś szlachecka, posiadali ją Krzysztof Borkowski i Grzegorz Smengorzyński, położona była w drugiej połowie XVI wieku w powiecie gdańskim województwa pomorskiego. 
W 1885 liczyło 10 domów, 21 dymów, 109 mieszkańców (97 katolików i 12 ewangelików). Zatrudnienie hodowlą owiec i krów oraz w mleczarni.
Smęgorzyno zostało przyłączone w granice administracyjne miasta w roku 1973. Należy do okręgu historycznego Wyżyny.

</doc>
<doc id="769568" url="https://pl.wikipedia.org/wiki?curid=769568" title="Złocieniec alpejski">
Złocieniec alpejski

Złocieniec alpejski, wrotycz alpejski, złocień alpejski ("Leucanthemopsis alpina" ) – gatunek rośliny należący do rodziny astrowatych. Występuje na obszarach górskich w południowej i środkowej Europie. W Polsce występuje podgatunek złocieniec alpejski tatrzański ("Leucanthemopsis alpina" subsp. "tatrae" ) i naturalnie rośnie wyłącznie w Tatrach. 

</doc>
<doc id="769569" url="https://pl.wikipedia.org/wiki?curid=769569" title="Złocień alpejski">
Złocień alpejski



</doc>
<doc id="769570" url="https://pl.wikipedia.org/wiki?curid=769570" title="Tanacetum alpinum">
Tanacetum alpinum



</doc>
<doc id="769572" url="https://pl.wikipedia.org/wiki?curid=769572" title="Antopol (Bochotnica-Kolonia)">
Antopol (Bochotnica-Kolonia)

Antopol – część kolonii Bochotnica-Kolonia w Polsce, położona w województwie lubelskim, w powiecie puławskim, w gminie Nałęczów, przy drodze wojewódzkiej nr 830. 
Antopol stanowił niegdyś folwark wchodzący w skład klucza dóbr bochotnickich. Jego nazwa pochodzi od Antoniego Małachowskiego, następcy Stanisława Małachowskiego. Dwór, zbudowany w XIX wieku, został otoczony parkiem. Ostatnimi właścicielami była rodzina Śliwińskich. W okresie międzywojennym ich gościem bywał marszałek Edward Śmigły-Rydz. Po wojnie przez wiele lat funkcjonował tu Zakład Doświadczalny IUNG w Puławach, kontynuujący m.in. tradycje szkółkarskie rodziny Śliwińskich.
W 1903 roku natrafiono tu przypadkowo na ślady cmentarzyska neolitycznego. Badaniami prowadzone przez Henryka Wiercieńskiego wraz z lekarzem z Nałęczowa dr Malewskim i właścicielem Antopola, Śliwińskim, doprowadziły do odkrycia 14 grobów szkieletowych kultury pucharów lejkowatych, pierwszego takiego znaleziska w Polsce.
W Antopolu znajduje się pałac, obecnie jest on zaniedbany. Miejscowość ta była opisywana w twórczości kilku polskich artystów, m.in. Henryka Sienkiewicza. Znajduje się tu także szkółka drzewek owocowych.
W latach 1957–1963 Antopol znajdował się w granicach Nałęczowa. W związku z reformą znoszącą gminy jesienią 1954 roku, Antopol włączono do nowo utworzonej gromady Nałęczów. 1 stycznia 1957 Antopol wyłączono ze znoszonej gromady Nałęczów i włączono go do utworzonego rok wcześniej osiedla Nałęczów, w związku z czym Antopol stał się integralną częścią Nałęczowa. 30 czerwca 1963, w związku z nadaniem Nałęczowowi status miasta, Antopol wyłączono z Nałęczowa i włączono do gromady Sadurki, tym samym przywracając mu samodzielność.
W latach 1975–1998 Antopol należał administracyjnie do ówczesnego województwa lubelskiego.

</doc>
<doc id="769574" url="https://pl.wikipedia.org/wiki?curid=769574" title="Muzeum Sztuki w Tel Awiwie">
Muzeum Sztuki w Tel Awiwie

Muzeum Sztuki w Tel Awiwie () – izraelskie muzeum sztuki znajdujące się na terenie osiedla Ha-Cafon ha-Chadasz w Tel Awiwie.
Historia.
Muzeum zostało założone w 1932 w domu pierwszego burmistrza miasta Tel Awiw, Meira Dizengoffa – obecnie dom Dizengoffa jest wykorzystywany jako Sala Niepodległości. W muzeum były prezentowane dokonania lokalnych i zagranicznych artystów, ze szczególnym naciskiem położonym na działalność młodych twórców sztuki. Dodatkowo przy muzeum działało centrum kultury. W 1938 założono bibliotekę. W budynku tym 14 maja 1948 odbyła się uroczystość proklamacji niepodległości Izraela.
Liczba zbiorów zgromadzonych przez muzeum szybko rosła. Dotychczasowy budynek nie był już w stanie pomieścić wszystkich eksponatów, co wymusiło konieczność poszukiwania nowej siedziby. 22 stycznia 1959 odbyła się uroczystość otwarcia Pawilonu Sztuki Współczesnej Heleny Rubinstein.
Pod koniec lat 50. XX wieku władze miejskie przeznaczyły obszar w rejonie ulic Weizmanna, Shaul Hamelech i Leonardo da Vinci pod zabudowę użyteczności publicznej. W 1971 we wschodniej części tego obszaru wybudowano nowy gmach muzeum. Budynek posiada bezpośrednie połączenie poprzez napowietrzny korytarz z sąsiednim wieżowcem biurowym Museum Tower (wysokość 91 metrów).
Zbiory muzeum.
Muzeum posiada bogatą kolekcję sztuki klasycznej i współczesnej, zwłaszcza izraelskiej. Kolekcja obrazów odzwierciedla historię sztuki izraelskiej podczas brytyjskiej obecności w Palestynie mandatowej i następnie w niepodległym państwie Izrael. Artyści malowali zgodnie z fowizmem, niemieckim ekspresjonizmem, kubizmem, rosyjskim konstruktywizmem, ruchem De Stijl, surrealizmem, francuskim impresjonizmem i postimpresjonizmem. Można tu podziwiać prace znanych artystów, między innymi Chaima Soutine’a, Pabla Picassa, Joana Miró, Claude’a Moneta, Camille’a Pisarro, Augustea Renoira, Paula Cézanne’a, Alfreda Sisleya, Henri Edmonda Crossa, Pierre’a Bonnarda, Henri Matisse’a, Amedeo Modiglianiego i Marca Chagalla.
W kolekcji jest kilka arcydzieł, w tym portret Friederike Marii Beer (1916) pędzla Gustava Klimta oraz "Improwizacja bez tytułu" (1914) Wassily’ego Kandinsky’ego.
Peggy Guggenheim ofiarowała muzeum w 1950 swoją kolekcję 36 obrazów abstrakcjonistów i surrealistów, wliczając w to prace Jacksona Pollocka, Williama Baziotesa, Richarda Pousette-Darta, Yves’a Tanguy i Andre Massona.
Oddziały muzeum.
W bezpośrednim sąsiedztwie muzeum znajduje się centrum kultury jidysz Bet Szalom Alechem oraz Tel Awiw Performing Arts Center.

</doc>
<doc id="769576" url="https://pl.wikipedia.org/wiki?curid=769576" title="Muzeum Ziemi Izraela">
Muzeum Ziemi Izraela

Muzeum Ziemi Izraela () – muzeum położone w „nie-mieszkalnym” osiedlu Kirjat ha-Muze’onim w Tel Awiwie, w Izraelu. Muzeum prezentuje kolekcje archeologii, antropologii i historii Ziemi Izraela.
Historia.
Muzeum zostało założone w 1953.
Zbiory muzeum.
Muzeum obejmuje kilkanaście oddzielnych pawilonów i terenów poświęconych różnym epokom i tematom historii kultury materialnej i etnografii Ziemi Izraela. Każdy pawilon jest poświęcony innemu tematowi (szkło, ceramika, monety, wyroby z miedzi i inne). Pomiędzy pawilonami rozciągają się tereny zielone, jest też restauracja i bar. Ciekawostką jest planetarium.
Pawilon Szkła.
Pawilon Szkła prezentuje unikalną kolekcję historii szklarstwa Ziemi Izraela. Kolekcja pochodzi z prywatnych zbiorów dr Waltera Mosesa, który w 1958 ofiarował swoje zbiory muzeum. W kolejnych latach zbiory te zostały powiększone przez zakupy i kolejne datki dla muzeum.
Zwiedzający Pawilon Szkła mogą podziwiać unikatową ekspozycję starożytnych przedmiotów szklanych, podzielonych na trzy działy: szkło z epoki brązu i epoki hellenistycznej (okres XV–I wiek p.n.e.), dmuchane szkło z okresu rzymskiego i bizantyjskiego (I–VII wiek) i dmuchane szkło z okresu islamskiego (VII–XV wiek). Można tutaj także poznać historię oraz skomplikowaną sztukę szklarstwa. Pawilon uwydatnia ważną rolę jaką odegrał ten region w wynalezieniu szkła i rozwoju jego produkcji.
Pawilon Numizmatyczny.
Pawilon Numizmatyczny przedstawia ewolucję systemu monetarnego od VI wieku p.n.e. do czasów współczesnych. Jest to największa i najważniejsza kolekcja monet w Izraelu. Kolekcja została założona w 1962 z inicjatywy Leo Kadmana, który dalej współpracował z dr Walterem Mosesem.
Kolekcję podzielono na pięć działów: (1) „Przed Monetą” – opisuje czasy starożytnych społeczeństw plemiennych, w których jako środek płatniczy służyły różnorodne przedmioty; (2) „Początek – Greckie Monety” – wynalazek greckich monet w VI wieku p.n.e. zrewolucjonizował ówczesny świat, który został następnie podbity przez Aleksandra Wielkiego (ateńskie srebrne monety były powszechnie uznawane za gwaransję jakości); (3) „Waluta miejscowa” – opisuje rozwój lokalnych walut od okresu perskiego po powstanie Bar-Kochby; (4) „Pod obcym panowaniem” – przegląd rozwoju systemu monetarnego pod panowaniem kolejnych starożytnych władców Palestyny; (5) „Od Średniowiecza do Współczesności” – ekspozycja obejmuje tureckie i europejskie pieniądze, które były środkiem płatniczym lokalnej ludności aż do 1948.
Pawilon Nechushtan.
Pawilon Nechushtan przedstawia historię rewolucyjnego wynalazku, którym okazała się ruda miedzi. W okresie chalkolitu i epoce brązu rozwijało się górnictwo i metalurgia w Dolinie Timna, w pobliżu Ejlatu. Region ten wówczas wspaniale się rozwijał, a tutejsze wyroby z miedzi były kupowane przez faraonów Starożytnego Egiptu, a także przez króla Salomona.
Ekspozycja dzieli się na trzy części: (1) zrekonstruowaną kopalnię z prezentacją starożytnych technik i narzędzi górniczych; (2) piece do wytopu miedzi z uwzględnieniem rozwoju ich budowy oraz technik metalurgii na przestrzeni czasu od IV tysiąclecia p.n.e. do X wieku p.n.e.; (3) odkrycia egipskich wyrobów miedzianych pochodzących z Timny.
Pawilon Ceramiki.
Pawilon Ceramiki przedstawia historię rozwoju garncarstwa i rolę, jaką odegrało ono w życiu człowieka. Ekspozycja prezentuje wyroby garncarskie wykorzystywane w codziennych czynnościach domowych, do przechowywania żywności, celów rytualnych oraz sztuki.
Pawilon dzieli się na dziesięć działów: (1) „Wynalazek Garncarstwa” – na przestrzeni IX–IV tysiąclecia p.n.e. potrzeba przechowywania żywności doprowadziła do wymyślenia nowych ceramicznych pojemników; (2) „Ślady Garncarza” – ceramiczne przedmioty z IV–III tysiąclecia p.n.e. odkrywają tajemnice ówczesnych technik garncarstwa i stosowane formy zdobienia; (3) „Wyroby ręczne garncarstwa ze Starożytnego Cypru” – eksponaty pochodzące z okresu III–II tysiąclecia p.n.e. ze starożytnego Cypru, który wywarł w owym czasie znaczący wpływ na rozwój garncarstwa w całym regionie; (4) „Wyroby ręczne garncarstwa ze społeczeństw Afryki i Ameryki Środkowej” – tradycyjna ceramika tworzona w Nigerii, Etiopii, Meksyku i Gwatemali; (5) „Garncarstwo w Starożytnym Izraelu” – odkryta ceramika z różnych okresów historii Starożytnego Izraela; (6) „Garncarstwo w Starożytnym Egipcie i Grecji” – ekspozycja pokazuje rozwój technik i materiałów stosowanych w garncarstwie w Starożytnym Egipcie i Grecji; (7) „Wykorzystanie Garnarstwa w codziennym życiu” – rekonstrukcja dużego izraelskiego domu z okresu Królestwa Izraela wzbogacona ekspozycją pięknych wyrobów ceramicznych odkrytych na wzgórzu Tel Qasile (tuż obok Muzeum); (8) „Garncarstwo w Badaniach Archeologicznych” – zmiany w stylach, kształtach i materiałach wykorzystywanych w garncarstwie, są używane przez współczesną archeologię; (9) „Glina i Garncarstwo w Piśmie Klinowym” – ekspozycja ceramiki ze śladami pisma klinowego; (10) „Sztuka i Kult” – ekspozycja obejmuje nietypowe gliniane trumny, figurki i statuetki zwierząt i bóstw domowych, oraz liczne ceramiczne przedmioty wykorzystywane w celach rytualnych i zdobniczych.
Ziemia barona.
Stała ekspozycja poświęcona baronowi Edmond James de Rothschildowi, który poświęcił swoje życie realizacji marzenia o ustanowienia narodowej siedziby żydowskiej w Palestynie. Zgromadzone przedmioty i filmy dokumentalne ukazują postać barona oraz jego działalność w Ziemi Izraela od 1882 do 1934.
Pawilon Etnografii i Folkloru.
Pawilon Etnografii i Folkloru prezentuje liczne aspekty żydowskiego życia w bogatym wachlarzu rytuałów religijnych. Różnice w wyglądzie i niuanse w ceremoniach są odzwierciedleniem różnych miejsc pochodzenia rodzin żydowskich. Zwiedzając tę ekspozycję poznaje się tradycyjne stroje żydowskie oraz przedmioty użytku rytualnego, używane od starożytności po dzień dzisiejszy.
Centrum Człowiek i Jego Dzieła.
Centrum „Człowiek i Jego Dzieła” prezentuje tradycyjną kulturę materialną Ziemi Izraela w licznych sferach codzinnego życia człowieka – rolnictwie, wyrobach ręcznych, życiu rodzinnym, budownictwie i zdobnictwie. Odkrycia archeologiczne ukazują jak zmieniały się narzędzia, wyroby i techniki pracy na przestrzeni tysięcy lat historii. W tym pawilonie można zobaczyć pracownie szklarskie, kowalskie i garncarskie z rzemieślnikami przy pracy.
Muzeum Alexandra Historii Poczty i Filatelistyki.
Ewolucja usług pocztowych w Ziemi Izraela pozwala poznać liczne zagadnienia historii, oraz zaobserwować zmiany społeczeństwa i polityki, które ukształtowały region. Zgromadzono tutaj liczne eksponaty, takie jak koperty, listy, znaczki pocztowe, skrzynki pocztowe, telefony, ciężarowy samochód pocztowy z 1949, a także współczesne stacje komputerowe umożliwiające izraelskiej poczcie świadczenie nowoczesnych usług.
Wykopaliska Tell Qasile.
Pośrodku kompleksu muzealnego znajduje się teren wykopalisk archeologicznych Tell Qasile. Jest to jedno z najważniejszych odkryć archeologicznych na obszarze Tel Awiwu. W latach 40. XX wieku na tutejszym wzgórzu odkryto fragmenty ceramiki z napisami hebrajskimi, pochodzące z okresu Świątyni Jerozolimskiej. Wzbudziło to wielkie zainteresowanie, i po 1948 rozpoczęto wykopaliska. Badacze odkryli pozostałości starożytnego miasta portowego wzniesionego przez Filistynów w XII wieku p.n.e. Znaleziono tu 12 warstw osadniczych z pozostałościami świątyni i domów.
Kompleks Wytłaczania Oliwy.
W Kompleksie Wytłaczania Oliwy można poznać różnorodne urządzenia wykorzystywane do wytłaczania oliwy, które były wykorzystywane w Ziemi Izraela na przestrzeni tysięcy lat.
Zwiedzanie muzeum.
Cały teren muzeum oraz wszystkie ekspozycje są dostępne dla osób niepełnosprawnych. Polecane są dwie trasy, z których krótsza zajmuje pół dnia, a dłuższa zajmuje cały dzień. Jednak nawet ta dłuższa trasa nie daje możliwości dokładnego poznania całej ekspozycji muzeum. Planetarium jest udostępniane dla dzieci powyżej 5 lat.
Godziny otwarcia muzeum:
Transport.
Muzeum Palmach jest położone przy ulicy Haim Levanon, którą jadąc na zachód dojeżdża się do drogi ekspresowej nr 2 (Tel Awiw–Netanja–Hajfa). Natomiast jadąc ulicą Haim Levanon na północny wschód dojeżdża się do skrzyżowania z ulicą Keren Kayemet Le'Israel, którą jadąc na zachód dojeżdża się do drogi ekspresowej nr 2, a jadąc na wschód do węzła drogowego na autostradzie nr 20 ("Ayalon Highway").
W pobliżu znajduje się także stacja kolejowa Tel Awiw Uniwersytet, obsługiwana przez Rakewet Jisra’el.

</doc>
<doc id="769580" url="https://pl.wikipedia.org/wiki?curid=769580" title="Kalcyfity">
Kalcyfity



</doc>
<doc id="769581" url="https://pl.wikipedia.org/wiki?curid=769581" title="Medicago falcata">
Medicago falcata



</doc>
<doc id="769582" url="https://pl.wikipedia.org/wiki?curid=769582" title="Prawo martwe">
Prawo martwe



</doc>
<doc id="769584" url="https://pl.wikipedia.org/wiki?curid=769584" title="Andrzej Krzeptowski II">
Andrzej Krzeptowski II

Andrzej Krzeptowski (ur. 3 sierpnia 1902 w Kościelisku, zm. 12 kwietnia 1981 w Zakopanem) – polski narciarz olimpijczyk, kierownik schronisk tatrzańskich.
Życiorys.
Był określany przez prasę sportową jako "Andrzej Krzeptowski II" dla odróżnienia od swego brata stryjecznego Andrzeja Krzeptowskiego I (od którego był o rok starszy).
Był znanym biegaczem narciarskim. Startował w Igrzyskach Olimpijskich w St. Moritz (1928), gdzie zajął 25. miejsce w biegu na 18 km i 13. miejsce w biegu na 50 km. Uczestniczył także w Mistrzostwach Świata w Zakopanem (1929), gdzie był dziewiętnasty na 18 km i czternasty na 50 km.
Zdobył mistrzostwo Polski w biegu na 50 km w 1928, a w 1929 był wicemistrzem na tym dystansie. Wicemistrzem był także w sztafecie 5 × 10 km w 1931.
Przez wiele lat prowadził wraz z żoną Marią schronisko im. Leopolda Świerza w Dolinie Pięciu Stawów Polskich (w latach 1932–1939 jako schronisko PTT, a w latach 1947–1957 PTTK). Później (w latach 1957–1968) prowadził schronisko PTTK Roztoka, a następnie restaurację "Knieja" w Kirach.
Był wieloletnim ratownikiem TOPR.
Pochowany jest na Starym Cmentarzu w Zakopanem (sektor P-III-69).

</doc>
<doc id="769585" url="https://pl.wikipedia.org/wiki?curid=769585" title="Chemical Brothers">
Chemical Brothers



</doc>
<doc id="769587" url="https://pl.wikipedia.org/wiki?curid=769587" title="Feliks Bali">
Feliks Bali

Feliks Bali (ur. w Dukli, poległ 12 lipca 1810 pod Tortozą) – kapitan Legii Nadwiślańskiej.
Służył jako podporucznik, a potem porucznik w Legionach Polskich we Włoszech. Skierowany 19 lipca 1807 do Legii Polsko-Włoskiej, mianowany kapitanem w 6 kompanii I batalionu 2 Pułku. Po reorganizacji Legii Nadwiślańskiej 7 listopada 1808 dowodził kompanią grenadierów w I batalionie 2 Pułku. Odznaczył się wybitnie w szturmach Saragossy 4 sierpnia 1808 i w lutym 1809. Mianowany kawalerem Legii Honorowej 2 marca 1809. Zginął pod Tortozą 12 lipca 1810 r.

</doc>
<doc id="769589" url="https://pl.wikipedia.org/wiki?curid=769589" title="O-ring">
O-ring

O-ring, pierścień uszczelniający o przekroju kołowym – rodzaj uszczelki w kształcie torusa. O-ringi wulkanizowane są w dowolnych wymiarach, określonych odpowiednią normą. Wymiary średnicy sznura zawierają się w przedziale od około 0,35 do 12 mm, natomiast średnicy wewnętrznej wynoszą do 5000 mm.
O-ringi są samoczynnie i dwustronnie działającymi elementami uszczelniającymi. Zacisk wstępny działający promieniowo lub osiowo zapewnia szczelność przy braku ciśnienia. Pod działaniem ciśnienia siły pochodzące od zacisku wstępnego i ciśnienia nakładają się na siebie, dzięki czemu powstaje całkowita siła uszczelniająca, zwiększająca się wraz z rosnącym ciśnieniem. Pod wpływem ciśnienia O-ring ma właściwości podobne do cieczy o dużym napięciu powierzchniowym. Dzięki temu ciśnienie rozchodzi się w nim równomiernie we wszystkich kierunkach.
Pierścienie uszczelniające o przekroju kołowym wykonuje się z materiałów elastomerowych, na przykład NBR, HNBR, ACM, neoprenu, EPDM, VMQ, FVMQ, IIR, SBR, NR, FKM, FFKM, AU, CSM, ECO (oznaczenia według normy ISO 1629), FEP. Istotnym ich parametrem jest twardość wyrażana w stopniach Shore’a typu A. Wartości twardości i tolerancje tychże odnoszą się do pomiarów przeprowadzonych na próbkach według normy DIN 53505 / ASTM D 2240.
Dane techniczne.
Panujące ciśnienie oraz temperatura środowiska decydują o doborze odpowiedniego tworzywa elastomerowego na materiał sznura. W celu stwierdzenia użyteczności O-ringu jako uszczelnienia w danym przypadku należy uwzględnić wzajemne oddziaływanie wszystkich parametrów eksploatacyjnych.
Dla przykładu najczęściej spotykane O-ringi z kauczuku akrylonitrylo-butadienowego (NBR) mogą pracować w kontakcie z olejami mineralnymi i cieczami hydraulicznymi oraz paliwem, w temperaturze od -30 °C do +100 °C. O-ringi vitonowe mogą pracować w wyższych temperaturach, od -20 °C do +200 °C.

</doc>
<doc id="769592" url="https://pl.wikipedia.org/wiki?curid=769592" title="Agraylea sexmaculata">
Agraylea sexmaculata

Agraylea sexmaculata – chruścik z rodziny Hydroptilidae. Larwy zasiedlają jeziora i rzeki. Budują małe domki, zbudowane z przędzy i glonów nitkowanych. Od pokrewnego gatunku (Agraylea multipunctata) różnią się ciemnymi plamkami na głowie i sklerytach tułowia.
Zasiedla całą Europę, występuje w jeziorach i roślinności rzek, w Polsce występuje na pojezierzach ostatniego zlodowacenia (Pojezierze Pomorskie, Pojezierze Mazurskie), limnebiont.
Imagines spotykane nad jez. Mikołajskim i Śniardwy (Botosaneanu 1960, Kumanski 1975) oraz jeziorami Wielkopolski (Jaskowska 1961). W Finlandii jest gatunkiem rzadkim, występuje w jeziorach i stawach, Bagge 1987b), w jeziorze Konnevesi występuje mniej licznie od "A. multipunctata". Imagines spotykane nad jeziorami okolic jez. Ładoga, na Łotwie gatunek bardzo rzadki, spotykany nad jeziorami eutroficznymi i mezotroficznymi i wodami wolno płynącymi. W Niemczech występuje w limnalu. W Irlandii imagines spotykane nad małymi stawami, zaś w Wielkiej Brytanii nad jeziorami stawami i wolno płynącymi wodami. W Holandii występuje mniej licznie niż "A. multipunctata", larwy występują w osoce płycej niż "A. multipunctata". Imagines spotykane nad jez. Balaton, w dolinie Wołgi i na Kaukazie pospolicie w zbiornikach równinnych i jeziorach górskich, wykazuje szerokie preferencje ekologiczne.

</doc>
<doc id="769593" url="https://pl.wikipedia.org/wiki?curid=769593" title="Oring">
Oring



</doc>
<doc id="769595" url="https://pl.wikipedia.org/wiki?curid=769595" title="Oxyethira distinctella">
Oxyethira distinctella

Oxyethira distinctella – chruścik z rodziny Hydroptilidae. Larwy zasiedlają jeziora lobeliowe i o niskiej trofii. Buduja małe przenośne domki, zbudowane z przędzy, bocznie spłaszczone i kształtem zbliżone do trójkąta i trapezu.
Limnebiont występujący w jeziorach lobeliowych w strefie roślinności elodeidowej. Gatunek rzadki w Polsce, stwierdzony na północy kraju.
Imagines złowiono nad Jeziorem Łąkie (Pojezierze Pomorskie) (Czachorowski 1995c). Oxyethira distinctella jest gatunkiem o rozmieszczeniu północnym (Botosaneanu i Malicky 1978). Wydaje się, że gatunek preferuje jeziora oligodystroficzne, spotykany raczej rzadko (Lepneva 1928, Nybom 1960, Spuris 1967, Vlasova 1986, Bagge 1987a). W Niemczech spotykany w strefie limnalu (Klima et al. 1994). W jeziorach Karelii stwierdzono występowanie O. distinctella, w strefie roślinności jezior, lambinach (regionalna nazwa małych karelskich jeziorek - stawów naturalnych), strumieniach, kanałach i rzeczkach. Jako optymalne dla tego gatunku określono stanowiska przybrzeżnych roślinności rzek. Najliczniej w strefach Nuphar luteum, Nymphaea tetragona, Sparganium frisii, Potamogeton natans i P. perfoliatus (Lepneva 1928). 

</doc>
<doc id="769610" url="https://pl.wikipedia.org/wiki?curid=769610" title="Jan Nepomucen Deszkiewicz">
Jan Nepomucen Deszkiewicz



</doc>
<doc id="769615" url="https://pl.wikipedia.org/wiki?curid=769615" title="EPDM">
EPDM

EPDM (ang. "ethylene propylene diene monomer [rubber]") – 
terpolimer otrzymywany z monomerów etylenowo-propylenowo-dienowych. Jest elastomerem usieciowanym w procesie wulkanizacji siarkowej lub nadtlenkowej. Cechuje się dobrymi właściwościami do odwracalnej deformacji pod wpływem działania sił mechanicznych, z zachowaniem ciągłości jego struktury. 
EPDM posiada bardzo dobre właściwości m.in. odporność na warunki atmosferyczne (ozon), odporność na działanie wody, stabilność właściwości w temperaturze do +110 °C, elastyczność w temperaturze do -40 °C, aczkolwiek występuje również mieszanka EPDM odporna do +150°C. Twardość w zakresie od 40-90 skali twardości Shore’a typu A.
Dzięki swoim właściwościom znalazł szerokie zastosowanie w produkcji wyrobów dla przemysłu motoryzacyjnego:
Popularnym zastosowaniem jest wykonywanie nawierzchni bezpiecznych placów zabaw. Ponadto EPDM szeroko stosowany jest w przemyśle spożywczym jako materiał na węże przesyłowe oraz uszczelnienia. Tego typu wyroby powinny posiadać certyfikację FDA.

</doc>
<doc id="769617" url="https://pl.wikipedia.org/wiki?curid=769617" title="Polsten">
Polsten

Polsten – brytyjskie działko przeciwlotnicze, zaprojektowane przez polskich, czechosłowackich i brytyjskich inżynierów na podstawie szwajcarskiego działka Oerlikon 20 mm. W porównaniu z Oerlikonem składającym się z 250 części, Polsten składał się z zaledwie 119 części, co jednak nie miało żadnego negatywnego wpływu na skuteczność czy niezawodność tej broni. Uproszczenie konstrukcji działka wpłynęło także na znaczne obniżenie jego kosztów produkcji. O ile produkcja jednego działka Oerlikon kosztowała około 350 funtów szterlingów, to wersja polska kosztowała pomiędzy 60 a 70 funtów. Jedyną znaczącą różnicą pomiędzy Oerlikonem a Polstenem był obsługiwany przez nie magazynek – Oerlikon używał niewygodnego i nielubianego przez obsługę 60-nabojowego magazynka bębnowego, a Polsten mógł używać zarówno jego jak i wygodniejszego, lżejszego i tańszego w produkcji 30-nabojowego magazynka pudełkowego.
Produkcję tej broni rozpoczęto w 1944. Nie wyparła ona z użycia Oerlikona (nie było potrzeby wycofywania równie dobrej, już wyprodukowanej i używanej broni) i obydwa te działka były używane równolegle. Zewnętrznie Polsten był na tyle podobny do Oerlikona, że mógł być używany w tych samych zastosowaniach, w tych samych łożach czy mocowaniach co działko szwajcarskie. Używany był w roli działka przeciwlotniczego i pomocniczego uzbrojenia czołgów (między innymi brytyjskiego Centuriona). W British Army służył jeszcze w latach 50. XX wieku. Pomimo że broń ta nie jest już produkowana od dłuższego czasu, jest jeszcze używana w wielu krajach Trzeciego Świata.
Nazwa.
Pochodzenie nazwy „Polsten” nie jest do końca jasne, niektóre źródła podają, że pochodzi ona od słów Pol i Sten, ale działko to nie było ani zaprojektowane, ani produkowane w zakładach Stena. Bardziej prawdopodobne wydaje się, że nazwa pochodzi od słów Polska, być może Tchechoslovakia (magazynek był zaprojektowany przez czeskiego inżyniera) i Enfield, i wzoruje się na nazwach takich jak Bren (Brno + Enfield) czy Sten (Shephard, Turpin + Enfield). Spotyka się także wytłumaczenie, że „sten” w nazwie działka ma oznaczać, iż działko to, podobnie jak pistolet maszynowy o tej nazwie, było bardzo proste w budowie i tanie w produkcji.

</doc>
<doc id="769623" url="https://pl.wikipedia.org/wiki?curid=769623" title="Live at Wembley">
Live at Wembley



</doc>
<doc id="769632" url="https://pl.wikipedia.org/wiki?curid=769632" title="Zao Jun">
Zao Jun

Zao Jun (灶君, pinyin "Zào Jūn") lub Zao Shen (灶神, pinyin "Zào Shén") – jedno z najpopularniejszych bóstw w mitologii chińskiej, czczony jako bóg pieca. Ukazywany jest jako szlachetny i miłego usposobienia człowiek otoczony dziećmi.
Jest to jedno z najmłodszych chińskich bóstw, informacje o nim pojawiają się dopiero w XII wieku. Zdaniem części badaczy kult Zao Juna jest wynikiem ludyzacji kultu boga ognia, Shennonga. Według popularnej ludowej opowieści pierwotnie nazywał się Zhang i był śmiertelnym człowiekiem. Miał cnotliwą żonę, którą jednak porzucił na rzecz pięknej sąsiadki. Niebiosa ukarały go za ten czyn, zsyłając na niego rozmaite nieszczęścia. Stracił cały majątek, porzuciła go nowa żona, na koniec stracił wzrok i musiał żyć z żebrania. Pewnego dnia przybłąkał się do domu swojej pierwszej żony. Ta zaprosiła go do środka i poczęstowała strawą. Zhanga zaczął wówczas wspominać swoją młodość i szczęśliwe życie u boku pierwszej żony. Słysząc to, kazała mu ona otworzyć oczy. Po tych słowach Zhang nagle odzyskał wzrok. Gdy ujrzał, że obok niego siedzi jego żona, ze wstydu skoczył do pieca. Żona próbowała go uratować z ognia chwytając go za nogę, Zhang jednak spłonął już w piecu, a żonie pozostała tylko jego noga. Odtąd w Chinach pogrzebacz nazywany jest potocznie "nogą pana Zhanga". Po śmierci Zhanga żona ustawiła nad piecem tabliczkę pamiątkową i składała mężowi ofiarę.
W Chinach każde domostwo ma swojego własnego boga pieca, który opiekuje się domem i dba o pomyślność domowników. Prowadzi on także księgę, w której zapisuje wszystkie dobre i złe uczynki członków rodziny, a przed Nowym Rokiem udaje się do nieba i składa z nich raport przed Nefrytowym Cesarzem. W dniu, gdy Zao Jun ma udać się do nieba, w domu urządzana jest suta wieczerza złożona ze słodkich dań, a usta posążku boga kuchni smaruje się miodem. Po czterech lub siedmiu dniach Zao Jun powraca do domu. Wita się go wówczas fajerwerkami i nakleja nad piecem jego nowy wizerunek.

</doc>
<doc id="769637" url="https://pl.wikipedia.org/wiki?curid=769637" title="Fundacja &quot;Polskie Orły&quot;">
Fundacja &quot;Polskie Orły&quot;



</doc>
<doc id="769638" url="https://pl.wikipedia.org/wiki?curid=769638" title="Caishen">
Caishen

Caishen – bóstwo chińskie, czczone zwłaszcza w taoizmie. Bóg dobrobytu i bogactwa, w niektórych rejonach uznawany również za opiekuna handlu. Przedstawiany jako postać jadąca na czarnym tygrysie.
Postać Caishena często dzielona jest na dwa bóstwa. Przedstawia się wówczas w ikonografii po lewej stronie wojskowego, a po prawej cywilnego boga bogactwa. Postaci te identyfikuje się wówczas w zależności od regionu z różnymi lokalnymi bóstwami. Czasem Caishena przedstawia się również jako grupę pięciu bogów. Wynika to ze specyfiki wierzeń Chińczyków, dla których ważniejsze było samo bogactwo niż ustalanie który konkretnie bóg je rozdaje.
W zależności od regionu Caishenowi składano ofiarę drugiego lub piątego dnia po Nowym Roku. Według lokalnej tradycji pekińskiej drugiego i szesnastego dnia każdego miesiąca Caishen udawał się do nieba przed oblicze Nefrytowego Cesarza i składał mu sprawozdanie o czynach ludzi, na podstawie którego wyznaczano im kary lub nagrody.

</doc>
<doc id="769641" url="https://pl.wikipedia.org/wiki?curid=769641" title="Łubne">
Łubne

Łubne – osada w Polsce położona w województwie podkarpackim, w powiecie leskim, w gminie Baligród.
Łubne leży przy drodze wojewódzkiej nr 893 prowadzącej z Leska do Cisnej, w odległości 7 km na południe od Baligrodu i 2 km na północ od Jabłonek.
Przez miejscowość przepływa niewielka rzeka Jabłonka dopływ Hoczewki.
W latach 1975-98 miejscowość administracyjnie należała do województwa krośnieńskiego.
Nazwa wsi wywodzi się od słowa "łub" (kora). Mylnie kojarzona z istniejącą współcześnie osadą o tej samej nazwie (w rzeczywistości Kołonice). Po raz pierwszy wymieniono ją w dokumencie dóbr, sporządzonym w 1598. W 1921 r. Łubne liczyło 14 domów i 88 mieszkańców (87 grek., 1 rzym.). 
W dniu 6 marca 1945 roku w Łubnem zabito 23 (80) Ukraińców. 
Po II wojnie światowej wieś została zniszczona, a jej mieszkańców wysiedlono. Do dzisiaj na terenie wsi widoczne są pozostałości dworu. Na stokach doliny Jabłonki, na wschód od Łubnego znajduje się rezerwat przyrody Cisy na Górze Jawor, a u podnóża wzniesienia dawny kamieniołom. Liczy ok. 130 mieszkańców

</doc>
<doc id="769644" url="https://pl.wikipedia.org/wiki?curid=769644" title="System wspomagania decyzji">
System wspomagania decyzji

System wspomagania decyzji () – system dostarczający informacji i wiedzy, wykorzystywany przy podejmowaniu decyzji, głównie przez kierownictwo średniego i wysokiego szczebla oraz analityków korporacyjnych. W efekcie wykorzystania systemów DSS uzyskuje się raporty i zestawienia, które dostarczane są kierownictwu w ramach systemów informowania kierownictwa ("executive information systems (EIS)"). Dlatego też często systemy EIS określane są jako specjalizowana forma DSS.
Od końca lat 80. rozwija się też w różnych gałęziach przemysłu tzw. wysokiego ryzyka, medycynie i dla zarządzania zagrożeniami „inteligentne” DSS (IDSS) wykorzystujące technologie sztucznej inteligencji, systemy ekspertowe oraz modelowanie operacyjne i kognitywistyczne procesów decyzyjnych. Celem tych systemów jest zastępowanie lub wspomaganie złożonych, lecz już dobrze zdefiniowanych funkcji rozumowania.
Samo pojęcie „systemy wspomagania decyzji” pierwszy raz opisał w swojej pracy doktorskiej S. Morton w 1971 r. Nazwę DSS ("decision support systems" – systemy wspomagania decyzji) utrwalono na początku lat 80. w USA, Europie, również w Polsce. Wraz z pojawieniem się mikrokomputerów budowa SWD ("systemy wspomagania decyzji") nabrała rozmachu i przyspieszenia.
Koszty wdrożenia systemu wahają się w granicach od kilku tysięcy do kilku milionów złotych w zależności od rodzaju systemu, jego wielkości i ilości modułów.
Ewolucja DSS.
Przez ostatnie 10 lat zmieniała się nazwa programów wspomagających decyzję – od EIS ("executive information systems") poprzez DSS ("decision support systems") aż do systemów BI ("business intelligence").
"Executive information systems".
Programy EIS – systemy informowania kierownictwa – były zwykle budowane przez zespoły programistów przy użyciu języka C++ lub 4GL, aby umożliwić menedżerom i szefom firm łatwe i proste otrzymywanie wybranych informacji o kondycji ich przedsiębiorstwa. W wielu przypadkach aplikacje EIS miały predefiniowane zestawy zapytań, wyposażone w szereg parametrów ustawianych przez użytkownika. Rezultatem zapytań były tabele lub wykresy. Działalność aplikacji EIS była ograniczona tylko do tych zastosowań, które określili wcześniej programiści. Rodzaj informacji jakie dostarczały EIS dotyczył zwykle sprzedaży ogólnej, sprzedaży poszczególnych produktów czy liczby produktów sprzedanych w okresie rozliczeniowym. Jakiekolwiek nietuzinkowe pytania biznesowe, wymagające głębszych analiz wymagały skorzystania z usług informatyka, który pisał zapytania w języku SQL i formatował odpowiedzi w formie raportu.
"Decision support systems".
Aplikacje DSS – systemy wspomagania podejmowania decyzji – należały do pierwszej generacji oprogramowania, które w sposób dynamiczny generowały zapytania SQL w celu uzyskania takiej informacji, jaką użytkownik DSS chce zobaczyć. Pozwalają one w sposób efektywny wyodrębnić dane z relacyjnej bazy danych bez konieczności zrozumienia czy nauczenia się pisania skryptów SQL. W odróżnieniu od aplikacji EIS, programy DSS mogły dotyczyć różnych zastosowań, pod warunkiem, że ich opis był przechowywany w relacyjnej bazie danych. Na dodatek użytkownik DSS mógł zadawać pytania w szerokim zakresie zastosowań w biznesie, a uzyskane informacje-odpowiedzi mógł w prosty sposób formatować w bardziej zrozumiałe prezentacje. Pytania zadawane przez użytkowników DSS mogą dotyczyć o wiele bardziej złożonych spraw niż to co oferował EIS. I tak w aplikacji DSS możemy zadawać pytania takie jak: Jak wielu klientów korzysta z usług firmy? Jaki jest najlepiej sprzedający się produkt? Jaki jest najgorzej sprzedający się produkt?
"Business intelligence".
Uwieńczeniem ewolucji zmian oprogramowania DSS stały się pierwsze aplikacje BI ("business intelligence"), czyli systemy dostarczające kompleksowych informacji, wspierające podejmowanie decyzji na wszystkich szczeblach zarządzania przedsiębiorstwem. Tego typu aplikacje oparte na interfejsach sieciowych pozwalają użytkownikowi łatwo wybierać interesujące go dane z jednego lub wielu źródeł i mogą dotyczyć wielu zastosowań – a wszystko po to, żeby służyć pomocą we właściwym podejmowaniu decyzji na poziomie zarządzania przedsiębiorstwem. W skład aplikacji BI wchodzą: DSS, aplikacje przeznaczone do przetwarzania online ("OLAP"), aplikacje do tworzenia statystyk oraz aplikacje do analizy związków między danymi (eksploracja danych – "data mining") – korelacji, związków przyczynowo-skutkowych itp.
Składniki SWD.
Trzy podstawowe składniki architektury systemu wspomagania decyzji to:
Sami użytkownicy są także ważnymi elementami w architekturze.
Development frameworks.
Systemy SWD nie różnią się całkowicie od innych systemów i wymagają uporządkowanego podejścia. Tak jak i frameworki zawierają ludzi, technologie i koncepcje rozwoju.
Poziomy technologii SWD (oprogramowania i sprzętu) mogą zawierać:
Iteracyjny rozwój pozwala SWD być zmienionym i przebudowanym w różnych odstępach czasu. Gdy system jest już zaprojektowany musi być sprawdzony i poprawiony aby uzyskać pożądany efekt.
Klasyfikacja.
Jest kilka sposobów na sklasyfikowanie aplikacji SWD. Nie każdy SWD pasuję do jednej kategorii, może być połączeniem dwóch lub więcej architektur.
Holsapple i Whinston sklasyfikowali SWD w następujące sześć frameworków:
Złożony SWD jest najbardziej popularną klasyfikacją dla SWD. Jest to hybrydowy system, który zawiera dwie lub więcej z pięciu podstawowych struktur opisanych przez Holsapple’a i Whinstona.
Wsparcie dawane przez SWD można podzielić na trzy odrębne, powiązane ze sobą kategorie:
Komponenty SWD mogą być sklasyfikowane jako:
SWD, które wykonują wybrane funkcje poznawcze w zakresie podejmowania decyzji i są oparte na sztucznej inteligencji bądź technologii inteligentnych agentów nazywane są inteligentnymi systemami wspierania decyzji.

</doc>
<doc id="769645" url="https://pl.wikipedia.org/wiki?curid=769645" title="Aleksandr Wołkow (siatkarz)">
Aleksandr Wołkow (siatkarz)

 Aleksandr Aleksandrowicz Wołkow, ros. Александр Александрович Волков (ur. 14 lutego 1985 w Moskwie) – rosyjski siatkarz, reprezentant kraju, grający na pozycji środkowego. W 2008 roku w Pekinie zdobył brązowy medal olimpijski. Rozwiedziony, ma córkę.
Sukcesy klubowe.
Mistrzostwo Rosji:
Puchar Rosji:
Liga Mistrzów:
Superpuchar Rosji:
Superpuchar Włoch:
Puchar Włoch:
Wicemistrzostwo Włoch:
Klubowe Mistrzostwa Świata:
Sukcesy reprezentacyjne.
Mistrzostwa Europy Kadetów:
Mistrzostwa Europy Juniorów:
Mistrzostwa Świata Kadetów:
Mistrzostwa Świata Juniorów:
Liga Światowa:
Mistrzostwa Europy:
Puchar Świata:
Igrzyska Olimpijskie:
Memoriał Huberta Jerzego Wagnera:

</doc>
<doc id="769646" url="https://pl.wikipedia.org/wiki?curid=769646" title="Nefrytowy Cesarz">
Nefrytowy Cesarz

Nefrytowy Cesarz ( lub ) – według chińskich wierzeń ludowych najwyższy bóg. Jest bóstwem stosunkowo późnym i został wprowadzony do chińskiego panteonu dopiero pod wpływem taoizmu.
Według legendy Nefrytowy Cesarz, który nigdy nie był na ziemi, będąc ciekawym, jak wyglądają zwierzęta, pewnego dnia rozkazał przyprowadzić przed swoje oblicze dwanaście najbardziej interesujących z nich. Zwierzęta, które stawiły się wówczas przed Nefrytowym Cesarzem, są do dzisiaj zwierzętami chińskiego zodiaku.

</doc>
<doc id="769647" url="https://pl.wikipedia.org/wiki?curid=769647" title="Medaliści mistrzostw świata w biathlonie">
Medaliści mistrzostw świata w biathlonie

Mistrzostwa świata w biathlonie po raz pierwszy zostały rozegrane w 1958 r. w austriackim Saalfelden am Steinernen Meer. Wówczas startowali tylko mężczyźni w biegu indywidualnym i sztafecie. Kobiety włączyły się do rywalizacji o tytuł najlepszych na świecie w roku 1984 we francuskim Chamonix. Od 2005 roku rozgrywana jest sztafeta mieszana, a od 2019 roku pojedyncza sztafeta mieszana.
Mężczyźni.
Bieg indywidualny (20 km).
Początek w 1958.
Sprint (10 km).
Początek w 1974.
Bieg pościgowy (12,5 km).
Początek w 1997.
Bieg masowy (15 km).
Początek w 1999.
Sztafeta (4 × 7,5 km).
Początek w 1958, oficjalnie od 1966. Do 1965 drużynowo.
Bieg drużynowy.
Rozgrywano w latach 1989-1998.
Kobiety.
Bieg indywidualny (15 km).
Początek w 1984. W 1988 r. rozegrano bieg na 10 km.
Sprint (7,5 km).
Początek w 1984. w 1988 r. rozgrywano bieg na 5 km.
Bieg pościgowy (10 km).
Początek w 1997.
Bieg masowy (12,5 km).
Początek w 1999. W 2002 rozgrywano na dystansie 15 km.
Sztafeta (4 × 6 km).
Początek w 1984. W 1991 r. dystans 3 × 5 km. Do 2001 rozgrywano na dystansie 4 × 7,5 km.
Obecnie (od 2003 roku) dystans 4 × 6 km.
Bieg drużynowy.
Rozgrywano w latach 1989-1998.
Sztafeta mieszana.
Sztafeta (2 × 6 km + 2 × 7,5 km).
Początek w 2005, mistrzostwa rozgrywano w Chanty-Mansyjsku. W 2005 i 2006 roku sztafetę rozgrywano na dystansie 4 x 6 km. Startują w sztafecie dwie zawodniczki i dwóch zawodników.
Sztafeta pojedyncza (6 km + 7,5 km).
Po raz pierwszy rozegrano w 2019 roku podczas mistrzostw świata w Östersund. W biegu bierze udział jedna kobieta, która w sumie przebiega 6 km i jeden mężczyzna, który w sumie biegnie 7,5 km.

</doc>
<doc id="769650" url="https://pl.wikipedia.org/wiki?curid=769650" title="Produktywność gleby">
Produktywność gleby

Produktywność gleby - jest wypadkową zdolności gleby (biotopu) do wytwarzania biomasy. Z przyrodniczego punktu widzenia miarą produktywności jest ilość suchej masy organicznej, wytworzonej w określonej jednostce czasu na odpowiednim areale gleby. Produktywność gleby należy ściśle wiązać z określonym zespołem, czy zbiorowiskiem roślinnym, odpowiednim płodozmianem itp. 
Produktywność gleby kształtuje zespół właściwości fizycznych (np. miąższość gleby, uziarnienie), chemicznych i biologicznych pedosfery, które stwarzają odpowiednie dla określonych roślin warunki rozwoju systemu korzeniowego, oraz zaopatrzenia w przyswajalne składniki odżywcze i wodę. Produktywność dzielimy na naturalną i agrotechniczną.
Produktywność gleby została określona dla celów praktyki rolniczej i wyrażona klasami bonitacyjnymi gruntów ornych: klasa I (najlepsza, najwyższa), klasa II, klasa III a, klasa III b, klasa IV a, klasa IV b, klasa V, klasa VI, klasa VIRz (najniższa, najgorsza, przeznaczona do zalesienia, nienadająca się pod uprawę), oraz dla trwałych użytków zielonych (łąki i pastwiska): klasy I, II, III, IV, V, VI, VIz.
Jest to skala, która w ujęciu praktycznym jest klasyfikacją szczegółowo limitującą plonowanie roślin uprawnych.

</doc>
<doc id="769651" url="https://pl.wikipedia.org/wiki?curid=769651" title="Tabasko (album)">
Tabasko (album)

Tabasko – trzeci album polskiego rapera i producenta muzycznego O.S.T.R.-a. Album został wydany w 2002 roku. Nakład przekroczył 4 tys. egzemplarzy. Zawiera 19 utworów.
Piosenka "Zazdrość" puszczona od tyłu jest dissem na zespół Dwarazywu.
Nagrania dotarły do 29. miejsca listy OLiS. Album uzyskał nominację do nagrody polskiego przemysłu fonograficznego Fryderyka w kategorii "najlepszy album hip-hop".
Lista utworów.
Opracowano na podstawie materiału źródłowego.

</doc>
<doc id="769664" url="https://pl.wikipedia.org/wiki?curid=769664" title="Puchar Ligi Polskiej (2000/2001)">
Puchar Ligi Polskiej (2000/2001)

Puchar Ligi Polskiej 2000/2001 – 3. edycja rozgrywek pucharu ligi piłki nożnej mężczyzn w Polsce (w tym 2. pod nazwą Puchar Ligi Polskiej). Po raz pierwszy wzięły w niej udział drużyny z II ligi, dzięki czemu liczba uczestników zwiększyła się z 16 do 36.
Tytułu broniła . Puchar wywalczyła .
Nagrody pieniężne.
Każdy z uczestników otrzymał na starcie 25 000 PLN.
I runda.
Uczestnicy tej fazy rozgrywek reprezentowali w sezonie 2000/2001 II ligę.
II runda.
Uczestnicy tej fazy rozgrywek reprezentowali w sezonie 2000/2001 II ligę.
III runda.
Uczestnicy tej fazy rozgrywek reprezentowali w sezonie 2000/2001 następujące poziomy ligowe:
1/8 finału.
Uczestnicy tej fazy rozgrywek reprezentowali w sezonie 2000/2001 następujące poziomy ligowe:
1/4 finału.
Uczestnicy tej fazy rozgrywek reprezentowali w sezonie 2000/2001 następujące poziomy ligowe:
1/2 finału.
Uczestnicy tej fazy rozgrywek reprezentowali w sezonie 2000/2001 następujące poziomy ligowe:

</doc>
<doc id="769669" url="https://pl.wikipedia.org/wiki?curid=769669" title="Herb Polic">
Herb Polic

Herb Polic – jeden z symboli miasta Police i gminy Police w postaci herbu.
Wygląd i symbolika.
Herb przedstawia na srebrnej tarczy ukoronowaną głowę gryfa o czerwonych piórach. Korona oraz dziób są koloru złotego.
Herb nawiązuje do herbu dynastii Gryfitów.
Historia.
W roku 1321 miasto przeszło w posiadanie Szczecina i przyjęło herb tego miasta. Początkowo na pieczęciach widniała głowa gryfa bez korony, później w koronie. W 1994 wprowadzono nowy wzór herbu.

</doc>
<doc id="769672" url="https://pl.wikipedia.org/wiki?curid=769672" title="Czarne Stopy (film)">
Czarne Stopy (film)

Czarne Stopy – polski film przygodowy dla dzieci zrealizowany w 1986, wyreżyserowany przez Waldemara Podgórskiego. Filmowa adaptacja powieści Seweryny Szmaglewskiej pod tym samym tytułem.
Opis fabuły.
Akcja filmu toczy się w trakcie obozu zorganizowanego przez drużynę harcerską w Górach Świętokrzyskich, niedaleko miejscowości Mąchocice. Głównymi bohaterami są chłopcy należący do najmłodszego zastępu „Czarne Stopy”.
Wokół filmu.
Rolę filmowej drużyny harcerzy zagrała autentyczna 28 Łódzkiej Drużyny Harcerzy im. Antoniego Olbromskiego z Hufca ZHP Łódź-Polesie, a zdjęcia do filmu realizowane były w trakcie długiego letniego obozu nad rzeką Szum w okolicach wsi Rebizanty. Mundury harcerskie, które nosili aktorzy były również najczęściej pożyczone od harcerzy z 28 ŁDH. W filmie wystąpili m.in. późniejsi Naczelnicy Harcerzy ZHR: Adam Komorowski - ówczesny drużynowy 28 ŁDH i Radosław Podogrocki. Rolę druha „Pumy” zagrał debiutujący w filmie 24-letni Cezary Pazura.

</doc>
<doc id="769673" url="https://pl.wikipedia.org/wiki?curid=769673" title="Militaria">
Militaria

Militaria – ogół przedmiotów związanych z formacjami wojskowymi i paramilitarnymi, mających wartość historyczną i kolekcjonerską. Niekiedy pojęcie to poszerzane jest również o zakres broni myśliwskiej. 
Do militariów zalicza się między innymi: broń, oporządzenie, umundurowanie, odznaczenia, pojazdy, amunicję oraz wszelki inny sprzęt związany z funkcjonowaniem formacji zbrojnych (a także jego repliki).
Militaria są obiektem zainteresowania zarówno kolekcjonerów prywatnych, jak i państwowych. Państwo gromadzi i eksponuje swoje zbiory militariów w muzeach. W Polsce pokaźne zbiory militariów zgromadziły m.in. Muzeum Wojska Polskiego w Warszawie, Muzeum im. Orła Białego w Toruniu czy Muzeum Lotnictwa Polskiego w Krakowie.

</doc>
<doc id="769679" url="https://pl.wikipedia.org/wiki?curid=769679" title="Oxyethira flavicornis">
Oxyethira flavicornis

Oxyethira flavicornis - chruścik z rodziny Hydroptilidae. Larwy zasiedlają jeziora. Budują małe przenośne domki z przędzy jedwabnej, bocznie spłaszczone i kształtem zbliżone do trójkąta i trapezu. Limnebiont preferujący elodeidy, spotykany w potamalu i zbiornikach torfowiskowych. Gatunek występujący w północnej Europie. 
Imagines licznie spotykane nad jez. Śniardwy, Mikołajskie (Botosaneanu 1960, Kumanski 1975) oraz Oświn, występowanie odnotowane w jeziorze Wigry (Rzóska 1935).
Licznie występuje w jeziorach (oligotroficzne, lobeliowe, eutroficzne, zanieczyszczone) Finlandii, najliczniej na głębokości 3 - 4 m, do 5 m gł. (Nybom 1960, Sarkka 1983, Bagge 1987, a, b). Imagines łowione w okolicach jez. Ładoga, nad jeziorami Estonii oraz masowo nad jeziorami Łotwy, bardzo często w eutroficznych i słaboeutroficznych, często w oligo-dystroficznych, stosunkowo rzadko w eutroficzno-dystroficznych, występuje także w mezotroficznych i ultraeutroficznych jeziorach, sporadycznie w dystroficznych (Drabkova i Pytkova 1988, Kacalova 1955, 1980, Spuris 1962, 1964, 1967, 1971, Stalmakova 1968, Timm, informacja ustna, Vlasova 1986). W jeziorach niemieckich larwy łowione w strefie rdestnic, liczniej w części eutroficznej jezior (Meuche 1939, Müller - Liebenau 1956, Ehrenberg 1957, Mothes 1967), w Północnej Westfalii występuje w eutroficznych i mezotroficznych wodach stojących wśród roślinności (Robert i Wichard 1994). W Holandii larwy spotykano wśród osoki (czasami masowo preferując osokę oddaloną od brzegu, co wskazuje na występowanie w strefie elodeidów), wywłócznika oraz glonach nitkowatych w polderach (Higler 1968b, 1969, 1977, 1984, Higler i Brantjes 1970, Higler 1988). Imagines łowione nad jeziorami w różnych częściach Europy (Emelina 1985, Van der Velde i Bergers 1987, Jonsson 1987). W dużym mezoeutroficznym jeziorze Esrom najliczniej larwy łowiono na głębokości 2 m, występują do 14 m gł. (Dall et al. 1984b). Na Kaukazie rzadki, stagnofilny, charakterystyczny dla stawów strefy podgórskiej (Grigorenko 1987).

</doc>
<doc id="769681" url="https://pl.wikipedia.org/wiki?curid=769681" title="Herb gminy Police">
Herb gminy Police



</doc>
<doc id="769682" url="https://pl.wikipedia.org/wiki?curid=769682" title="Bataliony Bezpieczeństwa">
Bataliony Bezpieczeństwa

Bataliony Bezpieczeństwa (, Tágmata Asfalías) – kolaboracyjna formacja zbrojna złożona z Greków w służbie nazistowskich Niemiec podczas II wojny światowej.
Powstanie i zadania Batalionów Bezpieczeństwa.
Greckie Bataliony Bezpieczeństwa zaczęto tworzyć od września 1943 roku z inicjatywy wyższego dowódcy SS i policji w Państwie Greckim, SS-Gruppenführera Waltera Schimany oraz kolaboracyjnego rządu Ioannisa Rallisa. Ich głównym zadaniem było zbieranie kontyngentu rolnego dla III Rzeszy, wspieranie sił niemieckich w walce przeciwko partyzantom oraz pełnienie służby porządkowej, ochrona obiektów militarnych i zdecydowanie kolaborujących przedsiębiorców i ich firm. Batalionów używano też jako policji pomocniczej. Na ich czele stanął gen. Dertilis, a w 1944 roku Dionisios Papadogonas, były oficer greckiej armii. Była to formacja ochotnicza. Rekrutowali się oni spośród członków greckich faszystowskich partii i organizacji, byłych oficerów i żołnierzy, ale także tych, spośród kręgów radykalnie prawicowych i konserwatywnych, którzy uważali lewicową partyzantkę zgrupowaną w ELAS, za główne zagrożenie dla kraju lub dla swych rodzin. Niektóre źródła wskazują na rekrutację także kryminalistów, pozyskanych z więzień. 
Żołnierze Batalionów musieli złożyć przysięgę na wierność Adolfowi Hitlerowi oraz całkowite posłuszeństwo niemieckiemu dowództwu. Według innych źródeł przysięga taka rzeczywiście istniała, lecz nie można twierdzić z pewnością czy zawsze była stosowana i kto ją złożył.
Żołnierze Batalionów Bezpieczeństwa nosili greckie mundury wojskowe gwardii, tzw. Evzonów i byli uzbrojeni we włoską broń. Początkowo sformowano cztery bataliony, ale w późniejszym okresie ich liczbę zwiększono do dziewięciu. Łącznie liczyły od 12,5 do 22 tys. żołnierzy, zależnie od okresu okupacji. Operowały głównie we wschodniej i centralnej części kraju oraz na Peloponezie. W okresie odwrotu wojsk niemieckich z Grecji pod koniec 1944 roku ubezpieczały szlaki komunikacyjne przed atakami ELAS. Batalionom Bezpieczeństwa zarzuca się stałe, nieprzerwane popełnianie gwałtów i grabieży wobec ludności cywilnej oraz zamordowanie, bez sądu, tysięcy osób, podejrzewanych o lewicowe sympatie, zbiorowo i publicznie lub skrytobójczo. Na szyjach ofiar często pozostawiano informację np.: „komunista”, czy „zemsta za…”. Ofiary skrytobójstw również identyfikowano, jako ofiary Batalionów Bezpieczeństwa, gdy stanowiły natychmiastową zemstę za akcje ruchu oporu i mówiła to informacja, znajdywana przy ciałach ofiar. Ponadto zbieranie kontyngentu dla III Rzeszy odbywało się w okolicznościach klęski głodu, gdy to według greckich badaczy zmarło z głodu co najmniej 300 tysięcy Greków. Wiosną i latem 1944, także w Atenach Bataliony Bezpieczeństwa dokonywały zbiorowych, natychmiastowych egzekucji osób posądzonych o sprzyjanie lewicy. Odbywało się to w formie łapanki w całej dzielnicy, przy czym mieszkańcom nakazywano przez megafony wyjść na ulice (pozostający w domach byli mordowani na miejscu), po czym ofiary wskazywane były publicznie, przez zakapturzonych donosicieli i natychmiast wieszane lub rozstrzeliwane, bez przeprowadzenia dochodzenia. 
Toteż członkowie Batalionów Bezpieczeństwa sami także padali ofiarami gwałtownych walk i zbiorowej eksterminacji przez partyzantów, wspomagających ich ochotników, a nieraz także przez towarzyszący im tłum.
Bitwa i kaźń żołnierzy Batalionów Bezpieczeństwa w Meligalas.
Najbardziej krwawym starciem okazała się dla nich trzydniowa bitwa w miasteczku Meligalas (gmina Ichalia w regionie Mesenia) na Peloponezie. Grecka skrajna prawica oraz faszyści greccy od dziesięcioleci traktują rocznicę tego wydarzenia jak swe nieformalne święto, a w Meligalas odbywają się co roku okazałe uroczystości. W latach 1953-1982 były to oficjalne obchody rządowe, obecnie w dniach 13-16 września miasto organizuje barwną imprezę turystyczną, określaną w niektórych źródłach, jednak nieformalnie, jako festiwal wina 
13-16 września 1944 roku, liczący ok. 1000 osób garnizon Batalionów Bezpieczeństwa, stacjonujący w Meligalas został zaatakowany przez 1200-osobowy oddział lewicowych partyzantów ELAS, dobrze wyposażonych m.in. w przejętą od Włochów broń ciężką i wspomagany przez kilkakrotnie liczniejszych powstańców ludowych. Zdobywając miejscowość, partyzanci zabili w walce oraz także rozstrzelali jako jeńców, uznanych na krótkim „sądzie ludowym” za zdrajców narodu oraz zbrodniarzy, znaczną część, spośród wziętych do niewoli żołnierzy tego garnizonu oraz prawdopodobnie wszystkich oficerów. Już po odejściu oddziału partyzanckiego, pozostało na miejscu kilka tysięcy ochotników, spośród miejscowej ludności, uprzednio wspierających partyzancki atak. Dokonano wtedy masakry także pozostałych przy życiu greckich hitlerowców. Źródła ELAS, nie zaprzeczając odpowiedzialności za ten akt, podają około 800 osób jako łączną liczbę ofiar – greckich żołnierzy hitlerowskich. Jeden ze świadków – amerykański radiotelegrafista – przekazał taki opis: 
Niektóre źródła prawicowe mówią o wymordowaniu przez partyzantów także co najmniej 1500 (inne ze źródeł wspominają nawet o 3500) osób spośród ludności cywilnej, w tym o kobietach i dzieciach. Oskarżenie o mord na cywilach oraz łączna liczba ofiar, po stronie obrony, większa niż 800 nie znalazły potwierdzenia w pracach badającej to wydarzenie brytyjskiej komisji, ani w raportach greckiego zespołu biegłych sądowych, dokonującego ekshumacji, w 1945 roku. 
W następnych dniach po tym wydarzeniu, w odwecie, Bataliony Bezpieczeństwa dokonały masowych mordów na ludności wielu okolicznych miejscowości, podejrzewanej o współpracę z partyzantami. Nastąpiły kolejne szturmy garnizonów, wszędzie połączone z pościgiem za uciekinierami i samosądem wobec ujętych żołnierzy Batalionów. Na całym Peloponezie ocaleli jedynie żołnierze z Patras i Tripoli, przekazani żywi, choć bez uzbrojenia, Brytyjczykom.
Powojenne losy formacji.
Oficjalnie, grecki rząd na wychodźstwie uznał służbę w Batalionach Bezpieczeństwa za zdradę. Wielu ich członków stanęło następnie przed sądem z zarzutem kolaboracji z okupantami. Jednak faworyzowani przez króla Jerzego II, prócz kilku wyjątków, albo otrzymali bardzo niskie wyroki, albo ułaskawiono ich lub nawet od razu awansowano. 
W grudniu 1944, co najmniej 12 tysięcy żołnierzy Batalionów Bezpieczeństwa, jeszcze w zwartych jednostkach, tyle, że po stronie Brytyjczyków i greckich monarchistów, wzięło udział ateńskich 35-dniowych walkach przeciwko zgrupowaniu ELAS, określanych jako „Dekemvriana”. Następnie, po rozwiązaniu formacji, byli żołnierze Batalionów Bezpieczeństwa, w ramach nadterminowego poboru wojskowego, powołani zostali do służby w policji, wojsku oraz w elitarnej formacji Gwardii Narodowej. Wyróżnili się wtedy zarówno determinacją, jak i okrucieństwem oraz powszechnym stosowaniem tortur, wobec prawie połowy z ponad 80 tysięcy osób prześladowanych za lewicowe poglądy, licząc tylko w okresie od lutego do grudnia 1945. Zwłaszcza Gwardii Narodowej lewica zarzuca wiele zbrodni, w tym mordowanie osób podejrzanych o wspieranie walki partyzanckiej w greckiej wojnie domowej 1946–1949. Zatrudnianiu byłych hitlerowców, w organach bezpieczeństwa, usiłował przeciwstawić się m.in. prawicowy premier rządu Grecji, Nikolaos Plastiras, pełniący ten urząd od 3 stycznia 1945, wyznaczony, a następnie odwołany z urzędu 9 kwietnia 1945, wskutek konfliktu w tej sprawie, popieranej przez Wielką Brytanię. Przeciw masowemu zatrudnianiu byłych hitlerowców, w służbach bezpieczeństwa państwa greckiego, wystąpił (i także nieskutecznie) m.in. C.M. Woodhouse, były Dowódca Brytyjskiej Misji Wojskowej do greckich partyzantów, przekazując władzom greckim listę nazwisk osób, które w jego opinii w żadnym wypadku nie powinny były, lecz zostały tam już zatrudnione. W 1967 byli oficerowie Batalionów Bezpieczeństwa należeli do animatorów i ścisłego kierownictwa zamachu stanu.
 Obowiązujące w Grecji od roku 1989 przepisy prawa o ochronie danych osobowych, uchwalone przez partię prawicy oraz partię komunistyczną, w praktyce uniemożliwiają ujawnienie nazwisk wielu osób zamieszanych (po obu stronach) w wydarzenia wojny i wojny domowej. Wyjątkiem są publikacje ogłoszone przez sąd, za zgodą sądu, za zgodą samych zainteresowanych lub też odwołujące się do konkretnych wydań prasy, ale wyłącznie tej ukazującej się legalnie, przed wejściem w życie ustawy. Zniszczone zostały teczki personalne Greków nie pozostających już w czynnej służbie bezpieczeństwa państwa. Zakazane jest też tworzenie wszelkich, nieprzewidzianych prawem zbiorów informacji o osobach. Powoduje to trudność badania biografii byłych członków Batalionów Bezpieczeństwa – późniejszych polityków i wojskowych. 

</doc>
<doc id="769685" url="https://pl.wikipedia.org/wiki?curid=769685" title="Oxyethira frici">
Oxyethira frici

Oxyethira frici – chruścik z rodziny Hydroptilidae. Larwy zasiedlają wody bieżące, limneksen spotykany w elodeidach. Larwy konstruują małe przenośne domki, zbudowane z przędzy jedwabnej, bocznie spłaszczone i kształtem zbliżone do trapezu.
Imagines spotykane nad jez. Narckim (Pojezierze Mazurskie). W Finlandii występuje licznie w dużych i małych bystrzynach, także w jeziorach lobeliowych i ich wypływach (Nybom 1960, Bagge 1987b). Na Łotwie występuje w ciekach (Spuris 1989), w Niemczech w rhitralu i potamalu (Klima et al. 1994). Gatunek o rozmieszczeniu środkowoeuropejskim, larwy żyją w potokach i rzekach (Botosaneanu i Malicky 1978).

</doc>
<doc id="769691" url="https://pl.wikipedia.org/wiki?curid=769691" title="SZD-51 Junior">
SZD-51 Junior

SZD-51 Junior – polski, jednomiejscowy, szybowiec szkolno-treningowy, zaprojektowany w Przedsiębiorstwie Produkcyjno-Doświadczalnym Szybownictwa PZL Bielsko w Bielsku-Białej.
Historia.
Pod koniec lat 70., w związku z wycofywaniem z użycia szybowców o konstrukcji drewnianej, powstała konieczność stworzenia nowej konstrukcji umożliwiającej przeszkolenie pilotów z szybowców Puchacz na szybowce klasy standard i wyczynowe. 
Zespół konstrukcyjny, pod kierownictwem Stanisława Zientka rozpoczął pracę 1 stycznia 1979 r. Konstrukcję szybowca oparto o niezrealizowany projekt SZD-47, który był rozwijany w latach 1973-1974 w Szybowcowym Zakładzie Doświadczalnym w Bielsku Białej. Wykorzystano projekt skrzydła, z wykorzystaniem komputerów w WSK-Mielec opracowano nowy kadłub.
Dzięki temu już 31 grudnia 1980 r. przystąpiono do oblotu przedprototypu SZD-51-0. Szybowiec, o numerze fabrycznym X-115 i znakach rejestracyjnych SP-3211, został oblatany przez Januarego Romana na lotnisku w Bielsku-Białej.
Na podstawie danych zebranych podczas prób fabrycznych przygotowano dwa prototypy wersji seryjnej SZD-51-1, oznaczone numerami fabrycznymi X-116 i X-132. Oblatał je również January Roman w dn. 12 sierpnia 1983 r. i w listopadzie 1983 r. Od przedprototypu różniły się zmianami w rozpiętości i obrysie usterzenia poziomego oraz rozpiętości lotek oraz konstrukcją dźwigara. W konstrukcji wprowadzono zmiany pozwalające na usprawnienie procesu produkcji. 
W 1983 r. zakończono program naziemnych prób statycznych, do końca 1984 r. zakończono pozytywnie próby państwowe prototypów i uzyskano polski certyfikat. Pierwsza seria informacyjna obejmowała 12 egzemplarzy. Ich budowę rozpoczęto w Bielsku-Białej, po wykonaniu 5 egzemplarzy produkcja została przeniesiona do filii Zakładu Szybowcowego we Wrocławiu. Do końca 1996 r. wyprodukowano 215 egz. szybowca, z czego 161 wyeksportowano. Po upadłości PDPSz PZL-Bielsko produkcji była kontynuowana przez Allstar PZL Glider i do 2007 r. powstały łącznie 259 egzemplarze szybowca.
Powstałą również wersja SZD-51-2 (nr fabryczny B-2014), którą opracowano w celu zgłoszenia do konkursu na szybowiec klasy światowej. Od szybowca seryjnego różnił się zbiornikami balastowymi w skrzydłach oraz zastosowaniem automatycznego sprzęgu steru wysokości. 
Rozmowy w sprawie zakupu licencji rozpoczęła Brazylia, jednakże brak jest informacji o zawarciu takiego kontraktu. 
Szybowiec Junior jest oceniany przez użytkowników jako bezpieczny oraz przyjemny w pilotażu. Charakteryzuje się dużą tolerancją na błędy początkujących pilotów, ma łagodną charakterystykę przeciągnięcia oraz łatwo go wyprowadzić z korkociągu. Obsługa przedstartowa szybowca oraz czynności związane z montażem i demontażem zostały maksymalnie uproszczone i nie wymagają specjalnych kwalifikacji. Szybowiec jest tani w ekspolatacji z uwagi na przewidziany resurs 12 000 godzin. Pozycja pilota jest oceniana jako wygodna i pozwalająca na wykonywanie wielogodzinnych lotów termicznych. Pilot ma do dyspozycji obszerną i wygodną kabinę z dobrą widzialnością. Charakteryzuje się dużą manewrowością na niskich prędkościach oraz wytrzymałym podwoziem co ułatwia lądowania w przygodnym terenie..
Konstrukcja.
Jednomiejscowy szybowiec o konstrukcji laminatowo-szklano-epoksydowej w układzie grzbietopłata.
Skrzydło dwudzielne dwutrapezowe o konstrukcji bezżebrowej z dźwigarem dwuteowym. O wzniosie 3° i profilu Wortmann SO 1-196 u nasady przechodzącym w części lotkowej w SO 1/2-150. Wyposażone w lotki, wyważone masowo, o konstrukcji laminatowowej. Hamulce aerodynamiczne metalowe, umieszczone wyłącznie na górnej powierzchni skrzydła.
Kadłub wraz ze statecznikiem kierunku stanowi jeden element i jest wykonany całkowicie z laminatu. W części centralnej znajduje się stalowa kratownica umożliwiająca mocowanie skrzydeł i podwozia. Kabina zamknięta, osłonięta jednoczęściową limuzyną otwieraną na prawo. Pozycja pilota regulowana na ziemi za pomocą poduszek o różnej grubości, pedały przestawiane w locie z możliwością regulacji w pięciu pozycjach. Fotel dostosowany do spadochronu plecowego. Tablica przyrządów kolumnowa, wyposażona w prędkościomierz PR-250S, wysokościomierz W-10S (ew. W-12S), wariometr WRs-5D z kompensatorem KWEC-2 i krążkiem prędkości przeskoku, busolę BS-1 (lub KI-13A) oraz zakrętomierz EZS-3. Istnieje możliwość instalacji radiostacji RS-6101 oraz aparatury tlenowej TA-03A. Antena radiostacji wbudowana na stałe w statecznik pionowy. Szybowiec jest wyposażony w zaczep przedni i dolny umożliwiające start na holu lub za wyciągarką. Istnieje możliwość zabudowy haka do startu z lin gumowych.
Podwozie jednotorowe stałe, nieamortyzowane z kółkiem głównym zaopatrzonym w hamulec tarczowy oraz kółkiem tylnym. 
Usterzenie w układzie T, ster kierunku, statecznik wysokości i ster wysokości wykonane z laminatu. Ster wysokości dzielony, ster kierunku
kryty płótnem, wyważony masowo.

</doc>
<doc id="769697" url="https://pl.wikipedia.org/wiki?curid=769697" title="XnView">
XnView

XnView – wieloplatformowy program komputerowy, służący do przeglądania i podstawowej edycji plików wielu formatów. Autorem przeglądarki jest francuski programista Pierre Gougelet.
Program obsługuje kilkadziesiąt formatów graficznych, ale wyposażony jest też w możliwość otwierania plików tekstowych oraz wyświetlania zawartości plików nieznanych formatów w postaci szesnastkowej. Zawiera dosyć duży zestaw narzędzi do edycji grafiki, które pozwalają dokonywać prostych edycji (zmiana wielkości, pozycji, kolorów, wycinanie kawałka, zestaw popularnych filtrów itp.). Zawiera mechanizm obsługi zewnętrznych wtyczek i obsługuje interfejs TWAIN pozwalający wczytywać obrazy z cyfrowych aparatów fotograficznych, skanerów czy kamer.
Program posiada modyfikowalny interfejs, pozwalający dostosować program do własnych potrzeb. Zawiera też mechanizmy pozwalające dokonywać przekształceń nawet na dużych grupach plików. Warte zauważenia są także inne dodatkowe możliwości programu, takie jak tworzenie panoram, wyodrębnianie klatek animacji czy tworzenie pokazów slajdów.
Program jest darmowy dla zastosowań niekomercyjnych i edukacyjnych (w tym dla organizacji non-profit).

</doc>
<doc id="769699" url="https://pl.wikipedia.org/wiki?curid=769699" title="Radio HOT">
Radio HOT

Radio HOT Przemyśl (skrót od" Humor, Optymizm, Tolerancja") – radio regionalne, nadające swój program w latach 1996-2005, na częstotliwościach 66,89 i 90,30 MHz w Przemyślu i okolicach. Radio działało początkowo jako spółka akcyjna, później jako spółka z ograniczoną odpowiedzialnością. Jednym z pierwszych udziałowców była ogólnopolska stacja radiowa RMF FM, która doposażyła powstającą rozgłośnię w sprzęt nadawczy i studyjno-emisyjny.
Historia radia.
Pierwsza siedziba rozgłośni mieściła się przy Wybrzeżu Kościuszki 70 (tzw. blaszaku "Przemyskiej Spółdzielni Mieszkaniowej"). Emisja testowa z nadajnika przemyskiego, pochodziła z kaset VHS, które były nośnikiem programu testowego – pierwszy testowy sygnał "wypuszczony" został w eter przez Przemysława Ciocha – pierwszego szefa muzycznego stacji. W wydarzeniu tym uczestniczyli również ówczesny redaktór naczelny Jaromir Barański, szef anteny Liliana Kaszuba, Adrian Klarenbach, Luiza Hawrylewicz, Łukasz Myszkal oraz wielu innych. 
Pierwszy dzień emisji sygnału Radia HOT to 13 marca 1996 r. Charakterystyczne głosy dla rozgłośni: Lilianna Kaszuba, Luiza Hawrylewicz, Daniel Młynarski, Ryszard Kaliszczak czy Jaromir Barański, ówczesny szef anteny. Debiutowali tu również: Piotr Balazs (później dziennikarz RMF FM) i Piotr Bałajan. Szczyt rozwoju rozgłośni to lata 1997-1998, gdy w radiu HOT pracowali Piotr Balazs (dziennikarz informacyjny) i Adrian Klarenbach (prezenter), Luiza Hawrylewicz (serwis, korespondent Radia RMF, współautorka audycji nocnych rozmów), Andrzej Orzechowski (dziennikarz sportowy) oraz Olga Hołówka zaangażowana w tworzenie profesjonalnego działu reklamy. Po pewnym czasie cała czwórka odeszła jednak z rozgłośni i – podobnie jak w pierwszych miesiącach istnienia radia – znów pojawiły się problemy finansowe.
Stacja była znana też z emisji konkursów radiowych prowadzonych przez Ryszarda Kaliszczaka.
Po zmianie składu zarządu, kiedy to Annę Gutman-Fonferko zastąpił Robert Kaszuba, z radia odeszli Luiza Hawrylewicz oraz Jaromir Barański. Na jego miejsce szefem anteny została Lilianna Kaszuba a jej zastępcą Daniel Młynarski, oboje autorzy programu "czwartkowy śmietnik radiowy". Radio zmieniło siedzibę, z pomieszczeń na Wybrzeżu Kościuszki przeniosło się do mniejszej siedziby, na ulicę Katedralną 3A. Od stycznia 2001 roku w redakcji pracowali następujący dziennikarze-prezenterzy: Ewa Pliszka, Barbara Rodzianowska, Dorota Szturm, Marzena Mazurek (od 2014 roku szef anteny Eska Rzeszów i Eska Przemyśl), Piotr Bałajan, Daniel Młynarski i Rafał Porada. Dwie pierwsze wkrótce rozstały się z rozgłośnią. Ewa Pliszka odeszła do Straży Granicznej, Barbara Rodzianowska przyjęła ofertę tworzonego wówczas katolickiego Radia Fara.
W 2001 roku nowym prezesem zarządu został szef sieci radiowej FAN FM Rzeszów Wiesław Tomasik. Nowy sprzęt i nowe standardy dały pracownikom nadzieję na lepsze warunki pracy. Dokonano zmian w funkcjonowaniu działu reklamy dyrektorem został Gabriel Zajdel. Kolejną znaczącą zmianą był powrót na szefa anteny Jaromira Barańskiego i odejście dwójki dziennikarzy związanych od początku z rozgłośnią: Lilianny Kaszuby – ówczesnego szefa anteny oraz Daniela Młynarskiego. 
Po odejściu Jaromira Barańskiego w 2002 r. szefem anteny został Rafał Porada. Obok niego, w radiu zatrudnionych było jeszcze tylko dwóch dziennikarzy: Marzena Mazurek i Piotr Bałajan. Do pracy wróciła też Lilianna Kaszuba. Po 2002 radio przeszło kryzys. Redakcję wspomagał studiujący wówczas w Krakowie Andrzej Orzechowski, który w 2003 roku został zatrudniony w rozgłośni. W takim składzie radio pracowało do roku 2005. W lutym 2005 roku ze stanowiska odszedł Rafał Porada, ówczesny szef anteny. Kilka tygodni później większość udziałów w radiu przejęła sieć radiowa Eska. W kwietniu 2005 roku Radio HOT zamilkło, na częstotliwości 90,30 MHz transmitowany był do 6 maja 2007 sygnał Radia Eska Rzeszów. Od 6 maja 2007 nadawany jest program Eska Przemyśl, zawierający lokalne serwisy i informacje.

</doc>
<doc id="769700" url="https://pl.wikipedia.org/wiki?curid=769700" title="Plebiscyt redakcji Sportu">
Plebiscyt redakcji Sportu

Plebiscyt redakcji Sportu – coroczny plebiscyt organizowany przez redakcję katowickiego "Sportu". Ma na celu wyłonienie m.in. najlepszego piłkarza roku w ocenie dziennikarzy i czytelników gazety.
Piłka nożna.
Piłkarz Roku.
Lista na podstawie materiału źródłowego

</doc>
<doc id="769702" url="https://pl.wikipedia.org/wiki?curid=769702" title="Konstytucjonalizm (polityka)">
Konstytucjonalizm (polityka)

Konstytucjonalizm – historycznie: kierunek uznający za najlepszą formę rządów władzę monarchy ograniczoną przez konstytucję, jego początki sięgają XVIII wieku i ówczesnych teorii podziału władzy. Konstytucjonalizm stanowił punkt wyjścia do wprowadzenia ustroju monarchii konstytucyjnej. Władza monarchy została ograniczona przez parlament (ustawodawcza), ministrów odpowiedzialnych przed parlamentem (wykonawcza) oraz niezawisłych sędziów (sądownicza). Po raz pierwszy ustrój taki zaprowadzono w 1689 roku w Anglii.
Współcześnie terminem "konstytucjonalizm" określa się ustrój państwowy oparty na pisanej konstytucji.

</doc>
<doc id="769706" url="https://pl.wikipedia.org/wiki?curid=769706" title="Herb województwa zachodniopomorskiego">
Herb województwa zachodniopomorskiego

Herb województwa zachodniopomorskiego – to jeden z symboli województwa zachodniopomorskiego, jednostki administracyjnej Polski.
Symbolika.
Herb województwa zachodniopomorskiego przedstawia w srebrnym (białym) polu hiszpańskiej tarczy herbowej czerwonego, wspiętego (w pozycji bojowej) gryfa pomorskiego ze złotym dziobem, złotymi pazurami, z wywiniętym ogonem i zwróconego w prawą stronę (heraldycznie). Herb ten przyjęto w 2000 roku.
Historia.
Czerwony gryf to od XII wieku symbol panującej na Pomorzu dynastii Gryfitów. Wzorowany na gryfie umieszczonym na sztandarze księcia szczecińskiego Kazimierza V zdobytym przez króla Jagiełłę pod Grunwaldem. Od lat 30. XVI w. był znakiem całego zjednoczonego przez księcia Pomorza, Bogusława X i zajmował zaszczytne miejsce na wielkim dziewięciopolowym herbie Pomorza.

</doc>
<doc id="769708" url="https://pl.wikipedia.org/wiki?curid=769708" title="Zakaz pobytu punków">
Zakaz pobytu punków

Zakaz pobytu punków (niem. "Punkverbot") – wydany w 2002 roku przez zarząd badeńskiego miasta Karlsruhe zakaz pobytu osób, które zaliczają się do "środowisk punkowych" ("Punk-Szene") na obszarze ograniczonym ulicami: Kaiserstraße, Fritz-Erler-Straße, Markgrafenstraße i Zähringerstraße, a zatem na Kronenplatz. Zakaz został wydany na okres od 6 lipca 2002 do 31 października 2002.
Następstwa.
Zakaz pobytu punków wywołał falę protestów nie tylko wśród osób, których bezpośrednio dotyczył, lecz również wśród obrońców praw człowieka oraz zatroskanych obywateli z całej Republiki Federalnej.
14 sierpnia 2003 władze miasta Karlsruhe publicznie wyraziły przeprosiny za ustanowiony przepis.

</doc>
<doc id="769709" url="https://pl.wikipedia.org/wiki?curid=769709" title="Świekier">
Świekier



</doc>
<doc id="769710" url="https://pl.wikipedia.org/wiki?curid=769710" title="Slovak Second Division">
Slovak Second Division



</doc>
<doc id="769713" url="https://pl.wikipedia.org/wiki?curid=769713" title="Lancasterowie">
Lancasterowie

Lancasterowie – boczna linia Plantagenetów, panująca w latach 1399–1461 (a także krótko w 1470–1471), jej herbem była czerwona róża.
Dzieje rodu.
Pierwszym z rodu był syn Edwarda III – Jan z Gandawy, otrzymał on tytuł księcia Lancaster, następnie w latach małoletności Ryszarda II sprawował rolę regenta, później został przywódcą opozycji.
Pierwszym władcą z tego rodu był Henryk IV Lancaster panujący od 1399 do 1414 roku. Musiał tłumić powstania ludności, nie uznających jego praw do tronu. Jego syn Henryk V Lancaster, (1414–1422) chcąc przysporzyć sobie popularności wznowił zaczętą za Plantagenetów wojnę stuletnią.
Henryk odniósł wielkie zwycięstwo pod Azincourt w 1415 roku.
To otworzyło mu drogę do korony Francji. Henryk zmarł jednak młodo w 1422 roku. Jego małoletni syn Henryk VI Lancaster (1422–1461, a także 1470–1471) był za młody by objąć samodzielne rządy. Na dodatek był niestabilny psychicznie. Spowodowało to bunt młodszej gałęzi Plantagenetów – Yorków.
Lancasterowie utracili władzę w wyniku wojny Dwóch Róż. Jednak ich krewni po kądzieli – Tudorowie, pokonali Yorków, dając początek nowej dynastii. Nieślubna linia Lancasterów – Beaufortowie, żyje w Anglii do dziś.

</doc>
<doc id="769729" url="https://pl.wikipedia.org/wiki?curid=769729" title="Złote Buty">
Złote Buty



</doc>
<doc id="769733" url="https://pl.wikipedia.org/wiki?curid=769733" title="Piłkarz Roku">
Piłkarz Roku



</doc>
<doc id="769736" url="https://pl.wikipedia.org/wiki?curid=769736" title="Ludwikowo (Legnica)">
Ludwikowo (Legnica)

Ludwikowo – dzielnica Legnicy usytuowana na południu od odcinka obwodnicy zachodniej łączącego ulicę Jaworzyńską z ulicą Złotoryjską. Na południu Ludwikowo graniczy z Lipnikami. Teren ten jest rzadko zasiedlony, z niewielką ilością domostw. Obszar znajduje się na stokach nadkaczawskiego płaskowyżu, graniczy z Laskiem Złotoryjskim – obszarem ochronnym Huty Miedzi, za którym na południowym zachodzie znajdują się Smokowice.
Ulice przecinające rejon są to zasadniczo drogi gruntowe noszące nazwy:

</doc>
<doc id="769741" url="https://pl.wikipedia.org/wiki?curid=769741" title="Vincent Descombes">
Vincent Descombes



</doc>
<doc id="769742" url="https://pl.wikipedia.org/wiki?curid=769742" title="Twórczość Ludowa (kwartalnik)">
Twórczość Ludowa (kwartalnik)

Twórczość Ludowa – kwartalnik, pismo Stowarzyszenia Twórców Ludowych ukazującym się od 1986.
Jest to pismo popularnonaukowe adresowane do twórców ludowych, animatorów życia kulturalnego oraz pracowników naukowo-badawczych instytucji kultury. Jest jedynym istniejącym pismem o zasięgu ogólnokrajowym w całości poświęconym współczesnej twórczości ludowej, jej problemom i osiągnięciom.
Pismo powstało na bazie wydawanego od 1971 półrocznika „Biuletyn Informacyjny”, a zdobyte w ten sposób doświadczenie zaowocowało w późniejszej pracy nad kwartalnikiem. Przez te lata Stowarzyszenie wypracowało sobie renomę doświadczonego wydawcy.
Przez 14 lat wydawania, kwartalnik zyskał liczne grono oddanych czytelników i współpracowników. Autorami prezentującymi teoretyczną refleksję na temat sztuki i twórczości ludowej są wybitni naukowcy ze środowisk akademickich całej Polski – etnografowie, socjologowie, poloniści i kulturoznawcy. Autorami publikacji są nie tylko oni, ale również sami twórcy ludowi, osoby zainteresowane problematyką ludowej twórczości, pracownicy regionalnych instytucji kultury, pasjonaci.
Charakter „Twórczości Ludowej”, jej adresaci, jak i podejmowana w nim problematyka wymaga specyficznego jej przedstawienia. Pismu udało się stworzyć taką formułę, która jest pomostem między bezpośrednimi twórcami kultury ludowej a zainteresowanymi. Stawia nurtujące to środowisko pytania i stara się na nie odpowiadać, ukazuje złożoność i unikalne piękno polskiego folkloru, kultywuje go we wszystkich jego dziedzinach i popularyzuje najwybitniejsze dzieła i najwybitniejszych twórców.
Redakcja kwartalnika stara się zachować tradycyjny układ graficzny i tematyczny pisma, którego głównymi punktami są:
Wydawcą kwartalnika jest Zarząd Główny Stowarzyszenia Twórców Ludowych reprezentowany przez Dyrektora Biura ZG STL Andrzeja Ciotę. Funkcję Redaktora Naczelnego pełni prof. dr hab. Jan Adamowski, sekretarza – Katarzyna Smyk, członka redakcji – Paweł Onochin.
Kwartalnik wydawany jest w formacie A4, oprawiany jest w kolorowy, laminowany karton szyty drutem. Liczba stron – 60. Rozprowadzany jest poprzez prenumeratę prowadzoną przez Biuro Stowarzyszenia. Cena pojedynczego numeru wynosi 10 zł + koszty przesyłki.

</doc>
<doc id="769745" url="https://pl.wikipedia.org/wiki?curid=769745" title="Urszula Franciszka Wiśniowiecka">
Urszula Franciszka Wiśniowiecka



</doc>
<doc id="769747" url="https://pl.wikipedia.org/wiki?curid=769747" title="Porsche 911 GT1">
Porsche 911 GT1

Porsche 911 GT1 – najbardziej radykalna odmiana modelu Porsche 911, produkowana w latach 1995-1999. Samochód był stworzony głównie do startów w wyścigach w kategorii GT1 (stąd nazwa), jako konkurent pojazdów m.in. McLaren F1 GTR czy Mercedes-Benz CLK GTR.
Wersja 993.
Pierwsza wersja Porsche 911 GT1 powstała w roku 1995 jako wariacja modelu Porsche 911 (993). W praktyce, jednak, z typowego 911 (993) pochodziły jedynie elementy przedniego zawieszenia - tył został natomiast przejęty z wyścigowego prototypu Porsche 962. Z owego modelu pochodził również silnik - 6-cylindrowy, chłodzony cieczą boxer o pojemności skokowej 3,2 l oraz mocy 600 KM - który w dodatku został umieszczony centralnie, a nie za tylną osią, jak w innych modelach 911. Debiut pojazdu w wyścigach miał miejsce podczas 24-godzinnego Le Mans w roku 1996 - gdzie dwa 911 GT1 wygrały kategorię GT1, w całej stawce ustępując tylko prototypowi Porsche WSC-95. Pojazd wystartował także w czterech ostatnich wyścigach sezonu 1996 BPR Global GT - trzy z nich kończąc na najwyższym stopniu podium.
Wersja Evolution (996).
W związku ze zmianami w regulaminie FIA oraz powstaniem serii FIA GT, na rok 1997 Porsche przygotowało zmodernizowaną wersję 911 GT1 o nazwie Evolution (Evo). Samochód miał ten sam silnik, co pierwsza wersja modelu - jednak zmodernizowane zostało w nim podwozie oraz aerodynamika. Z zewnątrz widać to było przede wszystkim przez upodobnienie modelu do nowej wersji 911, 996 - przy czym wciąż miał on niewiele wspólnego z podstawowym modelem 911. W sezonie 1997, Porsche 911 GT1 Evo stanęło do walki między innymi z nowym Mercedesem CLK-GTR i zmodernizowanym, wydłużonym McLarenem F1 GTR - i tym razem nie był on już tak bardzo konkurencyjny, jak w sezonie 1996. W serii FIA GT Porsche nie wygrało ani jednego z 11 wyścigów - a w prestiżowym 24h Le Mans, z powodu usterek, nowa wersja nie dojechała do mety, przy piątym miejscu zdobytym przez prywatny zespół startujący w wersji z roku 1996.
Wersja '98.
Na rok 1998, Porsche postanowiło zbudować od nowa model 911 GT1, który tym razem mógłby konkurować z Mercedesem CLK-GTR Nowa wersja miała karbonowy monocoque zaprojektowany w CAD - a moc wciąż tego samego silnika 3.2 przekazywała nowa, sekwencyjna skrzynia biegów. Podobnie, jak 911 GT1 Evo, model 911 GT1 '98 wyróżniało także nowe nadwozie - tym razem jednak zmiany były dużo bardziej widoczne, gdyż samochód był o niemal 20 cm dłuższy oraz niższy od wersji 911 GT1 Evo. Nowy model wystartował w pełnym sezonie 1998 FIA GT, nie wygrywając żadnego wyścigu - inaczej było jednak w 24-godzinnym Le Mans, gdzie dwa 911 GT1 '98 zajęły dwa pierwsze miejsca w klasyfikacji generalnej. Wersja ta stała się sławna z jeszcze innego powodu - w amerykańskim, długodystansowym wyścigu Petit Le Mans, samochód wykonał spektakularny "wzlot", podobny do wypadków wyścigowych Mercedesów CLR z 24h Le Mans z roku 1999.
Zakończenie.
W roku 1999, FIA wprowadziła poważne zmiany w regulaminie technicznym pojazdów GT - wskutek których, Porsche 911 GT1 nie mogło już startować w wyścigach jako samochód GT, ale tylko jako prototyp wyścigowy LMP. Tu, model ten wyraźnie odstawał od konkurencji - przez co Porsche zdecydowało się zakończyć produkcję i nie wystawiać modelu do walki w wyścigach.
Wersje drogowe (Straßenversion).
Regulamin FIA zakładał, że pojazdy startujące w wyścigach w kategorii GT musiały mieć swoje wersje dopuszczone do ruchu drogowego. W latach 1996-1998 Porsche stworzyło więc także trzy wersje modelu 911 GT1 Straßenversion - każda oparta o kolejne wersje wyścigowe. Wszystkie modele Straßenversion miały silnik o mocy zredukowanej do 544 KM - wersje GT1 i GT1 Evo posiadały również stalowe tarcze hamulcowe (w miejsce ceramicznych wykorzystywanych w wyścigach) oraz luksusowe, sportowe wnętrze. O wiele bliższy wersji wyścigowej był natomiast 911 GT1 '98 Straßenversion - ten posiadał spartańskie wnętrze, w którym elementem luksusu były praktycznie tylko obite skórą, dwa sportowe fotele.

</doc>
<doc id="769748" url="https://pl.wikipedia.org/wiki?curid=769748" title="Alaksandar Milinkievič">
Alaksandar Milinkievič



</doc>
<doc id="769749" url="https://pl.wikipedia.org/wiki?curid=769749" title="Jan Balicki">
Jan Balicki



</doc>
<doc id="769751" url="https://pl.wikipedia.org/wiki?curid=769751" title="Antoni van Opberghen">
Antoni van Opberghen



</doc>
<doc id="769757" url="https://pl.wikipedia.org/wiki?curid=769757" title="BK 117">
BK 117

MBB/Kawasaki BK 117 – lekki wielozadaniowy dwusilnikowy śmigłowiec opracowany przez Joint-Venture pomiędzy niemieckim koncernem MBB a japońskim Kawasaki Heavy Industries.
Historia.
Przy projektowaniu śmigłowca starano się w jak największym stopniu wykorzystać części sprawdzonego Bo 105, przy jednoczesnym zastosowaniu najnowszych rozwiązań technologicznych w celu zwiększenia pojemności i udźwigu. Zwiększenie przestrzeni wewnątrz śmigłowca w porównaniu z Bo 105 było wymagane przede wszystkim przez służby ratownicze. Umowa o współpracy pomiędzy MBB a KHI została podpisana z udziałem Dr. Ludwika Bolkow 25 lutego 1977. Ustalono, że MBB zbuduje nowy wirnik wraz z urządzeniami sterującymi a KHI kabinę. Koszty rozwojowe oszacowane na 100 mln dolarów podzielono na dwie równe części. 13 czerwca 1977 w Ottobrunn prototyp P2 wykonał swój pierwszy lot.
Warianty.
Modele BK 117-A i 117 B1 różnią się modelami zastosowanych silników, które mają jednak zbliżone osiągi. Typ B2 ma mocniejsze silniki Avco Lycoming, dzięki czemu maksymalna masa startowa wzrosła o 150 kg. Model BK 117-C1 ma podobne silniki Turbomeca jednak dzięki nowemu systemowi przeniesienia mocy charakteryzuje się lepszymi właściwościami lotnymi.
W połowie lat 90. powstała ulepszona wersja, która otrzymała oznaczenie fabryczne BK 117-C2. Na rynku wersja ta znana jest pod oznaczeniem EC145 i powstała jako połączenie BK 117-C2 i EC 135. Wojskowa wersja śmigłowca Eurocopter EC145 otrzymała w USA oznaczenie UH-145. Śmigłowiec ten wygrał w 2006 przetarg na nowy wielozadaniowy lekki śmigłowiec dla US Army. Będzie produkowany w USA na licencji przez konsorcjum na czele którego stoi Eurocopter North America. Koszt wyprodukowania 352 śmigłowców wyniesie 3 mld dolarów. UH 145 będzie używany w US Army pod oznaczeniem UH 72A Lakota.

</doc>
<doc id="769758" url="https://pl.wikipedia.org/wiki?curid=769758" title="Paszport nansenowski">
Paszport nansenowski

Paszport nansenowski – międzynarodowy dokument tożsamości wydawany w okresie międzywojennym uchodźcom i bezpaństwowcom przez państwa ich pobytu.
Wprowadzony został w 1922 roku z inicjatywy Fridtjofa Nansena.
Historia.
W okresie międzywojennym wydawane były uchodźcom przez władze kraju, w którym aktualnie dany uchodźca przebywał. W 1921 wobec zjawiska masowego uchodźstwa z Rosji po rewolucji październikowej rezolucją Ligi Narodów z 27 czerwca powstał Urząd Wysokiego Komisarza ds. Uchodźców Rosyjskich w Europie. 20 sierpnia 1921 komisarzem został mianowany Fridtjof Nansen, a urząd starał się pomóc uchodźcom poprzez koordynowanie pomocy dla nich. Dzięki jego staraniom 5 lipca 1922 zostało przyjęte porozumienie genewskie. Na jego podstawie uchodźcy rosyjscy mieli możliwość otrzymania specjalnych dokumentów podróży, tak aby mogli wyjechać z krajów w których schronili się i zamieszkać w innych państwach. Przyjmuje się, że dekretem Lenina praw obywatelskich zostało pozbawionych około 800 tys. osób. W 1924 prawo do dokumentu podróżnego rozszerzono na uchodźców ormiańskich. Układ z 1926 określił zasady wystawiania dokumentów tożsamości rosyjskim i ormiańskim uchodźcom. Podano w nim definicję uchodźcy, zapisując, że jest to osoba, która nie ma ochrony ze strony kraju, w którym dotychczas mieszkała i równocześnie nie posiada obywatelstwa innego kraju.
W 1927 podczas III Ogólnej Konferencji Komunikacji i Tranzytu prawo do otrzymania paszportu otrzymali wszyscy uchodźcy i apatrydzi. Biuro Wysokiego Komisarza zostało w 1930 po śmierci Nansena przekształcone w Międzynarodowe Nansenowskie Biuro ds. Uchodźców. Pomagało ono uchodźcom w znalezieniu mieszkania i pracy. Zlikwidowano je w 1938, powołując Urząd Wysokiego Komisarza ds. Uchodźców. Miał on realizować zadania Urzędu Nansena i Wysokiego Komisarza zajmującego się uchodźcami z Niemiec. Istniał on do 1946, ale nie udzielał pomocy podczas II wojny światowej.
Porozumienie genewskie w 1922 zostało uznawane przez państwa należące do Ligi. W 1923 uznawało je 39, a w 1943 – już 52 państwa. Paszport nansenowski wydawano do 1938, tj. do momentu likwidacji Nansenowskiego Biura ds. Uchodźców. Przyjmuje się, że w okresie obowiązywania otrzymało go 450 tys. osób.

</doc>
<doc id="769760" url="https://pl.wikipedia.org/wiki?curid=769760" title="Gałąź (ujednoznacznienie)">
Gałąź (ujednoznacznienie)



</doc>
<doc id="769761" url="https://pl.wikipedia.org/wiki?curid=769761" title="Intersputnik">
Intersputnik

Intersputnik (ros. "Международная организация космической связи „Интерспутник”", pol. Międzynarodowa Organizacja Łączności Kosmicznej „Intersputnik”) – organizacja międzynarodowa utworzona 15 listopada 1971 roku z inicjatywy ZSRR jako agenda RWPG i odpowiednik ówczesnej organizacji Intelsat. Jeden z pierwszych operatorów satelitarnych. Zajmuje się realizacją światowej sieci łączności satelitarnej.
W czasach zimnej wojny obejmowała ZSRR i jej państwa satelitarne. Obecnie jest międzyrządową organizacją otwartą dla wszystkich krajów. Liczy 25 członków i zapewnia usługi satelitarne w ponad 40 krajach. W Polsce od 1974 roku łączność w ramach Intersputnika zapewniało Centrum Łączności Satelitarnej w Psarach koło Kielc (zlikwidowane w 2010).
24 kwietnia 2012 roku Przewodniczącą Rady Międzynarodowej Organizacji Łączności Kosmicznej „Intersputnik” na roczną kadencję została wybrana Polka, Magdalena Gaj, prezes Urzędu Komunikacji Elektronicznej.
Możliwości.
Intersputnik przy świadczeniu usług telekomunikacyjnych współpracuje z rosyjskimi operatorami satelitarnymi RSCC i Gascom (wykorzystując satelity Express-A, Express-AM i Yamal-200. Jest także oficjalnym dystrybutorem usług i zasobów operatora Eutelsat.
Od czerwca 1997 roku współpracuje także z amerykańską firmą Lockheed Martin (poprzez joint-venture Lockheed Martin Intersputnik (LMI) przy satelicie ABS 1).
Organizacja posiada dostęp do sieci 1500 stacji naziemnych.
Intersputnik prowadzi również prace nad własną siecią satelitów telekomunikacyjnych, Intersputnik-100M.

</doc>
<doc id="769763" url="https://pl.wikipedia.org/wiki?curid=769763" title="Kolberg (film)">
Kolberg (film)

Kolberg – niemiecki kolorowy film historyczny z 1945 roku. Ostatni film fabularny wyprodukowany w III Rzeszy i zarazem najdroższa nazistowska produkcja filmowa, zrealizowana na specjalne zamówienie ministra oświecenia publicznego i propagandy Josepha Goebbelsa. Film miał w założeniu podnieść morale Niemców u schyłku II wojny światowej.
Opis.
Film wyreżyserował Veit Harlan, twórca słynnego antysemickiego obrazu "Żyd Süss", produkcję nadzorował sam Goebbels. "Kolberg" powstał w poczdamskim Studio Babelsberg na kolorowej taśmie Agfacolor.
Monumentalny jak na owe czasy i możliwości film niósł ze sobą jasne przesłanie oparte na historii bohaterskiej obrony twierdzy Kołobrzeg przez wojsko pruskie i mieszkańców przed potężną armią napoleońską w 1807 r. Posłużono się przy tym manipulacją historyczną, gdyż w rzeczywistości waleczność obrońców Kołobrzegu nie zmieniła całościowego obrazu wojny. Bohaterstwo kołobrzeskich Niemców miało więc wymowę wyłącznie moralną. W celu uzyskania odpowiedniego efektu propagandowego, manipulowano także chronologią wydarzeń. Postacie dowódcy obrony twierdzy majora Augusta Neidhardta von Gneisenau, dowódcy korpusu ochotniczego Ferdynanda von Schilla oraz kołobrzeskiego burmistrza Joachima Nettelbecka przez lata w Prusach obrastały w legendę. Waleczność obrońców miasta-twierdzy liczących w porównaniu z 18-tysięcznymi siłami francuskimi zaledwie 5700 ludzi często podkreślano w historii Niemiec, jednak nigdy wcześniej nie doczekała się tak poważnej oprawy. Mimo wielu znaczących postaci bohaterami opowieści mieli być mieszczanie i okoliczni chłopi zjednoczeni ponad podziałami i różnicami w walce z przeważającymi siłami francuskimi. Film ewidentnie wskazywał na rolę, jaką w obronie Rzeszy powinny odegrać oddziały Volkssturmu.
"Kolberg" był kręcony z wielkim rozmachem, nie licząc się niemal z kosztami produkcji – 8,5 mln marek, zdjęcia do filmu powstawały w Kołobrzegu i na jego przedpolach, Trzebiatowie i pod Berlinem. W celu realizacji scen ze zniszczonego i palącego się miasta wybudowano w okolicach Berlina wiele budynków mających imitować Kołobrzeg. Podczas gdy niemiecka armia miała coraz większe trudności z odbudowywaniem swojego stanu liczebnego, do kręcenia filmu jako statyści były wykorzystywane jednostki Wehrmachtu, by zapewnić filmowi wiarygodnych wizualnie żołnierzy w scenach batalistycznych. Dla ukazania Kołobrzegu w zimowej scenerii w okresie letnim, kiedy realizowano zdjęcia, Harlanowi dostarczano 100 wagonów soli mającej być filmowym śniegiem. Sam Goebbels obiecywał sobie po "Kolbergu" „nadzwyczajny sukces”, pisząc w swoim dzienniku po obejrzeniu pierwszej wersji filmu w grudniu 1944 r., iż „(...) z punktu widzenia nastrojów narodu niemieckiego będzie można jego oddziaływanie porównać z efektem wygranej bitwy.
Film po ponad rocznym okresie produkcji swoją premierę miał 30 stycznia 1945 w obleganym przez aliantów porcie La Rochelle, taśmę z filmem zrzucono niemieckim żołnierzom na spadochronie. Również w bombardowanym Berlinie tego samego dnia odbył się pokaz filmu, publiczność stanowiła niewielka grupa nazistów. Data premiery filmu była jednocześnie 12. rocznicą objęcia władzy przez Hitlera.
"Kolberg" jako film propagandowy nie odniósł zamierzonego celu, ukazując się w czasie, gdy wizyty w kinie były jedną z ostatnich rzeczy, o jakiej myśleli rozpaczliwie broniący się na wszystkich frontach Niemcy. Jego wymowę osłabił też fakt, że w trakcie emisji upadł właśnie Kołobrzeg (dla załagodzenia negatywnego wydźwięku, Goebbels doprowadził do wykreślenia tej informacji z oficjalnego komunikatu kwatery głównej Wehrmachtu).
Po wojnie film trafił do archiwum filmowego i na listę filmów zakazanych, obecnie stanowi dokładny przykład niemieckiej propagandy filmowej, a sam reżyser Veit Harlan dwukrotnie był sądzony pod zarzutem czynnego wspierania hitlerowskich zbrodni przeciwko ludzkości – jednakże uniknął wyroku skazującego.

</doc>
<doc id="769773" url="https://pl.wikipedia.org/wiki?curid=769773" title="Elisabeth Volkenrath">
Elisabeth Volkenrath

Elisabeth Volkenrath (ur. 5 września 1919 w Schönau, zm. 13 grudnia 1945 w Hameln) – nadzorczyni SS (SS-Aufseherin) w hitlerowskich obozach koncentracyjnych i zbrodniarka wojenna.
Życiorys.
Od 1 grudnia 1942 była członkinią personelu pomocniczego SS ("Hilfspersonal der SS"). Przeszkolenie na stanowisko "SS-Aufseherin" odbyła w obozie w Ravensbrück pod okiem Dorothei Binz. Od marca 1942 roku służyła w kompleksie obozowym Auschwitz, a następnie w grudniu 1942 roku skierowana została na służbę do obozu w Birkenau, gdzie brała udział w licznych selekcjach więźniów, ich biciu i poniżaniu. W listopadzie 1944 awansowała na stanowisko głównej nadzorczyni ("Oberaufsehrerin") obozu. W tym czasie jej rozkazom podlegało kilkanaście strażniczek oraz kilkudziesięciu kapo. Nadzorowała przynajmniej trzy egzekucje przez powieszenie. W związku z ewakuacją opuściła obóz 18 stycznia 1945, a 5 lutego 1945 objęła stanowisko strażniczki w obozie Bergen-Belsen.
Po wyzwoleniu Bergen-Belsen,15 kwietnia 1945, została aresztowana przez Brytyjczyków i zesłana do więzienia. W stan oskarżenia, m.in. wraz z Johanną Bormann i Irmą Grese, postawiono ją podczas pierwszego procesu Bergen-Belsen. Elisabeth Volkenrath została skazana przez brytyjski Trybunał Wojskowy w Lüneburgu na śmierć przez powieszenie. 13 grudnia 1945 o godzinie 10:03 w więzieniu w Hameln wyrok wykonał kat, Albert Pierrepoint.

</doc>
<doc id="769776" url="https://pl.wikipedia.org/wiki?curid=769776" title="Holenderskie SS">
Holenderskie SS

Holenderskie SS (pełna nazwa: nid. Germaansche-SS in Nederland) – holenderska formacja hitlerowskiego Allgemeine-SS działająca w okresie II wojny światowej.
Geneza.
Po zajęciu Holandii przez III Rzeszę Niemcy postanowili wcielić pewną ilość Holendrów do Waffen-SS. 9 czerwca 1940 r. na spotkaniu z Gottlobem Bergerem, szefem Głównego Urzędu SS, przywódca Narodowo-Socjalistycznego Ruchu Holenderskiego, Anton A. Mussert dostał polecenie od Adolfa Hitlera przeprowadzenia rekrutacji do 5 Dywizji Pancernej SS „Wiking”. Holendrzy mieli tworzyć Pułk „Westland”. Początkowo przywódca NSB odmówił, ale był zmuszony pójść na ustępstwa wobec niemieckich władz okupacyjnych w celu wzmocnienia swojej pozycji. Niechęć A. A. Musserta do podporządkowania się Niemcom doprowadziła jednak do poparcia przez SS opozycyjnej frakcji w NSB i wysunięcia pomysłu utworzenia holenderskiego SS jako części hitlerowskiej Allgemeine-SS.
Zarys historyczny.
W rezultacie 11 września 1940 r. zostało powołane Nederlandsche SS, które formalnie stanowiło część NSB (Departament XI). Na jego czele stanął Johannes Hendrik Feldmeijer (z tytułem Voorman), protegowany przywódcy opozycyjnej wobec A. A. Musserta frakcji w NSB, Rosta van Tonningena. Wielu pierwszych członków formacji wywodziło się z Mussert-Garde, stanowiącej straż przyboczną przywódcy NSB. W rzeczywistości J. H. Feldmeijer podlegał niemieckiemu SS, przesyłając raporty do wyższego dowódcy SS i policji w Holandii, SS-Obergruppenführera Hansa Rautera i Reichsführera SS Heinricha Himmlera z pominięciem A. A. Musserta i władz NSB. Dowódca holenderskiego SS działał w kierunku coraz większej integracji z Allgemeine-SS. Sam wstąpił do Waffen-SS, żeby swoim przykładem służyć podkomendnym. W marcu 1943 r. dostał awans do stopnia SS-Standartenführera, a rok później – do stopnia SS-Hauptsturmführera.
1 listopada 1942 r. Nederlandsche SS zostało przemianowane na Germańską SS w Holandii (Germaansche SS in Nederland). Liczyło wówczas ok. 4 tys. członków. Stanowiło to wyraz popierania przez władze niemieckie koncepcji tzw. Wielkich Niemiec, czyli włączenia Holandii do Rzeszy. Formalnie holenderskie SS istniało do pocz. 1945 r., ale faktycznie przestało w zasadzie istnieć już pod koniec 1944 r., kiedy – po zajęciu kraju przez aliantów – wielu jego członków uciekło do Rzeszy.
Organizacja.
Do holenderskiego SS przyjmowano jedynie kandydatów (SS-maat) spełniających odpowiednie wymagania, gdyż była to elitarna formacja. W związku z tym osoby zgłaszające się musiały być w wieku od 18 do 35 lat, o wzroście od 1,75 metra i dobrej kondycji fizycznej, poświadczonej badaniami lekarskimi. Ponadto nie mogły być karane za przestępstwa kryminalne oraz musiały zaświadczyć o swoim pochodzeniu aryjskim do 1800 r. (kandydaci na oficerów nawet do 1750 r.). Po przyjęciu składano przysięgę na wierność A. Hitlerowi. Szkolenie odbywało się w ośrodku w Avegoor, utworzonym wiosną 1941 r.
Holenderskie SS podzielone było na 5 regionalnych oddziałów (Standaarden). Były to:
Standaarden dzieliły się na Stormen (ponad 100 ludzi), te na Troepen (40 ludzi), a na końcu na Groepen (4 ludzi). Jednak ten podział istniał tylko na papierze. W rzeczywistości Standaarden składały się z kilku kadrowych Stormen. Liczebność poszczególnych oddziałów zawsze była mniejsza ze względu na stały odpływ ludzi do Waffen-SS. Członkowie formacji nosili czarne uniformy wzorowane na mundurach hitlerowskiego SS. Ogólna liczba jej członków wynosiła 6-7 tys.
Nederlandsche SS pełniło ważną rolę w hitlerowskim systemie okupacyjnym. Zapewniało Niemcom kontrolę nad podbitą Holandią. Stanowiło rezerwuar kadr dla rekrutacji do wojsk Waffen-SS. Pozwalało także na trzymanie w ryzach A. A. Musserta i popychanie jego polityki w kierunku większego zbliżenia z Niemcami. Wreszcie pełniło poważną rolę propagandową.
Instytucją filialną wobec holenderskiego SS był Instituut der Begunstigende Leben der Germaansche SS in Nederland, potocznie zwany Begunstigende Leben. Liczył on w 1944 r. ok. 4 tys. członków.

</doc>
<doc id="769783" url="https://pl.wikipedia.org/wiki?curid=769783" title="Coś więcej">
Coś więcej

Coś więcej – opowiadanie Andrzeja Sapkowskiego o wiedźminie ze zbioru "Miecz Przeznaczenia".
Fabułę opowiadania wykorzystał Michał Szczerbic w scenariuszu 13 odcinka serialu Marka Brodzkiego "Wiedźmin". Geralta zagrał w nim Michał Żebrowski, Jaskra Zbigniew Zamachowski, Ciri Marta Bitner, a Yurgę Jarosław Gruda.
Bohaterowie.
W opowiadaniu występują:
Fabuła.
Po upadku Cintry Geralt wędruje po Brugge w poszukiwaniu zajęcia. Na moście na środku uroczyska spotyka kupca Yurgę, który wracał właśnie z towarem do domu. Spieszył się, więc wybrał krótszą drogę przez owiane złą sławą uroczysko. Cmentarzysko po wojnie Nilfgaardu z Nordlingami owiane było złą sławą upiorów, które się na nim zalęgły. Ludzie Yurgi, przerażeni, uciekli. Sam Yurga jednak nie chciał zostawiać towaru i poprosił Geralta o pomoc. Ten zgodził się, pod warunkiem, że kupiec da mu coś, co już ma, a czego się nie spodziewa. Kupiec obiecał, więc wiedźmin stanął do walki z ghulami, które pojawiły się w rejonie mostu po zmroku. Poraniły go one dotkliwie, ale zostawiły kupca w spokoju. Yurga wziął nieprzytomnego wiedźmina na wóz i wraz ze swoimi ludźmi, którzy wrócili po niego, zabiera go ze sobą.
Wiedźmin był poważnie ranny. By uśmierzyć ból wziął wiedźmińskie środki przeciw ranom, a także halucynogenne. W swoich wizjach widzi Yennefer, w czasie odległego o sześć lat Belleteyn. Czarodziejka doradziła mu wtedy wyjazd do Cintry. Następnie przypomniał sobie swoją wyprawę do Cintry po swe dziecko przeznaczenia. Od Myszowora dowiedział się, że Pavetta i Duny zginęli na morzu Królowa Calanthe poprosiła Geralta, by zostawił jej to dziecko, bo tylko ono jej zostało. Wiedźmina ruszyło sumienie i zgodził się. Nie chciał nawet widzieć tego dziecka. Calanthe miała jednak pewne wątpliwości. Bo jeżeli przeznaczenie nie jest mitem, to czy może się zemścić?
Rany Geralta nie goiły się i konieczne było sprowadzenie czarodziejki, czy też uzdrowicielki. Do rannego wiedźmina przybyła Visenna. Geralt rozpoznał w niej swoją matkę. Zapytał ją, dlaczego go porzuciła, lecz czarodziejka uśpiła go zaklęciami i leczyła. Następnego dnia opuściła syna, gdy był już całkowicie zdrowy. Yurga zabrał Geralta do swego domu. Po drodze minęli Wzgórze Sodden. Geralt przypomniał sobie swoje spotkanie z Jaskrem nad Jarugą. Trubadur opowiedział mu wówczas o napaści cesarstwa Nilfgaardu na Cintrę, o śmierci Calanthe i zaginięciu Ciri. Mówił również o drugiej bitwie pod Sodden, gdzie wojska królestw Nordlingów położonych nad Jarugą, pokonały Nilfgaard.
Pewien czas później stoczono drugą bitwę o Wzgórze. W bitwie tej walczyło dwudziestu dwóch czarodziejów, czternastu z nich poległo. Pochowano ich pod Sodden, a imiona zapisano na kamieniu. Wiedźmin, stojąc na Wzgórzu, miał widzenie. Widział Śmierć. Geralt obawiał się, że wśród poległych była Yennefer, w wyniku czego, mimo iż nigdy nie bał się śmierci przeraził się, tym, że nigdy już nie spotka ukochanej. Jego obawy były jednak płonne.
Geralt i Yurga dojechali wreszcie do domu kupca. Kupiec wyjaśnił Geraltowi, że jego żona, Złotolitka, nie może mieć więcej dzieci. Mimo wszystko miał on dwóch synów i chciał jednego z nich oddać na wiedźmina. Złotolitka niezwykle ucieszyła się z powrotu męża. Okazało się, że podczas jego nieobecności adoptowała dziewczynkę od druidów, którzy po wojnie rozdawali dzieci ludziom. Ową dziewczynką okazuje się być Ciri. Wiedźmin i księżniczka rozpoznają się. Ciri rzuca się mu na szyję i prosi, by zabrał ją ze sobą. Geralt zgadza się. Okazało się bowiem, że dziewczynka jest dla niego, jak rzekł wiedźmin, „czymś więcej” niż tylko przeznaczeniem.

</doc>
<doc id="769785" url="https://pl.wikipedia.org/wiki?curid=769785" title="Mykoła Tomenko">
Mykoła Tomenko

Mykoła Wołodymyrowycz Tomenko, ukr. Микола Володимирович Томенко (ur. 11 grudnia 1964 w miejscowości Mali Kaniwci w obwodzie czerkaskim) – ukraiński polityk, były wicepremier.
Życiorys.
Absolwent Uniwersytetu Kijowskiego. Brał udział w wojnie afgańskiej. Po powrocie z wojska podjął studia na Uniwersytecie w Kijowie. W 1992 uzyskał stopień kandydata nauk.
W połowie lat 90. rozpoczął karierę polityczną. W 2002 został wybrany do parlamentu z listy Bloku Nasza Ukraina. Był jednym z liderów partii Reformy i Porządek, w 2005 przeszedł do Batkiwszczyny. W okresie od lutego do września 2005 pełnił funkcję wicepremiera Ukrainy w rządzie Julii Tymoszenko. W 2006 i 2007 ponownie uzyskiwał mandat deputowanego do Rady Najwyższej Ukrainy z listy BJuT. 2 września 2008 został wiceprzewodniczącym parlamentu. W 2012 obronił mandat poselski z listy Batkiwszczyny, a w 2014 z listy Bloku Petra Poroszenki. Mandat wykonywał do 2016, kiedy to został go pozbawiony na drodze sądowej.

</doc>
<doc id="769788" url="https://pl.wikipedia.org/wiki?curid=769788" title="Ołeh Rybaczuk">
Ołeh Rybaczuk

Ołeh Borysowycz Rybaczuk, ukr. Олег Борисович Рибачук (ur. 22 kwietnia 1958 w Pohrebyszczach w obwodzie winnickim) – ukraiński polityk, w 2005 wicepremier
Życiorys.
Z wykształcenia filolog germański i ekonomista. Absolwent Kijowskiego Uniwersytetu Narodowego im. Tarasa Szewczenki (1980) oraz Kijowskiego Narodowego Uniwersytetu Ekonomicznego (1996).
Od 1980 pracował jako inspektor w służbach celnych, następnie jako wykładowca języka angielskiego. Na początku lat 90. zaczął działalność w bankowości. Został bliskim współpracownikiem Wiktora Juszczenki. Kierował jednym z departamentów w Narodowym Banku Ukrainy. Od 1999 do 2001 był zatrudniony w administracji rządowej, stał na czele służb premiera Wiktora Juszczenki. W latach 2002–2005 sprawował mandat posła z ramienia Naszej Ukrainy. Od lutego do września 2005 zajmował stanowisko wicepremiera ds. europejskich w rządzie Julii Tymoszenko. Następnie znalazł się w administracji prezydenckiej, był szefem sekretariatu, a w 2006 został doradcą prezydenta Wiktora Juszczenki.
Później związany z sektorem organizacji pozarządowych, m.in. jako współzałożyciel i prezes instytutu Centr UA.

</doc>
<doc id="769791" url="https://pl.wikipedia.org/wiki?curid=769791" title="Anatolij Hrycenko (minister)">
Anatolij Hrycenko (minister)

Anatolij Stepanowycz Hrycenko, ukr. Анатолій Степанович Гриценко (ur. 25 października 1957 w Bahacziwce w obwodzie czerkaskim) – ukraiński polityk, były minister obrony. Pułkownik rezerwy.
Życiorys.
Z wykształcenia inżynier wojsk lotniczych. Pracował w instytucjach wojskowych i administracji państwowej. Od 1999 do 2005 kierował Centrum im. Razumkowa. W lutym 2005 prezydent Ukrainy Wiktor Juszczenko mianował go ministrem obrony. Funkcję tę pełnił do grudnia 2007 w gabinetach Julii Tymoszenko, Jurija Jechanurowa i Wiktora Janukowycza. W przedterminowych wyborach w 2007 uzyskał mandat poselski z listy Nasza Ukraina – Ludowa Samoobrona. W 2010 jako niezależny kandydował bez powodzenia w wyborach prezydenckich (otrzymał 1,2% głosów). Został też przewodniczącym ugrupowania Pozycja Obywatelska. W 2012 ponownie uzyskał mandat poselski z ramienia Batkiwszczyny, który wykonywał do 2014.
W 2014 i 2019 ponownie kandydował w wyborach prezydenckich, otrzymując w nich odpowiednio około 5,5% i około 6,9% głosów.

</doc>
<doc id="769794" url="https://pl.wikipedia.org/wiki?curid=769794" title="Wapień węglowy">
Wapień węglowy

Wapień węglowy – morska facja dolnego karbonu (dinantu), składająca się z osadów węglanowych (głównie różnych rodzajów wapieni).

</doc>
<doc id="769801" url="https://pl.wikipedia.org/wiki?curid=769801" title="Szołtysek">
Szołtysek

Szołtysek (liczba mnoga: Szołtyskowie) – polskie nazwisko, mające korzenie śląskie. Nosi je 1 981 osób (stan na styczeń 2009 rok).
Nazwisko pochodzi od słowa "Sołtys", czyli "urzędnik wiejski".

</doc>
<doc id="769806" url="https://pl.wikipedia.org/wiki?curid=769806" title="Florian Geyer">
Florian Geyer

Florian Geyer ("Florian Geier von Giebelstadt" ur. 1490 w Giebelstadt; zm. 10 czerwca 1525 w Gramschatzer Wald koło Würzburga) – niemiecki dyplomata, obrońca chłopów i dowódca podczas wojny chłopskiej.
Życiorys.
Geyer pochodził z frankońskiego rodu szlacheckiego z Giebelstadt. Był najmłodszym z trojga braci. Po śmierci ojca Dietricha w 1492 i dwojga starszych braci odziedziczył we wczesnej młodości znaczny majątek i rozległe grunty, które pozwoliły mu na życie wolne od trosk finansowych.
W 1512-13 udał się w podróż do króla Anglii Henryka VIII, gdzie zetknął się z poglądami Johna Wycliffa oraz ruchem lollardów. 
W 1517, został ekskomunikowany (ekskomunika trwała do końca życia) po sporze dotyczącym 350 letnich, nieudokumentowanych roszczeń czynszu żądanych z odsetkami przez kolegiatę w Neumünster.
Jako wasal margrabiego Kazimierza Hohenzollerna służył w 1519, w wojsku Szwabii, jako dowódca landsknechtów w ekspedycji karnej przeciw księciu Ulrykowi Wirtemberskiemu oraz między innymi również przeciw jego dzierżawcy w Möckmühl Götzowi von Berlichingenowi.
W służbie u Albrechta Hohenzollerna.
Również w tym roku na prośbę swego seniora margrabiego Kazimierza Hohenzollerna wstąpił do niego na służbę, aby jako doświadczony dowódca wsparł jego brata, wielkiego mistrza zakonu krzyżackiego Albrechta Hohenzollerna w konfrontacji z Królestwem Polskim. 
Do 1523 roku był dowódcą oddziału w służbie Wielkiego Mistrza, dla którego odwiedził dwory europejskie z misją dyplomatyczną, kiedy sytuacja militarna rozwinęła się niekorzystnie.
W 1520 prowadził negocjacje zawieszenia broni z Polską, a w 1523 brał udział w rokowaniach podczas obrad sejmu rycerskiego we Schweinfurcie. W tym samym roku towarzyszy swemu panu w rozmowach z Marcinem Lutrem w Wittenberdze.
Konsultant i negocjator chłopów z frankońskiego regionu Tauber.
W czasie wybuchu wojny chłopskiej w 1525 Florian Geyer działał jako konsultant i negocjator na rzecz chłopów regionu doliny Tauber. 
Oprócz jego pomocy w organizacji chłopskiej armii i opracowania zasad strategicznych, wystawił do chłopskiej armii ze swego majątku oddział liczący kilkuset mężczyzn, który był powszechnie znany jako "Czarna Gromada". 
Jako negocjatorowi udało się mu pozyskać, wiele mniejszych miast, między innymi, Rothenburg ob der Tauber. Prowadził negocjacje z Würzburgiem i margrafem Kazimierzem Hohenzollernem. Jego celem w walce przeciw księstwu krajowemu były reformy całej Rzeszy opierające się na chłopstwie i mieszczaństwie, zwłaszcza zniesienie przywilejów szlachty i duchowieństwa z ewangelią jako podstawą moralności. Po kilku zwycięstwach umieścił na swym mieczu napis "Nulla crux, nulla corona" (Ani krzyż, ani korona). Geyerowi nie udało się swymi umiarkowanymi poglądami zdobyć uznania wśród zradykalizowanych chłopów, którzy traktowali go nieufnie ze względu na jego szlacheckie pochodzenie.
Dopiero gdy oddziały Szwabii pod dowództwem Georga Truchsess von Waldburg-Zeila wystąpiły przeciw chłopom i zadały im ciężkie straty, spróbowano za radą Geyera wynegocjować pokój za pośrednictwem jego byłego seniora margrabiego Kazimierza Hohenzollerna jako mediatora.
Geyer wyjechał do Rothenburg ob der Tauber oczekując na eskortę Kazimierza Hohenzollerna. Po klęsce chłopów w decydującej bitwie w pobliżu Ingolstadt, w Unterfranken i Königshofen, nadal czekający na eskortę Geyer został przez radę miasta Rothenburg ob der Tauber wydalony z miasta i samotnie odjechał konno na północ.
W nocy z 9 na 10 czerwca 1525 roku został zakłuty i ograbiony przez dwóch parobków swego szwagra Wilhelma von Grumbacha w Gramschatzer Wald koło Würzburga. Los zwłok Geyera jest niejasny.
Legendy.
Mit Floriana Geyera inspirował socjalistów, działaczy chłopskich a nawet nazistów. Z powodu dobrowolnej rezygnacji życia w luksusie i bezinteresownemu oddaniu swym przekonaniom, nadawał się znacznie lepiej jako przykład niż wątpliwa postać Gottfryda von Berlichingena lub "Chłopskiego Kanclerza" Wendela Hiplera. Geyer jest wymieniany w dziele Fryderyka Engelsa "Wojna chłopska" z 1870 jako wczesny bojownik proletariatu. W latach 1942-1945 imię Floriana Geyera nosiła 8 Dywizja Kawalerii SS. Również 3. Pułk Straży Granicznej NRD został nazwany jego imieniem.

</doc>
<doc id="769821" url="https://pl.wikipedia.org/wiki?curid=769821" title="Poitevin (rasa psa)">
Poitevin (rasa psa)

Poitevin – rasa psa, należąca do grupy psów gończych, posokowców i ras pokrewnych, zaklasyfikowana do sekcji psów gończych. Znajduje się w podsekcji dużych psów gończych. Podlega próbom pracy.
Rys historyczny.
Został wyhodowany u schyłku XVII wieku w Haut-Poitou w południowo-zachodniej Francji, gdzie występowało bardzo dużo wilków. W 1692 roku markiz François de Larrye z Haut-Poitou otrzymał tuzin foxhoundów angielskich z hodowli Dauphin i skrzyżował je z miejscowymi psami. W efekcie powstały psy gończe sprawdzające się podczas polowań na wilki – szybkie, inteligentne, odważne, obdarzone talentem tropicielskim i melodyjnym głosem. 
Populacja poitevina została zdziesiątkowana epidemią wścieklizny w 1842 roku. Pomimo późniejszych krzyżowań, rasa zachowała swe pierwotne zalety, które nawet zostały wzmocnione krwią foxhounda angielskiego.
Wygląd.
Poitevin jest bardzo podobny do foxhounda angielskiego, choć ma inne umaszczenie, a jego uszy są dłuższe i bardziej wiotkie. Sierść jest krótka, o umaszczeniu: trikolor z czerwonym siodłem, trikolor z dużymi czarnymi łatami, pomarańczowo-białe, borsucze.
Głowa jest długa, oczy duże i brązowe, uszy średniej szerokości. Bardzo głęboka jest klatka piersiowa. Grzbiet jest dobrze umięśniony i bardzo zwarty. Średniej długości, delikatny ogon.
Zachowanie i charakter.
Poitevin dobrze czuje się w sforze. Żyje około 12 lat.

</doc>
<doc id="769822" url="https://pl.wikipedia.org/wiki?curid=769822" title="Gmina Wyznaniowa Żydowska we Wrocławiu">
Gmina Wyznaniowa Żydowska we Wrocławiu

Gmina Wyznaniowa Żydowska we Wrocławiu – gmina żydowska z siedzibą we Wrocławiu, będąca członkiem Związku Gmin Wyznaniowych Żydowskich w RP. Swoim zasięgiem obejmuje południowo-zachodnią i część centralnej Polski.
Struktura organizacyjna.
Gmina powstała w 1993, z przekształcenia istniejącej w latach 1946–1993 Kongregacji Wyznania Mojżeszowego we Wrocławiu w Gminę Wyznaniową Żydowską. 27 sierpnia 2006, z powodów finansowych, Gmina została włączona w strukturę organizacyjną Związku Gmin Wyznaniowych Żydowskich w RP jako jego oddział. Od 2018, Gmina Wyznaniowa Żydowska we Wrocławiu, ponownie funkcjonuje samodzielnie.
Gmina utrzymuje dwie czynne synagogi: 
Gmina przez wiele lat posiadała trzy filie w Dzierżoniowie (ul. Krasickiego 11), Wałbrzychu (ul. Mickiewicza 18) i Żarach (ul. Zaułek Klasztorny 3). Filia w Dzierżoniowie została zlikwidowana pod koniec lat 90., filia w Żarach i istniejący tam dom modlitwy w 2007, a filia w Wałbrzychu i istniejący tam dom modlitwy po śmierci Ludwika Hoffmana w 2010.
Rabini.
Rabinom przysługuje tytuł Naczelnego Rabina Wrocławia i Śląska.

</doc>
<doc id="769826" url="https://pl.wikipedia.org/wiki?curid=769826" title="Audyt jakości">
Audyt jakości

Audyt jakości – usystematyzowane i niezależne badanie mające stwierdzić, czy działania odnoszące się do jakości i ich wyniki są zgodne z zaplanowanymi ustaleniami oraz, czy ustalenia są skutecznie realizowane i pozwalają na osiągnięcie celów (definicja według PN-ISO 8402).
Inna definicja audytu jakości („auditu”) to systematyczny, niezależny i udokumentowany proces uzyskiwania dowodu z audytu oraz jego obiektywnej oceny w celu określenia stopnia spełnienia kryteriów audytu.
Celem audytu jest ocena sytuacji w przedsiębiorstwie w celu stwierdzenia i skorygowania nieprawidłowości. Audyt nie jest kontrolą i wykryte nieprawidłowości nie powinny skutkować dla załogi w postaci kar.
Audyty stosuje się do określenia stopnia spełnienia wymagań dotyczących systemu zarządzania jakością. Ustalenia z audytu są wykorzystywane do oceny skuteczności systemu zarządzania jakością i identyfikowania możliwości do doskonalenia (według PN-EN ISO 9000:2000).
Jednym z celów audytu jakości jest ocena potrzeby doskonalenia lub podjęcia działań korygujących (nie należy mylić audytu z nadzorowaniem jakości lub kontrolą, czyli działaniami mającymi na celu sterowanie procesem albo akceptację wyrobu).
Audyty jakości przeprowadzają osoby nie ponoszące bezpośredniej odpowiedzialności za obszary działania poddawane audytowi, ale – co jest pożądane – we współpracy z personelem danego obszaru.
Historia audytów jakości.
Pojęcie audytu zostało zaczerpnięte z łacińskiego słowa "auditio", co znaczy słuchanie, słyszenie. Na początku słowem audyt określano rewizję dokumentacji księgowej, a dopiero w latach sześćdziesiątych przeniesiono audyt do sfery zarządzania jakością. Wtedy to zaczęto przeprowadzać ocenę możliwości utrzymania ustabilizowanego poziomu jakości dostaw u swoich kooperantów zgodnie z wymaganiami zawartymi w umowie. Wtedy to też wykształciła się praktyka stosowania audytu, a żeby odróżnić go od audytu finansowego, zaczęto używać terminu "quality audit", czyli audyt jakości.
Podziały audytów.
Z uwagi na relacje jakie występują pomiędzy audytorem a jednostką audytowaną, istnieje podział audytów na:
Audyt pierwszej strony przeprowadzany jest z inicjatywy kierownictwa danej firmy dla własnych potrzeb i zwykle przez własnych pracowników, posiadających odpowiedni zasób wiedzy zarówno z techniki prowadzenia audytu wewnętrznego, jak i norm dotyczących jakości. Nie wyklucza się również zaangażowania osób spoza przedsiębiorstwa. W trakcie audytu pierwszej strony następuje weryfikacja poszczególnych elementów systemu jakości, w tym zwłaszcza ocena stopnia przestrzegania wcześniej założonych ustaleń. Ustalenia te muszą być spisane i udokumentowane, między innymi w postaci procedur i instrukcji. Najważniejszym dokumentem który jest podstawowym odnośnikiem w trakcie przeprowadzania wszystkich rodzajów audytów systemu jakości, jest tzw. Księga Jakości. Opisane są w niej ogólne dyspozycje przyjęte przez przedsiębiorstwo w celu osiągnięcia wymaganej jakości wyrobów i usług. Inaczej mówiąc, jest to dokument opisujący system zapewnienia jakości w przedsiębiorstwie.
Audyt drugiej strony ma miejsce wówczas, gdy dane przedsiębiorstwo występując w roli zamawiającego, przeprowadza audyt jakości u swoich aktualnych lub potencjalnych podwykonawców. Wykorzystuje do tego najczęściej własny zespół audytorów lub zleca wykonanie audytów wyspecjalizowanej firmie.
Szczególnego znaczenia audyty drugiej strony nabierają w przedsiębiorstwach, które posiadają wdrożony system zapewnienia jakości. Zgodnie z postanowieniami norm PN-ISO serii 9000, firma zobowiązana jest do pełnienia skutecznego nadzoru nad systemami jakości swoich podwykonawców. Może to być osiągnięte jedynie poprzez regularne audyty zewnętrzne, wykonywane przede wszystkim u podwykonawców nie posiadających certyfikowanych systemów jakości. Ponadto dzięki prowadzeniu audytów drugiej strony, przedsiębiorstwa mogą nie tylko dokonać wyboru najlepszych podwykonawców, ale także pomóc im w poprawie ich własnych systemów jakości. W rezultacie tego rodzaju audytów przedsiębiorstwo nabiera większego zaufania do swoich podwykonawców.
Audyt trzeciej strony jest rodzajem audytu, stanowiącym najważniejszy element w procedurze certyfikowania systemu jakości. Wniosek o jego przeprowadzenie zgłasza do upoważnionej instytucji przedsiębiorstwo. Celem takiego audytu jest pragnienie podbudowania renomy lub ugruntowanie pozycji na rynku. Audyt może być także skutkiem żądań potencjalnego kontrahenta, lub – tak jak na Zachodzie – wynikać z uregulowań prawnych (np. w krajach Unii Europejskiej odnosi się to do wymagań niektórych Dyrektyw tzw. nowego podejścia, wydawanych przez Komisję Wspólnot Europejskich).
Pozytywny rezultat audytu trzeciej strony pozwala na nadanie certyfikatu systemowi zapewnienia jakości w tym przedsiębiorstwie. Jest to oficjalny dokument stwierdzający, że system obowiązujący w danej firmie odpowiada wymaganiom jednej z norm podlegających certyfikacji. Partnerzy przedsiębiorstwa mają tym samym pewność, że posiada ono wdrożony i skuteczny system zapewnienia jakości zgodny z normami międzynarodowymi. Docelowym rezultatem pomyślnie zakończonego audytu trzeciej strony ma być wzrost zaufania zleceniodawców do danego przedsiębiorstwa.
Ze względu na przedmiot, który podlega ocenie, audyty dzieli się na:

</doc>
<doc id="769827" url="https://pl.wikipedia.org/wiki?curid=769827" title="Pancho González">
Pancho González



</doc>
<doc id="769828" url="https://pl.wikipedia.org/wiki?curid=769828" title="Gmina Wyznaniowa Żydowska w Łodzi">
Gmina Wyznaniowa Żydowska w Łodzi

Gmina Wyznaniowa Żydowska w Łodzi – ortodoksyjna gmina żydowska z siedzibą w Łodzi, obejmująca centralną część Polski. Gmina jest członkiem Związku Gmin Wyznaniowych Żydowskich.
Obszar gminy obejmuje terytoria dawnych województw: łódzkiego, skierniewickiego, płockiego, sieradzkiego i piotrkowskiego. 
Pod opieką gminy znajdują się dwie czynne synagogi (Synagoga przy Pomorskiej i Synagoga Reicherów), a także nowy cmentarz żydowski oraz inne nieruchomości spoza Łodzi, odzyskane na mocy ustawy z 1997 roku o restytucji mienia żydowskiego.
Gmina prowadzi Biuro Informacji Żydowskiej, Beit Midrasz (Dom Nauki) "Darkei Noam", dom gościnny „Linat Orchim”, bractwo pogrzebowe „Chewra Kadisza”, bractwo „Bikur Cholim”, koszerną stołówkę oraz mykwę.
Na terenie Gminy znajduje się również Biuro Rabina Łodzi Dawida Szychowskiego oraz żydowskie 'przedszkole' "Matanel". 
Historia.
W 1937 synagogi gminy znajdowały się przy Al. Kościuszki 2, ul. Wólczańskiej 6, ul. Zachodniej 56, ul. Wolborskiej 20 i ul. Zgierskiej 17/21. Wtedy też gmina prowadziła następujące instytucje: Schronisko dla Umysłowo Chorych przy ul. Wesołej 17, Żłobek dla Niemowląt przy ul. Północnej 39, Kąpiele Rytualne przy ul. Gdańskiej 75, Szkołę Religijną Talmud-Tora przy ul. Goplańskiej 26, Szkołę Religijną Talmud-Tora II przy ul. Pomorskiej 18 oraz Sierociniec przy ul. Pomorskiej 19.

</doc>
<doc id="769832" url="https://pl.wikipedia.org/wiki?curid=769832" title="W pustyni i w puszczy (film 1973)">
W pustyni i w puszczy (film 1973)

W pustyni i w puszczy – polski fabularny film przygodowy dla dzieci i młodzieży z 1973 w reżyserii Władysława Ślesickiego, ekranizacja powieści "W pustyni i w puszczy" (1911) Henryka Sienkiewicza.
W 1974 z materiałów powstałych w trakcie kręcenia filmu stworzono czteroodcinkowy miniserial pod tym samym tytułem. Nie jest on jednak identyczny – wykorzystano inne ujęcia tych samych scen, a dialogi lekko zmodyfikowano. Kilka scen dodano, bądź usunięto.

</doc>
<doc id="769837" url="https://pl.wikipedia.org/wiki?curid=769837" title="Gmina Wyznaniowa Żydowska w Szczecinie">
Gmina Wyznaniowa Żydowska w Szczecinie

Gmina Wyznaniowa Żydowska w Szczecinie – gmina żydowska z siedzibą w Szczecinie, będąca członkiem Związku Gmin Wyznaniowych Żydowskich w RP. Swoim zasięgiem obejmuje teren północno-zachodniej Polski.
Historia.
Gmina powstała w 1993, z przekształcenia istniejącej w latach 1946-1993 Kongregacji Wyznania Mojżeszowego w Szczecinie w Gminę Wyznaniową Żydowską. W 2021 zrzeszała 48 członków.
Gmina posiada we własnej siedzibie czynny dom modlitwy, w którym nabożeństwa celebrowane są we wszystkie szabaty oraz święta. Ponadto znajdują się tam także biura oraz kuchnia koszerna wraz ze stołówką wydającą dziennie około 30 obiadów.
Na terenie Cmentarza Centralnego w Szczecinie znajduje się czynna żydowska kwatera grzebalna.

</doc>
<doc id="769845" url="https://pl.wikipedia.org/wiki?curid=769845" title="Gmina Wyznaniowa Żydowska w Katowicach">
Gmina Wyznaniowa Żydowska w Katowicach

Gmina Wyznaniowa Żydowska w Katowicach – gmina żydowska z siedzibą w Katowicach, będąca członkiem Związku Gmin Wyznaniowych Żydowskich w RP. Swoim zasięgiem obejmuje część województwa śląskiego oraz świętokrzyskiego.
Struktura organizacyjna.
Gmina powstała w 1993 roku, z przekształcenia istniejącej w latach 1946–1993 Kongregacji Wyznania Mojżeszowego w Katowicach w Gminę Wyznaniową Żydowską. W 2021 zrzeszała 140 członków. Od września 2009 do marca 2010 rabinem gminy był Shlomo Kučera, natomiast w latach 2010-2015 był nim Yehoshua Ellis ze Stanów Zjednoczonych.
Gmina posiada obecnie jeden dom modlitwy, zlokalizowany w Katowicach. Salę modlitw w Bytomiu zlikwidowano 22 sierpnia 2017. Nabożeństwa celebrowane są regularnie we wszystkie szabaty oraz święta.
Pod opieką Gminy znajdują się cmentarze żydowskie w: Katowicach, Gliwicach (nowy i stary), Bytomiu, Pilicy, Radoszycach, Chrzanowie, Zatorze, Czeladzi, Zawierciu, Zawierciu-Kromołowie, Sosnowcu-Rudnej i Sosnowcu-Modrzejowie.
W siedzibie Gminy znajduje się prywatny gabinet medyczny. W ramach opieki lekarskiej przyjmuje lekarz pierwszego kontaktu, pielęgniarka, organizowane są wizyty domowe oraz dokonywane są szczepienia ochronne. Trwają prace nad uruchomieniem Domu Dziennego Pobytu oraz Klubu Seniora. Ze środków Gminy wyremontowano pomieszczenia przeznaczone na działalność rehabilitacyjną; planuje się zakup sprzętu i urządzenie przy Klubie sali rehabilitacyjnej przy współudziale Komisji Pomocy Społecznej przy ZGWŻ.
Ponadto znajdują się tam także koszerna kuchnia ze stołówką, która wydaje około 40 posiłków dziennie. Wolontariusze dowożą posiłki do domów osobom obłożnie chorym i starszym.
W marcu 2010 przeniesiono biura oraz dom modlitwy do nowej siedziby przy ulicy 3 maja 16.
Władze Gminy.
Władze Gminy wybrane 10 kwietnia 2022:

</doc>
<doc id="769849" url="https://pl.wikipedia.org/wiki?curid=769849" title="Edward Boyé">
Edward Boyé

Edward Boyé (ur. 9 maja 1897 w Warszawie, zm. 11 sierpnia 1943 tamże) – polski tłumacz, poeta i krytyk literacki.
Redagował miesięcznik Pro Arte et Studio.
10 stycznia 1937 otrzymał nagrodę PEN-Clubu za działalność przekładową dla tłumacza polskiego, wyróżniony za tłumaczenia z literatury włoskiej i hiszpańskiej.
Został sportretowany w powieści Zbigniewa Uniłowskiego "Wspólny pokój".

</doc>
<doc id="769852" url="https://pl.wikipedia.org/wiki?curid=769852" title="Gmina Wyznaniowa Żydowska w Bielsku-Białej">
Gmina Wyznaniowa Żydowska w Bielsku-Białej

Gmina Wyznaniowa Żydowska w Bielsku-Białej (he. הקהילה היהודית בילסקו ביאלה, niem. "Israelitische Kultusgemeinde in Bielitz-Biala", ang. "The Jewish Community in Bielsko-Biała", czes. "Židovská obec v Bílsku-Bělé") – gmina żydowska z siedzibą w Bielsku-Białej, będąca członkiem Związku Gmin Wyznaniowych Żydowskich w RP. Obecnie swoim zasięgiem obejmuje teren byłego województwa bielskiego.
Powstanie i nazewnictwo.
Pierwsi Żydzi zamieszkali w Bielsku w połowie XVIII w. i przez sto lat podlegali gminie żydowskiej w Cieszynie. Prawne usamodzielnienie bielskiej gminy nastąpiło 27 grudnia 1865. Przyjęła ona nazwę Israelitische Kultusgemeinde in Bielitz. Po upadku monarchii austro-węgierskiej władze województwa śląskiego uznały jej polski statut i potwierdziły jej prawne istnienie pod nazwą Żydowska Gmina Wyznaniowa w Bielsku. Tak było do września 1939 kiedy to, po wybuchu wojny, miasto zostało wcielone do III Rzeszy i urząd Gminy Żydowskiej przemianowano na Ältestenrat der jüdischen Gemeinde in Bielitz ("Radę Starszych Żydowskiej Gminy w Bielsku"). Ostatni Żydzi bielscy zostali wysiedleni z miasta wiosną 1942. W lutym 1945 po ofensywie wojsk radzieckich w Bielsku od razu utworzono Komitet Żydowski w Bielsku, przemianowany w 1946 na Kongregację Wyznania Mojżeszowego w Bielsku, która swoją siedzibę miała przy ul. Mickiewicza 26. W latach dziewięćdziesiątych XX w. bielska kongregacja stała się filią katowickiej. W 1995 z przekształcenia filii bielsko-bialskiej Gminy Wyznaniowej Żydowskiej w Katowicach reaktywowała się w samodzielną Gminę Wyznaniową Żydowską. Jest prawną następczynią istniejącej w latach 1946–1993 Kongregacji Wyznania Mojżeszowego w Bielsku-Białej. Obecnie zrzesza około 50 członków. Są oni jednocześnie członkami bielskiego oddziału TSKŻ.
Zarys historii Żydów w Bielsku.
W średniowieczu Żydzi, którzy pojawiali się na Śląsku Cieszyńskim zajmowali się głównie handlem. Na stałe osiedlili się w Cieszynie w XVII wieku. Natomiast w Bielsku sto lat później lecz cały czas podlegali pod gminę żydowską w Cieszynie. Bliskość granicy z Królestwem Polskim, Prusami i Górnymi Węgrami była korzystna dla rozwoju działalności gospodarczej. W 1772 roku po I rozbiorze Polski, kiedy południowa Małopolska wraz z Lipnikami-Białą została przyłączona do Monarchii Habsburgów, gospodarka miasta zaczęła rozkwitać. Dodatkowo, patent tolerancyjny z 15 grudnia 1781 roku wydany przez austriackiego cesarza Józefa II zwiększył Żydom zakres dostępu do aktywności rzemieślniczej i pozwolił im na zakładanie warsztatów włókienniczych. Jednocześnie patent nakładał na nich obowiązek nauki i posługiwania się językiem niemieckim. Kolejny edykt z 1787 roku zobowiązał Żydów do przyjmowania niemieckich imion i nazwisk. W wyniku tych działań miejscowi Żydzi chętnie popierali liberalną politykę niemiecką, która stworzyła dogodne warunki dla procesu asymilacji z chrześcijańskimi mieszkańcami miasta. Później przyczyniła się do przyjęcia ideałów żydowskiego oświecenia (tzw. haskali). W 1849 roku założyli swój cmentarz we wsi Aleksandowice koło Bielska, wcześniej chowani byli na starym cmentarzu żydowskim w Cieszynie. Żydowska społeczność w Bielsku oddzieliła się prawnie od gminy cieszyńskiej i uzyskała autonomię 27 grudnia 1865 roku. Po I wojnie światowej i rozpadzie imperium austro-węgierskiego nowe polskie władze Województwa Śląskiego zatwierdziły nowy statut bielskiej gminy. W 1881 roku wybudowali reformowaną synagogę w stylu neomauretańskim z akcentami neoromańskimi. W Bielsku powstała pierwsza na terenie monarchii austro-węgierskiej loża B’nai B’rith, która przyjęła nazwę "Austria". Od samego początku powstania aktywnie propagowali i wspierali syjonizm. Mieszkający w Bielsku prof. Michael Berkowitz był przyjacielem ojca syjonizmu Theodora Herzla i jako pierwszy przetłumaczył na hebrajski jego manifest syjonistyczny pt. "Państwo żydowskie" ("Der Judenstaat"). Prawdopodobnie także w Bielsku powstał pierwszy na świecie żydowski klub sportowy. Cmentarz żydowski w Bielsku-Białej jest obecnie jedynym w Polsce na którym obok Żydów są pochowani także wyznawcy islamu (żołnierze z I wojny światowej pochodzący z Bośni czy Kazachstanu) oraz chrześcijanie (w rodzinnych grobowcach).
Odsetek ludności żydowskiej w ogólnej populacji miasta pozostawał bliski 20%. W 1921 roku było 3982 Żydów, w 1928 roku – 4520, w 1930 roku – 5200.
Najważniejszymi postępowymi rabinami byli: Hirsch Heinrich Morgenstern, dr Lazar Frankfurter (1865–1874), dr Wolf Lesser (1875–1882), dr Adolf Kurrein (1882–1888), prof. Saul Chaim Horowitz (1888–1896), dr. Markus Steiner (1896–1939). Najważniejszymi rabinami ortodoksyjnymi byli: Jecheskiel Paneth, Menachem Mendel Stern, Mojżesz Samuel Stern, Izak Stern.
Zarys historii Żydów w Białej.
Żydowscy osadnicy pojawili się w Białej w końcu XVII wieku. Zajmowali się dzierżawą gospód, produkcją alkoholu, handlem i jak miejscowi rzemieślnicy tworzyli własne warsztaty tkackie. Na początku XVIII wieku w Białej i Lipniku zamieszkiwało nieco ponad 100 Żydów. W 1765 roku już około 300 i stanowili 20% ogólnej populacji mieszkańców. W tym czasie nasilił się konflikt między bialanami a żydowskimi mieszkańcami. Jego podłoże miało charakter ekonomiczny, i wynikało w głównej mierze z postępowania starostów lipnickich i ich zarządców względem ludności żydowskiej. Chcąc osiągnąć jak największe korzyści finansowe zaczęli zmuszać mieszczan do korzystania z żydowskiego handlu i propinacji. Konflikt znalazł swoje zakończenie w roku 1765, kiedy do Białej przyjechał z Warszawy sąd asesorski. W wydanym wyroku skazano Żydów na kary pieniężne oraz zarządzono ich wypędzenie z całej jurydyki i Białej i zakazano im powrotu. Wrócili z powrotem już w I połowie XIX wieku. W 1849 roku założyli nowy cmentarz przy dzisiejszej ul. Wyzwolenia. W II połowie XIX wieku wielu żydowskich imigrantów z Górnych Węgier, Galicji i Górnego Śląska zamieszkało w Białej. W 1870 roku społeczność żydowska w Białej liczyła około 500 członków. W 1865 roku lokalni liderzy zadecydowali o odłączeniu od Gminy Żydowskiej w Oświęcimiu, której do tej pory podlegali. Podobnie jak w Bielsku, także w Białej wielu Żydów odrzuciło tradycyjne ortodoksyjne podejście do judaizmu i przyjęli idee żydowskiego oświecenia (Haskali). Członkowie miejscowej społeczności aktywnie uczestniczyli w społeczno-politycznym życiu miasta asymilując się z chrześcijańską ludnością. Jednak dzieci Żydów ortodoksyjnych i chasydzkich uczęszczali do własnych prywatnych szkół religijnych (chederów). Dodatkowo brak możliwości współpracy z liberalnym rabinem dr. Glaserem spowodował, że chasydzi sprowadzili w 1889 roku do Białej chasydzkiego rabina, Arona Halberstama (z dynastii cadyków bobowskich). Utrzymywali najpierw synagogę przy ul. 11-Listopada 63b a później otworzyli większą w kamienicy przy ulicy Szpitalnej. Aby ją utrzymać bialscy chasydzi założyli w 1912 roku Stowarzyszenie Religijne „Ahawas Thora” (Miłość do Tory). Społeczność chasydzka w Białej była dobrze zorganizowana i głęboko zakorzeniona w tradycji przodków, pomimo bliskości wpływów niemieckich liberalnych Żydów.
Jednym z najciekawszych wydarzeń w okresie międzywojennym była zmiana liturgii z aszkenazyjskiej na sefardyjską w oficjalnej synagodze w Białej. Rabin miejski dr Samuel Hirschfeld, który był regionalnym liderem ruchu Mizrachi (religijnego syjonizmu), głosił, że Żydzi syjoniści są niekonsekwentni w swoim działaniu. Bowiem tęskniąc za swoją ojczyzną w Erec Israel chętnie przyjmują wszystko to co orientalne, budują synagogi w stylu neomauretańskim, piszą powieści i poezję w których czuć zapach orientalnych owoców i przypraw. Zachwycają się orientalną muzyką i sefardyjskim akcentem w języku hebrajskim. Jednak w synagogach nadal używają niemieckiej aszkenazyjskiej liturgii zamiast sefardyjskiej, która jest bliższa korzeni. Dlatego 1 października 1934 roku zorganizował nabożeństwo na cmentarzu żydowskim w Białej w trakcie którego przepraszano zmarłych założycieli bialskiej gminy, że dokonana zostanie zmiana liturgii oraz pochowano aszkenazyjskie modlitewniki. W Białej liturgia sefardyjska została zaprowadzona od dnia święta Simchat Tora 1934 roku. W 1966 i 1967 roku cmentarz żydowski w Białej przy ul. Wyzwolenia został zlikwidowany a groby wraz z nagrobkami ekshumowano na cmentarz żydowski w Bielsku przy ul. Cieszyńskiej.
W 1938 roku Biała Krakowska liczyła 25 867 mieszkańców z czego 3 977 było Żydami, co stanowiło 15,4% of całej populacji.
Najważniejszymi rabinami bialskimi byli: dr Nathan Glaser (1878–1914), dr Abraham Mark (1918–1926), dr Samuel Hirschfeld (1926–1939) oraz chasydzki rabin Aron Halberstam (1889–1939) z dynastii Bobow.
Holocaust.
Wojska niemieckie zajęły Bielsko i Białą 3 września 1939 roku. Większość Żydów uciekło z miasta w okresie od 1 do 3 września na wschód Polski do Krakowa, Lwowa i okolic. Chcieli tam przeczekać wojnę, która ich zdaniem miała trwać krótko po odparciu wojsk niemieckich przy pomocy sojuszniczej Wielkiej Brytanii i Francji. Dodatkową przyczyną tragedii dla bielskich Żydów była agresja ZSRR na Polskę, ponieważ większość z nich to byli postępowi niemieccy Żydzi, którzy mówili tylko po niemiecku i nie byli zwolennikami ideologii komunistycznej. Z tego powodu większość z nich zostało zesłanych do obozów pracy na Syberię lub do Kazachstanu. Natomiast w Bielsku nowe niemieckie władze wywłaszczyły Żydów z ich majątku prywatnego oraz przedsiębiorstw. We wrześniu 1939 Niemcy spalili synagogi oraz dokonali pierwszych egzekucji. W Białej, które zostało nazwane Bielitz Ost i zostało włączone do Bielitz (Bielska) na tak zwanym Konfirunku (niem. Lerchenfeld) przy ul. Towarowej nr 12-22 skoszarowano część wywłaszczonych rodzin oraz starców, chorych i niepełnosprawnych. Budynki mieszkalne na Konfirunku nazywano po wojnie "gettem" jednak nie było to jedyne miejsce w którym mieszkali Żydzi. Wiosną 1942 Żydzi zostali przesiedleni do getta w Sosnowcu, wysłani do obozów pracy oraz zamordowani po przewiezieniu do KL Auschwitz-Birkenau. W mieście pozostało około 30 rodzin z małżeństw mieszanych (Mischling), z których większość doczekała do lutego 1945 roku. Po wojnie w Komitecie Żydowskim w Bielsku zarejestrowano 3500 Żydów w okresie od lutego 1945 roku do 1951 roku. W lutym 1945 roku do bielskiego Komitetu Żydowskiego trafiło także wielu oswobodzonych więźniów z obozu KL Auschwitz. Zachowały się relacje i listy bielskich Żydów, w których wspominali, że miasto po wojnie było przyjazne i bezpieczne dla Żydów. W tym czasie także działał w dawnej siedzibie gminy żydowskiej, Dom Sierot Żydowskich prowadzony przez dr Polę Komaj.
Działalność obecna.
Gmina posiada we własnej siedzibie czynny dom modlitwy. Spotkania odbywają się w święta żydowskie oraz przy okazji ważnych wydarzeń. Ponadto w siedzibie gminy znajduje się także biblioteka im. Salomona Halberstama oraz archiwum im Alfreda Wachtla. Na terenie gminy znajduje się również czynna synagoga Chewra Lomdei Misznajot w Oświęcimiu, należąca do Auschwitz Jewish Center Foundation. Pod opieką gminy znajdują się cmentarze żydowskie w: Bielsku-Białej (jedyny czynny), Andrychowie, Cieszynie (stary i nowy), Kętach, Milówce, Oświęcimiu, Skoczowie, Ustroniu, Wadowicach, Zatorze i Żywcu.
Gmina organizuje wiele spotkań, wykładów, oprowadzań, koncertów dotyczących historii, kultury i tradycji żydowskich.

</doc>
<doc id="769855" url="https://pl.wikipedia.org/wiki?curid=769855" title="Gmina Wyznaniowa Żydowska w Legnicy">
Gmina Wyznaniowa Żydowska w Legnicy

Gmina Wyznaniowa Żydowska w Legnicy – gmina żydowska z siedzibą w Legnicy, będąca członkiem Związku Gmin Wyznaniowych Żydowskich w RP. Swoim zasięgiem obejmuje teren byłego województwa legnickiego.
Gmina powstała w 1993, z przekształcenia istniejącej w latach 1946-1993 Kongregacji Wyznania Mojżeszowego w Legnicy w Gminę Wyznaniową Żydowską. W 2021 zrzeszała 48 członków.
Gmina posiada we własnej siedzibie czynny dom modlitwy, w którym nabożeństwa celebrowane są we wszystkie szabaty oraz święta. Ponadto znajduje się tam także kuchnia i stołówka koszerna, wydająca kilkanaście posiłków dziennie. Gmina jest właścicielem zabytkowego, czynnego cmentarza przy ulicy Wrocławskiej 104 oraz znajdującego się na jego terenie domu przedpogrzebowego.
W 2000 dzięki pomocy finansowej Jointu dokonano kapitalnego remontu siedziby Gminy oraz wyposażono kuchnię w nowoczesny sprzęt.

</doc>
<doc id="769858" url="https://pl.wikipedia.org/wiki?curid=769858" title="Joel Ekman">
Joel Ekman



</doc>
<doc id="769865" url="https://pl.wikipedia.org/wiki?curid=769865" title="Robert Grzywocz">
Robert Grzywocz

Robert Franciszek Grzywocz (ur. 1 maja 1932 w Świętochłowicach jako Oskar Franciszek Grzywocz, zm. 24 sierpnia 2018 w Łodzi) – polski piłkarz grający na pozycji pomocnika, dwukrotny reprezentant Polski.
Przebieg kariery.
Reprezentował kolejno: Kresy Chorzów (1945–1948), AKS Chorzów (1948–1952), Wawel Kraków (1953 i 1955–1956), Legię Warszawa (1953–1954) oraz ŁKS Łódź (1957–1958). Jako zawodnik ŁKS zdobył w 1957 Puchar Polski, a w 1958 mistrzostwo Polski. Laureat Złotych Butów (1958, razem z Edwardem Szymkowiakiem).
Po zakończeniu kariery piłkarskiej był instruktorem młodzieży w łódzkich klubach, m.in. w ŁKS oraz trenował Widzew. Mieszkał w Łodzi. Zmarł w wieku 86 lat.

</doc>
<doc id="769870" url="https://pl.wikipedia.org/wiki?curid=769870" title="Minitab">
Minitab

Minitab – oprogramowanie firmy Minitab Inc., wspomagające statystyczną kontrolę procesów.
Program powstał w 1972, na uniwersytecie stanowym Pennsylvania jako odchudzona wersja programu do analiz statystycznych - OMNITAB opracowanego przez NIST.
Twórcy Minitaba w 1983 założyli firmę Minitab Inc. Siedzibą firmy jest State College, Pensylwania. Biura posiada w Coventry, (Minitab Ltd.) i Paryżu (Minitab SARL). Ponadto posiada partnerów na całym świecie.
Oprogramowanie Minitab jest przeznaczone do wsparcia implementacji procesów Six Sigma oraz innych metodologii stosujących metody statystyczne w doskonaleniu procesów biznesowych.

</doc>
<doc id="769874" url="https://pl.wikipedia.org/wiki?curid=769874" title="Fosforan żelaza(II)">
Fosforan żelaza(II)

Fosforan żelaza(II), , – nieorganiczny związek chemiczny z grupy fosforanów, sól kwasu fosforowego i żelaza na II stopniu utlenienia. Występuje w postaci minerału wiwianitu jako oktahydrat, .
Można go otrzymać, strącając sole żelaza(II) fosforanami litowców lub amonu.

</doc>
<doc id="769877" url="https://pl.wikipedia.org/wiki?curid=769877" title="Andriej Żdanow">
Andriej Żdanow

Andriej Aleksandrowicz Żdanow (, ur. w Mariupolu, zm. 31 sierpnia 1948 w Moskwie) – polityk, członek partii bolszewickiej od 1915 roku, działacz partyjny i państwowy, współpracownik Józefa Stalina.
Życiorys.
W czasie I wojny światowej jako oficer służył w 139 pułku zapasowym w Szadryńsku na Uralu. W 1915 roku wstępuje w szeregi partii bolszewików i wkrótce staje się pracownikiem partyjnym. Po 1917 w aparacie partyjnym, od 1924 sekretarz Komitetu Obwodowego w Niżnym Nowogrodzie. Zastępca członka Komitetu Centralnego od 1925, członek KC od 1930. Od 1934 sekretarz Komitetu Centralnego i członek Orgbiura, od 1935 zastępca, od 1939 członek Biura Politycznego. W 1934 roku po zabójstwie Kirowa prowadził czystkę w Leningradzie. Jako zaufany emisariusz Stalina nadzorował również represje w Kazaniu, Orenburgu i Baszkirii. Na XVIII Zjeździe WKP(b) w 1939 wystąpił jednak (za zezwoleniem Stalina) jako rzecznik względnej liberalizacji i rehabilitacji niesłusznie oskarżonych. Miał wówczas tak mocną pozycję, że mógł sobie pozwolić na krytykę sojuszu z III Rzeszą. W czasie II wojny światowej kierował obroną miasta jako członek Rady Wojennej Frontu Leningradzkiego, ponosi odpowiedzialność za nieprzygotowanie Leningradu do obrony (brak ewakuacji ludności, niedostatki aprowizacyjne) i śmierć (w przeważającej mierze z głodu) setek tysięcy mieszkańców miasta podczas oblężenia. Od 1944 roku był kierownikiem Wydziału ds. Kultury i Ideologii w Komitecie Centralnym, a od 1946 roku nadzorował politykę represji i wzmożonego nadzoru ideologicznego w życiu kulturalnym ZSRR, zwaną od jego nazwiska żdanowszczyzną, co przejściowo pognębiło jego rywala w walce o sukcesję po Stalinie po zakończeniu II wojny światowej, Gieorgija Malenkowa. Zmarł w niewyjaśnionych okolicznościach – wedle oficjalnego komunikatu na serce, jednak w rzeczywistości zapewne na delirium tremens, jako że był alkoholikiem. Jego nagła śmierć stała się przyczyną represji w Leningradzie, w wyniku których ucierpiało około 2000 ludzi, w tym wielu współpracowników Żdanowa.
Jurij Żdanow, syn Andrieja (mąż córki Stalina Swietłany Alliłujewej) po śmierci ojca był kierownikiem Wydziału Nauki KC.

</doc>
<doc id="769882" url="https://pl.wikipedia.org/wiki?curid=769882" title="Jerzy Lisowski (tłumacz)">
Jerzy Lisowski (tłumacz)

Jerzy Andrzej Lisowski (ur. 10 kwietnia 1928 w Épinay-sur-Seine, zm. 11 września 2004 w Warszawie) – polski krytyk literacki, redaktor naczelny „Twórczości”, tłumacz literatury polskiej na francuski i francuskiej na polski.
Życiorys.
Wydał 4-tomową "Antologię poezji francuskiej". Był tłumaczem między innymi Witolda Gombrowicza i Jarosława Iwaszkiewicza na język francuski.
W dniu Narodowego Święta Odrodzenia Polski w 1974 roku otrzymał nagrodę państwową II. stopnia.
Pochowany na Cmentarzu Wojskowym na Powązkach w Warszawie (kwatera G-tuje-2).
Jego pierwszą żoną była Anna Horoszkiewicz (ur. 1930), ich syn Michał Lisowski (ur. 1951) jest tłumaczem. Druga żona to aktorka Hanna Stankówna (1938–2020), ich synem jest operator filmowy Kacper Lisowski (ur. 1972).

</doc>
<doc id="769885" url="https://pl.wikipedia.org/wiki?curid=769885" title="Dzień Dziadka">
Dzień Dziadka

Dzień Dziadka – rodzinne, świeckie święto, obchodzone w Polsce 22 stycznia w celu uhonorowania dziadków. Przyjęło się, że w ten dzień wnuki składają życzenia swoim dziadkom, a w przedszkolach, świetlicach i innych instytucjach opiekuńczo-wychowawczych organizowane są spotkania, pokazy artystyczne dzieci i poczęstunek. Zwykle towarzyszy temu wręczenie laurek.
W Polsce.
Święto do Polski zostało przeniesione prawdopodobnie z Ameryki w latach osiemdziesiątych XX wieku i stopniowo stawało się coraz popularniejsze.
Na świecie.
Amerykańskim (w USA i Kanadzie) odpowiednikiem naszych dni dziadka i babci jest Narodowy Dzień Dziadków, ang. "National Grandparents Day". Nie jest więc świętem rozdzielonym na dwa dni.
W USA jest to święto oficjalnie zatwierdzone przez Kongres i prezydenta, ustanowione w 1978 roku przez Jimmy’ego Cartera na pierwszą niedzielę po "Święcie Pracy" Labour Day, które obchodzone jest w pierwszy poniedziałek września zarówno w USA, jak i Kanadzie. Tak więc "Dzień Dziadków" w obu krajach również obchodzony jest we wrześniu.
Dzień ten ma swój oficjalny hymn "A Song for Grandma and Grandpa" („Piosenka dla Babci i Dziadka”), a symbolem tego dnia jest niezapominajka.
W szkołach, kościołach i domach spokojnej starości organizowane są uroczystości. Święto celebruje się także w gronie rodzinnym przy ogniskach, czy grillach. Dzień ten ma za zadanie uświadomić dzieciom, jak wiele zawdzięczają swoim dziadkom. Wnuki są zachęcane do pomocy najstarszym członkom rodziny.
W Rosji, jesienią 2009 roku, pojawiło się nowe, rodzinne święto – Dzień babci i dziadka, ros. "День бабушек и дедушек". Jednakże, jak podaje Press-Center (ros. пресс-центр „АиФ”) 15 października 2009, jest to „Rosyjski Dzień Babci” ("ros. Российский День Бабушки"). Brak oficjalnej daty obchodów.
W Wielkiej Brytanii święto dziadków obchodzone jest w pierwszą niedzielę października.

</doc>
<doc id="769886" url="https://pl.wikipedia.org/wiki?curid=769886" title="Kapacytancja">
Kapacytancja

Kapacytancja – reaktancja pojemnościowa, inaczej opór bierny pojemnościowy.
Kondensator o pojemności równej formula_1 dla prądu elektrycznego o przebiegu sinusoidalnym i częstotliwości równej formula_2 ma kapacytancję (oznaczaną najczęściej symbolem formula_3) wyrażającą się wzorem:
gdzie formula_5 – to pulsacja prądu elektrycznego.
Ujemny znak kapacytancji sprawia, że reaktancja połączenia szeregowego elementów pojemnościowych i indukcyjnych jest sumą reaktancji połączonych elementów. W przypadku szeregowego połączenia jednej cewki z jednym kondensatorem otrzymuje się:
gdzie formula_7 oznacza induktancję cewki, czyli jej opór bierny indukcyjny.

</doc>
<doc id="769888" url="https://pl.wikipedia.org/wiki?curid=769888" title="Kapacitancja">
Kapacitancja



</doc>
<doc id="769890" url="https://pl.wikipedia.org/wiki?curid=769890" title="Jelena Kostanić">
Jelena Kostanić



</doc>
<doc id="769898" url="https://pl.wikipedia.org/wiki?curid=769898" title="Piotr Kędzierzawski">
Piotr Kędzierzawski

Piotr "Pit" Kędzierzawski (ur. 22 grudnia 1975 w Raciążu) – polski muzyk, gitarzysta. Piotr Kędzierzawski znany jest przede wszystkim z występów w zespole muzyki heavymetalowej Hunter, którego jest członkiem od 1999 roku. Grał również w zespołach: Corpus Delicti, Epidemia oraz The Beat. Autor oraz współautor utworów na płytach "MedeiS" i "T.E.L.I." Od roku 1994 mieszka w Olsztynie.
Wraz z zespołem Hunter dwukrotnie otrzymał nominację do nagrody polskiego przemysłu fonograficznego Fryderyka.

</doc>
<doc id="769901" url="https://pl.wikipedia.org/wiki?curid=769901" title="Julian Rogoziński">
Julian Rogoziński

Julian Rogoziński (ur. 24 kwietnia 1912 w Kamieńsku koło Radomska, zm. 6 stycznia 1980 w Warszawie) – tłumacz z języka francuskiego, krytyk literacki, eseista.
Dzieciństwo i młodość spędził w Kielcach. Uczył się w Gimnazjum im. J. Śniadeckiego, a maturę zdał w 1932 roku w Gimnazjum im. M. Reja.
W styczniu 1976 roku podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej.
Był mężem Heleny Bienieckiej, a po rozwodzie w 1947 roku drugim mężem Izabeli Jędrzejowskiej.
Sportretowany został przez Jacka Dehnela w powieści pod tytułem "Lala". Pochowany na Starych Powązkach w Warszawie (kwatera 4-6-5).

</doc>
<doc id="769903" url="https://pl.wikipedia.org/wiki?curid=769903" title="Korpus Schalburga">
Korpus Schalburga

Korpus Schalburga (duń. "Schalburg-Korpset") – duńska formacja hitlerowskiego Allgemeine SS w okresie II wojny światowej.
2 lutego 1943 r. został utworzony na obszarze okupowanej Danii Germański Korpus, będący częścią niemieckiego Allgemeine SS. W dużej części rekrutował się spośród żołnierzy i oficerów Frikorps Danmark, walczącego z Sowietami na froncie wschodnim. Był wśród nich Knud Børge Martinsen, który – po rozmowie w Berlinie z Reichsführerem SS Heinrichem Himmlerem – stanął na czele Korpusu. Ochotnicy, którzy nie pochodzili z Frikorps Danmark i nie mieli doświadczenia bojowego, musieli przejść 6-tygodniowe szkolenie wojskowe i indoktrynację polityczną. Już 30 marca przemianowano formację na Korpus Schalburga (nazwa pochodziła od nazwiska poległego dowódcy Frikorps Danmark i bohatera duńskich faszystów, Christiana Frederika von Schalburga). 
Faktycznie duńska formacja SS rozpoczęła działalność dopiero od lipca 1943 r. Podzielono ją na dwie grupy: pierwsza była umundurowana (czarne uniformy wzorowane na mundurach hitlerowskiego SS, po części też mundury duńskiej armii) i uzbrojona, druga natomiast stanowiła oddział cywilny. W odróżnieniu od holenderskiego SS i norweskiego SS nie wchodziła w skład duńskiej partii faszystowskiej DNSAP, ale stanowiła oddzielną formację. W grudniu w jej skład weszły bojówki DNSAP, Landstormen. 
Wkrótce większość członków Korpusu Schalburga zostało przeniesionych do nowo sformowanego SS-Uddannelsesbatallion Sjælland pod dowództwem SS-Sturmbannführera Poula Neergaarda-Jacobsena. Jego zadaniami była ochrona dróg i linii kolejowych przed sabotażami ze strony ruchu oporu. Grupa cywilna była przez Niemców używana do różnych "brudnych" akcji na terenie Danii. Korpus Schalburga został formalnie rozwiązany 28 lutego 1945 r. Po wyzwoleniu kraju przez aliantów kilku jego członków, w tym Martinsen, zostało rozstrzelanych.

</doc>
<doc id="769905" url="https://pl.wikipedia.org/wiki?curid=769905" title="Rybitol">
Rybitol

Rybitol – organiczny związek chemiczny, pięciowęglowy alkohol wielowodorotlenowy (cukrol). Jest składnikiem witaminy B2 (ryboflawiny), FAD i FMN.

</doc>
<doc id="769908" url="https://pl.wikipedia.org/wiki?curid=769908" title="Epeisodia">
Epeisodia



</doc>
<doc id="769910" url="https://pl.wikipedia.org/wiki?curid=769910" title="Induktancja">
Induktancja

Induktancja – reaktancja indukcyjna (opór bierny indukcyjny) cewki elektrycznej.
Cewka o indukcyjności równej formula_1 dla prądu elektrycznego o przebiegu sinusoidalnym i częstotliwości równej formula_2 ma induktancję (oznaczaną najczęściej symbolem formula_3) wyrażającą się wzorem:
gdzie formula_5 oznacza pulsację prądu elektrycznego.
W połączeniu szeregowym cewek i kondensatorów pochodzące od nich przyczynki mają przeciwne znaki. W konwencji, w której reaktancja kondensatora ma znak ujemny, wzór na reaktancję połączenia szeregowego cewki i kondensatora ma postać:
gdzie formula_7 oznacza kapacytancję, czyli pojemnościowy opór pozorny (jego wartość jest w tej konwencji ujemna).

</doc>
<doc id="769913" url="https://pl.wikipedia.org/wiki?curid=769913" title="Walka powietrzna">
Walka powietrzna

Walka powietrzna – starcie zbrojne w przestrzeni powietrznej statków powietrznych (pojedynczych samolotów, śmigłowców, bezzałogowych statków powietrznych lub ich grup), z użyciem dysponowanej przez nie broni, zmierzającym do zniszczenia przeciwnika lub rozbicia jego ugrupowania albo zmuszenia go do zaniechania wykonania zadania bojowego. Jest połączeniem manewru i ognia w celu rażenia i zniszczenia przeciwnika powietrznego.
Walkę powietrzną determinują cztery podstawowe czynniki:
Immanentną cechą walki powietrznej jest ruch, tym samym o jej istocie stanowi manewrowanie statków powietrznych i tworzenie warunków do użycia dysponowanych środków rażenia.
Walka w lotnictwie może być rozpatrywana wieloaspektowo. Może być prowadzona w środowisku powietrznym (walka powietrzna), gdzie jest starciem dwóch lub większej liczby samolotów. Może być prowadzona na styku dwóch środowisk – powietrznego 
i lądowego lub morskiego (walka powietrzno-lądowa, powietrzno-morska). Jej istotą jest wówczas uderzenie z powietrza na obiekt na powierzchni ziemi lub wody zdolny do obrony lub nie i jest starciem samolotów z OPL, oraz obroną obiektu, która może być czynną (manewr, rażenie) i bierną (maskowanie, osłona, mylenie).
Historia.
Pierwsza walka samolotów odbyła się 8 września 1914 podczas I wojny światowej koło Żółkwi. Rosyjski pilot Piotr Niestierow staranował austro-węgierski samolot rozpoznawczy. W wyniku ataku samoloty rozbiły się, a załogi zginęły.
W październiku 1914 w pobliżu Jonchery-sur-Vesle we Francji rozbił się niemiecki samolot zestrzelony przez francuską załogę. Była to pierwsza tego typu walka powietrzna w historii światowego lotnictwa.
Podział.
Przy zastosowaniu kryterium liczby angażowanych sił, walki powietrzne dzielą się na pojedyncze i grupowe. 
Stosując kryterium sposobu prowadzenia walk powietrznych można je podzielić na manewrowe i niemanewrowe. Pierwsze są utożsamiane z walkami prowadzonymi w zasięgu wzrokowej widzialności zaangażowanych sił, a drugie z walkami w których strony utrzymują kontakt poprzez wykorzystywanie pokładowych radarowych, elektro-optycznych lub innych systemów wykrywania, śledzenia i naprowadzania broni, pozostając z przeciwnikiem, generalnie podczas całej walki, poza zasięgiem wzrokowej widzialności. Poza walką pojedynczych statków powietrznych (samolotów lub śmigłowców) w teorii i praktyce rozpatrywane są walki powietrzne grupowe, stanowiące starcia w przestrzeni powietrznej więcej niż dwóch samolotów każdej ze stron. 
Walka na małych odległościach.
Walka powietrzna o charakterze manewrowym w swej istocie składa się z trzech etapów: zbliżania, ataku i wyjścia z ataku lub wycofania z walki.
Zbliżanie.
Zbliżanie – jest etapem, który trwa od momentu wykrycia celu do zajęcia pozycji wyjściowej do ataku, którą wybiera się w zależności od rodzaju uzbrojenia, możliwości celownika lub systemu kierowania uzbrojeniem, warunków lotu, widzialności, wielkości i rodzaju ugrupowania przeciwnika i własnej grupy oraz optymalnego kierunku manewru po wykonaniu ataku. Zbliżanie powinno być przeprowadzone w sposób skryty i zaskakujący taktycznie oraz w jak najkrótszym czasie. Zbliżanie można wykonać po prostej, na kursach zgodnych przecinających się lub równoległych, na kursach przeciwnych i zbieżnych pod różnymi kątami, a w końcowej fazie, kiedy przewiduje się użycie broni lufowej lub niekierowanych pocisków rakietowych – po krzywej pogoni i celowania.
Atak.
Atak – jest decydującym etapem walki powietrznej, podczas którego powinno nastąpić rażenie i zestrzelenie celu powietrznego lub rozbicie ugrupowania i odstąpienie od realizacji zadania przez przeciwnika. Atak obejmuje manewr wykonany w stronę celu, naprowadzanie broni, oznaczanie celu lub celowanie i odpalenie pocisku rakietowego, kierowanie środkiem rażenia lub prowadzenie ognia artyleryjskiego. Podczas manewru atakowania powinny być utrzymywane te warunki lotu, które zapewniają celowanie i efektywne użycie posiadanych środków rażenia, a ponadto umożliwią wykonanie ataku w najkrótszym czasie. 
W zależności od wzajemnego usytuowania samolotu atakującego i celu, możliwości manewrowych samolotu atakującego, rodzaju posiadanego uzbrojenia i systemu celowniczego, sposobu naprowadzania i parametrów zbliżania, a także taktycznej sytuacji powietrznej, wyróżnia się następujące sposoby 
ataków:
Atakowanie w tylnej półsferze charakteryzują stosunkowo małe prędkości zbliżania samolotów, wydłużony czas ataku i dogodne warunki celowania, zwłaszcza wtedy, gdy cel nie manewruje. Mamy z nim do czynienia głównie w czasie pościgu, oraz podczas manewrowej walki na małych odległościach. Umożliwia atak z wykorzystaniem broni rakietowej i artyleryjskiej. Jest najdogodniejszym sposobem atakowania z użyciem broni lufowej i klasycznych celowników strzeleckich. 
Atakowanie w przedniej półsferze charakteryzuje się krótkim czasem identyfikacji, celowania i wyjścia z ataku. Wymaga środków wykrywania i rażenia o znacznym zasięgu ze względu na duże prędkości zbliżania samolotu atakującego i celu. Jest możliwe z użyciem rakietowych pocisków kierowanych lub samonaprowadzających się z czułymi głowicami na podczerwień lub aktywnymi głowicami radiolokacyjnymi, o dobrych parametrach manewrowych. 
Ataki pod dużymi sylwetkami są możliwe z użyciem nowoczesnego uzbrojenia rakietowego o cechach wysokiej manewrowości lub w formie ognia zaporowego przy użyciu broni lufowej.
Wyjście z ataku.
Wyjście z ataku następuje po stwierdzeniu rażenia celu, po przekroczeniu granicznych parametrów strefy możliwych ataków, po wyjściu celu z pola widzenia lub obserwacji środkami technicznymi albo kiedy zachodzi potrzeba oceny jego skutków. 
Wyjście z walki następuje po zniszczeniu celu, zużyciu środków rażenia lub przy braku warunków do prowadzenia ognia albo w celu wycofania. Powinno być energiczne, uniemożliwiające przeciwnikowi podjecie przeciwdziałania (otwarcie i prowadzenie skutecznego ognia), a jednocześnie powinno zapewnić zajęcie dogodnej pozycji do kontynuowania ataków na poprzedni lub kolejne cele. Jeżeli drugi atak nie jest konieczny, wyjście z pierwszego ataku jest jednocześnie wyjściem z walki powietrznej.
Walka powietrzna może przybierać również charakter niemanewrowy. Ma miejsce wówczas, kiedy strony, lub przynajmniej jedna z nich, dysponują możliwościami wykrywania przeciwnika powietrznego na dużych odległościach i mają środki rażenia naprowadzane albo samonaprowadzające się na cele powietrzne średniego lub dalekiego zasięgu. Wówczas walka powietrzna składa się z dwóch lub trzech początkowych etapów opisanych wyżej (poszukiwanie, identyfikacja, zbliżanie). Atak sprowadza się do odpalenia rakietowego pocisku samonaprowadzającego lub kierowanego z chwilą wejścia przeciwnika w zasięg skutecznego rażenia. 
Wyjście z ataku jest przejściem do fazy ponownego poszukiwania przeciwnika na dotychczasowym lub nowym kierunku (kursie lotu), a w innym przypadku może być odejściem z kursu naprowadzania pocisku kierowanego, na kurs powrotny do bazy, do strefy patrolowania lub tankowania itp.
Walka powietrzna powinna być również rozpatrywana z pozycji defensywnej. Jeśli jest to walka statków tej samej kategorii (np. myśliwskich) to jej istotą jest wówczas uniknięcie rażenia przez przeciwnika, manewrowanie i przejęcie inicjatywy, a celem takiego postępowania powinno być skuteczne zaatakowanie przeciwnika posiadaną bronią. Jeśli zaatakowany statek powietrzny należy do innej kategorii, o parametrach lotu znacznie poniżej parametrów atakujących samolotów myśliwskich np. jest to samolot bombowy albo transportowy, wówczas obrona sprowadza się do użycia środków mylenia głowic kierowanych pocisków rakietowych, takich jak dipole przeciwradiolokacyjne, odpalane lub holowane pułapki termiczne lub termiczno-elektromagnetyczne, albo użycie środków zakłócania elektronicznego systemów naprowadzania pocisków rakietowych. Samoloty uderzeniowe często posiadają również na pokładzie środki wykrywania zagrożeń i broń służącą do obrony tylnej półsfery. Może to być broń artyleryjska albo rakietowa działająca w systemie kierowanym lub automatycznym. 
Manewr obronny.
Manewr obronny nieuzbrojonego samolotu ma na celu utrudnienie trafienia i/lub wyjście poza strefę rażenia broni atakującego statku powietrznego. Celem manewru obronnego może być również wejście w strefę rażenia własnej obrony przeciwlotniczej w celu stworzenia zagrożenia dla atakującego statku powietrznego.
Podstawą obrony w walce powietrznej myśliwców jest manewr. Ma on na celu uniemożliwienie przeciwnikowi niezakłóconego śledzenia i celowania oraz celnego prowadzenia ognia artyleryjskiego lub naprowadzania broni kierowanej. Zasadą działania obronnego jest przejście do manewrowania w tej płaszczyźnie, w której zaatakowany statek powietrzny ma korzystniejsze parametry lotu od atakującego, takie jak: mniejszy promień i czas zakrętu w płaszczyźnie poziomej lub mniejsza utrata wysokości albo lepsze parametry wznoszenia w manewrach pionowych. W walce grupowej manewrowanie zaatakowanej formacji ma na celu utrudnienie przeciwnikowi prowadzenia skoncentrowanego ognia, utrudnienie dowodzenia i zerwanie ataku grupowego. Przejście do indywidualnych walk manewrowych daje szansę załogom myśliwskim lepiej wyszkolonym na przejęcie inicjatywy i skuteczną obronę. Działania obronne to również użycie środków mylenia kierowanych i samonaprowadzających pocisków rakietowych. 
Walka na dużych odległościach.
Walka na dużych odległościach, poza zasięgiem widzialności wzrokowej, daje przewagę załogom i samolotom dysponującym pokładowymi środkami wykrywania, śledzenia i naprowadzania kierowanych pocisków rakietowych 
z lepszymi parametrami taktyczno-technicznymi. Lepsze parametry techniczne systemów wykrywania (zasięg, dyskrecja, czas i wielkość przeszukiwanej przestrzeni, liczby jednocześnie śledzonych obiektów) i kierowania bronią (skuteczność sposobów naprowadzania kierowanych pocisków rakietowych, liczba jednocześnie atakowanych celów powietrznych) zapewniają wcześniejsze wykrycie przeciwnika i uprzedzający atak z wykorzystaniem zaskoczenia. 
Duże znaczenie dla defensywy mają pokładowe środki ostrzegania o zagrożeniach. Nowoczesne systemy tego typu bardzo szybko informują załogę o wykrytym zagrożeniu, jego rodzaju, 
o czasie jaki pozostał na przeciwdziałanie i wskazują na optymalne sposoby reagowania. Połączone z systemami osłony automatycznie uruchamiają dysponowane systemy obronne i wykorzystują środki mylenia broni użytej przez przeciwnika. W walce obronnej poza zasięgiem widzialności wzrokowej stosowane są obronne manewry przeciwrakietowe, w walkach na małych odle-głościach zaatakowane samoloty stosują głównie manewry przeciwmyśliwskie.
Walka międzyśrodowiskowa.
W walce międzyśrodowiskowej (powietrzno-powierzchniowej) występują podobne fazy jak w walce powietrznej. Do przeprowadzenia ataku z powietrza konieczne jest pokonanie odległości dzielącej miejsce bazowania lotnictwa uderzeniowego i obiekt ataku – co jest odpowiednikiem zbliżania. Trasa lotu w działaniach regularnych przebiega zawsze częściowo nad własnym terytorium, 
a częściowo nad terytorium przeciwnika. W niektórych przypadkach lot może się odbywać nad terytorium neutralnym (przestrzeń powietrzna otwartego morza, przestrzeń powietrzna doraźnie udostępniana). Pod względem zagrożenia bezpieczeństwa, każdy z tych przypadków stanowi odmienne warunki lotu samolotów. W przypadku ekstremalnym wymaga planowych przedsięwzięć dotyczących pokonania systemu OP przeciwnika i OPL obiektu rażenia. 
Cel znajdujący się na powierzchni ziemi lub wody, atakowany z powietrza może podejmować różne formy przeciwdziałania, czynne 
i bierne. Do czynnych zalicza się użycie dysponowanych środków obrony przeciwlotniczej (własnych lub przydzielonych), a bierne formy przeciwdziałania stanowią: manewr, maskowanie i stosowanie różnego rodzaju zasłon utrudniających wykrycie, celowanie, naprowadzanie i rażenie rakietowymi środkami kierowanymi (zasłony dymne, termiczne).
Istotą walki powietrze-ziemia jest zbliżenie do celu, odpowiedni manewr i użycie uzbrojenia (celowanie, odpalenie, zrzut, naprowadzanie, kierowanie) oraz wyjście z ataku. Wyjście z ataku należy rozumieć jako opuszczenie rejonu celu (strefy zagrożenia ze strony OPL obiektu). Często jest ono połączone z manewrem przeciwartyleryjskim lub przeciwrakietowym. Jeśli nie jest planowany kolejny atak, wyjście wykonuje się w kierunku punktu zaplanowanego jako miejsce zbiórki ugrupowania taktycznego albo jako wyjściowy punkt trasy powrotnej (WPTP).
Ataki grupowe.
W przypadku uderzenia grupowego, dodatkowo atak często poprzedza zmiana ugrupowania (rozformowanie lub przeformowanie sił) 
i manewr do indywidualnego ataku. Po atakach indywidualnych najczęściej jest realizowana zbiórka grupy samolotów, chociaż są możliwe warianty indywidualnego powrotu na własne terytorium. 
Atakowanie obiektów na powierzchni ziemi (wody) może być wykonywane z małych, średnich lub dużych wysokości, z zastosowaniem prostych lub złożonych manewrów przez samoloty (śmigłowce), z użyciem artyleryjskich, bombardierskich lub rakietowych środków rażenia, niekierowanych, kierowanych albo samonaprowadzających się na cel. Wybór sposobu ataku zależy od konkretnej sytuacji taktycznej i dysponowanej broni (środków rażenia, systemów wsparcia itp.). Współcześnie tylko samoloty rozpoznawcze i uderzeniowe klasy stealth wykonują w uzasadnionych przypadkach indywidualne misje bojowe. Generalnie zadania uderzeniowe są wykonywane przez specjalnie dobrane ugrupowania taktyczne, działające według precyzyjnego planu misji. Ugrupowania są złożone z formacji (grup) samolotów, które mają do wykonania konkretne zadania taktyczne. Mogą to być zadania główne (uderzeniowe) lub pomocnicze o charakterze zabezpieczającym, takie jak: osłona elektroniczna i myśliwska sił głównych, eliminowanie zagrożeń ze strony OPL, rozpoznanie bezpośrednie i wskazywanie celów, kontrola rezultatów uderzeń.

</doc>
<doc id="769918" url="https://pl.wikipedia.org/wiki?curid=769918" title="Len karpacki">
Len karpacki

Len karpacki ("Linum extraaxillare" Kitt.) – gatunek rośliny należący do rodziny lnowatych ("Linaceae"). Występuje w Karpatach oraz w górach Półwyspu Bałkańskiego. W Polsce występuje wyłącznie w Tatrach. Roślina dość rzadka. Przez niektórych botaników jest uważany za podgatunek lnu trwałego.

</doc>
<doc id="769927" url="https://pl.wikipedia.org/wiki?curid=769927" title="EuroNight">
EuroNight

EuroNight (skrót: EN) – kategoria pociągów uruchamianych przez przewoźników kolejowych w wielu krajach Europy (np. w Polsce przez PKP Intercity).
Historia.
Pierwsze pociągi EuroNight pojawiły się w 1993 roku jako następcy "EuroCity-Nacht". Składają się z klimatyzowanych wagonów oraz wagonów restauracyjnych; we wszystkich pociągach jest możliwość zamówienia posiłku lub kupienia napojów u wagonowego (warsmana); śniadanie jest często wliczone w cenę biletu. W Europie Zachodniej pasażerowie nie byli budzeni podczas przekraczania granicy, formalności były załatwiane przez obsługę wagonu.
Zestawienie składu.
EuroNight składa się z wagonu sypialnego, kuszetki i sliperetki. W niektórych pociągach mogą być również wagony 1. klasy, wagon restauracyjny lub barowy oraz niekiedy wagon bagażowy. Wiele pociągów EuroNight oferuje również śniadanie w cenie podróży wagonem sypialnym lub kuszetką.
Trasy pociągów EuroNight.
Pociągi EuroNight kursują pomiędzy następującymi państwami: Włochy, Francja, Niemcy, Polska, Rumunia, Węgry, Czechy, Rosja, Austria, Monako, Białoruś, Szwajcaria, Chorwacja, Słowacja, Słowenia.
Trasy wszystkich pociągów kategorii EuroNight (2017 r.):
Pociągi, które dawniej należały do kategorii EuroNight:
Połączenia zlikwidowane:

</doc>
<doc id="769929" url="https://pl.wikipedia.org/wiki?curid=769929" title="Flughafen Frankfurt am Main">
Flughafen Frankfurt am Main



</doc>
<doc id="769936" url="https://pl.wikipedia.org/wiki?curid=769936" title="Anton Gołubiew">
Anton Gołubiew

Anton Walerjewicz Gołubiew (ros. Антон Валерьевич Голубев; ur. 25 lutego 1987) – rosyjski hokeista

</doc>
<doc id="769945" url="https://pl.wikipedia.org/wiki?curid=769945" title="Holzgaz">
Holzgaz



</doc>
<doc id="769952" url="https://pl.wikipedia.org/wiki?curid=769952" title="Marianna Wróblewska">
Marianna Wróblewska

Marianna Wróblewska (ur. 20 listopada 1943 roku w Lipówce) – polska wokalistka jazzowa.
Kariera.
Była laureatką tzw. „Złotej dziesiątki” II Festiwalu Młodych Talentów w Szczecinie w 1963. Współpracowała ze studiem piosenki Pagartu. W 1974 na Coupe d'Europe w Villach wspólnie z Anną Jantar i Tadeuszem Woźniakiem zdobyła III nagrodę. Brała udział w festiwalu Jazz nad Odrą. Występowała z Mieczysławem Koszem, Zbigniewem Namysłowskim, Włodzimierzem Nahornym. Współpracowała z zespołami Bizony, SBB, Old Timers, PARADOX, Rama 111. Koncertowała w ZSRR, NRD, RFN, USA, Finlandii, Szwecji, Szwajcarii, Syrii, Bułgarii i na Węgrzech. Występowała na Festiwalu Piosenki Radzieckiej w Zielonej Górze.
Jej ostatnim poważnym występem był udział w Sopot Molo Jazz Festiwal 1998 (później po kilku sporadycznych występach odeszła z estrady). 
Po 11. latach przerwy, za namową Zbigniewa Dzięgiela, wzięła udział w II edycji jazzowego spektaklu „Śpiewając Jazz”, którego premiera miała miejsce na Festiwalu Jazz Jamboree w listopadzie 2009 w Teatrze Polonia w Warszawie. Tam na scenie towarzyszyli jej: Beata Przybytek i Maciej Zakościelny.

</doc>
<doc id="769955" url="https://pl.wikipedia.org/wiki?curid=769955" title="I liga polska w piłce nożnej (1955)">
I liga polska w piłce nożnej (1955)

I liga w piłce nożnej 1955 – 21. edycja najwyższych w hierarchii rozgrywek ligowych polskiej klubowej piłki nożnej.
Tytułu broniła . Mistrzostwo zdobyła .
Absolutnym beniaminkiem ligi było .
Drużyny.
W I lidze 1955 występowało 12 zespołów, które walczyły o tytuł Mistrza Polski w piłce nożnej 1955:
Rozgrywki.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="769960" url="https://pl.wikipedia.org/wiki?curid=769960" title="Tsubasa RESERVoir CHRoNiCLE">
Tsubasa RESERVoir CHRoNiCLE



</doc>
<doc id="769964" url="https://pl.wikipedia.org/wiki?curid=769964" title="Sekcja (wojsko)">
Sekcja (wojsko)

Sekcja:

</doc>
<doc id="769965" url="https://pl.wikipedia.org/wiki?curid=769965" title="LTC Praga">
LTC Praga

LTC Praga (Lawn Tennis Club Praga) – czechosłowacki klub hokejowy z siedzibą w Pradze, założony w 1904 r. jako Lawn Tennis Cercle Praga. W 1949 r. zmienił nazwę na Zdar LTC Praha, a w 1951 r. na Tatra Smíchov i pod tą nazwą klub został rozwiązany w 1964 r.

</doc>
<doc id="769966" url="https://pl.wikipedia.org/wiki?curid=769966" title="Jean Prouvé">
Jean Prouvé

Jean Prouvé (ur. 8 kwietnia 1901 w Paryżu, zm. 23 marca 1984 w Nancy) – francuski architekt i projektant form użytkowych.
Prouvé był synem malarza Victora Prouvé’a. Początkowo uczył się zawodu ślusarza i kowala artystycznego. W 1923 otworzył w Nancy pierwszą ze swoich pracowni, w której wykonywał żyrandole i zaczął projektować meble. W 1931 utworzył w Paryżu wraz z Eugène Beaudoinem i Marcelem Lodsem biuro "Ateliers Jean Prouvé", którego najbardziej znanym dziełem jest "Maison du Peuple" (Dom Ludowy) w Clichy. W tym samym okresie wraz z Charlotte Perriand i Pierre’em Jeanneretem projektował dalsze meble, które stanowią znaczną część jego twórczości. Jego projekty cechowały się nie tylko wysoką jakością funkcjonalną i estetyczną, lecz również niskim kosztem produkcji. Meble Prouvé’a są do dziś popularne, niektóre z nich nadal wytwarzane, np. "Fauteuil de Grand Repos".
Uważany jest za jednego z najwybitniejszych konstruktorów XX wieku. Próbował przenieść przemysłowe metody produkcyjne do architektury, nie tracąc przy tym niczego z jakości estetycznej produktu.
Wielu wybitnych architektów i projektantów form użytkowych określa Prouvé’a jako swoją inspirację, wśród nich Renzo Piano, Jean Nouvel oraz Norman Foster. Le Corbusier określił jego twórczość w następujący sposób: "Jean Prouvé łączy w swojej osobie architekta i inżyniera, a dokładniej mówiąc, architekta i muratora, gdyż wszystko, czego się dotknie i co projektuje, natychmiast otrzymuje elegancką i plastyczną formę o błyskotliwie rozwiązanej wytrzymałości i produkcji przemysłowej".

</doc>
<doc id="769967" url="https://pl.wikipedia.org/wiki?curid=769967" title="Jean Prouve">
Jean Prouve



</doc>
<doc id="769970" url="https://pl.wikipedia.org/wiki?curid=769970" title="Dave Thomas">
Dave Thomas

David William „Dave” Thomas (ur. 20 maja 1949 w St. Catharines) – kanadyjski aktor.

</doc>
<doc id="769977" url="https://pl.wikipedia.org/wiki?curid=769977" title="Henryk Łapiński (aktor)">
Henryk Łapiński (aktor)

Henryk Łapiński (ur. 2 stycznia 1933 w Warszawie, zm. 11 września 2020 tamże) – polski aktor teatralny, filmowy i dubbingowy.
Życiorys.
W 1956 ukończył PWSTiF w Łodzi. W tym samym roku zadebiutował rolą Dujardina w sztuce "Ich głowy" Marcela Aymé w reżyserii Zdzisława Tobiasza w Teatrze Ateneum w Warszawie. Od tego czasu był z teatrem tym nieprzerwalnie związany. Odtworzył tam około 100 ról.
Zmarł 11 września 2020. Uroczystości pogrzebowe odbyły się 18 września w Warszawie. Po mszy św. w Kościele św. Karola Boromeusza został pochowany w grobie rodzinnym na cmentarzu Powązkowskim (kwatera 96 (rząd I grób 18)).

</doc>
<doc id="769978" url="https://pl.wikipedia.org/wiki?curid=769978" title="Obertshausen">
Obertshausen

Obertshausen – miasto w Niemczech, w kraju związkowym Hesja, w rejencji Darmstadt, w powiecie Offenbach. 30 września 2015 liczyło mieszkańców.
Geografia.
Obertshausen leży w południowej Hesji, nieopodal gór Odenwald i Spessart. Jest jednym z trzynastu miast i gmin w powiecie Offenbach. Leży w lesistej wschodniej części Niziny Rhein-Main, na południe od Renu, na południowy wschód od Frankfurtu nad Menem i Offenbach am Main na wysokości 113 m n.p.m. Na południowy zachód od miasta leży Darmstadt. Na południowy zachód leży miasto Hanau (powiat Main-Kinzig).
W granicach administracyjnych miasto ma powierzchnię 13,62 km²; z czego ponad 57% (7,8 km²) stanowią lasy oraz grunty orne.
Na północnym zachodzie Obertshausen graniczy z miastem powiatowym Offenbach am Main, z jego dzielnicami Bieber oraz Tempelsee, na północy z miastem Mühlheim am Main (dzielnica Lämmerspiel), na północnym wschodzi z Hanau (dzielnice Steinheim oraz Klein-Auheim) na wschodzie z gminą Hainburg, na południowym wschodzie z miastem Rodgau (dzielnica Weiskirchen) oraz na południowym zachodzie z miastem Heusenstamm.
Obertshausen składa się z dwóch dzielnic: Obertshausen na południowym zachodzie oraz Hausen na północnym wschodzie. Obie dzielnice mają zbliżoną liczbę mieszkańców.
Współpraca.
Miejscowości partnerskie:

</doc>
<doc id="769988" url="https://pl.wikipedia.org/wiki?curid=769988" title="Dzień Babci">
Dzień Babci

Dzień Babci – święto obchodzone dla uhonorowania babć; w dzień ten wnuki składają życzenia swoim babciom. W Polsce obchodzone 21 stycznia, w tym samym dniu w Bułgarii, a w Brazylii i Hiszpanii – 26 lipca.
Obchody.
Pomysł utworzenia święta w Polsce pojawił się w tygodniku „Kobieta i Życie” w 1964 roku. Już rok później święto to zaczął popularyzować „Express Poznański”, a jego głównym pomysłodawcą był Kazimierz Flieger (zm. 1985). W roku 1966 również „Express Wieczorny” ogłosił dzień 21 stycznia „dniem babci”. Później powstała również tradycja obchodzenia Dnia Dziadka.
Jest to święto ruchome i obchodzone jest w pierwszą niedzielę marca. Powstało jako rozwinięcie pomysłu na popularną kawę Babci, czyli Café Grand’Mère. Była to w północnej Francji lat 50. XX w. bardzo popularna kawa, stworzona i sprzedawana przez małżeństwo Monnier z Roubaix, właścicieli delikatesów. Święto jest okazją do wielu konkursów na najpiękniejsze laurki dla babć, najładniejsze życzenia, wspomnienia o babciach, oraz spotkania z babciami, przy ciastku i kawie. Działa także stowarzyszenie „Fête des grand-mères”, które m.in. organizuje pochody ku czci babć, zwane „Mamif’estation”.
W Rosji, jesienią 2009 roku, pojawiło się nowe, rodzinne święto – „Dzień babci i dziadka” (). Jednakże, jak podaje Press-Center (ros. пресс-центр „АиФ”) 15 października 2009, jest to Rosyjski Dzień Babci (ros. ). Brak oficjalnej daty obchodów.
Amerykańskim (w USA i Kanadzie) odpowiednikiem dni dziadka i babci jest Narodowy Dzień Dziadków, . Nie jest więc świętem rozdzielonym na dwa dni.
W USA jest to święto oficjalnie zatwierdzone przez Kongres i prezydenta, ustanowione w 1978 roku przez Jimmy’ego Cartera na pierwszą niedzielę po "Święcie Pracy" Labour Day, które obchodzone jest w pierwszy poniedziałek września zarówno w USA, jak i Kanadzie. Tak więc "Dzień Dziadków" w obu krajach również obchodzony jest we wrześniu.
Dzień ten ma swój oficjalny hymn "A Song for Grandma and Grandpa" („Piosenka dla Babci i Dziadka”), a symbolem tego dnia jest niezapominajka.
W szkołach, kościołach i domach spokojnej starości organizowane są uroczystości. Święto celebruje się także w gronie rodzinnym przy ogniskach, czy grillach. Dzień ten ma za zadanie uświadomić dzieciom, jak wiele zawdzięczają swoim dziadkom. Wnuki są zachęcane do pomocy najstarszym członkom rodziny.
W Wielkiej Brytanii "National Grandparents Day" obchodzony jest w pierwszą niedzielę października.

</doc>
<doc id="769995" url="https://pl.wikipedia.org/wiki?curid=769995" title="UXGA">
UXGA

UXGA () – standard rozdzielczości ekranu.
Rozdzielczość UXGA wynosi 1600×1200 pikseli. Standard ten jest ulepszoną wersją rozdzielczości ekranu SXGA (1280×1024 pikseli) i SXGA+ (1400×1050 pikseli). 

</doc>
<doc id="769998" url="https://pl.wikipedia.org/wiki?curid=769998" title="SXGA">
SXGA

SXGA () - standard rozdzielczości ekranu. Rozdzielczość SXGA ma 1280×1024 piksele. Standard ten jest ulepszoną wersją rozdzielczości ekranu XGA (1024×768 pikseli). Następcami tego standardu są UXGA oraz SXGA+.
Standard ten ma proporcje 5:4, zaś pozostałe 4:3 lub 16:10. Nie jest on więc wymienialny, lecz potrzebuje konkretnego monitora. Zwykle 17" i 19" LCD ma proporcje 5:4 lub 16:10 (zwykły lub panoramiczny), zaś 17' CRT 4:3.

</doc>
<doc id="770009" url="https://pl.wikipedia.org/wiki?curid=770009" title="Tyskowa">
Tyskowa

Tyskowa – nieistniejąca wieś w Polsce położona w województwie podkarpackim, w powiecie leskim, w Gminie Solina.
Nieistniejąca wieś leżąca na południowy wschód od Baligrodu, w dolinie między wzniesieniami Durna i Korbania. Lokowana na prawie wołoskim jako "Cziskow" przed 1552 rokiem w dobrach Balów z Hoczwi. Wieś prawa wołoskiego w latach 1551-1600, położona w ziemi sanockiej województwa ruskiego.
W połowie XIX wieku właścicielem posiadłości tabularnej w Tyskowej był Onufry Nowosielski.
W 1921 r. wieś liczyła 34 domy i 199 mieszkańców (178 grek., 16 rzym., 5 mojż.).
Po II wojnie światowej mieszkańców wsi wysiedlono, zabudowania zniszczono. Do czasów współczesnych zachowała się podmurówka drewnianej cerkwi z 1837 roku, obok powojenne nagrobki rodziny Budzińskich. Na przełęczy Hyrcza, przy drodze do Łopienki, znajduje się murowana kapliczka z XVIII wieku (pieczołowicie odrestaurowana), przy której odpoczywali pielgrzymi idący na łopieńskie odpusty.

</doc>
<doc id="770010" url="https://pl.wikipedia.org/wiki?curid=770010" title="Karolew-Retkinia Wschód">
Karolew-Retkinia Wschód

Karolew-Retkinia Wschód – osiedle będące jednostką pomocniczą gminy w zachodniej części Łodzi, w dzielnicy Polesie, obejmujące wschodnią część osiedla (zespołu mieszkaniowego) Retkinia (podosiedla: Hufcowa, Piaski, Sympatyczna i Zagrodniki) oraz osiedle Karolew.
Organem uchwałodawczym osiedla jest Rada osiedla licząca 21 osób.
Organem wykonawczym jest Zarząd Osiedla, wybierany przez Radę osiedla.
Osiedle Karolew-Retkinia Wschód jest gęsto zaludnione; obejmuje ono stosunkowo niewielki obszar (2,8 km²), na którym zamieszkuje 34 594 osoby.
Liczba stałych mieszkańców osiedla w ostatnich latach maleje:
Obszar i zabudowa.
Niemal cały obszar osiedla zajmują tereny zajęte przez budownictwo mieszkaniowe. Na osiedlu występują głównie cztero-, dziesięcio- i jedenastopiętrowe budynki zbudowane w latach 60. (Karolew) oraz 70. (Retkinia); poza tym w zachodniej części osiedla znajduje się kilkanaście nowych budynków wielorodzinnych, o podwyższonym standardzie, z cegieł i pustaków, zbudowanych w końcu XX w. Na osiedlu znajduje się także niewielka liczba domów jedno- i wielorodzinnych pochodzących głównie z lat 50. i 60.
Wśród budynków mieszkalnych znajduje się duża liczba terenów zielonych, zwłaszcza zadrzewień międzyblokowych.
Historia.
Karolew i Retkinia były starymi podłódzkimi wsiami. Od okresu przedwojennego na przyległym do Łodzi Karolewie rozwijała się zabudowa jednorodzinna typu podmiejskiego, a potem też zabudowa typu miejskiego (tzw. kamienice). Na początku lat 60. zbudowano tam dość duże osiedle mieszkaniowe z wielkiej płyty. Natomiast Retkinia, mimo iż włączono ją w obręb miasta w roku 1946, aż do początku lat 70. była obszarem typowo wiejskim. W związku z rozwojem Łodzi, w latach 60. władze miasta wytypowały tereny Retkini jako miejsce budowy nowoczesnego osiedla mieszkaniowego, kilka lat później wysiedlono dawnych mieszkańców, wyburzono zabudowania i w ich miejsce postawiono bloki, które utworzyły największe osiedle w Łodzi (jednak tylko jego część weszła w skład osiedla administracyjnego Karolew-Retkinia Wschód).
Infrastruktura.
Na osiedlu istnieją m.in. żłobki, przedszkola, szkoły podstawowe, gimnazja, licea ogólnokształcące, liceum profilowane, szpital im. Madurowicza, a także dwa kościoły (pw. Chrystusa Króla i pw. Najświętszego Serca Jezusowego), poza tym markety ("Netto", "Lidl", "Carrefour", "Aldi", "Polo Market", "Biedronka") i centra handlowe ("Piaski" i "Karolinka"), liczne inne większe i mniejsze sklepy oraz punkty usługowe, apteki, poczty, stacja benzynowa itd.
Przez osiedle przebiegają trasy licznych linii autobusowych (nr 55, 69A/B, 76, 80, 86A/B, 99, nocne: N2 i N7A/B) oraz tramwajowych (10A/B, 12, 14 i 18).
W bezpośredniej bliskości osiedla znajduje się dworzec kolejowy Łódź Kaliska oraz przystanek kolejowy Łódź Retkinia.

</doc>
<doc id="770011" url="https://pl.wikipedia.org/wiki?curid=770011" title="Zbigniew Grzegorzewski">
Zbigniew Grzegorzewski

Zbigniew Stanisław Grzegorzewski (ur. 10 lutego 1948 w Warszawie) – polski tłumacz do systemu językowo-migowego i nauczyciel. 
Uczęszczał do XLIX Liceum Ogólnokształcącego im. Z. Modzelewskiego w Warszawie (obecnie im. Goethego). Następnie ukończył studia na Akademii Wychowania Fizycznego w Warszawie. Pracował w Polskim Związku Głuchych jako kierownik Działu Kultury Fizycznej i Turystyki. W latach 1976–2005 uczył wychowania fizycznego w Szkole Podstawowej nr 234 im. Juliana Tuwima w Warszawie. 
W 1979 rozpoczął współpracę z Telewizją Polską jako tłumacz do systemu językowo-migowego przy realizacji programów, m.in. "Dziennika Telewizyjnego", "Panoramy", "Kuriera", "Na dobre i na złe", "M jak miłość", "Lokatorów", "Barw szczęścia", "Kopciuszka", "Ziarna", "Słowa na niedzielę", "Flesza historii" oraz INFOrmacji w TVP Info o 16:00 oraz ważniejszych wydarzeń transmitowanych na tej antenie. Tłumaczył m.in. transmisję z uroczystości pogrzebowych Jana Pawła II oraz współtłumaczył (z Józefem Hendzlem) transmisję z mszy kanonizacyjnej Jana XXIII i Jana Pawła II. 
W 2006 „za zasługi w działalności na rzecz osób niepełnosprawnych” odznaczony Brązowym Krzyżem Zasługi. 

</doc>
<doc id="770014" url="https://pl.wikipedia.org/wiki?curid=770014" title="Zabarwienia drewna po spławie">
Zabarwienia drewna po spławie

Zabarwienia po spławie – wada drewna z grupy zabarwień występująca w postaci szarobrunatnego zabarwienia drewna okrągłego, które przez długi czas było poddane działaniu wody w czasie spławu i składowania na wodzie lub w wyniku zatonięcia kłód. Zmiana barwy obejmuje strefę obwodową i sięga do głębokości 3-5mm.
Zmiana barwy nie wywiera wpływu na jakość drewna okrągłego. Tarcica otrzymywana z przetarcia kłód składowanych w wodzie przybiera pod wpływem suszenia w suszarniach żółte zabarwienie, co nie obniża jakości tarcicy. Zmiany barwne w okleinach mogą być uważane za wadę estetyczną.

</doc>
<doc id="770017" url="https://pl.wikipedia.org/wiki?curid=770017" title="Joanna Grzela">
Joanna Grzela

Joanna Grzela (ur. 30 lipca 1970 w Kielcach) – polska nauczycielka akademicka, politolożka i polityk, doktor habilitowana nauk społecznych, w latach 2001–2005 wicewojewoda świętokrzyski.
Życiorys.
W 1994 ukończyła studia politologiczne w Wyższej Szkole Pedagogicznej w Kielcach. W 2003 na Uniwersytecie Warszawskim uzyskała stopień doktora nauk humanistycznych w zakresie nauk o polityce na podstawie napisanej pod kierunkiem Grażyny Michałowskiej pracy pt. "Współpraca państw w Regionie Morza Bałtyckiego na przełomie XX i XXI wieku". W 2020 habilitowała się w zakresie nauk o bezpieczeństwie na Uniwersytecie Przyrodniczo-Humanistycznym w Siedlcach na podstawie rozprawy pt. "Polityka bezpieczeństwa państw nordyckich". Podjęła pracę jako nauczycielka akademicka w Wyższej Szkole Ekonomii, Prawa i Nauk Medycznych im. prof. Edwarda Lipińskiego oraz na Uniwersytecie Jana Kochanowskiego w Kielcach, gdzie w 2012 objęła stanowisko prodziekana Wydziału Zarządzania i Administracji, przekształconego w 2015 w Wydział Prawa, Administracji i Zarządzania. Później została prodziekanem Wydziału Prawa i Nauk Społecznych tej uczelni.
W latach 1994–2001 w trakcie dwóch kadencji była radną miasta Kielce, następne do 2005 pełniła obowiązki wicewojewody świętokrzyskiego. W wyborach samorządowych w 2006 bez powodzenia ubiegała się o urząd prezydenta Kielc z ramienia LiD, uzyskując 20,65% głosów. W tych samych wyborach ponownie uzyskała mandat radnej, objęła stanowisko wiceprzewodniczącej rady miasta. Reelekcję uzyskiwała kolejno w 2010 i 2014. W 2018 nie została wybrana na kolejną kadencję. Członkini Sojuszu Lewicy Demokratycznej, następnie zaś Nowej Lewicy.

</doc>
<doc id="770020" url="https://pl.wikipedia.org/wiki?curid=770020" title="Grzegorz Wajda">
Grzegorz Wajda

Grzegorz "Moohoo" Wajda (ur. 21 stycznia 1974 w Tarnowie) – polski muzyk rockowy.
Od 1980 roku uczęszczał do Państwowej Podstawowej Szkoły Muzycznej w Tarnowie, gdzie rozpoczął naukę w klasie wiolonczeli, a w późniejszych latach doszła też nauka gry na fortepianie. W latach 1983-1985 był członkiem chóru katedralnego Pueri Cantores Tarnovienses, z którym koncertował w Polsce i za granicą. Na przełomie 1988 i 1989 zdał egzaminy do Państwowego Liceum Muzycznego w Tarnowie. W roku 1989 rozpoczął grę na gitarze basowej, a dzięki fascynacji dokonaniami zespołów takich jak: Deep Purple, Led Zeppelin, Rush, AC/DC, Iron Maiden czy Metallica poświęcał wiele czasu na ćwiczenia na tym instrumencie. 
Lata 1990-1993 przeznaczył głównie na doskonalenie umiejętności gry, ale pojawiał się też w różnych składach heavymetalowych (m.in. Tarland). W roku 1993 zaczął współpracę z tarnowskim zespołem Diverbium. Przez trzy lata zdobył wiele nagród i wyróżnień, grając z Diverbium na kilkunastu festiwalach w Polsce. W roku 1994 zespół nagrał i wydał swój pierwszy materiał w formie kasety pt. "Kolęda Serc". W latach 1997-2003 Wajda był członkiem rockowego zespołu Anaconda z Tarnowa. Był to okres wielu koncertów, debiutu radiowo-telewizyjnego, ale też i pracy nad drugim albumem tej formacji. Płyta ta, zatytułowana "Buntownik", ukazała się w listopadzie 2003. Od listopada 2005 Grzegorz Wajda jest członkiem zespołu Dzika Kiszka z Tarnowa.

</doc>
<doc id="770021" url="https://pl.wikipedia.org/wiki?curid=770021" title="Burgau (Bawaria)">
Burgau (Bawaria)

Burgau – miasto w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg. Leży około 10 km na wschód od Günzburga, nad rzeką Mindel, przy autostradzie A8, drodze B10 i linii kolejowej Augsburg – Ulm.
Polityka.
Burmistrzem miasta jest Konrad Barm, rada miasta składa się z 20 osób.
Współpraca.
Miejscowości partnerskie:

</doc>
<doc id="770028" url="https://pl.wikipedia.org/wiki?curid=770028" title="Family Cup">
Family Cup

Family Cup to coroczny cykl zawodów dla amatorów w dyscyplinach takich jak: narciarstwo zjazdowe, narciarstwo biegowe, snowboard, kolarstwo górskie, tenis oraz pływanie.
Zawody te odbywają się nieprzerwanie od 1996 roku. W ramach każdej z edycji Family Cup organizowany jest cykl eliminacji (mistrzostw regionalnych) obejmujący swym zasięgiem całą Polskę, a na koniec każdej edycji organizowany jest ogólnopolski finał. W roku 2008 odbyło się ponad 60 imprez; w roku 2009 – ok. 65.
Dzięki umowom z Polskim Związkiem Narciarskim, Polskim Związkiem Snowboardu, Polskim Związkiem Kolarskim i Polskim Związkiem Tenisowym zawody posiadają oficjalny status Mistrzostw Polski Amatorów. Zawody od kilku lat objęte są honorowym patronatem Prezydenta RP, który rokrocznie funduje Puchar Dla Najbardziej Usportowionej Rodziny w Polsce (przyznawany najlepszej rodzinie startującej w największej liczbie edycji zawodów).
Regulaminy, idea i logistyka przekazana została również Słowakom i Czechom, którzy od wielu lat organizują imprezy również pod nazwą Family Cup.
Zawody Family Cup to propozycja dla najprawdziwszych amatorów, a szczególnie całych rodzin, które za własne pieniądze, dla własnego zdrowia i przyjemności lubią uprawiać sport. Mimo stworzonej możliwości udziału osób indywidualnych, zawsze najcenniejszą i najbardziej honorowaną jest klasyfikacja rodzinna.

</doc>
<doc id="770029" url="https://pl.wikipedia.org/wiki?curid=770029" title="Ichenhausen">
Ichenhausen

Ichenhausen – miasto w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, siedziba wspólnoty administracyjnej Ichenhausen. Leży około 10 km na południe od Günzburga, nad rzeką Günz, przy drodze B16 i linii kolejowej Mindelheim - Günzburg.
Polityka.
Burmistrzem miasta jest Hans Klement (CSU), rada miasta składa się z 20 osób.

</doc>
<doc id="770032" url="https://pl.wikipedia.org/wiki?curid=770032" title="Świnia">
Świnia



</doc>
<doc id="770046" url="https://pl.wikipedia.org/wiki?curid=770046" title="Pierre Jeanneret">
Pierre Jeanneret

Pierre Andre (ur. 22 marca 1896 w Genewie, zm. 4 grudnia 1967 w Thônex) – szwajcarski architekt i projektant mebli, współpracował z Le Corbusierem (1887–1965).
Życiorys.
Pierre Jeanneret urodził się 22 marca 1896 roku w Genewie. Jego ojcem był lekarz Pierre André Jeanneret-Gris a matką Henriette Moser. Kuzynem Pierre’a Jeannereta był Charles Edouard Jeanneret-Gris, znany jako Le Corbusier (1887–1965), z którym Jeanneret współpracował nad wieloma projektami architektonicznymi. 
Jeanneret ukończył studia architektoniczne w École des Beaux-Arts w Genewie. W latach 1921–1922 pracował w biurze Auguste’a (1874–1954) i Gustave’a Perretów w Paryżu, a później w latach 1922–1940 był partnerem w biurze Le Corbusiera. Brał udział w wydawaniu pisma architektów „L’Esprit Nouveau”.
W latach 1940–1951 pracował z francuskim architektem Jeanem Prouvé (1901–1984), w latach 1940–1949 z Georgesem Blanchonem a w latach 1949–1951 z Dominikiem Escorsatem. W 1950 roku ponownie zaczął pracować z Le Corbusierem. 
W 1951 roku wyjechał do Indii, gdzie w mieście Czandigarh wdrażał plan rozwoju opracowany przez Le Corbusiera. W zespole Le Corbusiera pracowali również brytyjscy architekci Maxwell Fry (1899–1987) i Jane Drew (1911–1996) oraz architekci indyjscy. Jeanneret zaprojektował m.in. ratusz oraz bibliotekę. Pierwszym budynkiem wzniesionym w Czandigarh był dom Jeannereta, w którym od 2017 roku mieści się muzeum poświęcone architektowi. Podczas pobytu w Indiach Jeanneret zajmował się również projektowaniem mebli. Został dyrektorem Chandigarh School of Architecture i głównym architektem i urbanistą stanu Pendżab. 
Do Genewy powrócił na krótko przed śmiercią. Zmarł 4 grudnia 1967 roku w Thônex.

</doc>
<doc id="770047" url="https://pl.wikipedia.org/wiki?curid=770047" title="Some Time in New York City">
Some Time in New York City

Some Time in New York City – trzeci z kolei solowy album Johna Lennona, a piąty wydany wraz z Yoko Ono. Płytę wydano 12 czerwca 1972 w Stanach Zjednoczonych, a w Wielkiej Brytanii ukazała się 15 września tego samego roku. Producentem byli Lennon, Ono oraz Phil Spector. Wydaniem zajęły się firmy EMI oraz Apple.
Kontekst powstawania.
John i Yoko przeprowadzili się z podlondyńskiego Ascott do Nowego Jorku we wrześniu 1971 roku i zamieszkali w Greenwich Village (w zachodniej części Manhattanu). Spotkali się tam z agresywną polityką władz amerykańskich w stosunku do nich. W tamtym okresie zaczęli się kontaktować z aktywistami społecznymi, opowiadali się przeciwko brutalnemu stłumieniu buntu w więzieniu Attica Correctional Facility (31 osób zginęło) oraz przetrzymywaniu w areszcie Angeli Davis (czarnoskórej działaczki komunistycznej). Wszystkie te sprawy doprowadziły do tego, że FBI zaczęła interesować się działalnością Lennona i założyła mu w swoich archiwach teczkę, aby doprowadzić do jego deportacji. John i Yoko byli śledzeni przez agentów, a każdy ich ruch był odnotowywany.
Prace nad albumem i wydanie.
Wydarzenia te spowodowały, że John i Yoko postanowili nagrać nowy album będący protestem przeciwko krzywdzeniu ludzi przez amerykańskie władze. W tym celu wynajął grupę Elephant's Memory i perkusistę sesyjnego Jima Keltnera, aby wspomagali ich muzycznie. Współproducentem został Phil Spector, który pracował z Lennonem jeszcze za czasów "Let It Be" i przy jego wszystkich poprzednich albumach solowych. Prace trwały od późnego roku 1971 do trzeciej rocznicy ślubu Lennonów (20 marca 1972).
Poza studyjną wersją albumu, dodano do niego także drugi dysk, zawierający zapis dwóch występów. Pierwszy z nich, to charytatywny koncert dla UNICEFu, który odbył się 15 grudnia 1969 roku w Londynie, w którym, poza Johnem i Yoko, uczestniczyli Eric Clapton, George Harrison i Keith Moon. Podczas koncertu zagrano dwa utwory: "Cold Turkey" i "Don't Worry Kyoko (Mummy's Only Looking for a Hand in the Snow)". Drugi występ zarejestrowano 6 czerwca 1971, kiedy to Lennonowie występowali wraz z Frankiem Zappą.
Okładka płyty była stylizowana na egzemplarz gazety. Umieszczono na niej teksty piosenek i zdjęcia (m.in. wspomnianej wcześniej Angeli Davis oraz nagich Mao Zedonga i Richarda Nixona w tanecznej pozie).
Po sporym sukcesie "Imagine", John oczekiwał tego samego wobec nowego albumu. Nie trafił jednak w gusta fanów, którzy spodziewali się dzieła podobnego do poprzedniego. Płyta o silnej wymowie politycznej nie przyjęła się w środowisku muzycznym. Najwyższe pozycje na listach przebojów to 48. miejsce w USA i 11. w Wielkiej Brytanii. Brak komercyjnego sukcesu spowodował, że Lennon przestał tworzyć muzykę prawie na cały rok, aż do rozpoczęcia prac nad "Mind Games".
W roku 2005 "Some Time in New York City" została zremiksowana i zremasterowana. Wyrzucono z niej piosenki nagrane z Frankiem Zappą, a w zamian dodano dwie bonusowe ścieżki. Album wydano w formie pojedynczej płyty CD.
Lista utworów.
Reedycja CD z roku 2005.
Ścieżki bonusowe:

</doc>
<doc id="770054" url="https://pl.wikipedia.org/wiki?curid=770054" title="MS Kopalnia Ziemowit">
MS Kopalnia Ziemowit

MS Kopalnia Ziemowit – jeden z bliźniaczych masowców zbudowanych dla PŻM w Stoczni Szczecińskiej w latach 1989-1990. 
Podstawowe dane jednostki:
Statek wyposażony jest w pięć ładowni i pięć żurawi ładunkowych o udźwigu: 1 × 12,5 t oraz 4 × 16 t.
Do tej serii statków należą również:

</doc>
<doc id="770056" url="https://pl.wikipedia.org/wiki?curid=770056" title="Zigbee">
Zigbee



</doc>
<doc id="770057" url="https://pl.wikipedia.org/wiki?curid=770057" title="ZigBee">
ZigBee

ZigBee – specyfikacja protokołów transmisji danych w sieciach bezprzewodowych typu mesh, cluster tree. Sieci oparte na ZigBee charakteryzują się niewielkim poborem energii, niewielkimi przepływnościami (do 250 kbps) oraz zasięgiem między węzłami rzędu 100 m. Typowymi zastosowaniami są sieci sensorowe, sieci personalne (WPAN), automatyka domowa, systemy alarmowe, systemy monitoringu.
Specyfikacja ZigBee dla niższych warstw PHY i MAC wykorzystuje standard IEEE 802.15.4, który zapewnia transmisję bezprzewodową w pasmach 2,4 GHz (globalnie) oraz 868 MHz i 915 MHz (w wybranych rejonach świata). Metoda dostępu do medium to CSMA/CA. Modulacja dla 868/915 MHz to BPSK, a dla 2,4 GHz to O-QPSK. W paśmie 2,4 GHz przewidziano 16 kanałów szerokości 5 MHz.
Urządzenia ZigBee można podzielić na 3 typy:
Technologia ZigBee jest rozwijana przez ZigBee Alliance. Jest to organizacja zrzeszająca ponad 150 firm z całego świata w celu wspólnego rozwoju specyfikacji ZigBee. 14 grudnia 2004 powstała wersja 1.0 specyfikacji ZigBee. W roku 2016 wprowadzono specyfikację ZigBee 3.0.

</doc>
<doc id="770058" url="https://pl.wikipedia.org/wiki?curid=770058" title="Stefan Musiałowski">
Stefan Musiałowski

Stefan Musiałowski (ur. 26 stycznia 1919 w Warszawie, zm. 29 września 1981 w Oldenburgu) – polski pianista i kompozytor.
Ukończył studia pianistyczne u prof. prof. Jerzego Lefelda i Zbigniewa Drzewieckiego oraz Państwową Wyższą Szkołę Muzyczną w Łodzi w klasie prof. Stanisława Szpinalskiego. Debiutował w Polskim Radiu w 1954 jako kompozytor pieśni: „Pustynie piękna”, Dwie narzeczone” (teksty obu T. Bielski i Bogusław Choiński) i in. Od 1955 zaczął też komponować piosenki. Początkowo pod pseudonimem Stem we współpracy z Waldemarem Valdim (Maciszewskim), później samodzielnie. Niektóre z nich zostały nagrodzone na festiwalach piosenki.
Twórczość.
utwory instrumentalne: „Tak, tak” (z Waldemarem Maciszewskim), „Gorzkie algi”, „Miłość nie wróci”, „Satschmo bar” i inne.

</doc>
<doc id="770061" url="https://pl.wikipedia.org/wiki?curid=770061" title="Międzynarodowa Federacja Lacrosse">
Międzynarodowa Federacja Lacrosse

Międzynarodowa Federacja Lacrosse (ang. "International Lacrosse Federation") – międzynarodowa organizacja założona w sierpniu 2008 roku w wyniku połączenia międzynarodowych męskich i żeńskich stowarzyszeń lacrosse. Promuje ona lacrosse na całym świecie organizując Mistrzostwa Świata na odkrytym stadionie oraz w hali. W 2006 roku Federacja podzieliła się na "International Lacrosse Federation" i " International Federation of Women's Lacrosse Associations". Do federacji należą obecnie: Australia, Austria, Bermudy, Kanada, Czechy, Dania, Anglia, Finlandia, Francja, Hongkong, Włochy, Niemcy, Irlandia, Irokezi, Japonia, Korea Południowa, Łotwa, Holandia, Nowa Zelandia, Szkocja, Szwecja, Słowacja, Hiszpania, Stany Zjednoczone i Walia. 
Krajami stowarzyszonymi są: Argentyna, Belgia, Bułgaria, Gwatemala, Meksyk, Norwegia, Portugalia, Słowenia, Szwajcaria a od 16.10.2007 także Polska.

</doc>
<doc id="770067" url="https://pl.wikipedia.org/wiki?curid=770067" title="Bob Denard">
Bob Denard

Bob Denard alias Jean Maurin, alias Said Mustafa M’adhjou, urodzony jako Gilbert Bourgeaud (ur. 7 kwietnia 1929 w Bordeaux, zm. 13 października 2007 w Pontault-Combault) – pułkownik, żołnierz i najemnik.
Urodził się w Bordeaux we Francji w bogatej rodzinie kupieckiej. Służył w armii francuskiej w Indochinach i Maroku. Następnie po demobilizacji walczył jako najemnik u boku Moïse Tshombego w Katandze, gdzie poznał dowódcę najemników pułkownika Rogera Faulquesa, pracującego na zlecenie Jacques’a Foccarta będącego przedstawicielem rządu Francji.
W 1968 roku razem z innymi najemnikami pomagał policji rozpędzać studenckie manifestacje w Paryżu.
Brał udział w kilkunastu zamachach na rząd republiki Komorów, z której chciał utworzyć azyl dla "piratów", czyli ściganych listami gończymi najemników.
Wyspy archipelagu stały się bazą logistyczną do wypadów na przyczółki komunizmu w Afryce. Na Komorach został muzułmaninem, przyjął nazwisko Said Mustafa Mahdjoub i przez 11 lat spłodził ośmioro dzieci z sześcioma żonami.
Pod koniec życia powrócił do Francji, gdzie został aresztowany i skazany za ostatni zamach w Beninie na 5 lat w zawieszeniu.
Autobiografia: "Korsarz republiki"

</doc>
<doc id="770075" url="https://pl.wikipedia.org/wiki?curid=770075" title="Gōhō Drug">
Gōhō Drug

 – manga grupy Clamp. Seria była publikowana przez Kadokawa Shoten. Rozdziały zostały skompilowane i wydane w latach 2001-2003 w trzech tomach. W 2003 roku wydawanie mangi zostało zawieszone. Manga powróciła w 2011 roku pod nowym tytułem: .
Fabuła.
Pewnej śnieżnej nocy Kazahaya Kudō znajduje się na skraju śmierci. Zostaje w ostatniej chwili uratowany przez młodego mężczyznę o imieniu Rikuō Himura. Zdaje się on uciekać przed swoją przeszłością, a Kazahaya okazuje się być zadłużony u Kakei, pracodawcy Rikuō. Zaczyna pracować z Rikuō, swoim nowym współlokatorem, w aptece zwanej Green Drugstore. Ich codzienny rozkład zajęć jest monotonny, ale zarówno Kazahaya jak i Rikuō otrzymują od Kakei różne "dodatkowe zadania", jak podkradnięcie książki czy dziewczęcego uniformu. Kazahaya zawsze zgadza się na wykonanie zlecenia, gdyż nie chce znów wylądować bez pieniędzy na ulicy, ale zastanawia się jaki właściwie cel mają te wyprawy.
Kazahaya posiada pewne zdolności podobne do jasnowidzenia i psychometrii. Może zobaczyć wspomnienia danej osoby poprzez dotknięcie jej, bądź przedmiotu, który pozostawiła. Rikuō posiada silne zdolności telekinetyczne. Obaj główni bohaterowie posiadają mroczną przeszłość, która jest odkrywana stopniowo wraz z rozwojem akcji głównie przez Kakei, który także posiada zdolność jasnowidzenia.
Manga.
"Gōhō Drug".
W 2011 roku z okazji rozpoczęcia publikacji serii "Drug &amp; Drop" wydano ponownie tomy "Gōhō Drug" z nowymi okładkami.
"Drug &amp; Drop".
Grupa Clamp rozpoczęła publikację kolejnych rozdziałów mangi pod nowym tytułem "Drug &amp; Drop" w czasopiśmie „Young Ace” wydawnictwa Kadokawa Shoten od 4 listopada 2011.
Na początku września 2012 roku, za pośrednictwem oficjalnej strony internetowej Clamp, ogłoszono zawieszenie wydawania mangi na dwa miesiące ze względu na stan zdrowia jednej z członkiń kwartetu (rozdziały nie ukazały się w numerach wydanych 4 września i 4 października 2012). Jednakże w październiku 2012 roku ogłoszono, że przerwa w wydawaniu mangi została wydłużona o kolejny miesiąc. Kolejny rozdział ukazał się w grudniu 2012 roku.
4 marca 2014 roku w kwietniowym numerze czasopisma „Young Ace” ogłoszono, że w majowym numerze, wydanym 4 kwietnia, zostanie opublikowany specjalny rozdział mangi. Drugi i ostatni rozdział specjalny ukazał się 2 maja w czerwcowym numerze tego czasopisma.
Crossover z innymi pracami grupy Clamp.
W drugim tomie "Gōhō Drug", Kakei kupuje w imieniu Kazahayi ubrania w "Piffle Princess". W mandze "Angelic Layer" sklep o tej nazwie sprzedawał towary "Angelic Layer" i gdzie ludzie mogli praktykować walki ze swoimi Aniołami. W "Suki. Dakara suki" Piffle Princess pojawia się jako "Caffe Piffle Princess" i jest kawiarnią często odwiedzaną przez bohaterów. Piffle Princess pojawia się również w innych mangach CLAMP, jak "Chobits", "×××HOLiC", "Tsubasa Reservoir Chronicle", "Kobato." i "Cardcaptor Sakura". 
Ubranie zakupione w sklepie "Piffle Princess" otrzymuje licealistka uczęszczająca do ; liceum to pojawia się także w mandze "Suki. Dakara suki" - uczęszcza do niego jej główna bohaterka, Hinata Asahi.
Postać „Atashi”, będąca bohaterką książki „Wyludnione miasto” z "Chobits", pojawia się na przykład jako rysunek na zegarze w sklepie, w którym pracują główni bohaterowie.
Rikuo i Kazahaya pojawiają się także w mandze "xxxHolic"; z kolei Watanuki pojawia się w "Drug &amp; Drop" jako klient sklepu, w którym pracują bohaterowie.
W serii pojawia się także Kohaku, bohaterka mangi "Wish".

</doc>
<doc id="770076" url="https://pl.wikipedia.org/wiki?curid=770076" title="Droga wojewódzka nr 867">
Droga wojewódzka nr 867

Droga wojewódzka nr 867 (DW867) – droga wojewódzka klasy G, o długości 82,728 km, łącząca Sieniawę z Hrebennem.
Droga przebiega równoleżnikowo przez cztery powiaty: przeworski, jarosławski, lubaczowski oraz tomaszowski. Prowadzi między innymi przez Roztocze Wschodnie.
Aktualne Inwestycje.
Na odcinku Prusie – Siedliska o długości 3,331 km droga była nieciągła – istniała jako droga gruntowa. Kosztem ponad 7,5 mln zł wybudowano dwa brakujące odcinki, a otwarcie całej drogi odbyło się 14 listopada 2014 roku.
W ten sposób powstało kluczowe w zakresie komunikacji przygranicznej, a zarazem wygodne połączenie czterech polsko-ukraińskich przejść granicznych: drogowego w Hrebennem, kolejowego w Hrebennem, kolejowego w Werchracie oraz drogowego w Budomierzu.
Planowane inwestycyjne.
Na lata 2017–2018 zaplanowana jest rozbudowa na odcinku 40,1 km: Sieniawa-Oleszyce-Lubaczów. Inwestycja będzie podzielona na 3 etapy:
Etap I: ~31,5 km od Sieniawy – km 0+000 do zlokalizowanego w zachodniej części Oleszyc skrzyżowania z drogą wojewódzką 865 przy ul. Jarosławskiej.
Etap II: odcinek ~5,2 km – północna obwodnica Oleszyc, wraz z rozbudową istniejącej drogi, aż do zlokalizowanego w południowo-zachodniej części Lubaczowa skrzyżowania ulic kard. S. Wyszyńskiego i Sportowej.
Etap III: ~3,4 km południowa obwodnica Lubaczowa kończąca się w zachodniej części Lisich Jam na skrzyżowaniu drogi wojewódzkiej nr 866 z ul. Wspólną.

</doc>
<doc id="770082" url="https://pl.wikipedia.org/wiki?curid=770082" title="DW867">
DW867



</doc>
<doc id="770083" url="https://pl.wikipedia.org/wiki?curid=770083" title="William Horwood">
William Horwood

William Horwood (ur. 1944 w Oksfordzie) – brytyjski pisarz, piszący literaturę dziecięcą, a także fantasy. 
Jest autorem powieści „Wolves of Time” (Czas wilków), której duża część akcji dzieje się w Tatrach. 

</doc>
<doc id="770095" url="https://pl.wikipedia.org/wiki?curid=770095" title="Tsubasa Chronicle">
Tsubasa Chronicle



</doc>
<doc id="770098" url="https://pl.wikipedia.org/wiki?curid=770098" title="Tsubasa Chronicles">
Tsubasa Chronicles



</doc>
<doc id="770099" url="https://pl.wikipedia.org/wiki?curid=770099" title="Tsubasa Reservoir Chronicles">
Tsubasa Reservoir Chronicles



</doc>
<doc id="770100" url="https://pl.wikipedia.org/wiki?curid=770100" title="Koparka parowa">
Koparka parowa

Koparka parowa – pierwowzór późniejszych koparek linowych, była pierwszą maszyną wykorzystywaną do kopania gruntu napędzaną silnikiem parowym.
Koparkę parową wynalazł William Otis, który otrzymał na swój wynalazek patent w 1836.
Pierwsze maszyny nie posiadały obrotowego nadwozia. Były posadowione na podwoziu kolejowym, do którego montowano kocioł, silnik i pozostałe elementy napędu. Ramię wysięgnika jak również mechanizmy napędowe były montowane z przodu ramy, co ograniczało ruchy łyżki. Koparka poruszała się na szerokich metalowych kołach napędzanych przekładnią łańcuchową. Ze względu na masę maszyny zachodziła konieczność instalowania tymczasowego torowiska, po którym maszyna mogłaby się poruszać.
Koparki parowe stały się bardzo popularne w II poł. XIX wieku. Początkowo były wyposażone w cięgna łańcuchowe. Dopiero w 1870 zastosowanie stalowych cięgien linowych pozwoliło na efektywniejsze wykorzystanie mechanizmów napędowych.
Późniejsze maszyny zostały wyposażone w gąsienice, co pozwoliło na rezygnację z budowy torowiska.
Pełnoobrotowe nadwozie zastosowano po raz pierwszy w Anglii w 1884, i stało się standardem dla tego typu maszyn.
W latach trzydziestych XX w. napęd parowy koparek został wyparty przez prostszy i tańszy silnik Diesla wykorzystywany do chwili obecnej. Po II wojnie światowej pojawia się napęd hydrauliczny wypierający tradycyjny napęd mechaniczny linowy.
Rozwój sieci kolejowych (głównie w USA i Wielkiej Brytanii) wymusił szersze zastosowanie koparek. Ich wprowadzenie stanowiło przełom technologiczny w budownictwie kolei. Koparki parowe masowo były wykorzystywane przy budowie Kanału Panamskiego – przy której użyto 102 maszyn, z czego 77 było produkcji firmy Bucyrus a pozostałe Marion Shovels.
Koparki parowe na początku były wykorzystywane m.in. w kopalni rud żelaza w Minnesocie, kopalni miedzi w Chile i Montanie. Z czasem można je było spotkać w kopalniach odkrywkowych na całym świecie.
Wraz z rozwojem motoryzacji i zapotrzebowaniem na nowe drogi w latach 20. XX wieku masowo wykorzystywano koparki parowe do prac ziemnych. Były obecne praktycznie na każdym większym placu budowy w okresie międzywojennym – np. zapory Hoovera, podczas budowy wielkich fabryk i portów.
Choć większość koparek parowych została zezłomowana to w amerykańskich i brytyjskich muzeach przemysłu i prywatnych kolekcjach można spotkać wiele ciekawych okazów.
Jedną z największych koparek parowych była zbudowana w 1906 przez firmę Marion maszyna, która przetrwała do naszych czasów i znajduje się w małej miejscowości Le Roy (Nowy Jork) niedaleko Nowego Jorku.
Koparka ta znana jako "pięciojardowy czerpak" (od pojemności łyżki) została zakupiona przez firmę General Crushed Stone Company, która użytkowała kamieniołom w Le Roy. Początkowo koparka poruszała się po torowisku, lecz w 1923 zastosowano w niej gąsienice wyprodukowane przez Marion. Koparka pozostała w eksploatacji do 1949, kiedy została wycofana z kamieniołomu i ustawiona przy głównej drodze – gdzie stoi do chwili obecnej.
Producenci koparek parowych.
W Ameryce Północnej:
W Europie:

</doc>
<doc id="770105" url="https://pl.wikipedia.org/wiki?curid=770105" title="Lublinek-Pienista">
Lublinek-Pienista

Lublinek-Pienista – osiedle administracyjne (jednostka pomocnicza gminy) w zachodniej części Łodzi, w dzielnicy Polesie, zamieszkiwane przez 4 254 osób.. 
Na osiedle to, wyodrębnione w sposób administracyjny, składa się zbudowane w latach 80. osiedle domów jednorodzinnych Pienista, osiedle Nowe Sady oraz dawne podłódzkie wsie Lublinek i Nowy Józefów, które mimo włączenia w obręb miasta zachowały w dużej mierze swój wiejski charakter. 
Osiedle Lublinek-Pienista zajmuje dość duży obszar, na który, poza terenami zwartej zabudowy na osiedlu Pienista i zabudową rozproszoną na Lublinku i Nowym Józefowie, składają się głównie pola uprawne, nieużytki, ogródki działkowe i lasy.
Adres rady osiedla:

</doc>
<doc id="770106" url="https://pl.wikipedia.org/wiki?curid=770106" title="National Collegiate Athletic Association">
National Collegiate Athletic Association

National Collegiate Athletic Association (Narodowe Stowarzyszenie Sportów Akademickich), skrótowiec NCAA – organizacja zajmująca się organizacją zawodów sportowych wielu szkół wyższych w Stanach Zjednoczonych, zrzeszająca około 1200 instytucji (największa tego typu na świecie). Jej siedziba znajduje się w Indianapolis, w stanie Indiana. Jej początki sięgają 1906, zaś pod nazwą NCAA istnieje od 1910.
Reguluje rozgrywki ligowe na szczeblu międzyuczelnianym w, między innymi, następujących sportach: futbol akademicki, koszykówka, lekkoatletyka, baseball, softball, lacrosse, szermierka, hokej na trawie, hokej na lodzie, piłka nożna, gimnastyka, tenis, zapasy, piłka siatkowa. Odpowiada także za biznesową stroną sportu studenckiego, w szczególności sprzedaż praw do transmisji zawodów. Uzyskane w ten sposób środki w 95% są rozdysponowywane wśród uczelni.
Od 1 listopada 2010 prezesem organizacji jest Mark Emmert.
Struktura i organizacja rozgrywek.
Uczelnie przynależące do NCAA podzielone na trzy dywizje ("NCAA Division I, NCAA Division II, NCAA Division III"). Kryterium podziału jest wielkość uczelni, w szczególności jej budżet na sport akademicki i klasa posiadanej infrastruktury. Uczelnie z dwóch wyższych dywizji – I i II – mają obowiązek prowadzić program stypendium sportowych, to znaczy przyjmować część studentów ze względu na ich osiągnięcia sportowe, nie wyniki w nauce, i oferować im bezpłatne kształcenie. W dywizji III nie ma takiego obowiązku, zaś studenci często uprawiają tam sport równolegle do zupełnie normalnego toku studiów. Stąd w dywizji tej znajduje się znaczna część mniejszych uczelni, posiadających raczej status kolegium (college) niż uniwersytetu.
Dywizje dzielą się na konferencje, będące liczącymi zwykle po kilkunastu członków stowarzyszeniami uczelni, które same dobierają się w grupy według różnych kryteriów, najczęściej geograficznych czy historycznych. Konferencje mają duży zakres samodzielności co do organizacji rozgrywek, łącznie z ustalaniem listy sportów, w których rozgrywane będą zawody. Większość rozgrywek NCAA odbywa się na szczeblu konferencji. Dopiero ich zwycięzcy biorą udział w zawodach o tytuł mistrza całej dywizji. W przypadku mniej popularnych sportów finały organizowane są wspólnie dla całej NCAA, zaś udział mogą w nich brać drużyny wystawione przez konferencje ze wszystkich dywizji.

</doc>
<doc id="770107" url="https://pl.wikipedia.org/wiki?curid=770107" title="NCAA">
NCAA



</doc>
<doc id="770108" url="https://pl.wikipedia.org/wiki?curid=770108" title="Bydgoszcz Zachód">
Bydgoszcz Zachód

Bydgoszcz Zachód – przystanek kolejowy w Bydgoszczy, w województwie kujawsko-pomorskim, w Polsce. W 2017 r. przystanek obsługiwał 20–49 pasażerów na dobę.
W październiku 2017 r. ogłoszono przewidywaną modernizację dworca, mająca na celu poprawę estetyki i dostosowanie budynku do potrzeb niepełnosprawnych. Zaplanowano między innymi: przebudowę wejścia do dworca, renowację elewacji, szereg zmian w poczekalni dla podróżnych (w tym rozjaśnienie pomieszczenia przez montaż większych okien, zastosowanie jasnej kolorystyki wnętrza i nowego oświetlenia), budowę toalet, montaż oświetlenia energooszczędnego i nowych systemów bezpieczeństwa oraz zmianę nawierzchni i budowę elementów małej infrastruktury w sąsiedztwie budynku. W 2021 PKP zakończyły prace projektowe i ogłosiły przetarg na realizację prac budowlanych.
Komunikacja miejska.
W pobliżu przystanku znajduje się przystanek komunikacji miejskiej o nazwie "Dworzec Zachód. Obsługiwany" przez 77 i 35N

</doc>
<doc id="770114" url="https://pl.wikipedia.org/wiki?curid=770114" title="Yelü Dashi">
Yelü Dashi

Yelü Dashi (; 1087-1143) – władca Kitanów, założyciel Chanatu Karakitanów. Prowadził walki z turkojęzycznymi muzułmanami Azji Środkowej. Przez nestorian uważany był za opiekuna.
Postać Yelü Dashi mogła być inspiracją do powstania wśród zachodnich chrześcijan legendy o Królestwie Księdza Jana.

</doc>
<doc id="770118" url="https://pl.wikipedia.org/wiki?curid=770118" title="Aalen (stacja kolejowa)">
Aalen (stacja kolejowa)

Aalen – stacja kolejowa w Aalen, w kraju związkowym Badenia-Wirtembergia, w Niemczech. Położona jest około 200 metrów na północ od historycznego centrum miasta.

</doc>
<doc id="770125" url="https://pl.wikipedia.org/wiki?curid=770125" title="Coburg (stacja kolejowa)">
Coburg (stacja kolejowa)

Coburg – stacja kolejowa w Coburgu, w kraju związkowym Bawaria, w Niemczech.

</doc>
<doc id="770126" url="https://pl.wikipedia.org/wiki?curid=770126" title="Marcin Witas">
Marcin Witas



</doc>
<doc id="770127" url="https://pl.wikipedia.org/wiki?curid=770127" title="Dr Miod">
Dr Miod



</doc>
<doc id="770128" url="https://pl.wikipedia.org/wiki?curid=770128" title="Dr Miód">
Dr Miód



</doc>
<doc id="770132" url="https://pl.wikipedia.org/wiki?curid=770132" title="Bonawentura Dąbrowski">
Bonawentura Dąbrowski

Bonawentura Dąbrowski (ur. 14 marca 1807 w Warszawie, zm. 1 czerwca 1862 tamże) – polski malarz.
Życiorys.
Syn malarza Antoniego Samuela i Katarzyny Scheynat.
Uczył się w Instytucie Nauczycieli Elementarnych i Organistów w Łowiczu. Po jego ukończeniu w 1826 zaczął studiować malarstwo na Wydziale Sztuk Pięknych Uniwersytetu Warszawskiego u Antoniego Blanka i Antoniego Stanisława Brodowskiego. Brał udział w powstaniu listopadowym w 1831 w stopniu porucznika, za co został skazany na zesłanie do Wiatki. Wrócił do Warszawy w 1832.
Jako malarza interesowała go tematyka rodzajowa i historyczna (malarstwo sztalugowe, monumentalne i miniatura). Był autorem m.in. "Portretu Pawła Pelizarro" (ok. 1838, w zbiorach Muzeum Narodowego w Warszawie), obrazów "Madonna z Dzieciątkiem", "Ostatnia Wieczerza" i "Chrystus" (wszystkie z 1842) w cerkwi greckokatolickiej przy ul. Miodowej w Warszawie, "Zesłanie Ducha Świętego" w katedrze św. Jana (niezachowany) i fresków w cerkwi św. Jana Teologa w Chełmie.
Po 1840 założył prywatną szkołę malarstwa. Na zajęcia z rysunku uczęszczali tam m.in.: Józef Ignacy Kraszewski i Józef Simmler.
Został pochowany na cmentarzu Powązkowskim w Warszawie (kwatera 12-3-3).

</doc>
<doc id="770136" url="https://pl.wikipedia.org/wiki?curid=770136" title="Nad Nerem">
Nad Nerem

Osiedle Nad Nerem – osiedle administracyjne (jednostka pomocnicza gminy) w południowo-zachodniej części Łodzi, w dzielnicy Górna, zamieszkiwane przez 1 080 osób.
Na osiedle to, wyodrębnione w sposób administracyjny, składa się obszar dawnych podłódzkich wsi: Chocianowice, Łaskowice i Charzew, które mimo włączenia w obręb miasta zachowały w dużej mierze swój wiejski charakter.
Osiedle Nad Nerem zajmuje dość duży obszar, na który, poza terenami zwartej zabudowy wiejskiej typu ulicówki na osiedlach Chocianowice i Łaskowice oraz zabudową rozproszoną na Charzewie, składają się głównie pola uprawne, nieużytki, łąki i lasy.Przez obszar osiedla przepływa rzeka Ner, od której nazwano powstałe osiedle.
Na terenie osiedla znajduje się także Port lotniczy Łódź im. Władysława Reymonta.
Adres rady osiedla:
Granice.
W granicach osiedla administracyjnego Nad Nerem leżą następujące jednostki:

</doc>
<doc id="770137" url="https://pl.wikipedia.org/wiki?curid=770137" title="16 Brygada Pancerna (PSZ)">
16 Brygada Pancerna (PSZ)

16 Brygada Pancerna − wielka jednostka broni pancernej Polskich Sił Zbrojnych.
W składzie 1 Korpusu 1941-1942.
19 września 1941 roku 1 pułk czołgów został przeformowany w 16 Brygadę Czołgów, w skład której weszły następujące pododdziały:
W dniu 8 stycznia 1942 na bazie 66 czołówki naprawczej oraz specjalistów z batalionów czołgów zorganizowano 16 kompanię warsztatową.
W strukturze 1 Dywizji Pancernej 1942–1943.
W dniu 25 lutego 1942 brygada została podporządkowana dowódcy 1 Dywizji Pancernej, gen. bryg. Stanisławowi Maczkowi.
W dniu 13 sierpnia 1942 bataliony pancerne zostały przeformowane w pułki pancerne, który nadano kolejne numery 1, 2 i 3. Na stanowiska dowódców pułków zostali wyznaczeni: ppłk Bolesław Sokołowski (1 pułk pancerny), mjr dypl. Stanisław Koszutski (2 pułk pancerny) i mjr A. Izdebski (3 pułk pancerny). Równocześnie ppłk dypl. (gen. bryg. od 15 VIII 1964) Aleksander Ruchaj-Taczanowski na bazie 1 batalionu ciężkich karabinów maszynowych I Korpusu w m. Duns, w Szkocji, zorganizował 16 batalion dragonów.
Z dniem 1 października 1942 16 kompania warsztatowa została włączona w skład oddziałów technicznych 1 DPanc., a w dniu 1 listopada 1943 została przemianowana na kompanię warsztatową Brygady Pancernej.
W kwietniu 1943, na podstawie rozkazu Naczelnego Wodza, gen. broni Władysława Sikorskiego z dnia 20 marca 1943, w skład brygady włączony został 1 batalion Strzelców Podhalańskich. Nastąpiło połączenie batalionu Strzelców Podhalańskich z 16 batalionem dragonów z tym, że część przeszkolonych żołnierzy 16 batalionu dragonów została przeniesiona do pułków pancernych. Ponieważ 16 batalion dragonów nie posiadał tradycji bojowych zdecydowano, że pododdział zachowa nazwę batalionu Strzelców Podhalańskich. Dowódcą batalionu został mjr dypl. Wacław Kobyliński, dotychczasowy dowódca Batalionu Strzelców Podhalańskich, a jego zastępcą kpt. Stefan Kazimierczak z 16 Batalionu Dragonów. Począwszy od dnia 29 kwietnia 1943 kompanie strzelców uczestniczyły w 7-tygodniowym kursie zorganizowanym w rejonie m. North Berwick, w hrabstwie East Lothian. Celem kursu było przeszkolenie strzelców podhalańskich do wykonywania zadań przewidzianych w armii brytyjskiej dla dragonów, czyli piechoty, która przemieszczając się i walcząc na transporterach opancerzonych wspiera bezpośrednio pododdziały czołgów.
We wrześniu 1943 przystąpiono do reorganizacji 1 Dywizji Pancernej. Reorganizacja była związana z przejściem brytyjskich dywizji pancernych na nowe etaty wojenne. Według dotychczasowego etatu dywizja składała się z dwóch brygad pancernych i grupy wojsk wsparcia. Siłę uderzeniową dywizji stanowiło 6 pułków pancernych i 3 bataliony piechoty wspieranych przez 3 pułki artylerii. Zgodnie z nowym etatem, w dywizji pozostawała jedna brygada pancerna. Miejsce drugiej brygady pancernej zajęła zmotoryzowana brygada piechoty. Obie brygady wspierać miała artyleria dywizyjna licząca 4 pułki. Stosunek pułków czołgów do batalionów piechoty uległ zmianie. Zmienione proporcje kształtowały się 4 : 4. Według gen. dyw. Franciszka Skibińskiego nowy brytyjski etat, wzorowany na organizacji niemieckiej dywizji pancernej, został oparty na błędnych przesłankach. Organizacja niemiecka, w której zachowano równowagę między pododdziałami czołgów i piechoty uwarunkowana była liczbą posiadanych wozów bojowych. Przejście dywizji na nową organizację było działaniem wymuszonym przez stronę brytyjską, która określiła, że zezwoli na uczestnictwo dywizji w walkach na kontynencie wyłącznie po jej reorganizacji. Stanowisko Brytyjczyków postawiło polskie władze wojskowe w kłopotliwej sytuacji. Zasoby kadrowe pozostające na wyspach brytyjskich ograniczały możliwość osiągnięcia przez jednostki dywizji, szczególnie piechoty, pełnych etatów.
W ramach wspomnianej reorganizacji, począwszy od dnia 21 września 1943 przeprowadzono następujące przedsięwzięcia organizacyjno - kadrowe:
W dniu 12 października 1943 10/16 Brygada Pancerna została przemianowana na 10 Brygadę Kawalerii Pancernej.
Ponownie w 1 Korpusie 1943-1947.
Przeprowadzając, w okresie wrzesień – październik 1943, reorganizację 1 Dywizji Pancernej zdecydowano się zachować nadwyżki żołnierzy broni pancernych kosztem utrzymania niepełnych stanów w pododdziałach piechoty.
Z dniem 3 listopada 1943 ponownie przystąpiono do formowania 16 Brygady Pancernej, w składzie:
Z dniem 10 listopada 1943 16 Brygada Pancerna została podporządkowana dowódcy 2 Dywizji Grenadierów Pancernych (kadrowej). Od połowy czerwca 1944 do pierwszych dni lutego 1945 w skład 16 BPanc. wchodził 9 pułk ułanów Małopolskich, który wraz z 3 ppanc. i 14 puł. podjął szkolenie na czołgach Centaur i Cromwell.
W drugiej połowie 1944 do Polskich Sił Zbrojnych wcielono 89 tys. Polaków – żołnierzy pełniących przymusową służbę wojskową w Wehrmachcie. Napływ uzupełnień pozwolił na odtworzenie stanów istniejących i formowanie nowych jednostek wojskowych w Wielkiej Brytanii i we Włoszech.
W dniu 27 grudnia 1944 szef Sztabu Naczelnego Wodza, gen. dyw. Stanisław Kopański rozkazał dowódcy Jednostek Wojskowych w Wielkiej Brytanii utworzyć do dnia 1 czerwca 1945, w ramach I Korpusu, dywizję piechoty i brygadę pancerną oraz jednostki korpuśne.
W dniu 5 lutego 1945 dowódca Jednostek Wojskowych w Wielkiej Brytanii, gen. bryg. Janusz Głuchowski nakazał przystąpić do formowania dowództwa 1 Korpusu z jednostkami zabezpieczenia i obsługi, 4 Dywizji Piechoty, 16 Samodzielnej Brygady Pancernej oraz skadrowanych jednostek korpuśnych o łącznej liczebności około 26 tys. ludzi wraz z pierwszym uzupełnieniem.
W dniu 3 kwietnia 1945 przystąpiono do formowania 5 pułku pancernego, a w dniu 16 kwietnia 1945 rozpoczęto organizację 16 pułku dragonów.
Struktura organizacyjna 16 Samodzielnej Brygady Pancernej w maju 1945 przedstawiała się następująco:
Proporczyk
Sztab 16 BPanc i szwadron sztabowy: proporczyki trójkątne czarno-pomarańczowe.
Obsada personalna Kwatery Głównej 16 BPanc.
Dowódcy brygady:
Zastępcy dowódcy brygady:
Szefowie sztabu brygady:

</doc>
<doc id="770139" url="https://pl.wikipedia.org/wiki?curid=770139" title="Szkoła Podoficerska Wojsk Lądowych">
Szkoła Podoficerska Wojsk Lądowych



</doc>
<doc id="770142" url="https://pl.wikipedia.org/wiki?curid=770142" title="Bassai dai">
Bassai dai

Bassai dai – jedno z podstawowych kata karate. Na Okinawie zwane Passai. Nazwa tłumaczona jako „zdobycie fortecy”, „rozbicie twardej obrony”. Dynamiczne kata z dużą liczbą zwrotów. Wersja stara zwana jest dai (duża), w odróżnieniu od wersji sho (małej), stworzonej przez Y.Itosu niecałe sto lat temu. Obok Kanku Dai obligatoryjne kata stylu Shōtōkan, popularne także w innych stylach karate.

</doc>
<doc id="770147" url="https://pl.wikipedia.org/wiki?curid=770147" title="Historia USA">
Historia USA



</doc>
<doc id="770148" url="https://pl.wikipedia.org/wiki?curid=770148" title="Diecezja supraska">
Diecezja supraska

Diecezja supraska – diecezja unicka 1797–1809, powołana do życia w 1797 r. na terenie Prus Nowowschodnich. Powstała z oficjałatu generalnego dla unitów, powołanego dnia 6 października 1796 r. przez metropolitę unickiego Teodozego Rostockiego. Na mocy tego dokumentu opat klasztoru bazylianów w Supraślu ks. dr Teodozy Wisłocki stał się czasowym zwierzchnikiem wszystkich unitów w państwie pruskim. 
Powodem erygowania diecezji supraskiej było odcięcie kordonem państwowym podlaskich unitów znajdujących się pod berłem pruskim od władz cerkiewnych podległych diecezji brzeskiej i metropolicie unickiemu, znajdujących się w Imperium Rosyjskim. W wyniku starań dyplomatycznych Fryderyka Wilhelma II, dnia 6 marca 1798 r. papież Pius VI, wydał w klasztorze kartuzów k. Florencji bullę "Suscieptum a nobis" erygującą za patentem króla pruskiego ze stycznia 1797 r. unicką diecezję supraską. Stolicą diecezji stała się miejscowość Supraśl, natomiast katedrą biskupią – główna cerkiew bazyliańskiego klasztoru Zwiastowania Bogurodzicy. Starając się o powołanie przez Stolicę Apostolską supraskiego biskupstwa władze pruskie chciały zapobiec ingerencji z zewnątrz Rosji, zwłaszcza mieszania się obcego państwa w sprawy religijne. Przy diecezji supraskiej jej II ordynariusz – biskup Mikołaj Duchnowski powołał seminarium unickie, na które ofiarował znaczny fundusz. 
Na mocy układu w Tylży, po przejściu w 1807 r.do Imperium Rosyjskiego części Grodzieńszczyzny i Białostocczyzny, upadła racja istnienia supraskiej diecezji unickiej. Dnia 14 lutego 1809 r. decyzją cara Aleksandra I została skasowana, a jej obszar rozciągający się od Niemna do Bugu, na którym zamieszkiwało 45 000 unitów (zdolnych do przyjmowania sakramentów), włączono do rozległego biskupstwa brzeskiego. Biskup nominat supraski – opat bazyliańskiego klasztoru supraskiego ks. Leon Ludwik Jaworowski, został nominowany biskupem biskupem pomocniczym brzeskim – pomocnikiem bpa Jozafata Bułhaka.
Biskupami unickiej diecezji supraskiej byli:
Zobacz też.
Zwierzchnicy Kościoła greckokatolickiego (Ukraińskiej Cerkwi greckokatolickiej)

</doc>
<doc id="770149" url="https://pl.wikipedia.org/wiki?curid=770149" title="Ławica ryb">
Ławica ryb

Ławica ryb – tymczasowa grupa ryb pływających razem w celu zapewnienia sobie pokarmu i większego bezpieczeństwa.
Ławice są tworzone przez ryby z około połowy wszystkich znanych gatunków, w różnych stadiach ich rozwoju, począwszy od stadium larwalnego, przez tymczasowe grupy młodych lub dorosłych osobników cechujące się słabą organizacją – w języku angielskim określane jako "shoals" – do wysoce zorganizowanych, stałych grup (ang. "schools").
Ławica może składać się z kilku osobników, częściej spotykane są ławice kilkuset do kilku tysięcy, a nawet do miliona osobników. Pływają w ciasnych skupiskach zataczając kręgi lub gwałtownie zmieniając kierunek. Tworzone są zwykle przez przedstawicieli tego samego gatunku, chociaż spotykane są ławice tworzone przez przedstawicieli kilku różnych gatunków, np. ławice tuńczyków z rodzajów "Katsuwonus" i "Thunnus". Tworzenie ławic jest jedną z form strategii pokarmowych – zwiększa skuteczność wykorzystania pokarmu dostępnego w zajmowanym akwenie. Jednocześnie jest formą strategii obronnej – zwiększa szanse przetrwania poszczególnych osobników. Ławice tworzą głównie gatunki ryb o małych rozmiarach, dużych zdolnościach rozrodczych i szybkim tempie przyrostu masy, u których nadprodukcja potomstwa ma skompensować straty wynikające z drapieżnictwa.
Najgroźniejszy dla małych, pelagicznych ryb ławicowych jest jednoczesny, zmasowany atak różnych gatunków drapieżników uderzających z kilku stron, np. ryby przydenne atakujące ławicę od spodu wyganiają ją do wód przypowierzchniowych, gdzie dostaje się w zasięg ptaków nurkujących, a na płyciznach również ryb przybrzeżnych i zwierząt lądowych.
Badania nad relacjami zachodzącymi pomiędzy osobnikami tworzącymi ławice rozpoczęto po ukazaniu się artykułu Alberta E. Parr (1927), sugerującego istnienie złożonych mechanizmów tworzenia ławic – w płaszczyźnie fizjologicznej i ewolucyjnej. Radakow określił ławicę ryb jako grupę osobników "aktywnie podtrzymujących wzajemny kontakt i przejawiających lub mogących w każdej chwili przejawiać zorganizowane czynności, z reguły przynoszące korzyść wszystkim członkom grupy".
Ławica nie ma stałych liderów. Prowadzenie przejmują osobnicy znajdujący się na czele ławicy po dokonaniu zmiany kierunku. Porządek tworzonej formacji zachowywany jest w oparciu o relacje pomiędzy bezpośrednimi sąsiadami a te tworzone są głównie przez bodźce docierające do układu linii bocznej, wzroku i słuchu.

</doc>
<doc id="770160" url="https://pl.wikipedia.org/wiki?curid=770160" title="XxxHOLiC">
XxxHOLiC



</doc>
<doc id="770165" url="https://pl.wikipedia.org/wiki?curid=770165" title="Inwestycje długoterminowe">
Inwestycje długoterminowe



</doc>
<doc id="770169" url="https://pl.wikipedia.org/wiki?curid=770169" title="Lewski Sofia (piłka siatkowa)">
Lewski Sofia (piłka siatkowa)

Levski Siconco Sofia – męski klub siatkarski z Bułgarii powstały w 1923 roku w Sofii. Levski Siconco jest najbardziej utytułowanym klubem siatkarskim w Bułgarii.

</doc>
<doc id="770170" url="https://pl.wikipedia.org/wiki?curid=770170" title="Jacobus Johannes Pieter Oud">
Jacobus Johannes Pieter Oud

Jacobus Johannes Pieter Oud (także J.J.P. Oud, ur. 9 lutego 1890 w Purmerend, zm. 5 kwietnia 1963 w Wassenaar) – holenderski architekt modernistyczny, przedstawiciel poetyckiego funkcjonalizmu w architekturze.
Życiorys.
Brat J.J.P. Ouda, Pieter Oud, był burmistrzem Rotterdamu. J.P.P. Oud studiował w Amsterdamie i Delfcie u Petrusa Josephusa Hubertusa Cuypersa, Jana Stuyta oraz Theodora Fischera.
W 1914 osiadł w Lejdzie, gdzie poznał Theo van Doesburga. W latach 1917–1920 współpracował z jego czasopismem "De Stijl" i grupą architektoniczną pod tą samą nazwą.
W latach 1918–1933 Oud był architektem miejskim Rotterdamu. W 1954 otrzymał tytuł doktora "honoris causa" Uniwersytetu Technicznego w Delfcie.

</doc>
<doc id="770171" url="https://pl.wikipedia.org/wiki?curid=770171" title="XXXHOLiC">
XXXHOLiC



</doc>
<doc id="770174" url="https://pl.wikipedia.org/wiki?curid=770174" title="Ten (album Pearl Jam)">
Ten (album Pearl Jam)

Ten – pierwszy studyjny album zespołu Pearl Jam, wydany 27 sierpnia 1991 roku.
W 2003 album został sklasyfikowany na 207. miejscu listy 500 albumów wszech czasów magazynu Rolling Stone.
W Polsce album uzyskał status złotej płyty, podobnie jak jego wznowienie w edycji Deluxe.

</doc>
<doc id="770175" url="https://pl.wikipedia.org/wiki?curid=770175" title="Źródło (film 2006)">
Źródło (film 2006)

Źródło (ang. "The Fountain") – powstały w 2006 roku amerykański film fabularny, dramat science fiction, w reżyserii Darrena Aronofsky’ego. W rolach głównych występują Hugh Jackman i Rachel Weisz.
Jest to dziejąca się na przestrzeni tysiąca lat (kolejne wątki odpowiednio w XVI, XXI i XXVI wieku) opowieść o miłości, śmierci i umiejętności akceptowania doświadczeń płynących z życia. Film zawiera aluzje biblijne oraz symbole kabalistyczne, podobnie jak w filmie "π" tego samego autora.

</doc>
<doc id="770177" url="https://pl.wikipedia.org/wiki?curid=770177" title="Miękki enter">
Miękki enter

Miękki enter – potoczne określenie przejścia do nowej linii w edytorach, w których wciśnięcie klawisza powoduje rozpoczęcie nowego akapitu. Wstawia się go, wciskając zazwyczaj kombinację klawiszy +.
Użycie.
We współczesnych edytorach tekstu (jak np. Microsoft Word czy LibreOffice Writer) wciśnięcie klawisza generuje znak interpretowany jako nowy akapit. Ponieważ często istnieje konieczność wprowadzenia przejścia do nowej linii w konkretnym miejscu tekstu, w ramach aktualnie edytowanego akapitu, wprowadzono tak zwany miękki enter, który przez te aplikacje jest interpretowany właśnie w taki sposób: jako przejście do nowej linii, ale w ramach aktualnego akapitu. Gdy pisze się typowy tekst – ciąg znaków, w konkretnym akapicie – nie ma zwykle konieczności wprowadzania znaków nowej linii. W takim przypadku kolejne wprowadzane znaki są umieszczane w bieżącej linii, aż do chwili, gdy wprowadzany wyraz nie mieści się już pomiędzy marginesami strony, określonymi w jej ustawieniach. Wyraz taki jest automatycznie przenoszony do nowej linii (lub jego część, w przypadku użycia opcji przenoszenia).
Należy jednak zauważyć, że układ (położenie wyrazów) w obrębie linii i akapitu tak napisanego tekstu może się zmienić w przy zmianie formatowania tekstu, na przykład zmianie szerokości marginesów na stronie (czyli miejsca na znaki tekstu), zmianie rozmiaru czcionki, zmianie odstępów między znakami lub wyrazami (inna liczba znaków zmieści się pomiędzy marginesami). W rzeczywistości bowiem wyświetlane linie są jedynie sposobem automatycznego rozmieszczenia tekstu w obrębie akapitu, a nie odrębną jednostką tekstową. Dopiero miękki enter wprowadza taką jednostkę. W tym przypadku miękki enter znajduje zastosowanie do wymuszenia przejścia do nowej linii w danym miejscu w ramach akapitu, bez względu na zmianę układu tekstu spowodowaną zmianami formatowania.
Podgląd.
Miękki enter należy do kategorii znaków białych i nie jest widoczny w dokumencie w sposób inny niż przeniesienie następujących po nim znaków do nowej linii. W opcjach wielu edytorów istnieje jednak możliwość włączenia podglądu wszystkich znaków, w tym znaków białych, oznaczonych pewnymi, wybranymi przez twórców programu, znakami zastępczymi.
W edytorze Word miękki enter jest oznaczany przy podglądzie w trybie „Pokaż wszystko” (oznaczonym symbolem ¶) znakiem strzałki (biegnącej od góry, złamanej w połowie pod kątem prostym i skręcającej w lewo – podobnej do występującego na wielu klawiaturach symbolu na klawiszu ). W unikodzie znakowi temu przypisano kod 11.

</doc>
<doc id="770187" url="https://pl.wikipedia.org/wiki?curid=770187" title="Bojan Jordanow">
Bojan Jordanow

Bojan Michajłow Jordanow (bg. "Боян Йорданов") (ur. 12 marca 1983 w Sofii) – bułgarski siatkarz, reprezentant kraju, grający na pozycji atakującego. Jeden z talentów bułgarskiej siatkówki, wychowanek Lewskiego Siconco Sofia.
Ze względu na słabe wyniki w walce o o mistrzostwo Grecji w sezonie 2009/10 włodarze EA Patras nałożyli na Jordanowa i jego kolegi z drużyny Andreja Żekowa karę finansową. Zdecydowano także, że obaj siatkarze musieli pozostać w klubie do 30 czerwca 2010 r.
Od sezonu 2019/2020 występuje w słoweńskiej drużynie Calcit Kamnik.
Sukcesy klubowe.
Puchar Bułgarii:
Mistrzostwo Bułgarii:
Mistrzostwo Grecji:
Puchar Ligi Greckiej:
Puchar Grecji:
Mistrzostwo Słowenii:
Sukcesy reprezentacyjne.
Mistrzostwo Juniorów Państw Bałkańskich:
Mistrzostwa Świata Juniorów:
Mistrzostwa Świata:
Puchar Świata:

</doc>
<doc id="770191" url="https://pl.wikipedia.org/wiki?curid=770191" title="Antoni Samuel Dąbrowski">
Antoni Samuel Dąbrowski

Antoni Samuel Dąbrowski (ur. 10 czerwca 1774 w Turowicach, zm. 22 czerwca 1838 w Warszawie) – polski malarz.
Życiorys.
Uczeń m.in. Antoniego Smuglewicza i Jana Bogumiła Plerscha. Pracował w Słonimiu u hetmana Ogińskiego jako dekorator teatru dworskiego. Był także autorem dekoracji malarskich w pałacu Mostowskich w Tarchominie i pałacu Krasińskich w Warszawie. Malował też portrety i krajobrazy.
Życie prywatne.
Był ojcem Bonawentury, również malarza.

</doc>
<doc id="770192" url="https://pl.wikipedia.org/wiki?curid=770192" title="Jaworzec">
Jaworzec

Jaworzec – nieistniejąca obecnie wieś w Polsce położona w województwie podkarpackim, w powiecie leskim, w gminie Cisna w Bieszczadach. Leży na prawym brzegu rzeki Wetlinki, ok. 3 km na północ od Kalnicy.
Historia.
Lokowana na prawie wołoskim przed 1580 przez Kmitów. Do 1553 Jaworzec dziedziczy Piotr Kmita Sobieński, a po jego śmierci znajduje się on w posiadaniu bezdzietnej wdowy Barbary Kmity z Herburtów. W 1580 po śmierci wdowy wieś przechodzi w posiadanie jej brata Stanisława Herburta. W XVII wieku znana jako siedziba beskidników. Wieś prawa wołoskiego w latach 1551-1600, położona w ziemi sanockiej województwa ruskiego.
W połowie XIX wieku właścicielem posiadłości tabularnej w Jaworcu z przysiółkami Bereh i Kobylyskie, był Karol hr. Łoś.
W 1921 liczyła 78 domów i 501 mieszkańców (497 wyznania greckokatolickiego, 4 osoby wyznania mojżeszowego). W 1939 we wsi i przysiółkach mieszkało 670 osób.
Zachował się żelazny krzyż na cokole z piaskowca ufundowany przez mieszkańców Jaworca dla upamiętnienia zniesienia pańszczyzny w 1848, który w 2014 został zrekonstruowany przez wolontariuszy ze Stowarzyszenia Rozwoju Wetliny i Okolic, przy współpracy ze Stowarzyszeniem Magurycz. Z drewnianej cerkwi pw. św. Wielkiego Męczennika Dymitra z 1846, która przestała istnieć po 1947, pozostały jedynie pozostałości podmurówki i betonowe schody.
Przez Jaworzec prowadzą szlaki turystyczne na Połoninę Wetlińską oraz do rezerwatu przyrody „Sine Wiry”. Znajduje się tutaj także bacówka PTTK, która rozpoczęła swoją działalność wiosną 1976 roku.
Turystyka.
W Jaworcu znajduje się jedynie bacówka PTTK, która rozpoczęła swoją działalność wiosną 1976.
Zaczyna się tutaj otwarta 14 czerwca 2012 ścieżka historyczna „Bieszczady Odnalezione”, wiodąca po nieistniejących już wsiach Jaworzec, Łuh i Zawój. Na jej trasie znajdują się dwujęzyczne tablice (w języku polskim i ukraińskim), wskazujące granice wsi, miejsca po cerkwiach, cmentarze, studnie z odtworzonymi cembrowinami i żurawiami oraz piwnice dawnych domostw, a także zebrane przez Stowarzyszenie Rozwoju Wetliny i Okolic relacje dawnych mieszkańców tych wsi, przymusowo wysiedlonych w latach 1945-1947. Wytyczenie ścieżki historycznej miało na celu ocalenie od zapomnienia ostatnich śladów dawnych mieszkańców (Ukraińców, Polaków i Żydów) oraz uczczenie pamięci wszystkich, którzy musieli opuścić swoje domostwa wiosną 1947 roku.

</doc>
<doc id="770199" url="https://pl.wikipedia.org/wiki?curid=770199" title="Boyan Yordanov">
Boyan Yordanov



</doc>
<doc id="770201" url="https://pl.wikipedia.org/wiki?curid=770201" title="TEA">
TEA



</doc>
<doc id="770202" url="https://pl.wikipedia.org/wiki?curid=770202" title="Kammu">
Kammu

 — 50. cesarz Japonii, według tradycyjnego porządku dziedziczenia. Panował w latach 781-806. Przed wstąpieniem na tron nosił imię . Był najstarszym synem cesarza Kōnina. Nazywany także .
Syn cesarza Kōnina i Takano no Mikasa (córki prowincjonalnego możnowładcy wywodzącego się z rodu koreańskich imigrantów). Jako książę nie miał szans na objęcie tronu, gdyż jego ojciec miał jeszcze syna z małżeństwa z cesarzową Inoue (córka cesarza Shōmu, siostry cesarzowej Shōtoku). Na skutek intrygi Momokawa Fujiwara, który dążył do osadzenia na tronie księcia Yamabe, jego przyrodni starszy brat został odsunięty od władzy i zmarł (rzekomo śmiercią naturalną w tym samym dniu, co jego matka).
Po wstąpieniu na tron w 781 roku zdecydował o przenosinach z Nary do nowej stolicy Nagaoka-kyō. Powodem przenosin były starania rodziny cesarskiej, by obniżyć wpływy klasztorów buddyjskich w państwie. Jej budowa rozpoczęła się w 784 roku. Intrygi pałacowe inspirowane przez ród Fujiwara i pasmo nieszczęść, które spotkało cesarza i jego poddanych (śmierć dwóch żon i matki cesarza, epidemia czarnej ospy) przypisywane mściwemu duchowi niesłusznie oskarżonego o zamach stanu księcia Sawaro, który popełnił samobójstwo, sprawiły, że Kammu zdecydował o ponownych przenosinach stolicy w 794 roku do Heian-kyō (dzisiejsze Kioto).
Kammu przekształcił Radę Dworską ("Saigi") w naczelny organ doradczy. Utworzył Biuro Archiwów ("Kurōdodokoro"), które przejęło wszystkie funkcje wykonawcze rządu, oraz Urząd Policji Cesarskiej ("Kebiishi-chō"). Organy te zapewniły mu i jego doradcom bardziej bezpośrednią władzę. Z jego rozkazu wyznaczono kontrolujących sprawozdania zarządców prowincji ustępujących ze stanowiska. Prowadził ustawiczne walki na granicy z Ezo. W 792 roku zrezygnował z poborowej armii na rzecz milicji lokalnej, zwanej , rekrutowanej spośród prowincjonalnej szlachty. Przyczynił się do rozkwitu dwóch nowych sekt buddyjskich, Tendai i Shingon, które trzymały się z dala od spraw politycznych.
Po śmierci nadano mu dwa imiona. W stylu chińskim – "Kammu", i w stylu japońskim – . Mauzoleum cesarza Kammu znajduje się w prefekturze Kioto. Nazywa się ono "Kashiwabara-no misasagi".

</doc>
<doc id="770211" url="https://pl.wikipedia.org/wiki?curid=770211" title="Jacobus Oud">
Jacobus Oud



</doc>
<doc id="770215" url="https://pl.wikipedia.org/wiki?curid=770215" title="J.J.P. Oud">
J.J.P. Oud



</doc>
<doc id="770223" url="https://pl.wikipedia.org/wiki?curid=770223" title="Surowiec mineralny">
Surowiec mineralny

Surowiec mineralny – wydobyta ze złoża kopalina użyteczna, mająca zastosowanie w gospodarce, produkt przemysłu wydobywczego. Jest składnikiem środowisk przyrodniczych: skorupy ziemskiej, hydrosfery, biosfery i atmosfery.Należą do nich:
Zastosowanie surowców mineralnych:
Surowce mineralne to minerały i skały, które człowiek wydobywa, przetwarza i użytkuje.
Podział surowców mineralnych.
Ze względu na zastosowanie surowce mineralne możemy podzielić na:

</doc>
<doc id="770226" url="https://pl.wikipedia.org/wiki?curid=770226" title="Krasimir Gajdarski">
Krasimir Gajdarski

Krasimir Gajdarski (bg."Красимир Гайдарски") (ur. 23 lutego 1983) – bułgarski siatkarz, reprezentant kraju, grający na pozycji środkowego. Wraz z reprezentacją zdobył brązowy medal na Mistrzostwach Świata w 2006 roku rozgrywanych w Japonii. Od sezonu 2019/2020 występuje w drużynie Dobrudża Dobricz.
Sukcesy klubowe.
Mistrzostwo Bułgarii:
Puchar Bułgarii:
Mistrzostwo Grecji: 
Puchar Grecji: 
Puchar Challenge:
Mistrzostwo Iranu: 
Klubowe Mistrzostwa Azji: 
Superpuchar Bułgarii:
Sukcesy reprezentacyjne.
Mistrzostwa Juniorów Państw Bałkańskich:
Mistrzostwa Świata Juniorów:
Mistrzostwa Świata:
Puchar Świata:
Mistrzostwa Europy:

</doc>
<doc id="770227" url="https://pl.wikipedia.org/wiki?curid=770227" title="Krasimir Gaydarski">
Krasimir Gaydarski



</doc>
<doc id="770228" url="https://pl.wikipedia.org/wiki?curid=770228" title="Dystanse społeczne">
Dystanse społeczne



</doc>
<doc id="770234" url="https://pl.wikipedia.org/wiki?curid=770234" title="Franciszek Zwierzchowski">
Franciszek Zwierzchowski

Franciszek Zwierzchowski (ur. 15 kwietnia 1873 w Sieniawie, powiat wasylkowski, gubernia kijowska, zm. 24 grudnia 1949 w Łodzi) – polski lekarz-stomatolog, komendant Oficerskiej Szkoły Sanitarnej w Warszawie oraz jeden z twórców i profesor Akademii Medycznej w Łodzi (kierownik Katedry Stomatologii Zachowawczej), generał brygady Wojska Polskiego.
Życiorys.
Urodził się w roku 1873 w guberni kijowskiej. Uczył się w gimnazjum klasycznym w Kijowie; egzamin dojrzałości zdał w roku 1891. W następnych latach: pracował jako chirurg w klinice prof. Ratimowa, od roku 1899 był asystentem w katedrze stomatologii w Instytucie Wielkiej Księżnej Heleny (ros. "Клинический институт Великой княгини Елены Павловны"), gdzie uzyskał doktorat, przebywał za granicą, a w latach 1902-1905 był docentem w klinice chirurgicznej Instytutu Medycznego dla Kobiet w Petersburgu.
Po wybuchu I wojny światowej, od sierpnia 1914 roku, jako oficer sztabowy Zarządu Wojskowo-Sanitarnego organizował specjalistyczne szpitale wojskowe dla chorych z urazami szczęki i przeprowadzał inspekcje tych szpitali. Od roku 1916 do wybuchu rewolucji lutowej pełnił funkcję komendanta takiego szpitala na froncie rumuńskim, a następnie został dyrektorem kliniki stomatologicznej w Wojskowej Akademii Medycznej w Petersburgu. Wiosną 1918 roku, po przewrocie październikowym, przyjechał do Polski
18 stycznia 1919 został przyjęty do Wojska Polskiego w stopniu pułkownika lekarza i mianowany komendantem Szpitala Zapasowego Nr 1 w Warszawie. 17 stycznia 1920 powierzono mu pełnienie obowiązków szefa Departamentu Sanitarnego M.S.Wojsk., a 20 lutego tego roku został mianowany przewodniczącym Przygotowawczej Subkomisji Weryfikacyjnej dla oficerów lekarzy, podlekarzy i oficerów sanitarnych. Naczelny Wódz, marszałek Józef Piłsudski dekretem L. 2171 z dnia 11 czerwca 1920 mianował go generałem podporucznikiem lekarzem. W następnym roku został zweryfikowany w stopniu generała brygady ze starszeństwem z 1 czerwca 1919 (w 1924 r. zajmował 39 lokatę). Po zatwierdzeniu na stanowisku, obowiązki szefa departamentu pełnił do stycznia 1924. Obowiązki szefa departamentu i przewodniczącego podkomisji weryfikacyjnej przyjął od gen. Zdzisława Hordyńskiego-Juchnowicza, a zdał gen. Antoniemu Religioniemu. Z dniem 20 stycznia 1924 mianowany I zastępcą szefa Administracji Armii. Z dniem 31 grudnia 1924 został przeniesiony w stan nieczynny na 12 miesięcy z prawem do uposażenia. W latach 1925–1926 był komendantem Oficerskiej Szkoły Sanitarnej. Z dniem 1 marca 1927 roku został mu udzielony dwumiesięczny urlop z zachowaniem uposażenia, a z dniem 30 kwietnia 1927 roku został przeniesiony w stan spoczynku.
Na emeryturze zajmował przez kilka lat stanowisko dyrektora uzdrowiska Jurata na Helu. Od roku 1935 mieszkał w Wilnie; w czasie okupacji niemieckiej był do roku 1944 lekarzem gminnym na wsi koło Smorgoni, a następnie lekarzem fabrycznym w niemieckiej firmie Biedermana w Łodzi. 
Po zakończeniu II wojny światowej został skierowany do Łodzi, gdzie już w styczniu 1945 roku rozpoczęto – z jego aktywnym udziałem – starania o organizację Uniwersytetu Medycznego. W końcu miesiąca odbyło się spotkanie w łódzkim hotelu Grand, w którym uczestniczył m.in. prof. Wincenty Tomaszewicz – intensywnie zabiegający przed wojną o utworzenie w tym mieście uczelni medycznej.
W sierpniu 1945 roku zostały otwarte trzy wydziały medyczne:
28 lutego 1949 roku Wydział Stomatologiczny rozwiązano (rozporządzenie Ministra Oświaty) tworząc pierwszy w Polsce Oddział Stomatologiczny, włączony do Wydziału Lekarskiego UŁ. Oddział organizowali: Alfred Meissner (dziekan), Franciszek Zwierzchowski (prodziekan, później dziekan) i Janina Galasińska-Landsbergerowa. 
Franciszek Zwierzchowski pisał później: 
Na Wydziale utworzono:
W pierwszym roku działalności na I rok studiów przyjęto ok. 600 studentów oraz dodatkową grupę na tzw. rok wstępny (kurs przygotowawczy, wyrównanie spowodowanych wojną braków przygotowania kandydatów); wymagało to wielu starań o pozyskanie lokali i wyposażenie pracowni. Początkowo wykłady odbywały się w salach kin: Polonia, Gdynia, Włókniarz, Bałtyk oraz w łódzkich szpitalach i w siedzibie PZH przy ul. Wodnej. Zajęcia odbywały się również w świetlicy fabryki przy ul. Dowborczyków (wówczas – ul. PKWN); Kliniki Chirurgii Stomatologicznej zorganizowano w lokalu przy ul. Przybyszewskiego (wówczas – ul. Napiórkowskiego 10), a Katedrę Dentystyki Zachowawczej – w pomieszczeniach przy ul. Narutowicza 77. W roku 1948 władze Łodzi przekazały Wydziałowi Stomatologicznemu pofabrykancki pałac przy ul. Pomorskiej (wówczas – ul. Nowotki), gdzie przeniesiono wszystkie katedry i kliniki. Z Wydziałem Stomatologicznym był związany do końca życia, od roku 1946 jako profesor zwyczajny, a w latach 1947–1949 jako dziekan. Zmarł 24 grudnia 1949 roku. Został pochowany na Cmentarzu Powązkowskim w Warszawie (kwatera F/G-4-19,20,21). 

</doc>
<doc id="770236" url="https://pl.wikipedia.org/wiki?curid=770236" title="Central Tower">
Central Tower

Central Tower (dawniej kolejno FIM Tower i ORCO Tower) – wieżowiec w Warszawie znajdujący się w dzielnicy Ochota przy Alejach Jerozolimskich 81, na rogu ul. Tytusa Chałubińskiego.
Historia.
W miejscu, gdzie obecnie stoi wieżowiec, w 1911 r. wzniesiono modernistyczną kamienicę Burcharda. Została ona jednak zburzona w roku 1973, a jedynym powodem tej decyzji było ułożenie w jej miejscu tymczasowego torowiska tramwajowego na czas budowy Dworca Centralnego i estakad w ciągu ul. Marchlewskiego (obecnie aleja Jana Pawła II).
Po demontażu torowiska pozostał pusty plac, na którym dopiero w latach 1992–1996 włoski inwestor wzniósł biurowiec FIM Tower. Budynek wzorowany był na późnomodernistycznych amerykańskich wieżowcach z lat 80. XX wieku. Na tle innych warszawskich wysokościowców wyróżniał się charakterystycznymi wykończeniami elewacji w kolorze łososiowym (różowo-pomarańczowym), dominującymi w dolnej i zachodniej części bryły, które w zamyśle architektów miały estetycznie łączyć wieżę z sąsiednimi kamienicami. Ich barwa silnie kontrastowała z ciemnoniebieską resztą elewacji. FIM Tower uznano wówczas za jeden z najbrzydszych wieżowców Warszawy – w rankingu „Gazety Wyborczej” znalazł się na liście 13 najbrzydszych budynków stolicy.
Początkowo jednym z głównych najemców powierzchni biurowych była firma Polkomtel. W lipcu 2006 nowym właścicielem budynku został fundusz inwestycyjny Endurance Found należący do luksemburskiej firmy deweloperskiej ORCO Property Group. Nazwę biurowca zmieniono na ORCO Tower. Nowy właściciel, chcąc uczynić budynek bardziej konkurencyjnym i przyjaznym dla nowych najemców, wynajął biuro Christian Biecher &amp; Associes, by opracować projekt jego modernizacji. Projekt przewidywał ujednolicenie koloru elewacji poprzez zastąpienie łososiowych paneli ciemnoniebieskimi oraz poprzez dodanie ukośnych, ażurowych konstrukcji w górnej części budynku, co miało nadać mu formę kryształu. Ostatecznie zrezygnowano jednak z dużych zmian na rzecz kosmetycznych – kontrastujące detale na elewacji oklejono ciemnoniebieską folią, a także umieszczono duży napis „ORCO Tower” na szczycie od strony Ochoty. Właściciel budynku uzasadniał rezygnację z ażurowych konstrukcji niebezpieczeństwem gromadzenia się na nich śniegu. Bardziej jednak prawdopodobną przyczyną porzucenia ambitnych planów były względy finansowe.
Prace modernizacyjne zakończyły się w lipcu 2008 r.
W grudniu 2014 r. nowym właścicielem budynku stał się czeski fundusz inwestycyjny CPI. Od lutego 2015 r. budynek nosi nazwę Central Tower, nowy właściciel planuje również przeprowadzić prace modernizacyjne w budynku, m.in. przebudować lobby.
Na dachu budynku znajduje się pasieka, jedna z najwyżej położonych pasiek na świecie.
Konstrukcja.
Wieżowiec liczy 27 kondygnacji, a jego wysokość to 115 metrów. Jego bryła ma formę zwężającej się ku górze uskokowej wieży i zbudowana jest z płaszczyzn łączących się ze sobą pod różnymi kątami. Znajduje się w nim 14 400 m² powierzchni biurowej klasy B+. Początkowo miał mieć 20 kondygnacji (na tyle pozwalały ustalenia z ówczesnymi władzami miasta), podczas projektowania ograniczenie zostało jednak zniesione, a do projektu dodano po prostu kilka pięter.
Budynek nie posiada kondygnacji podziemnych ani wewnętrznego parkingu (planowano oddzielny parking na 240 miejsc, jednak nie został zrealizowany z powodu sprzeciwu władz). Korytarze są bardzo wąskie i nie posiadają okien, co wymusza ich stałe oświetlanie. Związane jest to z maksymalnym wykorzystaniem powierzchni na cele biurowe. Budynek wyposażony jest w szybkie windy – cztery osobowe i jedną towarową – a także m.in. w uniesione podłogi na każdym poziomie biura, klimatyzację dostarczaną przez konwektory wentylatorowe, system zarządzania do administracji energią i pracami konserwacyjnymi oraz czynną całą dobę recepcję z ochroną i alarmem.

</doc>
<doc id="770238" url="https://pl.wikipedia.org/wiki?curid=770238" title="Laszló Fischer">
Laszló Fischer



</doc>
<doc id="770240" url="https://pl.wikipedia.org/wiki?curid=770240" title="Psetta maxima">
Psetta maxima



</doc>
<doc id="770243" url="https://pl.wikipedia.org/wiki?curid=770243" title="Limanda limanda">
Limanda limanda



</doc>
<doc id="770244" url="https://pl.wikipedia.org/wiki?curid=770244" title="Platichthys flesus">
Platichthys flesus



</doc>
<doc id="770245" url="https://pl.wikipedia.org/wiki?curid=770245" title="Hippoglossoides platessoides">
Hippoglossoides platessoides



</doc>
<doc id="770246" url="https://pl.wikipedia.org/wiki?curid=770246" title="Jacob Clemens non Papa">
Jacob Clemens non Papa

Jacob Clemens (ur. ok. 1510 do 1515, zm. 1555 lub 1556) – kompozytor flamandzki.
Od roku 1545 Jacob Clemens był mistrzem chóru chłopięcego w kościele św. Donata w Brugii. Kierował kapelami w Beaumont i Diksmuide. Reprezentant szkół niderlandzkich w muzyce, twórca wielogłosowej muzyki wokalnej a cappella. Cechą wyróżniającą jego twórczość jest faktura przeimitowana. Wydawał swoje utwory u Pierre Attaingnanta w Paryżu (1536) i u Tielmana Susato w Antwerpii (1545). W jego druku pojawia się po raz pierwszy przydomek „non Papa”.
Clemens był wybitnym kompozytorem postjosquinowskiej generacji szkoły niderlandzkiej. Jego utwory reprezentują styl polifonii przeimitowanej. Najcenniejsza jest twórczość religijna (msze typu missa parodia, motety, zwłaszcza souterliedekens) – pierwsze polifoniczne opracowanie tłumaczenia psalmów.
Kompozycje.
Dzieła Clemensa wydał K.P. Bernet Kempers (Corpus Mensurabilis Musicae, IV/1–21, 1951–76).

</doc>
<doc id="770247" url="https://pl.wikipedia.org/wiki?curid=770247" title="Scophthalmus rhombus">
Scophthalmus rhombus



</doc>
<doc id="770248" url="https://pl.wikipedia.org/wiki?curid=770248" title="Fryderyk Sadowski">
Fryderyk Sadowski

Fryderyk Sadowski, pierwotnie Ferdynand Sand (ur. 25 października 1921 w Tarnowie, zm. 14 czerwca 1980 w St. Louis) – polski skrzypek, pedagog.
Życiorys.
Był synem Markusa Jakuba Sanda (fryzjera) i Karoliny z Gewürzów. Uczęszczał do gimnazjum w Tarnowie, uczył się jednocześnie gry na skrzypcach. Naukę kontynuował w klasie skrzypiec Konserwatorium w Katowicach u Zenona Felińskiego (1937–1939). Po zajęciu Tarnowa przez Niemców schronił się we Lwowie, gdzie pracował w orkiestrze Państwowej Filharmonii. Pod koniec czerwca 1941 (po wybuchu wojny niemiecko-radzieckiej) powrócił do Tarnowa; aresztowany przez Niemców, do końca wojny był więziony w kilku obozach - w Płaszowie, Mauthausen, Melk i Ebensee.
Powrócił do Polski w 1945 i podjął pracę w Orkiestrze Polskiego Radia w Katowicach. W 1947 został skrzypkiem-solistą w Centralnym Zespole Artystycznym Wojska Polskiego, od 1950 był związany z Orkiestrą Symfoniczną Państwowej Opery i Filharmonii w Warszawie (przemianowanej w 1955 na Orkiestrę Symfoniczną Filharmonii Narodowej), gdzie pełnił funkcję koncertmistrza w grupie pierwszych skrzypiec (do sierpnia 1968). W 1951 został wyróżniony IV nagrodą na Międzynarodowym Konkursie Muzycznym w Berlinie.
Uczestniczył w kilkudziesięciu wyjazdach zagranicznych Orkiestry Symfonicznej Filharmonii Narodowej, koncertował także jako solista, zyskując uznanie wykonaniami koncertów skrzypcowych m.in. Czajkowskiego i Wieniawskiego. Zasłużył się także jako popularyzator muzyki, uczestnicząc w koncertach młodzieżowych Estrady Kameralnej Filharmonii Narodowej. 
W lipcu 1951 pseudonim artystyczny "Fryderyk Sadowski" przyjął jako nazwisko. W 1968 wyjechał na stałe do St. Louis, gdzie pracował w orkiestrze St. Louis Symphony. Organizował i wykładał grę na skrzypcach w St. Louis Conservatory of Music and Schools for the Arts. Prowadził również z powodzeniem studencki zespół smyczkowy przy tej uczelni.
Został pochowany w St. Louis. Był odznaczony m.in. Złotym Krzyżem Zasługi. Z małżeństwa z Marią Joklińską (lekarką, od 1946) miał syna Piotra.

</doc>
<doc id="770249" url="https://pl.wikipedia.org/wiki?curid=770249" title="Pleuronectes platessa">
Pleuronectes platessa



</doc>
<doc id="770251" url="https://pl.wikipedia.org/wiki?curid=770251" title="Jean Bart (1940)">
Jean Bart (1940)

Jean Bart – francuski pancernik typu "Richelieu" z okresu II wojny światowej nazwany imieniem siedemnastowiecznego admirała Jeana Barta.
Historia.
Francuski pancernik Jean Bart był drugim pancernikiem typu "Richelieu". Został zbudowany w stoczni A.C. Loire w St. Nazaire. Stępkę pod jego budowę położono 12 grudnia 1936, a wodowanie nastąpiło 6 marca 1940. Pancerniki typu "Richelieu" były projektowane z myślą o przeciwstawieniu się włoskiej flocie, a w szczególności jednostkom typu "Vitorio Veneto".
W czerwcu 1940 bez jednej wieży artylerii głównej i wyposażony w 75%, aby uniknąć zajęcia przez wojska niemieckie, udał się do portu w Casablance. 8 listopada 1942 podczas lądowania aliantów w Maroku został ostrzelany przez amerykański pancernik USS „Massachusetts” i zbombardowany przez bombowce nurkujące SBD Dauntless z lotniskowca USS „Ranger”. Po otrzymaniu 8 trafień pociskami kaliber 406 mm został osadzony na mieliźnie w Casablance, gdzie pozostał do końca wojny. 10 listopada „Jean Bart” ostrzelał amerykański ciężki krążownik USS „Augusta”, w odwecie kolejny raz został zaatakowany przez lotnictwo pokładowe. Po otrzymaniu dwóch trafień bombami 500 kg został definitywnie wyłączony z walki.
W 1945 wrócił do Francji. Został ukończony i wcielony do służby w 1949. W 1956 wziął udział w działaniach na Morzu Śródziemnym związanych z kryzysem sueskim. W 1969 został złomowany w japońskiej stoczni.

</doc>
<doc id="770257" url="https://pl.wikipedia.org/wiki?curid=770257" title="Ryszard Bandosz">
Ryszard Bandosz

Ryszard Bandosz (ur. 22 sierpnia 1947 w Gryficach) – z wykształcenia politolog, pracował jako kolejarz, jest twórcą ekslibrisów. Mieszka w Warszawie. Były rzecznik prasowy warszawskiego Oddziału Regionalnego PLK.
Ryszard Bandosz nie posiada profesjonalnego wykształcenia plastycznego. Jest miłośnikiem, twórcą i kolekcjonerem ekslibrisów, głównie „kolejowych”. Jego prace znajdują się w zbiorach muzeów i osób prywatnych w kraju i za granicą.
Jest autorem licznych artykułów prasowych oraz współautorem wraz z Kazimierzem Pątkiem 2 książek "Turystyka i sport w ekslibrisie polskim" (Warszawa, 1988, Sport i Turystyka ) i "Motywy warszawskie w ekslibrisie" (Warszawa 1999 ).
Uzyskał liczne nagrody i wyróżnienia w konkursach i na wystawach.
Organizator wystaw m.in. w Klubie Kolejarza w Warszawie, a w Bydgoszczy – Pierwszej Międzynarodowej Wystawy Ekslibrisu Kolejowego w 1986 r. z jego kolekcji, z katalogiem autorstwa Józefa Tadeusza Czosnyki. Z jego zbiorów urządzano liczne wystawy w Warszawskiej Galerii Ekslibrisu, Galerii Ekslibrisu w Krakowie i szeregu innych oraz w Widzewskiej Galerii Ekslibrisu w Łodzi.
Był członkiem założycielem Polskiego Towarzystwa Miłośników Ekslibrisów, członkiem Kolegium Redakcyjnego czasopisma "Ekslibris Polski". Przez wiele lat członek Kolegium Redakcyjnego czasopisma dla miłośników ekslibrisów Ex Bibliotheca wydawanego przez Warszawską Galerię Ekslibrisu i autor licznych artykułów w wielu numerach tego czasopisma (obecnie, od 2009 już się nie ukazuje).
Autor wielu ekslibrisów – głównie linorytów.
Ryszard Bandosz tworzy ekslibrisy nie tylko dla siebie, ale także dla przyjaciół, znajomych, bibliotek publicznych, muzeów, instytucji i organizacji. Najwięcej jednak do księgozbiorów osób prywatnych – około 2/3 swojego dorobku twórczego.
Tematyka rysunków na jego ekslibrisach jest bardzo bogata i różnorodna. Są motywy przyrodnicze – ptaki, zwierzęta, rośliny, kwiaty, ale i wytwory ręki ludzkiej, a także ludzie w różnych sytuacjach, są znaki heraldyczne, są „judaica”, jest bowiem zafascynowany kulturą Żydów w Polsce, księgozbiorami judaistycznymi. Architektura jest przedstawiana na wielu ekslibrisach i często wyobrażone są wiernie autentyczne obiekty architektoniczne głównie z Polski. Są na jego ekslibrisach obiekty techniki. Są też znaki potraktowane dość humorystycznie.
5 lutego 2019 r. otworzono w Widzewskiej Galerii Ekslibrisu w Łodzi najnowszą wystawę jego ekslibrisów. To 101. wystawa w Galerii. Premiera wystawy została opisana w wikinews: 
17 września 2018 r. Minister Kultury i Dziedzictwa Narodowego Rzeczypospolitej Polskiej przyznał mu odznakę honorową „Zasłużony dla Kultury Polskiej”. Opis uroczystości i zdjęcia zostały umieszczone w wikinews: ).
Opinie.
"Autor jest twórcą nieprofesjonalnym, ale w całej jego twórczości widać opanowanie warsztatu, umiejętność posługiwania się rylcem, wielość używanych motywów w rycinach. Ten pokaźny już dorobek wystawia grafikowi dobre świadectwo" – pisał Józef Tadeusz Czosnyka we wstępie do katalogu wystawy ekslibrisów Ryszarda Bandosza prezentowanych w 2001 w Krakowie. "25 lat twórczości ekslibrisowej to czas nie zmarnowany w przypadku Ryszarda Bandosza. Jego księgoznaki pełne są osobistego zaangażowania twórcy w ich tematykę. Ryszard Bandosz z wielką miłością oddaje się tworzeniu ekslibrisów. Są one pełne patriotyzmu, gdyż grafik szeroko czerpie z bogatej historii naszego narodu, z jego pięknych tradycji".

</doc>
<doc id="770258" url="https://pl.wikipedia.org/wiki?curid=770258" title="Poligamista">
Poligamista



</doc>
<doc id="770263" url="https://pl.wikipedia.org/wiki?curid=770263" title="Przestrzeń personalna">
Przestrzeń personalna



</doc>
<doc id="770264" url="https://pl.wikipedia.org/wiki?curid=770264" title="Linum extraaxillare">
Linum extraaxillare



</doc>
<doc id="770267" url="https://pl.wikipedia.org/wiki?curid=770267" title="Andy Kaufman">
Andy Kaufman

Andy Kaufman (ur. 17 stycznia 1949 w Nowym Jorku, zm. 16 maja 1984 w Los Angeles, Stany Zjednoczone) – amerykański komik.
Andy Kaufman był jednym z najbardziej ekscentrycznych komików w USA. Po ukończeniu w 1967 Great Neck North High School uczęszczał do Boston's Grahm Junior College. Uznanie publiczności zdobył sobie występami w nocnych klubach w roli „cudzoziemca” parodiującego Elvisa Presleya. Prawdziwą popularność przyniósł mu jednak udział w serialu komediowym „Taxi”, w którym wcielał się w postać mechanika o imieniu Latka (dwie nominacje do Złotego Globu).
Triumfami również kończyły się jego telewizyjne występy w „Saturday Night Live”, które miały dwuznaczny przekaz – z jednej strony bawiły, a z drugiej pokazywały głupotę i fobie społeczeństwa amerykańskiego. Stracił nieco sympatii widzów, kiedy zaczął próbować swoich sił jako zapaśnik walczący na ringu z kobietami. Jego pierwszą przeciwniczką była Lynn Margulies, z którą związał się później do końca życia. Stoczył także „walkę” z mistrzem wrestlingu Jerry Lawlerem, która skończyła się awanturą w telewizyjnym talk-show Davida Lettermana. W rzeczywistości Andy i Jerry byli dobrymi przyjaciółmi. Wspaniale manipulował swoimi widzami. Jego najbardziej znane numery to "Mighty Mouse" (debiut w Saturday Night Live), „cudzoziemiec” parodiujący Elvisa Presleya, czytanie widzom na scenie "Wielkiego Gatsby'ego" F.S. Fitzgeralda w całości, występy w roli piosenkarza z Las Vegas Tony’ego Cliftona (Andy zawsze utrzymywał, że Tony to postać autentyczna).
W wieku 20 lat został ojcem nieślubnej córki, Marii Colonna, którą postanowił oddać do adopcji. Od roku 1992 Maria utrzymuje przyjazne stosunki z rodziną Andy’ego.
Zmarł w Los Angeles 16 maja 1984 roku na raka płuc w wieku 35 lat. Jego życiorys stał się podstawą scenariusza filmu Miloša Formana „Człowiek z księżyca”, w którym w rolę Andy’ego wcielił się Jim Carrey, a jego malutką siostrę zagrała wnuczka bohatera, Brittany Colonna. Amerykański zespół R.E.M. stworzył piosenkę pt. „Man on the Moon”, która ukazała się na albumie „Automatic for the People”. Traktuje ona o legendzie Andiego Kaufmana.

</doc>
<doc id="770271" url="https://pl.wikipedia.org/wiki?curid=770271" title="Salachowy Bór">
Salachowy Bór

Salachowy Bór – wieś w Polsce położona w województwie świętokrzyskim, w powiecie koneckim, w gminie Radoszyce.
W latach 1975–1998 miejscowość administracyjnie należała do województwa kieleckiego.
Do wsi prowadzi gruntowa droga przez las zaczynająca się przy drodze asfaltowej w miejscowości Górniki.
Wierni Kościoła rzymskokatolickiego należą do parafii Świętych Apostołów Piotra i Pawła w Radoszycach.

</doc>
<doc id="770274" url="https://pl.wikipedia.org/wiki?curid=770274" title="Atonia">
Atonia

Atonia – zanik lub zmniejszenie zdolności do skurczu mięśni gładkich lub mięśni poprzecznie prążkowanych. Jej skutkami są poważne zaburzenia w czynnościach danego narządu, np. zatrzymanie akcji porodowej (atonia macicy), ustanie ruchów perystaltycznych jelit (atonia jelit).
Do przyczyn wywołujących atonię zalicza się:

</doc>
<doc id="770280" url="https://pl.wikipedia.org/wiki?curid=770280" title="Szpital Przemienienia">
Szpital Przemienienia

Szpital Przemienienia – pierwsza część trylogii Stanisława Lema "Czas nieutracony", ukończona we wrześniu 1948 roku, a wydana po raz pierwszy w 1955 roku razem z pozostałymi tomami.
Książka.
Autor początkowo nie zamierzał pisać następnych dwóch tomów (ich powstanie było wynikiem ingerencji władz komunistycznych w treść utworu), więc "Szpital Przemienienia", jako napisany dużo wcześniej, charakteryzuje się innym stylem. Jest to jedyny tom tej trylogii, który Lem pozwalał w późniejszym okresie wznawiać, jako samodzielny tytuł z pierwszym wydaniem (także pozbawionym pewnych ingerencji cenzorskich) w 1975 roku.
Książka opowiada o młodym lekarzu, Stefanie Trzynieckim, który po studiach znajduje pracę w szpitalu psychiatrycznym. Akcja dzieje się podczas II wojny światowej, okupacji hitlerowskiej.
Jest ona rodzajem traktatu filozoficzno-moralnego, perypetie bohaterów łączą się w niej z dyskusją na tematy filozoficzne.
Ekranizacje i realizacje radiowe.
W 1978 roku powstał na podstawie powieści polski film pod tym samym tytułem. Reżyserem był Edward Żebrowski. W 2021 roku Teatr Polskiego Radia zrealizował słuchowisko w adaptacji i reżyserii Piotra Skotnickiego pod tym samym tytułem.

</doc>
<doc id="770283" url="https://pl.wikipedia.org/wiki?curid=770283" title="Górniczy Klub Sportowy Bełchatów">
Górniczy Klub Sportowy Bełchatów



</doc>
<doc id="770288" url="https://pl.wikipedia.org/wiki?curid=770288" title="Mościska Małe">
Mościska Małe

Mościska Małe – wieś sołecka w Polsce położona w województwie świętokrzyskim, w powiecie koneckim, w gminie Radoszyce.
W latach 1975–1998 miejscowość administracyjnie należała do województwa kieleckiego.
Przez wieś przechodzi niebieski szlak turystyczny z miejscowości Pogorzałe do Kuźniaków.
Historia.
Mościska w wieku XIX – wieś w powiecie koneckim, gminie Grodzisko, parafii Radoszyce, odległe 19 wiorst od Końskich.
1827 r. wieś rządowa, 19 domów 138 mieszkańców. 
1883 było tu 46 domów, 290 mieszkańców, 507 mórg ziemi włościańskiej i 1 morga rządowa 
Według spisu powszechnego z roku 1921 wieś Mościska (bez podziału na Małe i Duże) posiadała 69 domów i 372 mieszkańców.

</doc>
<doc id="770303" url="https://pl.wikipedia.org/wiki?curid=770303" title="Maxime Vachier-Lagrave">
Maxime Vachier-Lagrave

Maxime Vachier-Lagrave (ur. 21 października 1990 w Nogent-sur-Marne) – francuski szachista, arcymistrz od 2005 roku.
Kariera szachowa.
W roku 2005 w wieku 14 lat i 4 miesięcy wypełnił trzecią normę arcymistrzowską i był wówczas siódmym najmłodszym zawodnikiem w historii szachów oraz drugim (po Étienne Bacrot) najmłodszym Francuzem, któremu udało się osiągnąć ten poziom. W latach 2003 i 2005 dwukrotnie zdobył tytuły wicemistrza świata juniorów (odpowiednio do lat 14 i 16). W 2004 zwyciężył w turnieju w Paryżu, zajął II m. w Évry oraz podzielił I m. w mistrzostwach Paryża. W 2005 zdobył srebrny medal indywidualnych mistrzostw Francji. W 2006 podzielił V m. w otwartym turnieju "Aerofłot Open" w Moskwie. W 2007 podzielił II m. (za Pawłem Eljanowem, wspólnie z Bu Xiangzhi, Dmitrijem Jakowienko i Gabrielem Sargissianem) w turnieju "Corus-B" w Wijk aan Zee, zwyciężył (wspólnie z Laurentem Fressinetem i Pawłem Tregubowem) w mistrzostwach Paryża oraz zdobył w Aix-les-Bains tytuł mistrza Francji (po pokonaniu w dogrywce Władysława Tkaczewa). W 2008 podzielił (po barażu) IV-V m. (wspólnie z Władimirem Bakłanem) w indywidualnych mistrzostwach Europy w Płowdiwie oraz zwyciężył w mistrzostwach Paryża (wspólnie z Alberto Davidem) oraz w memoriale Gyorgy Marxa w Paks. Zdobył również tytuł wicemistrza Francji, w dogrywce przegrywając z Étienne Bacrotem. W 2009 odniósł duży sukces, samodzielnie zwyciężając w silnie obsadzonym turnieju w Biel (wyprzedzając m.in. Aleksandra Moroziewicza, Wasilija Iwanczuka i Borysa Gelfanda). W tym samym roku zdobył w Puerto Madryn tytuł mistrza świata juniorów do 20 lat. W 2010 zdobył w Warszawie tytuł mistrza Europy w szachach błyskawicznych. W 2012 zwyciężył w turnieju "SPICE Cup " w Saint Louis oraz po raz drugi w karierze zdobył w Warszawie tytuł mistrza Europy w szachach błyskawicznych. W 2013 podzielił I m. w turnieju "Gibraltar Chess Festival" (wspólnie z Nikitą Witiugowem, Nigelem Shortem i Sandipanem Chandaą), natomiast w 2014 zwyciężył w turnieju głównym festiwalu w Biel. W 2015 podzielił II m. (za Magnusem Carlsenem, wspólnie z Aniszem Girim, Wesleyem So i Ding Lirenem) w turnieju "Tata Steel" w Wijk aan Zee.
Wielokrotny reprezentant Francji w rozgrywkach drużynowych, m.in.:
Najwyższy ranking w dotychczasowej karierze osiągnął 1 sierpnia 2016, z wynikiem 2819 punktów zajmował wówczas 2. miejsce na światowej liście FIDE, jednocześnie zajmując 1. miejsce wśród francuskich szachistów

</doc>
<doc id="770307" url="https://pl.wikipedia.org/wiki?curid=770307" title="Enugu Rangers">
Enugu Rangers

Rangers International znany jako Enugu Rangers – nigeryjski klub piłkarski grający w pierwszej lidze, mający siedzibę w mieście Enugu. Jest jedynym pierwszoligowym klubem w Nigerii, który nigdy nie spadł do drugiej ligi. Enugu Rangers swoje mecze rozgrywa na stadionie Nnamdi Azikiwe Stadium, który może pomieścić 25 tysięcy widzów.

</doc>
<doc id="770313" url="https://pl.wikipedia.org/wiki?curid=770313" title="Emil Kraepelin">
Emil Kraepelin

Emil Wilhelm Magnus Georg Kraepelin (ur. 15 lutego 1856 w Neustrelitz, zm. 7 października 1926 w Monachium) – niemiecki lekarz psychiatra, twórca klasyfikacji chorób psychicznych, profesor Uniwersytetu Dorpackiego, Uniwersytetu Ruprechta i Karola w Heidelbergu oraz Uniwersytetu Ludwika i Maksymiliana w Monachium. Autor dziewięciu wydań podręcznika psychiatrii ("Lehrbuch der Psychiatrie"). Brat przyrodnika Karla Kraepelina.
Życiorys.
Emil Kraepelin urodził się w 1856 roku jako najmłodsze z siedmiorga dzieci Karla Kraepelina (1817–1882) i jego żony Emilie z domu Lehmann (1819–1896). Karl Kraepelin był synem Christiana Heinricha Kraepelina z Wittenburga i Caroline z domu Bergner. Był nauczycielem muzyki i aktorem, przyjacielem Fritza Reutersa i recytatorem jego poezji. Emilie Kraepelin była córką muzyka Johanna Gottloba Lehmanna i Friederike Benzinger. Bratem Emila był Karl Kraepelin (1848–1915), później uznany biolog. Emil miał jeszcze braci Ottona (1845–1893), Augusta (1846–1848), Maxa (*† 1854) i siostry Emmę (1849–1924) oraz Emilie (1852–1853).
Uczęszczał do Gymnasium Carolinum w rodzinnym Neustrelitz i w 1874 roku zdał w nim egzamin dojrzałości. Pod wpływem znajomego lekarza, przyjaciela ojca, postanowił studiować medycynę. Uczył się na Uniwersytecie Juliusza i Maksymiliana w Würzburgu i Uniwersytecie Lipskim. Jako student zainteresował się psychiatrią i postanowił specjalizować się w tej dziedzinie. W Lipsku szczególnie istotny wpływ miały na niego wykłady Wilhelma Wundta. Jego pierwsza praca "Über den Einfluss akuter Krankheiten auf die Entstehung von Geisteskrankheiten" przyniosła mu wyróżnienie, przyznane przez władze uczelni w Würzburgu.
Pod koniec 1877 roku został asystentem Franza von Rineckera. W tym samym roku ukończył studia i został asystentem Bernharda von Guddena w "Oberbayerische Kreisirrenanstalt" w Monachium. U Guddena studiował cztery lata. W tym czasie miał przydzielone prace neuroanatomiczne, ale jego zainteresowania były już wtedy ukierunkowane bardziej na psychologię niż neuroanatomię. Podobno trudności podczas prac mikroskopowych sprawiała mu wada wzroku. W Monachium poznał Auguste’a Forela i Franza Nissla.
W 1882 roku przeniósł się do kliniki Paula Flechsiga w Lipsku. Po niespełna czterech miesiącach został zwolniony z pracy – oficjalnym powodem było zaniedbywanie pacjentów i nieodpowiednie warunki higieniczne na oddziale. Przypuszczalnie faktycznym powodem były osobiste animozje między Flechsigiem a Wundtem, w którego laboratorium Kraepelin z zaangażowaniem pracował i spędzał więcej czasu niż w klinice. Zatrudnił się wtedy w poliklinice Wilhelma Erba. W semestrze letnim 1883 wykładał anatomię i fizjologię mózgu ze szczególnym uwzględnieniem psychologii (z demonstracjami), patologię i leczenie zaburzeń psychicznych, ze szczególnym uwzględnieniem aspektów prawnych psychopatologii, oraz psychologię przestępczości ("Criminalpsychologie"). W semestrze zimowym przygotowywał wykłady z psychologii eksperymentalnej, wykłady o halucynacjach i urojeniach, oraz psychiatrię sądową, z ćwiczeniami praktycznymi, dla lekarzy i prawników.
Założył rodzinę, co przysporzyło mu pewnych finansowych trudności. Za radą Wundta podczas ferii wielkanocnych 1883 napisał kompendium psychiatrii. Ponadto przez kilka miesięcy dorabiał pracując w zakładzie psychiatrycznym w Görlitz jako asystent Karla Kahlbauma. W tym samym 1883 roku ukończył w Monachium pracę habilitacyjną pod kierunkiem Maxa von Pettenkofera i otrzymał tytuł privatdozenta. Na wiosnę 1884 na krótko przeniósł się do Drezna, gdzie objął stanowisko kierownika tamtejszego zakładu psychiatrycznego ("Heil- und Pflegeanstalt"). Od sierpnia 1884 do kwietnia 1885 był sekundariuszem w prowincjalnym zakładzie dla obłąkanych w Lubiążu ("Provinzial-Irrenanstalt Leubus"). W kolejnym roku otrzymał propozycję objęcia katedry na Uniwersytecie w Dorpacie, jako następca pierwszego profesora psychiatrii w Dorpacie Hermanna Emminghausa, który przyjął ofertę objęcia katedry we Fryburgu. Odchodząc przedstawił radzie wydziału listę kandydatów do objęcia opuszczonej katedry: na pierwszym miejscu był Kirn z Fryburga, na kolejnych miejscach Kraepelin (wówczas Drezno), Moeli (Berlin) i Mercklin (Ryga). Nie wiadomo, czy uczelnia faktycznie kontaktowała się ze wszystkimi czterema kandydatami – prawdopodobnie nie, gdyż zaledwie trzy dni później ustalono, że dr Kraepelin będzie jedynym kandydatem na stanowisko profesora zwyczajnego psychiatrii. Wiadomo, że już wcześniej, w kwietniu 1884, z Kraepelinem kontaktował się listownie Emminghaus, dzięki czemu rada wydziału przypuszczalnie znała gotowość Kraepelina do przyjęcia oferty.
W Dorpacie przebywał przez pięć lat, do 1891 roku. W inauguracyjnym wykładzie 6 września 1887 roku przedstawił cele stojące przed ówczesną psychiatrią, wiążąc ich osiągnięcie przede wszystkim z psychologią eksperymentalną. Wiele pracy poświęcił organizacji dorpackiej kliniki, dysponując skromnymi środkami utworzył laboratorium psychologiczne. W tym czasie zaczął intensywną pracę naukową. Uczniami i asystentami Kraepelina w Dorpacie byli: Eduard Robert Michelson, Leon Daraszkiewicz, Heinrich Dehio, Axel Oehrn, Michał Ejner, Albert Behr, Arved Bertels, Maksimilian Falk i Henryk Higier.
Od początku Kraepelin odczuwał uciążliwości związane z biurokracją na dorpackiej uczelni i izolacją kulturalną bałtyckich Niemców, a brak znajomości języka rosyjskiego utrudniał mu kontakt z pacjentami (porozumiewał się z nimi za pośrednictwem asystentów). 9 listopada 1890 otrzymał propozycję objęcia katedry Uniwersytetu w Heidelbergu, którą od razu przyjął. Tego samego dnia wystosował do władz uczelni wniosek o zwolnienie go z obowiązków. Zgodę uzyskał dopiero 25 lutego, ważną od 1 kwietnia. W odpowiedzi na zapytanie rektora i rady wydziału o przyczynę odpisał, że „nie wie nic o Uniwersytecie Jurjewskim i nie ma z nim nic wspólnego”. 1 czerwca 1891 katedrę psychiatrii w Dorpacie objął Władimir Cziż. Z czasem rusyfikacja uczelni doprowadziła do opuszczenia jej przez niemal wszystkich niemieckich profesorów.
W 1891 Kraepelin objął dyrekcję "Grossherzoglich Badische Universitäts-Irrenklinik" w Heidelbergu, jako następca Carla Fürstnera. Jego asystentami i uczniami w tym czasie byli Aschaffenburg, Gaupp, Rüdin i Nissl. Bliskim współpracownikiem Kraepelina został wtedy także Alois Alzheimer.
W 1903 roku przyjął katedrę psychiatrii na Uniwersytecie w Monachium, wakującą po nagłej śmierci Antona Bumma. Prawdopodobnie był rozczarowany bezskutecznymi próbami poprawienia warunków w heidelberskiej klinice. Do Monachium przenieśli się także Alzheimer, Nitsche i Gaupp, a później również Lotmar i Allers.
W 1908 roku został wybrany członkiem Królewskiej Szwedzkiej Akademii Nauk. W roku następnym wybrano go na honorowego członka brytyjskiej Medico-Psychological Association. W latach I wojny światowej brał udział w utworzeniu bawarskiej sekcji Deutsche Vaterlandspartei. W 1920 roku otrzymał doktorat honoris causa wydziału filozofii Uniwersytetu Albertyna w Królewcu.
W 1917 roku założył "Deutsche Forschungsanstalt für Psychiatrie", później połączone z "Kaiser-Wilhelm-Gesellschaft" (obecnie "Max-Planck-Institut für Psychiatrie"). Kraepelin pozostał w Monachium do przejścia na emeryturę w 1922 roku. Do jego współpracowników w Monachium zaliczali się Gaupp, Alzheimer, Rüdin, Georg Stertz, Eugen Kahn, Max Isserlin i Felix Plaut. Z okazji 70. urodzin wydano dwa okolicznościowe zbiory prac jego uczniów.
Prowadził lukratywną prywatną praktykę. Jego pacjentem był m.in. multimilioner Cyrus Hall McCormick.
4 października 1884 w Bölkow-Bodendiek ożenił się z wieloletnią narzeczoną Iną Schwabe (1855–1944), również pochodzącą z Neustrelitz córką dzierżawcy Ernsta Schwabego z Gehlsdorfu i Henriette z domu Stave. Ze starszą o siedem lat Iną zaręczył się w wieku piętnastu lat (w 1871 roku). W listopadzie 1885 urodziła się córka, ale zmarła kilka godzin po porodzie. Z małżeństwa urodziło się ośmioro dzieci, cztery córki osiągnęły wiek dojrzały, pozostała czwórka zmarła w dzieciństwie. Jedna z córek, Antonie, wyszła za chemika Karla Friedricha Schmidta (1887–1971).
Interesował się sztuką, muzyką, teatrem i malarstwem. Sam był autorem poezji, których jednak nie chciał publikować. Zbiór "Werden – Sein – Vergehen" ukazał się pośmiertnie, w 1928 roku. Na kupionej w 1902 ziemi w miejscowości Suna pod Pallanzą, nad jeziorem Maggiore, zbudował okazałą willę, w której spędzał wiele miesięcy razem z rodziną. Jego pasją były też podróże; zwiedził Jawę, Cejlon, Indie (w 1903 roku, razem z bratem), Egipt, Stambuł, Francję, Skandynawię, Wielką Brytanię, Hiszpanię, Wyspy Kanaryjskie, Związek Radziecki (Leningrad), Meksyk i Stany Zjednoczone (1908, 1925). W USA w 1925 roku uzyskał finansowanie Fundacji Rockefellera dla nowego budynku Instytutu. Otwarcia nowego Instytutu już nie dożył. Zmarł 7 września 1926 w Monachium na grypowe zapalenie płuc. Został pochowany na cmentarzu ("Bergfriedhof") w Heidelbergu. Na grobie umieszczono epitafium: „Dein Name mag vergehen. Bleibt nur Dein Werk bestehen” (Twoje imię mogą zapomnieć. Nie pozwól, by zapomnieli o twoim dziele”).
Nekrologi i wspomnienia napisali m.in. Ernst Trömner, Plaut, Bumke, Johannes Lange, Maurycy Bornsztajn, Adolph Meyer, Henneberg, Smith Ely Jelliffe.
Kraepelin opisywany był jako cyklotymik. W późniejszych latach cierpiał na depresję. Od 1895 roku był abstynentem. Kurt Kolle wspominał, że podczas przyjęcia noworocznego w domu Kraepelinów zaproszonym asystentom podano lodowaty poncz, a okna były szeroko otwarte by nie przegapić bijących o północy kościelnych dzwonów. Alkohol był surowo zabroniony w monachijskiej klinice Kraepelina. Pacjenci dostawali napój według specjalnego przepisu, nazywany „winem musującym Kraepelina” ("Kraepelinsekt").
Jego stosunki ze współpracownikami były chłodne. Przyjacielskie relacje miał ze starszym o dwadzieścia lat Wundtem; przez lata prowadzili korespondencję, Wundt wielokrotnie doradzał Kraepelinowi w sprawach kariery. Duży wpływ na Emila miał brat Karl. Z zachowanej korespondencji i relacji bliskich wiadomo, że to starszy z braci dominował w ich relacjach. Sugerowano nawet, że często „binominalne” nazewnictwo chorób psychicznych wprowadzane przez Emila wynikało z lektury taksonomicznych prac Karla (który zajmował się m.in. systematyką mięczaków i mszywiołów).
Był kilkukrotnie nominowany do Nagrody Nobla w dziedzinie fizjologii lub medycyny; w 1909 przez Gauppa, w 1911 przez Meyera, w 1917 i 1923 przez Bleulera, w 1923 przez Bumkego, w 1925 przez Mingazziniego i w 1926 przez Weygandta.
W 1983 roku opublikowano jego wspomnienia. Ponad dwieście stron tekstu obejmuje wydarzenia od dzieciństwa do około 1919 roku, spisane w pierwszej osobie, w „bezpośrednim, szczerym i często dowcipnym stylu”.
Upamiętnienie.
Deutsche Forschungsanstalt für Psychiatrie przyznaje za szczególne zasługi dla psychiatrii złoty medal jego imienia ("Goldene Kraepelin-Medaille"). Specjalnymi artykułami uczczono 100. i 150. rocznice jego urodzin. Ulicę w Monachium, przy której znajduje się dziś Instytut Psychiatrii Maxa Plancka ("Max Planck Institute for Psychiatry"), przemianowano na "Kraepelinstrasse". W Tartu, pod adresem Näituse 2, znajduje się tablica upamiętniająca Kraepelina.
Dorobek naukowy.
Klasyfikacja chorób psychicznych.
Kraepelin większość swojej pracy naukowej poświęcił idei stworzenia klasyfikacji zaburzeń psychicznych. Źródeł teorii nozologicznych Kraepelina upatruje się w dwóch przełomach w niemieckiej psychiatrii lat 60. i 70. XIX wieku: upadku teorii jednej psychozy ("Einheitspsychose") Zellera i Griesingera za sprawą prac Kahlbauma i Heckera, oraz krytyce teorii neuropatologicznych Flechsiga i Meynerta, których próby wiązania odmienności neuroanatomicznych ze schorzeniami psychiatrycznymi część psychiatrów – w tym Kraepelin – uważała za nieprzekonujące i pozbawione podstaw.
Badania Kraepelina opierały się na doświadczeniach psychologicznych, zapoczątkowanych przez Wundta, i na szczegółowych, wieloletnich obserwacjach przebiegów historii chorób (badaniach katamnestycznych). Kraepelin zbierał setki historii chorób i poddawał je systematycznym analizom, wykorzystując m.in. własnego pomysłu karty diagnostyczne ("Zählkarten"). Od Kahlbauma przejął pojęcia jednostki chorobowej ("Krankheitseinheit") i psychiatrii przebiegu ("Verlaufspsychiatrie").
Pierwsze wydanie podręcznika Kraepelina zatytułowane "Compendium der Psychiatrie zum Gebrauche für Studierende und Aerzte", zawierające proponowany przez niego podział chorób psychicznych zostało opublikowane przez wydawnictwo Ambrosiusa Abela w Lipsku w 1883 roku. Drugie wydanie pod zmienionym tytułem "Psychiatrie: ein kurzes Lehrbuch für Studierende und Ärzte" pojawiło się w 1887. Przełomowe było szóste wydanie z 1899 roku, poprzedzone wykładem w Heidelbergu 27 listopada tego roku, w którym Kraepelin dokonał uproszczenia klasyfikacji chorób psychicznych, dzieląc je na psychozy otępiające ("Verblödungen") o przebiegu procesualnym, i psychozy afektywne ("manisch-depressives Irresein"), o przebiegu okresowym lub cyklicznym. Ta tak zwana kraepelinowska dychotomia znalazła odzwierciedlenie w kryteriach DSM-III i późniejszych. Wciąż żywe klasyczne koncepcje nozologiczne określa się (szczególnie w odniesieniu do grupy amerykańskich psychiatrów pracujących nad DSM-IV) jako ruch neo-Kraepelinowski. W przebiegu trwających obecnie prac nad DSM-5 i ICD-11 koncepcje Kraepelina są nadal dyskutowane.
W dziewiątym wydaniu podręcznika (1927) klasyfikacja Kraepelina przybrała następujący kształt:
I. Psychozy spowodowane urazami mózgu ("Irresein bei Hirnverletzungen")
II. Psychozy spowodowane chorobami mózgu ("Irresein bei Hirnerkrankungen")
III. Zatrucia ("Vergiftungen")
IV. Zaburzenia psychiczne w przebiegu chorób zakaźnych ("infektiöse Geistesstörungen")
VI. Paraliż ("Paralyse")
VII. Psychozy spowodowane czynnikami endokrynnymi ("endokrines Irresein")
VIII., IX. Choroby psychiczne na tle miażdżycowym, przedstarcze i wieku starczego ("arteriosklerotisches, präseniles und seniles Irresein")
X. Otępienie endogenne ("endogene Verblödungen")
XI. Padaczka ("Epilepsie")
XII. Psychoza maniakalno-depresyjna ("manisch-depressives Irresein")
XIII. Schorzenia psychogenne ("psychogene Erkrankungen")
XIV. Histeria ("Hysterie").
Koncepcja dementia praecox.
Równie istotna jest ewolucja pojęcia dementia praecox. Zaczerpnięte z prac Morela pojęcie dementia praecox (otępienie wczesne) w niemieckim piśmiennictwie psychiatrycznym przyjęło się za sprawą Arnolda Picka, a u Kraepelina pojawiło się w IV wydaniu jego podręcznika (1893), początkowo obejmując tylko przypadki psychozy wcześniej określane jako hebefrenia. W wydaniu V z 1896 roku to wąskie ujęcie zostało odrzucone, a pojęcie "Verblödungsprozessen" objęło hebefrenię, katatonię i otępienie paranoidalne; począwszy od 1899 roku i VI wydania zamiast "Verblödungsprozesen" schorzenia te zostały określone łącznie jako dementia praecox. Podstawą tego uogólnienia był dla Kraepelina niepomyślny przebieg, nieodwracalnie prowadzący do „niedomagania psychicznego” (Kraepelinowski "Schwächezustand" lub "Siechtum"), czyli ograniczenia funkcjonowania w aspektach poznawczym, uczuciowym i wolicjonalnym.
W 1908 roku koncepcję rozwinął Eugen Bleuler, autor pojęcia schizofrenii.
Kraepelin poświęcił wiele uwagi symptomatologii schizofrenii, opisał też objaw nazwany przez niego „sałatą słowną” (niem. "Wortsalad") lub schizofazją.
Koncepcja choroby afektywnej dwubiegunowej.
Koncepcja choroby afektywnej dwubiegunowej Kraepelina w jej ostatecznym kształcie (1926) wciąż stanowi odniesienie dla nowoczesnych kryteriów rozpoznania tej choroby.
Inne jednostki chorobowe.
W ósmym wydaniu podręcznika upowszechnił wprowadzony do psychiatrii przez Morselliego termin dysmorfofobii. Za sprawą Kraepelina zarzucono rozpoznanie melancholii. Kraepelin w ósmym wydaniu "Psychiatrie" (1910) wprowadził do medycyny termin choroby Alzheimera, którą uznał za podtyp otępienia starczego.
Prace psychofarmakologiczne.
Przypominane są jego pionierskie badania i spostrzeżenia dotyczące psychofarmakologii, opublikowane w pracy z 1892 roku "Über die Beeinflussung einfacher psychischer Vorgänge durch einige Arzneimittel". Ta monografia, podsumowująca prace psychofarmakologiczne prowadzone przez Kraepelina w Lipsku, określana była jako „pierwsza monografia dotycząca psychofarmakologii człowieka w światowej literaturze”.
Psychiatria kulturowa.
Data publikacji z 1904 roku "Psychiatrisches aus Java" uważana jest za narodziny psychiatrii kulturowej (etnopsychiatrii). Zajmował się także psychiatrią sądową.
Zdrowie publiczne i eugenika.
W późniejszych latach swojej działalności zajmował się także zagadnieniami zdrowia publicznego i eugeniki. Był zwolennikiem abstynencji alkoholowej. Jego poparcie dla „teorii degeneracji” oraz poglądy polityczne bywały krytykowane, jako mające „wydźwięk protofaszyzmu”. Kontrowersja ta była przedmiotem odrębnych opracowań i polemik.
Uznanie i krytyka.
Od pierwszego wydania podręcznika Kraepelina do dziś jego idee budzą żywe dyskusje. Do nurtu anty-Kraeplinowskiego należeli m.in. Wernicke, Kleist, Leonhard, Hoche, Bonhoeffer, Kretschmer, Meyer,
Lugaro, Jaspers. Ostrą krytykę kraepelinowskiej dychotomii przedstawił Ziehen. Klasyfikacja Kraepelina od początku spotykała się z oporami ze strony francuskich psychiatrów i nigdy nie zyskała większej popularności we Francji.
Krytyka dotyczyła zbytniego uproszczenia i powierzchowności klasyfikacji, pomijaniu odczuć własnych pacjentów w opisie choroby, zbytniego pesymizmu Kraepelina odnośnie do przebiegu schizofrenii, nieznajdującego należytego udokumentowania epidemiologicznego.
W 1998 roku, w setną rocznicę przełomowego 6. wydania jego podręcznika, utworzono International Kraepelin Society, którego celem są badania i edukacja w zakresie metod doświadczalnych, teorii i zasad diagnostycznych Emila Kraepelina.

</doc>
<doc id="770316" url="https://pl.wikipedia.org/wiki?curid=770316" title="Microsoft Zune">
Microsoft Zune

Zune to platforma multimedialno-rozrywkowa Microsoftu, potocznie - rodzina przenośnych odtwarzaczy tego producenta. Jest obsługiwana przez urządzenia Zune, konsole Xbox 360, komputery PC z zainstalowanym oprogramowaniem Zune Software, telefony Microsoft Kin i smartfony z systemem Windows Phone.
Odtwarzacz Zune.
Zune to przenośny odtwarzacz multimedialny sprzedawany przez Microsoft. Poprzednio znany pod nazwą "Argo". Powstał w kooperacji z Toshibą na podstawie modelu GigaBeat S jako konkurencja dla iPodów sprzedawanych przez Apple. Platformą sprzętową jest model "Toshiba 1089" o pojemności 30 GB. Premiera w USA odbyła się 14 października 2006 roku, cena urządzenia wynosiła 249.99 USD.
Zune jest kompatybilny z Xboksem, Xboksem 360 (współpracuje z Xbox Live), oraz z nowszymi wersjami Windows XP, Windows Vista i z Windows 7. Po podłączeniu do komputera użytkownik może przeglądać pliki zgromadzone w odtwarzaczu, zgrywać płyty CD z muzyką oraz kupować utwory, teledyski i programy telewizyjne w sklepie internetowym.
Główne cechy Zune, które zdaniem producenta czynią go lepszym od iPoda, to większy ekran oraz możliwość współdzielenia utworów z innymi użytkownikami Zune za pomocą Wi-Fi. Jednakże ze względu na zarządzanie prawami cyfrowymi i umowy licencyjne, współdzielić można tylko niektóre utwory, a osoba otrzymująca utwór po jego trzykrotnym odtworzeniu lub upływie trzech dni, musi go kupić.
Zune Software.
Rozbudowany odtwarzacz plików multimedialnych dla komputerów PC, przypominający nieco Windows Media Center. Oprócz samego odtwarzania multimediów oferuje możliwość organizowania kolekcji multimediów, konwersję płyt CD-Audio do plików MP3 i WMA, synchronizację danych z przenośnymi urządzeniami obsługującymi Zune, edycję metadanych plików, czy pobieranie treści z serwisu Zune Marketplace. Obecnie aplikację można pobrać bezpłatnie i zainstalować na komputerze PC z systemem Windows XP, Vista i Windows 7.
Zune Marketplace.
Zune Marketplace to sklep internetowy oferujący utwory muzyczne, filmy, programy telewizyjne, teledyski, podkasty i aplikacje na urządzenia przenośne. Treści możemy pobrać na komputer z zainstalowanym oprogramowaniem Zune Software, konsolę Xbox 360, urządzenie Zune, smartfona z Windows Phone lub Microsoft Kin. Płatności za pliki dokonywane są za pomocą wirtualnej waluty tzw. "Microsoft points" - 1 dolar amerykański ma wartość 80 Microsoft points. Większość utworów muzycznych w serwisie wycenionych jest na 79 Microsoft points.
Zune Marketplace oferuje bazę ponad 10 mln utworów muzycznych od takich dostawców jak: EMI, Warner Music, Sony BMG czy Universal Music. 
Serwis obecnie nie jest dostępny w Polsce.

</doc>
<doc id="770321" url="https://pl.wikipedia.org/wiki?curid=770321" title="Poecilia latipinna">
Poecilia latipinna



</doc>
<doc id="770324" url="https://pl.wikipedia.org/wiki?curid=770324" title="Lobi Stars">
Lobi Stars

Lobi Stars Football Club – nigeryjski klub piłkarski grający obecnie w pierwszej lidze, mający siedzibę w mieście Makurdi. Największym sukcesem klubu jest wywalczenie w 1999 roku tytułu mistrza Nigerii. W 2003 zdobył Puchar Nigerii, a w 2005 roku doszedł do finału pucharu, jednak przegrał w nim z zespołem Enyimba FC. Lob Stars swoje domowe mecze rozgrywa na stadionie Aper Aku Stadium mogącym pomieścić 15 tysięcy widzów.

</doc>
<doc id="770327" url="https://pl.wikipedia.org/wiki?curid=770327" title="Atrazyna">
Atrazyna

Atrazyna – organiczny związek chemiczny z grupy triazyn. Stosowana jako herbicyd (tzw. herbicyd triazynowy) do zwalczania chwastów w uprawie kukurydzy.
Użycie atrazyny zostało zakazane na terenie państw Unii Europejskiej z początkiem roku 2005 ze względu na przekroczenie norm stężeń tego pestycydu w wodach gruntowych. Wiele krajów zabroniło stosowania atrazyny znacznie wcześniej: Włochy, Niemcy – 1991; Dania, Finlandia, Szwecja – 1994. Jak wykazują cytowane badania, zaniechanie używania atrazyny w Niemczech i we Włoszech nie spowodowało zmian w uzyskiwanej wydajności produkcyjnej kukurydzy z hektara upraw.
Na platanie szponiastej prowadzono badania, podając atrazynę 40 samcom, przez 3 lata, w stężeniu 2,5 ppb (norma EPA w wodzie pitnej – 3 ppb). 30 osobników straciło zdolności rozrodcze, 4 samce złożyły pełnowartościowe jaja (mimo że genetycznie pozostały samcami) po kopulacji z samcami, nie zaobserwowano zmian u pozostałych 6 osobników. Pojawiło się przypuszczenia że podawana atrazyna mogła być zanieczyszczona bisfenolem A.

</doc>
<doc id="770332" url="https://pl.wikipedia.org/wiki?curid=770332" title="Zune">
Zune



</doc>
<doc id="770339" url="https://pl.wikipedia.org/wiki?curid=770339" title="Krumbach (Schwaben)">
Krumbach (Schwaben)

Krumbach (Schwaben) – miasto w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, siedziba wspólnoty administracyjnej Krumbach (Schwaben), chociaż nie jest jej członkiem. Leży około 25 km na południowy wschód od Günzburga, przy drodze B16, B300 i linii kolejowej Mindelheim - Günzburg.
Polityka.
Burmistrzem miasta jest Hubert Fischer (Junge Wähler/Offene Liste), poprzednio urząd ten obejmował Willy Rothermel, rada miasta składa się z 24 osób.

</doc>
<doc id="770345" url="https://pl.wikipedia.org/wiki?curid=770345" title="Triazyny">
Triazyny

Triazyny – heterocykliczne organiczne związki chemiczne z grupy azyn. Zbudowane są z sześcioczłonowego pierścienia aromatycznego zawierającego trzy atomy azotu, a ich wzór sumaryczny to . Istnieją 3 izomeryczne triazyny:
Szkielet triazyny występuje w wielu związkach, szczególnie w herbicydach, np. atrazyna.

</doc>
<doc id="770350" url="https://pl.wikipedia.org/wiki?curid=770350" title="Leipheim">
Leipheim

Leipheim – miasto w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg. Leży około 5 km na zachód od Günzburga, nad Dunajem, przy autostradzie A8, drodze B10 i linii kolejowej Ulm - Augsburg.
Polityka.
Burmistrzem miasta jest Christian Konrad z CSU, rada miasta składa się z 20 osób.

</doc>
<doc id="770351" url="https://pl.wikipedia.org/wiki?curid=770351" title="Gryzelda Wiśniowiecka">
Gryzelda Wiśniowiecka

Gryzelda Konstancja z Zamoyskich Wiśniowiecka (ur. 27 kwietnia 1623 w Zamościu, zm. 17 kwietnia 1672 w Zamościu) – żona Jeremiego Wiśniowieckiego, córka Tomasza Zamoyskiego.
Życiorys.
Była siostrą Jana Sobiepana Zamoyskiego. Wraz z bratem otrzymała staranne wykształcenie od profesorów Akademii Zamojskiej. 1 grudnia 1637 roku w archikatedrze lwowskiej odbyły się zaślubiny Gryzeldy i Jeremiego Wiśniowieckiego. Z małżeństwa zawartego w kolegiacie zamojskiej 27 lutego 1639 urodził się tylko syn Michał Korybut Wiśniowiecki, późniejszy król Polski. Czyniła starania o podniesienie z upadku Akademii Zamojskiej. Pochowana w kolegiacie św. Jana w Warszawie.

</doc>
<doc id="770352" url="https://pl.wikipedia.org/wiki?curid=770352" title="Gryzelda Zamoyska">
Gryzelda Zamoyska



</doc>
<doc id="770355" url="https://pl.wikipedia.org/wiki?curid=770355" title="The Plastic Ono Band">
The Plastic Ono Band

The Plastic Ono Band – konceptualna grupa muzyczna założona przez Johna Lennona i Yoko Ono w 1969 roku, jeszcze przed rozpadem zespołu The Beatles. 
W 1968 roku John Lennon zaczął artystycznie współpracować z Yoko Ono. Rok później wspólnie wydali dwa awangardowe albumy muzyczne: ' i '. Od tamtej pory postanowili, że każda ich wspólna praca artystyczna będzie sygnowana autorstwem "The Plastic Ono Band". Pierwszym wydawnictwem grupy był singel "Give Peace a Chance", nagrany podczas słynnej akcji "Bed-In for Peace", która odbyła się w Montrealu, podczas podróży poślubnej Lennona i Ono. W nagraniu wzięło udział wielu przypadkowych ludzi, którzy przyszli po prostu popatrzeć na młodą parę. Następnym singlem, jaki wydała grupa było "Cold Turkey" - opowieść Lennona o tym jak wyzbywa się nałogu brania heroiny. Jedyny długogrający album, którego autorem jest grupa, to "Live Peace in Toronto 1969". Jest to nagranie pochodzące z festiwalu „Toronto Rock and Roll Revival Festival”, który odbył się we wrześniu 1969 roku. Potem Lennon i Ono dodawali nazwę "Plastic Ono Band" do swoich solowych dzieł (np. "John Lennon/Plastic Ono Band"). Ostatni raz w XX wieku użyto tej nazwy w roku 1975 na kompilacyjnym albumie Johna Lennona "Shaved Fish". W 2009 ukazał się sygnowany nazwą Yoko Ono Plastic Ono Band album "Between My Head and the Sky". 

</doc>
<doc id="770357" url="https://pl.wikipedia.org/wiki?curid=770357" title="Thannhausen (Niemcy)">
Thannhausen (Niemcy)

Thannhausen – miasto w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, siedziba wspólnoty administracyjnej Thannhausen. Leży około 25 km na południowy wschód od Günzburga, nad rzeką Mindel, przy drodze B300.
Polityka.
Wójtem gminy jest Georg Schwarz, poprzednio urząd ten obejmował Johannes Schropp, rada gminy składa się z 20 osób.

</doc>
<doc id="770362" url="https://pl.wikipedia.org/wiki?curid=770362" title="Dystans indywidualny">
Dystans indywidualny

Dystans indywidualny – jeden z dystansów społecznych, ulokowany pomiędzy dystansem intymnym a dystansem społecznym. Ważny element komunikacji niewerbalnej. 
Czym jest dystans indywidualny.
Jest to przestrzeń, która rozciąga się wokół człowieka pomiędzy 45cm a 120cm (obszar na wyciągnięcie ręki), strefa łatwego dotyku. Przestrzeń tę traktuje się jako prywatną i wpuszczane są tu osoby, które dobrze znamy i z którymi czujemy się bezpiecznie. Rozmowa z obcym w takiej odległości nie zdarza się lub jest niekomfortowa. Jeśli dwie osoby rozmawiają ze sobą spontanicznie w dystansie indywidualnym, możemy wnioskować, że dobrze czują się ze sobą, są sobie bliskie. Naruszenie dystansu indywidualnego jest traktowane jako agresja terytorialna i wywołuje reakcje agresywne (zobacz też: terytorialność).
W stosunku do dystansu intymnego w tej odległości rośnie rola wzroku (ze względu na mało zdeformowany bodziec proksymalny na siatkówce oka), i słuchu. Zmniejsza się natomiast rola innych kanałów przekazywania informacji: węchu, dotyku, zdolności odczuwania ciepła ciała drugiej osoby (które pełnią ważne funkcje w dystansie intymnym). 
W trakcie rozmowy w tym dystansie popełniamy o wiele mniej omyłek językowych niż w dystansie intymnym, mowa jest poprawna, ale swobodna, raczej nie zastanawiamy się nad konstrukcją gramatyczną zdań.
Wielkość dystansu indywidualnego.
Obszar dystansu indywidualnego jest zmienny. Zależy on od:
Dystans indywidualny a zachowania.
Ze zmienności kulturowej i środowiskowej dystansu indywidualnego wynikają pewne konsekwencje. Otóż osoby z krótkim dystansem indywidualnym mają nieświadomą skłonność do zbliżania się w trakcie konwersacji do rozmówcy (dla nich rozmowa "naturalna" zarówno z bliskimi jak i obcymi przebiega w krótszej odległości). 
Osoby o wydłużonym dystansie indywidualnym nieświadomie zwiększają odległość, w jakiej prowadzą rozmowę z innymi ludźmi. Gdy dwie osoby o różnych dystansach indywidualnych rozmawiają ze sobą, to przesuwają się w trakcie tej rozmowy. Jedna osoba dąży do zbliżania się, druga się oddala. W efekcie nawet po krótkim czasie obie tworzą sobie pewne wyobrażenie na temat interlokutora. Osoba o krótkim dystansie dochodzi do wniosku, że jej rozmówca jest zdystansowany, oziębły, niezainteresowany rozmową i żywi negatywne uczucia wobec niej. Osoba o wydłużonym dystansie ma skłonność przypisywać rozmówcy takie cechy jak nachalność, agresywność, nietrzymanie dystansu, skłonność do naruszania prywatności, wścibstwo, brak kultury.

</doc>
<doc id="770363" url="https://pl.wikipedia.org/wiki?curid=770363" title="Nasz Olsztyniak">
Nasz Olsztyniak

Nasz Olsztyniak – bezpłatna gazeta ukazująca się dwa razy w tygodniu w Olsztynie. Jej wydawcą jest spółka Wydawca Olsztyn, będąca częścią grupy medialnej Gazety Olsztyńskiej.
Gazeta ukazuje się w czwartek i niedzielę. Wydanie czwartkowe kolportowane jest po południu i zawiera głównie informacje kulturalne, mające trafić przede wszystkim do młodych i aktywnych ludzi. Niedzielne wydanie ukazuje się natomiast rano i bogate jest głównie w treści dotyczące życia miasta.
Nasz Olsztyniak dostępny jest przede wszystkim w hipermarketach, centrum miasta czy na większych skrzyżowaniach bądź przystankach.
W wydaniu niedzielnym z dnia 14 stycznia 2007 r., (nr 367, 16 stron, nakład 22 000) ukazał się wywiad-artykuł pt. "Romantyzm encyklopedii" z informacją o i innych niż Wikipedia projektach (m.in. Wikisłownik, Wikicytaty, Wikiźródła).

</doc>
<doc id="770365" url="https://pl.wikipedia.org/wiki?curid=770365" title="Burtenbach">
Burtenbach

Burtenbach – gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg. Leży około 19 km na południowy wschód od Günzburga, nad rzeką Mindel.
Polityka.
Wójtem gminy jest Roland Kempfle, rada gminy składa się z 16 osób.

</doc>
<doc id="770366" url="https://pl.wikipedia.org/wiki?curid=770366" title="Bill Tchato">
Bill Tchato

Bill Tchato Mbiayi (ur. 14 maja 1975 w M'Biam) – kameruński piłkarz występujący na pozycji obrońcy.
Kariera klubowa.
Swoją karierę rozpoczynał we francuskim klubie SM Caen. W sezonie 1996/1997 przeszedł do ASOA Valence, gdzie rozegrał 69 meczów i strzelił 6 bramek w ciągu dwóch sezonów. Następnym jego klubem była Nicea, gdzie również pozostał na dwa sezony. W 2000 roku przeniósł się do Montpellier HSC. Spotkał tam wielu swoich rodaków. Między innymi Marcela Mahouvé. Rozegrał w tym klubie 63 mecze w ciągu trzech sezonów i zwrócił na siebie uwagę silniejszych klubów. Ofertę złożyli działacze 1. FC Kaiserslautern i piłkarz, jeszcze w przerwie zimowej, zmienił barwy stając się klubowym kolegą Tomasza Kłosa, a później Kamila Kosowskiego, który przeszedł do „Czerwonych Diabłów” razem z rodakiem Tchato, Lucienem Mettomo. W Bundeslidze debiutował w 18 kolejce, podczas przegranego 1:2 meczu z VfB Stuttgart. Tchato został ukarany żółtą kartką. Z Kaiserslautern zaszedł do finału DFB-Pokal, w którym jego klub uległ Bayernowi Monachium 1:3. W sezonie 2005/2006 Kameruńczyk ponownie wrócił do Francji, do klubu w którym grał już wcześniej, czyli do OGC Nice. Wystąpił tam w 24 meczach, latach 2006–2008 reprezentował barwy Qatar SC. Następnie grał w innym katarskim klubie, Al-Khor.
W 2010 roku Tchato wrócił do Francji. Sezon 2010/2011 spędził w zespole RC Strasbourg z Championnat National. W 2011 roku odszedł do gabońskiego Sapins FC.
Kariera reprezentacyjna.
W 2001 roku Tchato rozegrał jeden mecz podczas Pucharu Konfederacji, a jego reprezentacja zakończyła turniej na trzecim miejscu w grupie. Podczas Pucharu Narodów Afryki 2002 reprezentacja Kamerunu z Tchato w składzie wywalczyła złoty medal, w finale pokonując Senegal, 3:2 w karnych. W tym samym roku Bill Tchato zaliczył 3 mecze na Mistrzostwach Świata w Piłce Nożnej, jednak „Nieposkromione Lwy” zajęły 3. miejsce i pożegnały się z turniejem już po fazie grupowej. W ostatnim meczu, przeciwko Niemcom Tchato został ukarany żółtą kartką. W 2003 roku wziął udział w Pucharze Konfederacji 2003, a Kamerun zajął drugie miejsce, przegrywając w finale z Francją, 0:1, dopiero po dogrywce. Tchato brał udział w eliminacjach do Mistrzostw Świata 2006, jednak Kamerun nie awansował do tego turnieju.

</doc>
<doc id="770367" url="https://pl.wikipedia.org/wiki?curid=770367" title="Droga wojewódzka nr 864">
Droga wojewódzka nr 864

Droga wojewódzka nr 864 (DW864) – droga wojewódzka stanowiąca lokalny łącznik DW863 i DW865. Na całej długości znajduje się w gminie Cieszanów powiatu lubaczowskiego. Jest najkrótszą drogą wojewódzką w województwie podkarpackim. Jej długość wynosi 4,467 km.
Przebieg trasy.
Droga rozpoczyna się na skrzyżowaniu w Nowym Lublińcu i rozłącza się od DW863. Prowadzi następnie przez osiedle PGR w Nowym Lublińcu kierując się ciągle na wschód. Dalej przebiega wzdłuż całego Żukowa. W centrum wsi umiejscowiony jest niewielki przepust nad bezimienną rzeczką wpadającą do Łówczanki. Dołącza się do DW865 w Żukowie.
Historia.
Powstanie drogi datowane jest na 1940 rok. Wiosną tego roku rozpoczęto budowę drogi strategicznej dla Niemców Zamch-Żuków. Fragmentem tej drogi jest dzisiejsza droga wojewódzka nr 864. Podczas jej budowy zniszczono cmentarz żydowski, a nagrobki zużyto na budowę szosy.
Planowane inwestycje.
Planowana jest budowa chodnika Żuków-Kosobudy wzdłuż drogi wojewódzkiej nr 864.

</doc>
<doc id="770369" url="https://pl.wikipedia.org/wiki?curid=770369" title="DW864">
DW864



</doc>
<doc id="770373" url="https://pl.wikipedia.org/wiki?curid=770373" title="Jettingen-Scheppach">
Jettingen-Scheppach

Jettingen-Scheppach – gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg. Leży około 15 km na południowy wschód od Günzburga, nad rzeką Mindel, przy linii kolejowej Ulm - Augsburg.
Polityka.
Wójtem gminy jest Hans Reichhart z CSU, rada gminy składa się z 20 osób.

</doc>
<doc id="770380" url="https://pl.wikipedia.org/wiki?curid=770380" title="Wydawnictwo Sigma-NOT">
Wydawnictwo Sigma-NOT

Wydawnictwo Sigma-NOT – najstarszy i największy w Polsce wydawca prasy fachowej o szeroko rozumianym ukierunkowaniu technicznym. 
Jako zorganizowana oficyna działa od 1949 roku, ale najstarszy wydawany przez nią tytuł – „Przegląd Techniczny” – w 2016 miał 150 lat. Inny tytuł, „Przegląd Elektrotechniczny”, wydawany jest od 1919 i jest najstarszym czasopismem w Europie publikującym artykuły z dziedziny elektrotechniki.
Sigma-NOT działa na terenie całego kraju i wydaje ponad 30 tytułów prasy fachowej, w których poruszane są tematy związane z budownictwem, chemią, dozorem technicznym, elektroniką i elektrotechniką, geodezją, gospodarką żywnościową, górnictwem, hutnictwem, papiernictwem, telekomunikacją, techniką opakowań, problemami jakości, przemysłem lekkim, ochroną środowiska oraz bezpieczeństwem i higieną pracy.
Poza czasopismami, nieprzerwanie od 1952 Sigma-NOT wydaje również „Terminarz Technika” – kalendarz zawierający podstawowe informacje techniczne.

</doc>
<doc id="770382" url="https://pl.wikipedia.org/wiki?curid=770382" title="Biblioteka Europejska">
Biblioteka Europejska

Biblioteka Europejska (ang. "The European Library") – biblioteka cyfrowa oferująca na swojej stronie internetowej dostęp do zbiorów 48 bibliotek narodowych Europy. Umożliwia zintegrowane przeszukiwanie zarówno katalogów bibliotecznych, jak i kolekcji zawierających zbiory w postaci cyfrowej.
Biblioteka Europejska powstała w latach 2001–2004 w wyniku współpracy dziewięciu bibliotek narodowych: Finlandii, Francji, Niemiec, Włoch, Holandii, Portugalii, Słowenii, Szwajcarii oraz Wielkiej Brytanii, finansowej przez 5. Program Ramowy Komisji Europejskiej. Serwis TEL, poszerzony o zbiory bibliotek narodowych Austrii, Chorwacji i Serbii, został uruchomiony w 2005 roku. Wtedy też rozpoczęły się prace nad projektem TEL-ME-MOR (The European Library: Modular Extensions for Mediating Online Resources), którego celem było włączenie do Biblioteki Europejskiej zbiorów bibliotek narodowych 10 nowych krajów członkowskich Unii Europejskiej, między innymi Polski.
Celem Biblioteki Europejskiej jest prezentacja bogactwa i różnorodności europejskiego dziedzictwa kulturowego i ułatwienie dostępu do zasobów bibliotek. Zgodnie z inicjatywą "„i2010: biblioteki cyfrowe”" Komisji Europejskiej, Biblioteka Europejska stała się fundamentem uruchomionej 20 listopada 2008 roku Europejskiej Biblioteki Cyfrowej – Europeany, która umożliwia zintegrowany dostęp do cyfrowych zbiorów nie tylko najbardziej zasobnych bibliotek Europy, lecz również jej archiwów i muzeów.
Biblioteka Narodowa w Warszawie jest partnerem Biblioteki Europejskiej od stycznia 2007 roku.

</doc>
<doc id="770383" url="https://pl.wikipedia.org/wiki?curid=770383" title="Münsterhausen">
Münsterhausen

Münsterhausen – gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, wchodzi w skład wspólnoty administracyjnej Thannhausen. Leży około 20 km na południowy wschód od Günzburga, nad rzeką Mindel.
Polityka.
Wójtem gminy jest Robert Hartinger z CSU/FWG, poprzednio urząd ten obejmował Anton Hartl, rada gminy składa się z 14 osób.

</doc>
<doc id="770385" url="https://pl.wikipedia.org/wiki?curid=770385" title="Piotr Subbotko">
Piotr Subbotko

Piotr Subbotko (ur. 2 kwietnia 1968) – polski scenarzysta, reżyser i dramaturg.
Kariera teatralna.
Ukończył studia na wydziale Wiedzy o Teatrze w Akademii Teatralnej w Warszawie. Był asystentem reżysera dwóch przedstawień Teatru Telewizji – inscenizacji niemieckiego dramatu romantycznego Heinricha von Kleista "Książę Homburg" (1993) w reż. Krzysztofa Langa z udziałem Marka Bukowskiego, Gustawa Holoubka i Teresy Budzisz-Krzyżanowskiej, "Ostatni dzień Anny Kareniny" (1994) na podstawie powieści Lwa Tołstoja w reż. Márty Mészáros z Anną Gornostaj i Janem Nowickim, "Modliszka" (1994) w reż. Jerzego Domaradzkiego z Małgorzatą Kożuchowską oraz "Wyszedł z domu" (1994) w reż. Stanisława Różewicza z Ewą Dalkowską, Jerzym Radziwiłowiczem i Jerzym Trelą. 
Odbył kurs reżyserski u Krystiana Lupy w warszawskim Teatrze Dramatycznym, pracując nad monologiem "Dziura w głowie". W 2006 jego debiutancka sztuka - czarna komedia "Hiszpańskie party" zdobyła główną nagrodę w Konkursie na Scenariusz Teatralny i została wystawiona przez Teatr Współczesny w Krakowie w reż. Bartosza Jarzymowskiego i Agnieszkę Cianciarę z udziałem Macieja Maleńczuka. W 2009 wystąpił gościnnie w Teatrze Dramatycznym jako Wielki Mag w przedstawieniu Krystiana Lupy "Persona. Tryptyk/Marilyn" z Sandrą Korzeniak, Katarzyną Figurą, Władysławem Kowalskim i Marcinem Bosakiem.
Kariera ekranowa.
W 2008 ukończył Mistrzowską Szkołę Reżyserii Filmowej Andrzeja Wajdy. Studiował w Studium Scenariuszowym PWSTiF w Łodzi. W 2009 scenariusz filmowy na podstawie jego sztuki "Hiszpańskie party!" - pt. "Hiszpańskie dziewczyny" znalazł się w finale konkursu Hartley-Merrill. Był uczestnikiem europejskiego projektu filmowego "Passion to Market". 
Był autorem scenariuszy fabularnych, m.in. komedii "Last minute" (2013) w reż. Patryka Vegi oraz noweli z dramatu "Stacja Warszawa" (2013). Napisał scenariusz do kilkuset odcinków różnych seriali telewizyjnych, w tym "Prawo miasta", "Fala zbrodni", "Pitbull", "Samo życie", "Egzamin z życia", "Prawo Agaty", "Na sygnale" i "Na dobre i na złe".
Jako reżyser filmowy zadebiutował krótkometrażowym dramatem familijnym "Glasgow" (2010), który powstał w ramach programu "30 minut". Film zdobył kilkanaście nagród na festiwalach filmowych za granicą, m.in. „Złotą Morelę” w konkursie „Apricot Stone Competition” na MFF Golden Apricot” w Erywaniu, „Centaura” za najlepszy debiut na MFF Krótkich, Dokumentalnych i Animowanych „Message To Man” w Sankt Petersburgu, Nagrody Specjalne Jury na festiwalach Tous Courts w Aix-en-Provence i Festiwalu Młodego Kina Wschodnioeuropejskiego w Cottbus, Bronze Egg na serbskim Kustendorfie organizowanym przez Emira Kusturicę, Grand Prix na Siren FilmFestival w Charkowie oraz na Euganea Film Festival w Padwie, nagrody na festiwalach w Chinach, Niemczech, Włoszech, Turcji, Francji, USA.
Jego debiutancki pełnometrażowy film fabularny "Dziura w głowie" (2018) z Bartłomiejem Topą miał premierę w konkursie głównym Golden Goblet podczas 21. Shanghai International Film Festival, brał udział w konkursie głównym 43. Festiwalu Polskich Filmów Fabularnych w Gdyni i w konkursie New Filmmakers 42. São Paulo International Film Festival w Brazylii. W roku 2021 "Dziura w głowie" została laureatem Nagrody im. Krzysztofa Krauze przyznawanej przez Gildię Reżyserów Polskich za najlepszy film roku. Kapituła Nagrody pod przewodnictwem Pawła Pawlikowskiego nagrodziła obraz "za wrażliwość społeczną, kunszt artystyczny i nonkonformistyczne podejście do sztuki filmowej".

</doc>
<doc id="770386" url="https://pl.wikipedia.org/wiki?curid=770386" title="Bigówka">
Bigówka

Bigówka lub przegniatarka – maszyna introligatorska przeznaczona do bigowania (przegniatania, wygniatania, rylowania) okładek miękkich i wyrobów galanterii introligatorskiej. Podstawowym elementem bigówki jest czterokanałowa wkładka przegniatająca, umocowana w górnej ruchomej stalowej belce, złączonej z korbowodami. Zależnie od grubości wytworów papieru ustawia się w położeniu roboczym jeden z czterech kanałów wkładki; big (przegniecenie) powstaje po dociśnięciu wytworu papieru do dolnego noża. Bigówka sterowana jest elektrycznie, za pomocą pedału i obsługiwana przez jednego siedzącego pracownika.

</doc>
<doc id="770389" url="https://pl.wikipedia.org/wiki?curid=770389" title="Memoriał Alfreda Smoczyka 2006">
Memoriał Alfreda Smoczyka 2006

LVI Memoriał Alfreda Smoczyka odbył się 7 października 2006. Zwyciężył Hans Niklas Andersen.
Wyniki.
Bieg po biegu

</doc>
<doc id="770391" url="https://pl.wikipedia.org/wiki?curid=770391" title="Balzhausen">
Balzhausen

Balzhausen – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, wchodzi w skład wspólnoty administracyjnej Thannhausen. Leży około 30 km na południowy wschód od Günzburga.
Polityka.
Wójtem gminy jest Gerhard Glogger, rada gminy składa się z 12 osób.

</doc>
<doc id="770400" url="https://pl.wikipedia.org/wiki?curid=770400" title="Conrad Drzewiecki">
Conrad Drzewiecki

Conrad Drzewiecki (ur. 14 października 1926 w Poznaniu, zm. 25 sierpnia 2007) – polski tancerz, choreograf oraz reformator baletu. Zdobywca wielu nagród zagranicznych, m.in. Srebrnego Medalu Międzynarodowego Konkursu Tańca w Bukareszcie (z Teresą Kujawą – 1953), Złotego Medalu Międzynarodowego Konkursu Tańca w Warszawie (1955) Primo Premio Assoluto Międzynarodowego Konkursu Baletowego w Vercelli (1956).
Życiorys.
W 1951 r, Conrad Drzewiecki został solistą baletu Opery Poznańskiej, a następnie jego kierownikiem (1963–1973).
W latach 1971–1980 pełnił funkcję dyrektora artystycznego Państwowej Szkoły Baletowej w Poznaniu. Jako choreograf pracował również za granicą między innymi: w Ballet Nationale J.M.F., Het National Ballet w Amsterdamie, Danza Nationale de Cuba w Hawanie, Staatsoper i Deutsche Oper w Berlinie, Stadttheatern Malmö i Narodne Divadlo w Pradze.
Początek jego działalności datuje się na przełom lat sześćdziesiątych i siedemdziesiątych. Wprowadził do repertuaru Opery Poznańskiej kompozycje choreograficzne, które syntezowały technikę neoklasyczną i taniec modern. Działalność ta zaowocowała wkrótce powstaniem Polskiego Teatru Tańca. Jako dyrektor PTT, Conrad Drzewiecki, otrzymał wiele nagród: dyplom Ministra Spraw Zagranicznych i Nagrodę Państwową I stopnia za propagowanie kultury polskiej za granicą, dyplom ITI za popularyzację sztuki polskiej za granicą, Nagrodę Miasta Poznania za szczególne osiągnięcia w dziedzinie kultury i sztuki, tytuł: „Zasłużonego dla Kultury Narodu”.
Conrad Drzewiecki uczestniczył w licznych tournée po całej Europie oraz otrzymywał zaproszenia do udziału w światowych festiwalach, m.in.: Międzynarodowym Festiwalu Tańca w Paryżu i Chateauvallon, Baletto Oggi w Bari, Musica Sacra w Mediolanie, Intercontri Musicali Romani, Bregener Festspiele i Berliner Festtage.
Conrad Drzewiecki zrealizował m.in. następujące spektakle: "Ognisty ptak" (1967), "Adagio na smyczki i organy" (1967), "Pawana na śmierć Infantki" (1968), "Cudowny Mandaryn" (1970), "Epitafium dla don Juana" (1974), "Odwieczne pieśni" (1975), "Modus vivendi" (1975), "Stabat Mater" (1976), "Krzesany" (1977), "Yesterday" (1982), z których wiele zyskało także swoją wersję filmową. Ostatnie spektakle dla Polskiego Teatru Tańca "Pieśń Roksany" i "Śmierć Izoldy", Conrad Drzewiecki przygotował w 1998 roku z okazji jubileuszu 25-lecia Teatru.
Będąc dyrektorem Polskiego Teatru Tańca, Conrad Drzewiecki często współpracował z teatrami dramatycznymi i telewizją jako choreograf i reżyser.
Jego żoną była tancerka i choreografka Teresa Kujawa, z którą Drzewiecki wielokrotnie współpracował.
Pochowany na cmentarzu Junikowo.
Nagrody.
Był laureatem licznych nagród m.in. Prix Italia za film "Gry" i „Terpsychory” za całokształt twórczości. W roku 2006 został uhonorowany przez Ministra Kultury i Dziedzictwa Narodowego Złotym Medalem Gloria Artis.
Upamiętnienie.
14 października 2009 przemianowano dawną ulicę Kasztelanów na poznańskim Grunwaldzie na Conrada Drzewieckiego.

</doc>
<doc id="770401" url="https://pl.wikipedia.org/wiki?curid=770401" title="Neuburg an der Kammel">
Neuburg an der Kammel

Neuburg an der Kammel, Neuburg a.d.Kammel – gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg. Leży około 18 km na południowy wschód od Günzburga, nad rzeką Kammel.
Polityka.
Wójtem gminy jest Rainer Schlögl, poprzednio urząd ten obejmował Georg Schwarz, rada gminy składa się z 16 osób.

</doc>
<doc id="770404" url="https://pl.wikipedia.org/wiki?curid=770404" title="Enyimba FC">
Enyimba FC

Enyimba International Football Club - nigeryjski klub piłkarski grający w pierwszej lidze, mający siedzibę w mieście Aba. Klub rozgrywa swoje mecze na stadionie Enyimba International Stadium, który może pomieścić około 20 tysięcy widzów.
Historia.
Klub Enyimba FC został założony w listopadzie 1976 roku przez jednego z najbardziej znanych działaczy sportowych w Nigerii, Sira Jerry'ego Amadi Enyeazu. Zespół na początku istnienia nie osiągał jednak znaczących sukcesów i w kraju zaczął liczyć się dopiero w latach 90. W 1990 Enyimba była jedną z założycieli profesjonalnej ligi w kraju. W swoim pierwszym sezonie zajęła 13. miejsce zdobywając 36 punktów. W 30 meczach wygrała 5 meczów, zremisowała 14 i przegrała 11. Zdobyła 25 goli i straciła 36.
W sezonie 1992/1993 Enyimba została zdegradowana do drugiej ligi. Na drugim froncie spędziła jednak tylko rok w wielkim stylu powracając do ekstraklasy. Zdobyła wówczas 96 punktów, co do dziś jest niedoścignionym rekordem w krajowych rozgrywkach.
W 1999 roku w Enyimbie doszło do dużych zmian. W stanie Aba nowym gubernatorem został Dr. Orji Uzor Kalu, prężny młody biznesmen, który poważnie zainteresował się klubem i zapewnił jej odpowiednie finanse na wzór Romana Abramowicza w angielskiej Chelsea F.C. chcąc tym samym zbudować najsilniejszy team w całej Afryce. Jednym z pierwszych działań nowego gubernatora była zmiana zarządu w klubie Enyimba i nowym prezydentem został Felix Anyansi Agwu. Dr. Kalu dotrzymał obietnicy i w 2001 roku klub pod wodzą trenera Godwina Koko Uwy wywalczył swoje pierwsze mistrzostwo Nigerii w historii.
W 2002 roku Enyimba jako mistrz Nigerii reprezentowała swój kraj w Afrykańskiej Lidze Mistrzów. Klub nie posiadał jednak odpowiedniego stadionu i mecze pucharowe musiał rozgrywać w mieście Calabar, leżącym niedaleko Aby. Pierwszy start w Lidze Mistrzów nie był jednak udany i zespół został wyeliminowany w drugiej rundzie przez drużynę z Wybrzeża Kości Słoniowej, ASEC Mimosas. Zaraz po starcie w Lidze Mistrzów Dr. Kalu postanowił przebudować stadion w Abie i po pewnym czasie Enyimba otrzymała całkiem przebudowany obiekt Enyimba International Stadium o pojemności 25 tysięcy widzów, posiadający zadaszenie, oświetlenie oraz elektroniczną tablicę wyników.
W 2002 roku Enyimba ponownie została mistrzem Nigerii będąc niemal poza konkurencją innych klubów. W 2003 jako mistrz kraju wystartowała w Lidze Mistrzów i została pierwszym od 38 lat klubem, który tego dokonał. Trenerem Enyimby był wówczas Kadiri Ikhana. W drodze do finału Enyimba pokonała w pierwszej rundzie Satellite FC Guinea z Gwinei 3:0 i 5:2 oraz w drugiej ASC Jeanne D'Arc z Senegalu 4:0 i 0:0. Po losowaniu grup w Kairze Enyimba trafiła do grupy A, w której zagrała z drużynami Simba SC z Tanzanii, ASEC Mimosas oraz Ismaily SC z Egiptu. Najpierw wygrała 3:0 z Simbą, następnie przegrała aż 1:6 z Ismaily. Po tej porażce zespół grał lepiej i dwukrotnie pokonał ASEC - 3:1 u siebie oraz 2:0 na wyjeździe. Kolejny mecz z Simbą Enyimba przegrała 1:2, ale pokonała u siebie Ismaily 4:2 i zajęła pierwsze miejsce w grupie. W półfinale zespół z Aby zremisował 1:1 w pierwszym meczu z Union Sportive du Medina z Algierii, a w rewanżu u siebie wygrał 2:1 i awansował do finału. Tam spotkał się z Ismaily, niedawnym rywalem z grupy. Pierwszy mecz Nigeryjczycy wygrali 2:0, w rewanżu przegrali 1:0 ale to oni zostali ostatecznym zwycięzcą Afrykańskiej Ligi Mistrzów.
Klub Enyimba nie spoczął jednak na laurach i rok później powtórzył tenże sukces pokonując w finale po rzutach karnych tunezyjski Etoile Sportive du Sahel. Dzięki obu sukcesom klub grał także w rozgrywkach o Superpuchar Afryki, który wywalczył w obu przypadkach.
Sukcesy te spowodowały, że zespół Enyimby zdobywał coraz więcej nagród. W 2003 roku został uznany najlepszym klubem na kontynencie, a trener Kadiri najlepszym trenerem. W 2004 roku ponownie najlepszym trenerem był Kadiri, a najlepszym bramkarzem oraz piłkarzem Ligi Mistrzów został uznany Vincent Enyeama.
W późniejszych latach Enyimba nie odnosiła już takich sukcesów w afrykańskich pucharach, laury zdobywała jedynie na krajowym podwórku - w 2005 roku uzyskała dublet - mistrzostwo kraju oraz puchar (swój pierwszy w historii).

</doc>
<doc id="770406" url="https://pl.wikipedia.org/wiki?curid=770406" title="Enyimba">
Enyimba



</doc>
<doc id="770407" url="https://pl.wikipedia.org/wiki?curid=770407" title="Kościół Bożego Miłosierdzia w Krakowie (Nowy Świat)">
Kościół Bożego Miłosierdzia w Krakowie (Nowy Świat)

Kościół Bożego Miłosierdzia – zabytkowy, rzymskokatolicki kościół filialny kapituły katedralnej na Wawelu. Znajduje się w Krakowie na Smoleńsku, przy ul. Bożego Miłosierdzia 1, na rogu z ul. Felicjanek 2 i ul. Smoleńsk. Odprawianie są w nim w każdą niedzielę trzy msze święte w obrządku łacińskim, ponadto 2 razy w miesiącu w obrządku ormiańskim.
Historia.
Wzniesiony został po 1555 jako wypełnienie ostatniej woli Jana Żukowskiego z Bystrzycy. Do końca XVI wieku był świątynią drewnianą. Jako kościół murowany wzniesiony został ze składek wiernych w latach 1626–1629. Od 1649 jest prebendą kapituły katedralnej na Wawelu. 
Zniszczony został podczas potopu szwedzkiego w 1655, dość szybko go jednak odbudowano. 
Uroczystej konsekracji dokonał biskup sufragan krakowski Mikołaj Oborski w 1665.
Gruntownej odnowy dokonano w latach 1905–1910 według projektu architekta Jana Sasa-Zubrzyckiego.
Wygląd i wnętrze.
Kościół barokowy, orientowany, murowany, złożony z trójprzęsłowej nawy i nieco węższego koliście zamkniętego prezbiterium.
Witraże zdobiące kościelne okna ufundowane zostały w 1908 przez Stowarzyszenie Właścicieli Restauracji oraz Bratnią Pomoc Kelnerów. Uległy zniszczeniu w 1945, odnowiono je w 1947. Przedstawiają: św. Jadwigę Śląską, Michała Archanioła, św. Wojciecha, św. Stanisława biskupa, św. Kazimierza oraz Cudowny połów ryb.
W ołtarzu głównym z 1655 znajduje się krucyfiks zasłaniany obrazem Ukrzyżowania z XVII wieku oraz wizerunki św. Wojciecha i św. Stanisława. W ołtarzu bocznym po prawej stronie znajduje się obraz Nauczanie Marii z pocz. XIX wieku, a w ołtarzu po lewej stronie obraz Matki Boskiej z Dzieciątkiem zwanej Śnieżną z XVII wieku.
Ołtarze zostały wyposażone w antependia pochodzące z XVIII wieku z kwiatową dekoracją.
W kościele znajdują się pamiątkowe tablice związane z konsekracją kościoła oraz jedna z zaznaczeniem poziomu i stanu wód Wisły podczas wielkiej powodzi w 1813.

</doc>
<doc id="770408" url="https://pl.wikipedia.org/wiki?curid=770408" title="Kammeltal">
Kammeltal

Kammeltal – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg. Leży około 13 km na południowy wschód od Günzburga, nad rzeką Kammel.
Polityka.
Wójtem gminy jest Christian-Konrad Wiesner, rada gminy składa się z 16 osób.

</doc>
<doc id="770411" url="https://pl.wikipedia.org/wiki?curid=770411" title="Versailles (Illinois)">
Versailles (Illinois)

Versailles – wioska w USA, w stanie Illinois, w hrabstwie Brown. Według spisu z 2000 roku wioskę zamieszkuje 567 osób.
Geografia.
Wioska zajmuje powierzchnię 2,4 km2, z czego 2,37 km2 stanowi ląd, a 0,03 km2 (1,08%) stanowi woda.
Demografia.
Według spisu z 2000 roku wioskę zamieszkuje 567 osób skupione w 241 gospodarstwach domowych, tworzące 156 rodzin. Gęstość zaludnienia wynosi 238 osoby/km2. W wiosce znajduje się 259 budynków mieszkalnych, a ich gęstość występowania wynosi 108,7 mieszkania/km2. W wiosce 99,65% stanowi ludność biała, 0,18% stanowią Afroamerykanie, 0,18% stanowi ludność wywodząca się z dwóch lub więcej ras.
W wiosce są 241 gospodarstwa domowe, w których 28,6% stanowią dzieci poniżej 18 roku życia żyjące z rodzicami, 51,9% stanowią małżeństwa, 11,2% stanowią kobiety nie posiadające męża oraz 34,9% stanowią osoby samotne. 31,5% wszystkich gospodarstw domowych składa się z jednej osoby oraz 15,4% żyjących samotnie ma powyżej 65 roku życia. Średnia wielkość gospodarstwa domowego wynosi 2,35 osoby, natomiast rodziny 2,97 osoby. 
Przedział wiekowy kształtuje się następująco: 24,7% stanowią osoby poniżej 18 roku życia, 9,3% stanowią osoby pomiędzy 18 a 24 rokiem życia, 24,5% stanowią osoby pomiędzy 25 a 44 rokiem życia, 25,4% stanowią osoby pomiędzy 45 a 64 rokiem życia oraz 16% stanowią osoby powyżej 65 roku życia. Średni wiek wynosi 40 lat. Na każde 100 kobiet przypada 96,9 mężczyzn. Na każde 100 kobiet powyżej 18 roku życia przypada 91,5 mężczyzn.
Średni dochód dla gospodarstwa domowego wynosi 32 813 dolarów, a dla rodziny wynosi 42 083 dolarów. Dochody mężczyzn wynoszą średnio 31 000 dolarów, a kobiet 26 250 dolarów. Średni dochód na osobę w mieście wynosi 14 876 dolarów. Około 12,2% rodzin i 12,5% populacji miasta żyje poniżej minimum socjalnego, z czego 13% jest poniżej 18 roku życia i 20,5% powyżej 65 roku życia.

</doc>
<doc id="770413" url="https://pl.wikipedia.org/wiki?curid=770413" title="Blokada ekonomiczna">
Blokada ekonomiczna

Blokada ekonomiczna, blokada gospodarcza – ogół środków podjętych przez państwo lub grupę państw w celu zachwiania gospodarki państwa blokowanego przez jego izolację (np. embargo, sankcje gospodarcze, częściowe lub zupełne zerwanie z nim stosunków handlowych i finansowych).
Pakt Ligi Narodów przewidywał w art. 16, że blokada ekonomiczna może być stosowana jako szczególny rodzaj sankcji międzynarodowej przeciwko członkowi Ligi uciekającemu się do wojny wbrew zobowiązaniom przyjętym w Pakcie. Obecnie art. 41 Karty Narodów Zjednoczonych stanowi, że wobec państwa, które zagraża pokojowi lub dopuszcza się agresji, mogą być zastosowane sankcje gospodarcze, polegające na zupełnym lub częściowym zerwaniu stosunków gospodarczych i komunikacyjnych. Decyduje o tym Rada Bezpieczeństwa ONZ.
Przykładem takiego działania była blokada kontynentalna. Blokada ekonomiczna stosowana była również przeciw Związkowi Radzieckiemu po rewolucji październikowej.
Współcześnie blokadę ekonomiczną stosuje USA wobec Kuby.

</doc>
<doc id="770415" url="https://pl.wikipedia.org/wiki?curid=770415" title="Enyimba FC Aba">
Enyimba FC Aba



</doc>
<doc id="770416" url="https://pl.wikipedia.org/wiki?curid=770416" title="Memoriał Alfreda Smoczyka 2005">
Memoriał Alfreda Smoczyka 2005

LV Memoriał Alfreda Smoczyka odbył się 12 czerwca 2005. Zwyciężył Damian Baliński.
Wyniki.
Bieg po biegu
Bieg o III miejsce

</doc>
<doc id="770419" url="https://pl.wikipedia.org/wiki?curid=770419" title="Maderas">
Maderas

Maderas – jeden z dwóch wulkanów, położonych na wyspie Ometepe (drugi, wyższy wulkan to Concepción), wyspie na Jeziorze Nikaragua. Ma on postać stratowulkanu, który wznosi się na wysokość 1394 m n.p.m.
W przeciwieństwie do wulkanu Concepción, wulkan Maderas nie był aktywny w czasach historycznych. Ostatnie duże erupcje miały tutaj miejsce około 3 tys. lat temu. W kraterze wulkanu znajduje się niewielkie jezioro Laguna de Maderas.
Wejście na szczyt wulkanu Maderas to popularna atrakcja turystyczna regionu. Jego szczyt porośnięty jest lasem chmurowym - stanowi jedno z niewielu miejsc jego występowania po pacyficznej stronie Nikaragui.

</doc>
<doc id="770423" url="https://pl.wikipedia.org/wiki?curid=770423" title="Waldstetten (Bawaria)">
Waldstetten (Bawaria)

Waldstetten – gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, wchodzi w skład wspólnoty administracyjnej Ichenhausen. Leży około 12 km na południe od Günzburga.
Polityka.
Wójtem gminy jest Emil Konrad z CSU, rada gminy składa się z 12 osób.

</doc>
<doc id="770425" url="https://pl.wikipedia.org/wiki?curid=770425" title="Manichejczyk">
Manichejczyk



</doc>
<doc id="770426" url="https://pl.wikipedia.org/wiki?curid=770426" title="Bogusław Miedziński">
Bogusław Miedziński

Bogusław Miedziński (ur. 22 marca 1891 w Miastkowie Kościelnym, zm. 8 maja 1972 w Londynie) – podpułkownik piechoty Wojska Polskiego, żołnierz wywiadu wojskowego, polityk i dziennikarz, poseł na Sejm I, II, III i IV kadencji, minister w rządzie Józefa Piłsudskiego i Kazimierza Bartla, wicemarszałek Sejmu, senator V kadencji i Marszałek Senatu II RP, wolnomularz, członek Prezydium Rady Naczelnej Obozu Zjednoczenia Narodowego w 1939 roku.
Życiorys.
Urodził się w rodzinie oficjalisty dworskiego. Uczęszczał do gimnazjum w Siedlcach, gdzie uzyskał maturę. W latach 1910–1912 studiował na Wydziale Chemii Politechniki Lwowskiej, a w latach 1912–1914 na Studium Rolniczym UJ. Uczestniczył w strajku szkolnym we Lwowie w 1905, należał do organizacji „Życie” i „Płomień”, od 1906 uczestniczył w akcjach Organizacji Bojowej PPS w Siedlcach, w 1907 zaś przyjęty został do PPS – Frakcji Rewolucyjnej. Od 1910 należał do Związku Walki Czynnej i Związku Strzeleckiego.
Po wybuchu I wojny światowej był jednym ze współorganizatorów i dowódców Polskiej Organizacji Wojskowej: do stycznia 1915 stał na czele okręgu siedleckiego POW, od maja do września 1915 był komendantem okręgu warszawskiego POW i członkiem Komendy Naczelnej POW. Pod koniec września 1915 przeniesiony został do służby w I Brygadzie, gdzie najpierw dowodził plutonem w VI batalionie 1 pułku piechoty Legionów, a potem był adiutantem tego batalionu. 1 kwietnia 1916 awansowany został na chorążego. Odkomenderowany do POW 6 czerwca 1916, był adiutantem Komendy Naczelnej POW, wiosną 1917 został II zastępcą adiutanta naczelnego POW w Warszawie, wkrótce potem objął KN POW nr 4, a w lecie wszedł w skład „Organizacji A”. Był pracownikiem Biura Komisji Wojskowej Tymczasowej Rady Stanu. Od lutego do lipca 1918 kierował KN nr 3 POW (tereny Rosji, Białorusi i Ukrainy). W październiku 1918 został referentem politycznym w Sztabie Komendy POW.
Okres II RP.
Brał udział w tworzeniu Tymczasowego Rządu Ludowego Republiki Polskiej w Lublinie w listopadzie 1918, w grudniu został referentem politycznym w Sztabie Dowództwa Okręgu Generalnego „Kielce” w Kielcach, w kwietniu 1919 szefem Sekcji Politycznej Sztabu Generalnego WP. W lipcu 1919 został szefem Departamentu II MSWojsk., a potem Oddziału II Sztabu Generalnego. W październiku 1920 został oficerem do szczególnych poruczeń w gabinecie ministra spraw wojskowych, a 1 stycznia 1922 zastępcą generalnego adiutanta Naczelnego Wodza. Był jednym z najbardziej zaufanych współpracowników Józefa Piłsudskiego, a w latach 1937–1938 Edwarda Śmigłego-Rydza. Jako szef „dwójki” i wiceminister, ppłk Bogusław Miedziński, za przyzwoleniem Piłsudskiego, podjął decyzję o wybuchu III powstania śląskiego w dniu 3 maja 1921 r. 3 maja 1922 zweryfikowany został w stopniu podpułkownika ze starszeństwem z dniem 1 czerwca 1919 w korpusie oficerów zawodowych piechoty. W 1932 z tym samym starszeństwem zajmował 1 lokatę. Pozostawał wówczas w stanie nieczynnym. Wszedł do Sejmu z listy PSL „Piast” w 1922, a po rozłamie przeszedł do PSL „Wyzwolenie” i jego członkiem pozostawał do stycznia 1927. W latach 1923–1926 prowadził aktywną działalność polityczną na łamach „Kuriera Porannego” oraz „Głosu Prawdy”.
Od 20 stycznia 1927 do 13 kwietnia 1929 był ministrem poczt i telegrafów, z którego to stanowiska został odwołany w związku ze stwierdzonymi przez NIK defraudacjami w trakcie budowy gmachu Poczty Głównej w Gdyni. Nadużyć dokonywał protegowany przez Miedzińskiego na stanowisko dyrektora budowy, jego szkolny kolega, który już wcześniej dał się poznać jako oszust i szantażysta. Afera zastopowała polityczna karierę Miedzińskiego za życia Piłsudskiego. Józef Piłsudski uznał po tej aferze, że Miedziński do polityki się nie nadaje.
Od 1929 do 28 listopada 1938 redagował dziennik „Gazeta Polska”. Właśnie Miedzińskiemu udzielił Piłsudski cyklu wywiadów w latach 1928–1930 podczas kulminacji walki politycznej obozu rządowego z Centrolewem. W 1934 przejął koncern Prasa Polska SA, który w lutym 1935 przekształcił w koncern Dom Prasy SA. Posiadał też znaczne wpływy w innych koncernach prasowych.
Wszedł do Sejmu II, III i IV kadencji (1928–1938) z ramienia BBWR, był wicemarszałkiem Sejmu w latach 1935–1938, senatorem z nominacji Prezydenta RP i Marszałkiem Senatu w latach 1938–1939. Należał do współautorów deklaracji politycznej Obozu Zjednoczenia Narodowego. Zwolennik emigracji Żydów z Polski.
W okresie II RP został osadnikiem wojskowym w kolonii Lachowszczyzna (osada Suchowszczyzna, gmina Wysokie Litewskie).
Od września 1939, aż do śmierci, przebywał na emigracji, od 1941 na terenie Afryki Południowej, od 1947 w Anglii. Został pochowany na Cmentarzu South Ealing w Londynie.
Jego żoną była Janina z domu Stein, przed 1914 działająca we lwowskiej organizacji „Promień”.

</doc>
<doc id="770427" url="https://pl.wikipedia.org/wiki?curid=770427" title="Partia Wielkiej Rumunii">
Partia Wielkiej Rumunii

Partia Wielkiej Rumunii (rum. "Partidul România Mare" lub "PRM") – nacjonalistyczna rumuńska partia polityczna. W wyborach parlamentarnych w 2000 roku zajęła drugie miejsce z poparciem 19,48% (84 mandatów) w Izbie Deputowanych i 21,01% (37 mandatów) w Senacie. W wyborach parlamentarnych w 2004 roku zajęła trzecie miejsce po Unii Narodowej (Partia Socjaldemokratyczna i Partia Konserwatywna) i Sojuszu Prawdy i Sprawiedliwości (Narodowej Partii Liberalnej i Partii Demokratycznej) zdobywając 12,93% (48 mandatów) w Izbie Deputowanych i 13.63% (21 mandatów) w Senacie. 
W wyborach prezydenckich w 2004 roku z ramienia PRM startował jej lider Corneliu Vadim Tudor. Zdobył 12,57% zajmując trzecie miejsce. Ponowił start w wyborach prezydenckich w 2009 roku zajmując czwarte miejsce i uzyskując 5,56% poparcia.
W wyborach w 2008 partia uzyskała 3,15% głosów a w wyborach w 2012 głosowało na nią 1,47% wyborców.
W wyborach do PE w 2007 roku zdobyła 5 mandatów, w kolejnych wyborach w 2009 wprowadziła do PE trzech kandydatów.
Przewodniczący partii.
Corneliu Vadim Tudor (1991–2015)&lt;br&gt;
Emil Străinu (2015–2016)&lt;br&gt;
Victor Iovici (2017–nadal)

</doc>
<doc id="770428" url="https://pl.wikipedia.org/wiki?curid=770428" title="Ellzee">
Ellzee

Ellzee – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, wchodzi w skład wspólnoty administracyjnej Ichenhausen. Leży około 13 km na południe od Günzburga, nad rzeką Günz, przy drodze B16.
Polityka.
Wójtem gminy jest Karl Schlosser, rada gminy składa się z 12 osób.

</doc>
<doc id="770429" url="https://pl.wikipedia.org/wiki?curid=770429" title="Informator (film)">
Informator (film)

Informator (oryg. "The Insider") – amerykański dramat biograficzny z 1999 roku w reżyserii Michaela Manna na podstawie artykułu Marie Brenner "The Man Who Knew Too Much".
Fabuła.
Rok 1995. Lowell Bergman jest producentem programu stacji CBS "60 minut" – jednego z najbardziej opiniotwórczych programów telewizyjnych. Pewnego dnia dostaje kilkaset stron akt, dotyczących właściwości chemicznych tytoniu. Szuka kogoś, kto mógłby mu je przystępnie objaśnić. Jego wybór pada na Jeffreya Wiganda. Wigand był wicedyrektorem firmy Brown &amp; Williamson (jeden z największych koncernów tytoniowych), ale został zwolniony, a przyczyny były niejasne. Podczas rozmowy w hotelu Bergman domyśla się, że Wigand posiada cenne informacje. I nie myli się. Wigand ujawnia przyczyny odejścia – jego niezgoda na dodanie do papierosów substancji chemicznych, które uzależniają. Wigand decyduje udzielić wywiadu, który przeprowadził Mike Wallace, i otwarcie oświadczył, że przedstawiciele „siedmiu krasnoludków” – jak ironicznie nazywa się siedem największych amerykańskich koncernów tytoniowych – skłamali zeznając przed kongresem Stanów Zjednoczonych, że palenie tytoniu nie stanowi żadnego zagrożenia dla zdrowia człowieka.
Bergman zarejestrował na taśmie druzgocące zeznania Wiganda i skontaktował go z prawnikami, którzy podjęli się jego obrony. Wigand zobowiązał się bowiem na piśmie do milczenia i złamał złożoną obietnicę. Media, czerpiące informacje z nieznanych źródeł, rozpętały wokół niego oszczerczą kampanię, w wyniku której stracił spokój i szczęście rodzinne. Rozpadło się jego małżeństwo, nieznani sprawcy grozili mu śmiercią. Jakby tego było mało, szefowie sieci CBS wstrzymali emisję reportażu Bergmana i wysłali go na przymusowy urlop na Bahamy. Reporter nie dał jednak za wygraną i postanowił doprowadzić sprawę do końca bez względu na koszty i wpływ, jaki mogła mieć ona na jego życie i karierę...
Nagrody i nominacje.
Oscary za rok 1999
Złote Globy 1999
Nagroda BAFTA 1999
Nagroda Satelita 1999

</doc>
<doc id="770431" url="https://pl.wikipedia.org/wiki?curid=770431" title="Rapt">
Rapt

Rapt – w dawnej Rzeczypospolitej porwanie panny spod opieki rodziców lub prawnych opiekunów celem zawarcia małżeństwa. Kobiety same często się na to godziły, widząc, że rodzina stara się ją wydać za mąż za nieodpowiadającego jej kandydata, na przykład dużo od niej starszego, lub że zamierza wysłać ją do klasztoru, żeby podzielić między siebie przypadającą jej część majątku.
O instytucji raptu jest mowa w kodeksie "Prawo cywilne narodu polskiego" z 1787. 
Rapt zachował się w niektórych miejscach jako element obyczaju weselnego.

</doc>
<doc id="770432" url="https://pl.wikipedia.org/wiki?curid=770432" title="Objaw Jaworskiego">
Objaw Jaworskiego

Objaw Jaworskiego – objaw charakterystyczny dla zapalenia wyrostka robaczkowego. Pacjent w pozycji leżącej podnosi kończynę dolną prawą do góry. Następnie badający naciska palcami dłoni okolicę wyrostka robaczkowego, a pacjent jednocześnie opuszcza wyprostowaną w stawie kolanowym kończynę do poziomu. Objaw uznaje się za dodatni, gdy w trakcie opuszczania kończyny pojawia się narastający ból (w przypadku zakątniczego położenia wyrostka robaczkowego).

</doc>
<doc id="770433" url="https://pl.wikipedia.org/wiki?curid=770433" title="Aneuryna">
Aneuryna



</doc>
<doc id="770434" url="https://pl.wikipedia.org/wiki?curid=770434" title="Bibertal">
Bibertal

Bibertal – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg. Leży około 10 km na południowy zachód od Günzburga, nad rzeką Biber.
Polityka.
Wójtem gminy jest Robert Strobel z CSU, rada gminy składa się z 16 osób.

</doc>
<doc id="770435" url="https://pl.wikipedia.org/wiki?curid=770435" title="Metazol">
Metazol

Metazol – organiczny związek chemiczny, pochodna oksadiazolu stosowany jako herbicyd.

</doc>
<doc id="770438" url="https://pl.wikipedia.org/wiki?curid=770438" title="Areny">
Areny



</doc>
<doc id="770441" url="https://pl.wikipedia.org/wiki?curid=770441" title="The Ed Sullivan Show">
The Ed Sullivan Show

The Ed Sullivan Show był amerykańskim programem telewizyjnym, emitowanym od 20 czerwca 1948 do 6 czerwca 1971. Gospodarzem programu był Ed Sullivan. Nadawany przez stację CBS w każdą niedzielę o 20:00. 
Oryginalny tytuł to Toast of the Town, w 1955 nazwa została oficjalnie zmieniona na The Ed Sullivan Show.
Wśród gości programu byli m.in.: Elvis Presley, The Beatles, The Rolling Stones, The Doors, The Jackson Five i inni.

</doc>
<doc id="770449" url="https://pl.wikipedia.org/wiki?curid=770449" title="Azanium">
Azanium



</doc>
<doc id="770451" url="https://pl.wikipedia.org/wiki?curid=770451" title="Przełęcz Południowa (Himalaje)">
Przełęcz Południowa (Himalaje)

Przełęcz Południowa (7906 m n.p.m.) – przełęcz pomiędzy Mount Everest i Lhotse – pierwszym i czwartym co do wysokości szczytem Ziemi.
Przez Przełęcz Południową prowadzi najłatwiejsza droga na Mount Everest i zazwyczaj wyprawy idące tą drogą stawiają tu obóz IV. Wejście na przełęcz oznacza wejście do tzw. strefy śmierci, w której pobyt dłuższy niż trzy dni może się zakończyć śmiercią z powodu choroby wysokościowej. Większość z alpinistów korzysta na tej wysokości z butli tlenowych.

</doc>
<doc id="770452" url="https://pl.wikipedia.org/wiki?curid=770452" title="Indrys">
Indrys



</doc>
<doc id="770453" url="https://pl.wikipedia.org/wiki?curid=770453" title="Jean-Gaspard Deburau">
Jean-Gaspard Deburau

Jean-Gaspard Deburau ps. Baptiste (ur. jako Jan Kašpar Dvořák 31 lipca 1796 w Kolinie, zm. 17 czerwca 1846 w Paryżu) – francuski mim czeskiego pochodzenia, od 1816 roku w zespole Funambules w Paryżu; słynny wykonawaca roli "Pierrota" w pantomimach (od 1825). Zachowując w swej grze elementy błazenady rodem z commedia dell’arte, wyposażył "Pierrota" w cechy własnej osobowości: przenikliwość, dowcip i niewzruszoną pogodę ducha, dzięki czemu aktorstwo Deburau wzbudziło zachwyt romantyków.
Do jego sztuki nawiązują współczesne próby odrodzenia pantomimy, Jean-Louis Barrault stworzył portret Deburau w filmie Marcela Carné "Komedianci".

</doc>
<doc id="770454" url="https://pl.wikipedia.org/wiki?curid=770454" title="Triazotek">
Triazotek



</doc>
<doc id="770455" url="https://pl.wikipedia.org/wiki?curid=770455" title="Babakoto">
Babakoto



</doc>
<doc id="770456" url="https://pl.wikipedia.org/wiki?curid=770456" title="Triazotki">
Triazotki



</doc>
<doc id="770460" url="https://pl.wikipedia.org/wiki?curid=770460" title="Jean Gaspard Deburau">
Jean Gaspard Deburau



</doc>
<doc id="770463" url="https://pl.wikipedia.org/wiki?curid=770463" title="DMDNB">
DMDNB

DMDNB ("2,3-dimetylo-2,3-dinitrobutan") – organiczny związek chemiczny stosowany w USA jako substancja znakująca (ang. "taggant"). Jest dodawany w małych ilościach między innymi do C4.

</doc>
<doc id="770469" url="https://pl.wikipedia.org/wiki?curid=770469" title="Benzenol">
Benzenol



</doc>
<doc id="770470" url="https://pl.wikipedia.org/wiki?curid=770470" title="Bertolid">
Bertolid



</doc>
<doc id="770472" url="https://pl.wikipedia.org/wiki?curid=770472" title="Bioakumulacja">
Bioakumulacja

Bioakumulacja (biomagnifikacja) – zdolność organizmów roślinnych i zwierzęcych do kumulowania ksenobiotyków, w tym: zanieczyszczeń, związków chemicznych i pierwiastków, np. niektórych metali ciężkich, pestycydów w tkankach swego ustroju. Stężenie tych związków w tkankach może osiągnąć wyższy poziom niż w otaczającym je środowisku. Bioakumulacja dokonuje się w następujących po sobie poziomach troficznych oraz w miarę życia pojedynczego organizmu. Przykładowo rtęć ulega bioakumulacji w organizmach na kolejnych poziomach łańcucha troficznego.

</doc>
<doc id="770474" url="https://pl.wikipedia.org/wiki?curid=770474" title="Partia Konserwatywna (Rumunia)">
Partia Konserwatywna (Rumunia)

Partia Konserwatywna (rum. "Partidul Conservator", PC) – rumuńska partia polityczna, deklarująca konserwatywną ideologię. Do 2005 PC funkcjonowała pod nazwą Rumuńska Partia Humanistyczna (rum. "Partidul Umanist Român", PUR). Funkcjonowała w latach 1991–2015.
Historia.
Ugrupowanie powstało 18 grudnia 1991. Założył je przedsiębiorca Dan Voiculescu, który w latach 90. zaczął inwestować w branży mediowej, który zarządzał partią nieprzerwanie do 2008. Ugrupowanie w kolejnych wyborach uzyskiwało niewielkie poparcie. W 1992 startowało samodzielnie z wynikiem 0,2% głosów. W 1996 współtworzyło koalicję wyborczą z m.in. Demokratyczną Partią Agrarną Rumunii, która dostała 0,9% głosów.
W 2000 PUR pierwszy raz uzyskała reprezentację w Izbie Deputowanych. 6 jej przedstawicieli weszło do parlamentu z ramienia opozycyjnych wówczas postkomunistycznych socjaldemokratów, którzy dzięki sojuszowi z Danem Voiculescu uzyskali większe wpływy w prywatnych mediach. Przedstawiciel humanistów przez dwa lata był członkiem rządu Adriana Năstase.
W 2004 partia ponownie współpracowała w wyborach z Partią Socjaldemokratyczną, uzyskując z ramienia wspólnej listy 19 mandatów w niższej izbie rumuńskiego parlamentu. Po tych wyborach dołączyła jednak do centroprawicowej koalicji tworzącej gabinet Călina Popescu-Tăriceanu. W 2005 dokonano zmiany nazwy, co miało sygnalizować reorientację formacji. W 2006 Dan Voiculescu był kandydatem do objęcia teki wicepremiera, nie objął jej po ujawnieniu przez Krajową Radę Badań Archiwów Securitate jego współpracy z rumuńską komunistyczną służbą bezpieczeństwa Securitate. W tym samym roku konserwatyści odeszli z rządu.
W 2007 samodzielnie bez powodzenia startowali w pierwszych w historii Rumunii wyborach europejskich, powrócili następnie do ścisłej współpracy z PSD, z którą tworzyli koalicję w wyborach krajowych w 2008 (4 mandaty) i do Parlamentu Europejskiego w 2009 (1 mandat). W 2008 na czele PC stanęła Daniela Popa, w 2010 nowym przewodniczącym został Daniel Constantin. Konserwatyści w 2011 dołączyli do Unii Socjalno-Liberalnej (tworzonej głównie przez PSD i PNL), a w 2012 do rządu Victora Ponty. W tym samym roku uzyskali 13 mandatów w Izbie Deputowanych, w 2014 wprowadzili 2 posłów do Europarlamentu VIII kadencji. Również w 2014 ich założyciel Dan Voiculescu został skazany na karę 10 lat pozbawienia wolności za przestępstwa korupcyjne.
19 czerwca 2015 PC rozwiązała się, współtworząc wraz z Partią Liberalno-Reformatorską Călina Popescu-Tăriceanu nowe ugrupowanie pod nazwą Sojusz Liberałów i Demokratów.

</doc>
<doc id="770476" url="https://pl.wikipedia.org/wiki?curid=770476" title="Kukawka (struga)">
Kukawka (struga)

Kukawka – struga, lewostronny dopływ Nurca o długości 25,49 km i powierzchni zlewni 73,63 km².
Struga płynie w województwie podlaskim. Przepływa m.in. przez Pobikry, Radziszewo-Króle, Trzaski, Antonin. Na znacznym odcinku zachowała naturalny charakter, meandrując wśród nadbrzeżnych drzew. W podłożu dominują na przemian: piasek i kamienie pokryte cienką warstwą materii organicznej. Ciek stosunkowo wąski (do 2,5 m) i głęboki (do 1,1 m). Do 70% powierzchni dna pokryte zwartą roślinnością zanurzoną. Na powierzchni licznie występuje rzęsa.

</doc>
<doc id="770479" url="https://pl.wikipedia.org/wiki?curid=770479" title="Addukty">
Addukty



</doc>
<doc id="770482" url="https://pl.wikipedia.org/wiki?curid=770482" title="TCAS">
TCAS

TCAS – pokładowy system zapobiegający zderzeniom statków powietrznych.
TCAS (ang. "Traffic Alert and Collision Avoidance System") to system instalowany na pokładach większości obecnie latających samolotów (powyżej 19 osób albo powyżej 5700 kg maksymalnej masy startowej). TCAS jest jedynym dostępnym urządzeniem spełniającym wymogi ICAO dla ACAS ("Airborne Collision Avoidance System"). Z tego powodu TCAS i ACAS uważane są za synonimy.
Specyfikacja systemu ACAS obejmuje trzy jego rodzaje (poziomy działania):
TCAS jest ostatnią linią obrony przed kolizją, jeśli (z różnych względów) zawiodłaby kontrola ruchu lotniczego.
Zasada działania.
System opiera swe działanie na sygnałach nadawanych przez transpondery statków powietrznych. TCAS jest w stanie odczytać jedynie sygnał generowany przez transponder pracujący w trybie A/C lub trybie S. Jest więc bezużyteczny wobec samolotów niewyposażonych w transponder lub posiadających transponder pracujący jedynie w trybie A. Jednakże – w ograniczonym zakresie – jest w stanie współpracować z transponderem typu A/C z wyłączonym trybem C. W takim wypadku wygenerowane zostanie jedynie ostrzeżenie o ruchu (TA) bez informacji o względnej wysokości statków powietrznych.
Gdy niebezpieczeństwo kolizji zostanie wykryte (poprzez obliczenie czasu kiedy oba samoloty znajdą się najbliżej – CPA, ang. "Closest Point of Approach") TCAS najpierw ostrzeże pilotów (TA). Jeśli niebezpieczeństwo nie zostanie zażegnane – wyda polecenie zmiany wysokości albo ograniczenia aktualnej prędkości pionowej (RA). Zostanie ono wydane maksymalnie na 35 sekund przed CPA. Polecenia dla pilotów będą skoordynowane (o ile oba statki powietrzne będą wyposażone w TCAS) – tak, aby nie wydać takich samych poleceń obu załogom.
System TCAS przekazuje swoje zalecenia fonetycznie i poprzez wskazanie żądanej prędkości pionowej na przyrządach pokładowych. Są to pojedyncze komendy, np. "„climb, climb”" ("„wznoś się, wznoś się”"). Załogi statków powietrznych mają obowiązek wykonywania manewrów doradczych (RA) systemu TCAS, nawet jeśli stoją one w sprzeczności z poleceniami kontrolera ruchu lotniczego. Na czas wykonywania manewru kontroler jest zwolniony z obowiązku zapewniania separacji względem zaangażowanych w zdarzenie statków powietrznych.

</doc>
<doc id="770484" url="https://pl.wikipedia.org/wiki?curid=770484" title="Adsorber">
Adsorber

Adsorber – urządzenie służące do prowadzenia procesu adsorpcji.
Stosuje się go w celu:
Adsorber jest to najczęściej pionowy, cylindryczny aparat wypełniony częściowo adsorbentem, przez który przepuszcza się mieszaninę substancji gazowych lub ciekłych. Adsorbery pionowe mają średnicę do 3 m, a wysokość części cylindrycznej sięga 2 m. Średnice adsorberów poziomych dochodzą do 2 m, a ich długości wynoszą od 3 do 10 m. Wysokość warstwy adsorbentu wynosi od 0,5 do 1,2 m. Prędkość gazu przez nieruchomą warstwę adsorbentu wynosi od 0,2 do 0,6 m/s.
Podział.
Stosuje się adsorbery:
Prowadzenie procesu.
W adsorberach zachodzą dwa procesy:
Procesy te można prowadzić w trybie ciągłym lub periodycznym. 
Proces periodyczny.
W procesie periodycznym adsorbent spoczywa na ruszcie. Przed warstwą adsorbentu spoczywa warstwa żwiru (0,1-0,2 m) o stopniowo zmieniającej się średnicy ziaren (od 0,03 do 0,01 m). Od góry warstwę adsorbentu przykrywa się siatką.
Proces ciągły.
W układzie ciągłym proces adsorpcji prowadzi się z udziałem kilku adsorberów, lub adsorberów z ruchomymi warstwami adsorbentów lub w absorberach z warstwą fluidalną.
W pierwszym przypadku stosuje się adsorbery o konstrukcji podobnej do stosowanych w procesie periodycznym, tyle że poszczególne aparaty przejmują kolejno pracę a w pozostałym czasie przebiega proces regeneracji.
Adsorbery z ruchomą warstwą są pionowymi kolumnami, w których adsorbent pod wpływem sił ciężkości przesuwa się z góry do doły kolumny. Wytrzymałość mechaniczna adsorbentu jest szczególnie ważna. Adsorbery z ruchomą warstwą adsorbentu wymagają dobrania odpowiedniej prędkości przesuwania warstwy adsorbentu, tak by strefa adsorpcji utrzymana została wewnątrz kolumny.
Jeżeli proces jest prowadzony w adsorberach z ruchomą warstwą wypełnienia w stanie fluidalnym, jest łatwiejszy do przeprowadzenia niż przypadku adsorpcji ciągłej z ruchomą warstwą adsorbentu. Problem stanowi produkcja wytrzymałego na ścieranie adsorbentu, którego drobiny muszą zapewniać możliwości wytworzenia stabilnej warstwy fluidalnej w aparacie.

</doc>
<doc id="770487" url="https://pl.wikipedia.org/wiki?curid=770487" title="Akwametria">
Akwametria

Akwametria – zespół metod z zakresu chemii analitycznej ilościowej obejmującej metody oznaczania zawartości wody w substancjach nieorganicznych, organicznych i ich mieszaninach, w postaci ciekłej (np. oleje), stałej (np. produkty farmaceutyczne, susze roślinne, mąka) lub gazowej. Do metod akwametrycznych zalicza się metody, w przypadku których selektywnie oznaczana jest woda (np. miareczkowanie lub chromatografię), co wyklucza powszechnie stosowaną metodę grawimetryczną (suszarkową), służącą do zgrubnego oznaczania zawartości wody wraz z innymi składnikami lotnymi.
Podstawową, najpowszechniej stosowaną i historycznie pierwszą metodą jest opracowane w 1935 roku miareczkowanie metodą Karla Fishera.

</doc>
<doc id="770492" url="https://pl.wikipedia.org/wiki?curid=770492" title="Zderzenie samolotów nad Überlingen">
Zderzenie samolotów nad Überlingen

Zderzenie samolotów nad Überlingen – jeden z najtragiczniejszych wypadków lotniczych w powojennej historii niemieckiego lotnictwa cywilnego, do którego doszło nad południowymi Niemcami, niedaleko miasta Überlingen, nad Jeziorem Bodeńskim.
Wydarzenia.
W nocy z 1 na 2 lipca 2002 roku nad niemieckim miastem Überlingen (na granicy niemiecko-szwajcarskiej, nad Jeziorem Bodeńskim) o 23:35 miały się minąć dwa samoloty – rosyjski pasażerski Tupolew Tu-154 należący do linii Bashkirian Airlines, wiozący dzieci i ich opiekunów na wakacje z Moskwy (konkretnie z rosyjskiej miejscowości Ufa, skąd do Moskwy dotarły pociągiem) do Barcelony oraz należący do międzynarodowej firmy spedycyjnej DHL transportowy Boeing 757, lecący z włoskiego Bergamo do Brukseli. Nagle obie maszyny zderzyły się i rozbiły o ziemię 2 minuty później.
Ofiary.
Agencja organizująca wakacje dla dzieci z Ufy pomyliła moskiewskie lotniska, wskutek czego nie poleciały one do Barcelony planowanym przez nią rejsowym lotem. Dwa dni później wyczarterowano dla nich samolot zastępczy. Na pokładzie lecącego z Moskwy Tupolewa, poza załogą, przebywało 45 dzieci, kilkoro opiekunów oraz matka z córką (zabrane przy okazji).
Ponieważ był to lot testowy dla rosyjskich pilotów, załoga Tu-154 wyjątkowo składała się z pięciu osób: dwóch pilotów, nawigatora oraz dwóch kontrolerów. Na pokładzie transportowego Boeinga znajdowało się tylko dwóch pilotów – kapitan i pierwszy oficer.
W wypadku zginęło 71 osób, w tym 46 dzieci.
Przyczyny wypadku.
Inspektorzy lotnictwa doszukali się wielu czynników i powodów, które wpłynęły bezpośrednio na ten wypadek. Wśród nich należy wymienić m.in.:
Doniesienia prasowe z tego okresu sugerowały wprost lub pośrednio, że winę za tragedię ponosi kontroler ruchu lotniczego, który pracował owej feralnej nocy. Większość artykułów pomija lub marginalizuje inne czynniki (między innymi wymienione powyżej), które spowodowały, że obwiniany kontroler był właściwie tylko ogniwem w całym łańcuchu przyczynowo-skutkowym.
Najważniejszym przeoczeniem prasy był fakt, że tuż przed nocną zmianą wyłączono na czas testów i konserwacji jedną z anten w centrum, o czym nie poinformowano kontrolera. Nie wiedział on, że w przypadku niebezpieczeństwa kolizji nie otrzyma informacji o tym, że na którymś z samolotów włączył się alarm przeciwkolizyjny TCAS. W krytycznym momencie o dwóch samolotach, które znalazły się na kursie kolizyjnym, dowiedział się z odczytu systemów wspierających oraz informacji przekazywanych przez pilotów.
Krytyczna decyzja.
W krytycznym momencie kontroler ruchu lotniczego nie dosłyszał informacji pilotów Boeinga, że zgodnie z zaleceniami ich systemu TCAS rozpoczęli obniżanie poziomu lotu. Brak tej informacji spowodował, że kontroler nakazał również rosyjskiemu Tupolewowi obniżenie lotu. Było to zupełnie sprzeczne ze wskazaniami zainstalowanego na pokładzie rosyjskiej maszyny systemu TCAS, który wobec zagrożenia kolizji nakazał wznoszenie się. Doprowadziło to do sytuacji, w której obie maszyny znalazły się w locie nurkowym, lecąc wprost na siebie i w efekcie zderzyły się.
Podsumowując tę sytuację należy wyraźnie podkreślić jeden fakt. Systemy TCAS zainstalowane na pokładach obu maszyn zadziałały prawidłowo. Oba w porę wykryły niebezpieczeństwo kolizji, „porozumiały się” (drogą radiową) między sobą i jeden z nich nakazał pilotom obniżenie poziomu lotu, a drugi – podwyższenie. W efekcie oba samoloty minęłyby się w bezpiecznej odległości. W krytycznym momencie jednak, gdy kontroler ruchu lotniczego (wcześniej zajęty obsługą innych maszyn) zorientował się w zagrożeniu, nakazał nerwowym głosem natychmiastowe obniżenie lotu drugiej maszynie. Natomiast piloci rosyjskiego Tupolewa mając do wyboru spokojny, mechaniczny głos pochodzący z pokładowego systemu TCAS, nakazujący wznoszenie, oraz zdenerwowany, ale „ludzki” głos kontrolera ruchu lotniczego rozkazujący obniżenie lotu (a także fakt, że byli szkoleni, że w razie wątpliwości najważniejsze są polecenia kontroli naziemnej) wybrali ten drugi.
Maszyna DHL swym statecznikiem pionowym przecięła na pół Tu-154 baszkirskich linii lotniczych, po czym kontynuowała lot przez kolejne 2 minuty, nim spadła.
Wydarzenia powiązane.
Zderzenie samolotów nad Überlingen – wypadek sam w sobie – miało swój drugi, tragiczny finał półtora roku później. Rosyjski architekt Witalij Kałojew, który w okresie tych tragicznych wydarzeń pracował pod Barceloną, stracił w wypadku żonę, syna i córkę. W akcie zemsty 24 lutego 2004 roku zamordował kontrolera ruchu lotniczego Petera Nielsena, pośrednio odpowiedzialnego za wypadek, którego obciążał całą winą za stratę żony i dzieci. Podczas przesłuchania twierdził, że nie pamięta momentu zabójstwa, ale psychiatrzy stwierdzili, że jest w stanie odpowiadać przed sądem. Został skazany 26 października 2005 roku na osiem lat więzienia. 8 listopada 2007 roku sąd wydał postanowienie o zwolnieniu z reszty odbywania kary za dobre zachowanie. 13 listopada 2007 roku Witalij Kałojew przybył na terytorium Federacji Rosyjskiej i został wiceministrem budownictwa w rządzie Północnej Osetii.
W dniu 29 lipca 2009 roku niemiecka telewizja ARD pokazala film "Flug in die Nacht – Das Unglück von Überlingen" upamiętniający tragiczne zdarzenie.
W dniu 5 kwietnia 2017 swoją premierę miał film „Po katastrofie” (ang. "Aftermath"), inspirowany wypadkiem oraz jego następstwami. W roli głównej wystąpił Arnold Schwarzenegger.

</doc>
<doc id="770496" url="https://pl.wikipedia.org/wiki?curid=770496" title="Ultra eXtended Graphics Array">
Ultra eXtended Graphics Array



</doc>
<doc id="770497" url="https://pl.wikipedia.org/wiki?curid=770497" title="I liga argentyńska w piłce nożnej (1945)">
I liga argentyńska w piłce nożnej (1945)

Mistrzem Argentyny w roku 1945 został klub River Plate, a wicemistrzem Argentyny klub Boca Juniors.
Do drugiej ligi spadł ostatni w tabeli klub Gimnasia y Esgrima La Plata. Na jego miejsce awansował z drugiej ligi klub CA Tigre.

</doc>
<doc id="770505" url="https://pl.wikipedia.org/wiki?curid=770505" title="Potyczka">
Potyczka



</doc>
<doc id="770507" url="https://pl.wikipedia.org/wiki?curid=770507" title="Super eXtended Graphics Array">
Super eXtended Graphics Array



</doc>
<doc id="770508" url="https://pl.wikipedia.org/wiki?curid=770508" title="Jan Nepomucen Bardziński">
Jan Nepomucen Bardziński

Jan Nepomucen Bardziński herbu Abdank (ur. 1778, zm. w 1852 roku w Gostynińskiem) – kapitan Legii Nadwiślańskiej.
Do Legionu Polsko-Włoskiego wstąpił 7 czerwca 1807, służył jako podporucznik w 9. kompanii 2. batalionu 1. pułku. Pod Saragossą był przydzielony do dowódcy inżynierów gen. Lacoste'a, ranny i na wniosek generała mianowany kawalerem Legii Honorowej 25 sierpnia 1808. Po reorganizacji Legii Nadwiślańskiej 7 listopada 1808 służył w kompanii woltyżerów 2. batalionu 1. pułku. Mianowany porucznikiem 18 września 1811, kapitanem 22 marca 1812.
Ranny: 4 sierpnia 1808 pod Saragossą, 9 kwietnia 1810 pod Moną, 28 listopada 1812 nad Berezyną, wzięty do niewoli. Po powrocie z niewoli do Francji zwolniony 4 lutego 1815 w randze szefa batalionu.
Kawaler państwa francuskiego i Legii Honorowej, dziedzic dóbr Sokołowa.

</doc>
<doc id="770509" url="https://pl.wikipedia.org/wiki?curid=770509" title="Starcie">
Starcie



</doc>
<doc id="770510" url="https://pl.wikipedia.org/wiki?curid=770510" title="Elie Nadelman">
Elie Nadelman

Elie Nadelman, właśc. Eliasz Nadelman (ur. 20 lutego 1882 w Warszawie, zm. 28 grudnia 1946 w Nowym Jorku) – polski rzeźbiarz i rysownik.
Życiorys.
Eliasz Nadelman urodził się 20 lutego 1882 roku jako syn jubilera Filipa i Hannahy Nadelman, w burżuazyjnej rodzinie zasymilowanych Żydów. Składała się ona z profesjonalnych artystów i muzyków. W domu mówiło się i pisało po polsku. Jego rodzina mieszkała przy ulicy Marszałkowskiej 143 w centrum Warszawy. Ukończył w 1899 roku gimnazjum i liceum sztuk wyzwolonych w Warszawie. Uczył się w warszawskiej Klasie Rysunkowej u Adama Badowskiego i Jana Kauzika. W roku 1902 wyjechał do Krakowa, aby zapisać się do Szkoły Sztuk Pięknych – najnowocześniejszej wówczas polskiej uczelni artystycznej, mając na uwadze objęcie katedry rzeźby przez Konstantego Laszczkę, ale po dwóch dniach wrócił do Warszawy. Po czym na wystawie w warszawskim salonie Krywulta zaprezentował duży rysunek satyryczny "Parada modernizmu", przedstawiający artystów i innych studentów Akademii Sztuki. Praca powstała we współpracy z kolegą ze studiów Witoldem Wojtkiewiczem.
W roku 1904 przebywał w Monachium, gdzie wykonał rysunek "Chopin", który zdobył III miejsce w konkursie czasopisma „Sztuka”. Tam miał kontakt z najlepszymi przykładami rzeźby starożytnej w Gliptotece, zbiorami sztuki ludowej i lalek w Bawarskim Muzeum Narodowym oraz, według wszelkiego prawdopodobieństwa, również z dziełem i ideami Adolfa von Hildebranda (1847–1921), który w 1893 roku opublikował „Das Problem der Form in der Bildenden Kunst” („Problem formy w malarstwie i rzeźbie”). Hildebrand, znacząca osobowość ówczesnego Monachium, był zwolennikiem porządku, struktury i przejrzystości w rzeźbie. Podziwiał klasyczną starożytność i rozwijał ideę rzeźby jako formy posiadającej czysty profil i sylwetkę lub wyraźne, charakterystyczne kształty płaskorzeźby.
Następnie Nadelman przybył do Paryża, gdzie przez kilka miesięcy uczył się w Académie Colarossi. W stolicy Francji poznał swoich pierwszych kolekcjonerów braci Natanson, Tadeusza i Aleksandra, założycieli czasopisma „La Revue blanche”. Zaprzyjaźnił się z również z Gertrudą Stein i jej bratem Leo, którzy także nabywali jego prace. Przynajmniej jedna z jego rzeźb, gips przedstawiający nagą kobietę, był wystawiona w domu Steinów przy rue de Fleurus. Elie Nadelman należał do kolonii polskich artystów mieszkających na Montparnassie. Utrzymywał kontakty z Leopoldem Gottliebem, Szymonem Mondszajnem, Eugeniuszem Zakiem, Jerzym Merklem, Mojżeszem Kislingiem, Louisem Marcoussisem, Alicją Halicką. Wystawiał w paryskich Salonach, początkowo głównie rysunki i rzeźby z gipsu, a także w ważnych galeriach – Berthe Weil oraz Eugéne’a Drueta.
Od 26 kwietnia do 8 maja 1909 roku w Galerie Druet w Paryżu odbyła się pierwsza zakrojona na dużą skalę indywidualna wystawa jego prac. Zaprezentowane zostały wówczas gipsy i rysunki zarówno o klasycznym, jak i eksperymentalnym charakterze. Leo Stein kupił na niej dużą grupę rysunków. Poeta i krytyk sztuki Guillaume Apollinaire pisze później o wystawie Nadelmana, że „wpłynęła ona na niektórych z naszych bardzo ważnych młodych malarzy”. Miał na myśli to, że fasetowana głowa gipsowa autorstwa Nadelmana była inspiracją dla „Głowy Fernandy” (pierwszej rzeźby kubistycznej) Pabla Picassa, którą ten wykonał kilka miesięcy po tym jak odwiedził pracownie Polaka. W październiku 1909 roku Alfred Stieglitz opublikował w „Camera Work” manifest artysty, w którym pisał: „Temat każdej pracy jest dla mnie niczym innym jak pretekstem do tworzenia znaczącej formy, relacji form tworzących nowe życie, ale nie mających nic wspólnego z życiem w naturze...”
Dwa lata później odbyła się kolejna istotna dla rozwoju jego kariery indywidualna wystawa Nadelmana. Miała on miejsce w Paterson Gallery w Londynie. Wszystkie prezentowane na niej prace, w tym uproszczone, neoklasyczne głowy z marmuru i brązu kupiła wtedy urodzona w Polsce potentatka kosmetyczna, Helena Rubinstein. W późniejszych latach artysta wykonał również płaskorzeźby do jej londyńskiego domu. Wiosną 1912 roku zaprezentował Nadelman swoją twórczość w Barcelonie w Galerii Jose Dalmau z innymi członkami paryskiego Towarzystwa Artystów Polskich. Wśród artystów, którzy eksponowali wtedy swoje prace, byli: Leopold Gottlieb, Mela Muter i Józef Pankiewicz.
Po rozpoczęciu I wojny światowej Nadelman pracował przez dwa miesiące w Londynie, prawdopodobnie za pośrednictwem Heleny Rubinstein, która namówiła go wyjazdu do Stanów Zjednoczonych. 24 października artysta wypłynął z Southampton na „Lusitanii”, aby dotrzeć do Nowego Jorku 31 października. W Stanach Zjednoczonych pierwszą indywidualną wystawą artysty była ekspozycja zaprezentowana od 8 grudnia 1915 do 19 stycznia 1916 roku w Photo-Secession „291” Gallery prowadzonej przez Stieglitza. Obejmowała ona gipsową rzeźbę „Man in the Open Air” – stylizowanego mężczyznę w meloniku opartego o minimalistyczne drzewo; dużego gipsowego konia; płaskorzeźby z gipsu i brązu; małe głowy oraz figurki z brązu i marmuru; a także rysunki. Z tej okazji Stieglitz pisał w liście do Weichsela: „Dzisiaj otwiera się wystawa Nadelmana. Jest bardzo piękna”.
W 1918 roku Nadelman zaprzyjaźnił się z artystami Florence i Konradem Cramerami, utrzymującymi kontakty towarzyskie z kręgiem rodziny Stettheimer – skupiającym się wokół sióstr Carrie, Florine i Ettie – w skład którego wchodzą Carl van Vechten i jego żona, Fania Marinoff, Marcel Duchamp, Marie i Albert Sterner, Christian Brinton, Henry McBride i inni. Nadelman i Ettie Stettheimer burzliwie flirtowali, do momentu kiedy artysta poznał Violę Flannery, urodzoną w Nowym Jorku, wdowę po prawniku Josephie Flannerym, z którą wziął ślub w grudniu 1919 roku.
Nowojorski wydawca E. Weyhe opublikował w 1921 roku "Vers la Beauté Plastique" Nadelmana, wznowienie paryskiej teki "Vers l’Unite Plastique" zawierającej 32 graficzne wersje rysunków artysty. Wykorzystane w tym celu zostały te same płyty cynkowe. W przedmowie do książki Nadelman napisał: „Te rysunki, wykonane szesnaście lat temu, całkowicie zrewolucjonizowały sztukę naszych czasów... Kubizm był tylko imitacją abstrakcyjnych form tych rysunków, i nie osiągnęły swojego plastycznego znaczenia...”. Rok później Nadelmanowi został poświęcony nr 6 tomu w serii Younger Artists, pod redakcją Williama Murrella, zaś w grudniu 1927 roku artysta zaprojektuje dekorację wapiennego fryzu na fasadę Fuller Building, zbudowanego przez architektów Walkera i Gilette przy 41 East 57th Street w Nowym Jorku – pierwszą w tym mieście taką ozdobę w stylu art deco.
Cynthia Nadelman mówiła o nim: „Czasami podejmował wręcz ryzyko naśladowania własnych interpretacji sztuki greckiej, co stawało się źródłem jego twórczej ekscytacji. Jego twórczość opierała się na idei ponadczasowości rzeźby, na tym, co mogło być w niej jednocześnie starożytne i nowoczesne. Artystę pasjonowało wyszukiwanie wszelkich przejawów życia naśladującego sztukę i dlatego kolekcjonował przykłady udowadniające regularność występowania tego zjawiska. Fascynowały go ponadto związki między epokami i kulturami oraz sztuką nowoczesną w kontekście ścisłego nawiązywania do antyku”.
Stosował też technikę galwanoplastyki, dzięki której rzeźby gipsowe pokrywał brązem.
Nadelman popełnił samobójstwo w swej pracowni w Alderbrook.

</doc>
<doc id="770512" url="https://pl.wikipedia.org/wiki?curid=770512" title="Jan Bardziński">
Jan Bardziński



</doc>
<doc id="770514" url="https://pl.wikipedia.org/wiki?curid=770514" title="William Kwong Yu Yeung">
William Kwong Yu Yeung

William Kwong Yu Yeung (Bill Yeung; ) – kanadyjski astronom amator urodzony w 1960 w Hongkongu, działający w Stanach Zjednoczonych.
Jest odkrywcą 2051 planetoid i współodkrywcą dwóch innych, co daje mu czwarte miejsce wśród indywidualnych odkrywców planetoid. Odkrył także kometę 172P/Yeung oraz obiekt J002E3, początkowo uważany za asteroidę, który okazał się elementem rakiety Saturn V, która wyniosła w kosmos statek Apollo 12. Początkowo pracował w Rock Finder Observatory w Calgary, potem w Desert Beaver Observatory i Desert Eagle Observatory w Arizonie.
W uznaniu jego pracy jedną z planetoid nazwano (40776) Yeungkwongyu.

</doc>
<doc id="770518" url="https://pl.wikipedia.org/wiki?curid=770518" title="DW189">
DW189



</doc>
<doc id="770533" url="https://pl.wikipedia.org/wiki?curid=770533" title="Święty Pantaleon">
Święty Pantaleon

Święty Pantaleon (; ur. ok. 280 w Nikomedii, zm. 27 lipca 305 tamże) – 
święty Kościoła katolickiego i prawosławnego, uzdrowiciel, zaliczany do wielkich męczenników chrześcijańskich i do grona Czternastu Świętych Wspomożycieli.
Żywot.
Pochodzący z Nikomedii Pantaleon był synem chrześcijanki Eubuli. W myśl zamierzeń ojca, po zdobyciu koniecznej wiedzy został lekarzem na dworze cesarza Galeriusza Maksymiana. Nawróciwszy się na wiarę chrześcijańską, zaczął leczyć bezpłatnie – w imię Boga, co przysporzyło mu wielu niechętnych. Odmówił wyparcia się wiary, za co go uwięziono, poddano torturom i ostatecznie ścięto.
Kult i patronat.
Uznany jest za patrona lekarzy, pielęgniarek, ludzi samotnych. Jego atrybutem są gwoździe będące symbolem jego męczeństwa.
W ikonografii Święty przedstawiany jest jako młody mężczyzna bez zarostu, z krótkimi, ciemnymi włosami. W prawej dłoni trzyma pędzelek do namaszczania chorych, w lewej niewielką szkatułkę z medykamentami. Szaty spodnie (zwykle zielone) okrywa jasnoczerwony płaszcz symbolicznie oznaczający śmierć męczeńską.
Jego wspomnienie liturgiczne w Kościele katolickim obchodzone jest 27 lipca.
Wyznawcy prawosławia wspominają wielkiego męczennika 27 lipca/9 sierpnia, tj. 9 sierpnia według kalendarza gregoriańskiego.
Relikwie św. Pantaleona znajdują się w Madrycie i Lyonie. 
Jego wezwanie nosi m.in. kościół w Kolonii.

</doc>
<doc id="770538" url="https://pl.wikipedia.org/wiki?curid=770538" title="Warszawski Rejon Umocniony">
Warszawski Rejon Umocniony

Warszawski Rejon Umocniony, WRU (, także Warszawski Rejon Forteczny) – ufortyfikowany w końcu XIX wieku obszar, znajdujący się ówcześnie na zachodnich krańcach Imperium Rosyjskiego. Jego projekt zakładał wykorzystanie istniejących już twierdz w Modlinie (Twierdza Modlin) i Warszawie (Twierdza Warszawa) oraz nowych, planowanych obiektów jako podstawy do operacji przeciwko Niemcom i Austro-Węgrom.
Historia.
Koncepcja Rejonu była rozwinięciem istniejących od czasów napoleońskich pomysłów obrony tego obszaru w oparciu o trójkąt twierdz (Napoleon I planował budowę twierdz w Modlinie, Pradze i Serocku). Powrócono do niej w czasie rozbudowy twierdz w Warszawie i Modlinie, do stopnia wielkich twierdz fortowych. Zwolennikiem rozbudowy i uzupełnienia tych umocnień był generał-gubernator Josif Hurko. Rejon Forteczny powołano do życia w 1887. 
Rejon Umocniony ograniczały fortyfikacje, rozlokowane w uproszczeniu na planie trójkąta, stąd obszar ten nazywano również "polskim trójkątem". Dwa z jego narożników tworzyły wymienione już twierdze, trzecim miała być Twierdza Zegrze. Boki tego trójkąta, oparte o Wisłę (Modlin-Warszawa) i Narew (Modlin-Zegrze) planowano uzupełnić samodzielnymi fortami w Łomiankach oraz Dębem. Trzeci bok (Warszawa-Zegrze), pozbawiony oparcia na dużych przeszkodach wodnych, został zaplanowany z wykorzystaniem obszarów leśnych i bagiennych, które znacznie utrudniały ruchy wojsk. Na tym odcinku zaplanowano budowę trzech nowych obiektów poza twierdzami (Fort Beniaminów, Fort Maciołki i Fort Pustelniki) oraz wykorzystanie dwóch fortów budowanych w ramach Twierdzy Warszawa: Fortu Kawęczyn oraz Fortu Wawer. Ostatecznie do wybuchu I wojny światowej powstały tylko 4 z 7 fortów, przy czym dwa z nich już przed wybuchem konfliktu zlikwidowano (forty Kawęczyn i Wawer). Pozostałe dwa - Fort Dębe oraz Fort Beniaminów - istnieją do dnia dzisiejszego.
Wszystkie twierdze obszaru zachowały się do dnia dzisiejszego, chociaż wraz z upływem czasu niektóre obiekty zostały zniszczone.
Centrum trójkąta stanowiło polowe stanowisko dowodzenia Rejonu, w obozie Feldmarszałka Hurki pod Jabłonną (dzisiejsze Legionowo). W Jabłonnie stacjonował Oddział Aeronautyczny WRU, na bazie którego w lutym 1904 sformowano kompanię balonową (w maju 1904 detaszowaną na Daleki Wschód). Znajdował się tam również ważny węzeł komunikacyjny drogowo-kolejowy.
Na skutek zmiany rosyjskich planów strategicznych, zarzucono po 1909 rozbudowę umocnień Warszawskiego Rejonu Umocnionego. Wyjątkiem była Twierdza Modlin. W kampanii 1915 umocnienia rosyjskie okolic Warszawy nie zostały należycie wykorzystane. Zaledwie kilka dni broniła się twierdza w Modlinie, zaś pozostałe umocnienia stawiły symboliczny opór (Warszawa i Zegrze).
Fortyfikacje te zostały wykorzystane podczas walk w wojnie polsko-bolszewickiej (1920) i kampanii wrześniowej (1939).

</doc>
<doc id="770540" url="https://pl.wikipedia.org/wiki?curid=770540" title="Valerien Ismael">
Valerien Ismael



</doc>
<doc id="770542" url="https://pl.wikipedia.org/wiki?curid=770542" title="Olsztyńska Korporacja">
Olsztyńska Korporacja

Olsztyńska Korporacja – spółka realizująca przewozy pasażerskie na regularnych liniach w Olsztynie i okolicach. Firma obsługuje trzy linie miejskie oraz dwie podmiejskie. Do realizacji zadań wykorzystywane są mikrobusy popularnie zwane przez mieszkańców "OKejkami" (należy zwrócić uwagę, iż nazwa taka może również być nadawana busikom innych firm w regionie).
Historia.
Olsztyńska Korporacja powstała w 1993 roku z inicjatywy amerykańskiej firmy DGI Transport Inc. oraz Miejskiego Przedsiębiorstwa Komunikacyjnego w Olsztynie. Jesienią tego roku na ulice Olsztyna wyjechały pierwsze minibusy. Wydarzenie to dało początek funkcjonowaniu uzupełniającej komunikacji miejskiej w Olsztynie. W 1996 roku korporacja stała się członkiem Izby Gospodarczej Komunikacji Miejskiej.
W 2000 roku główny udziałowiec korporacji i jej współzałożyciel, DGI Transport Inc założył nową spółkę - Polska Sieć Autobusowa S.A., która zyskała udziały w Olsztyńskiej Korporacji. Od 2003 roku prezesem firmy jest Roman Zemsta.
Na przełomie 2009 i 2010 OKejki straciły koncesję na wykonywanie przewozów. Powodem były skargi pasażerów dotyczące m.in.: niepunktualności, pomijania niektórych przystanków, bądź całkowitej zmiany trasy przejazdu.
W kwietniu 2011 OKejka ogłosiła upadłość. Od tego dnia do lipca 2011 ich linie obsługiwali podwykonawcy.
Tabor.
W taborze Olsztyńskiej Korporacji znajduje się obecnie 21 busów. Są to pojazdy marki Volkswagen i Iveco.

</doc>
<doc id="770543" url="https://pl.wikipedia.org/wiki?curid=770543" title="Benno Bömm">
Benno Bömm



</doc>
<doc id="770545" url="https://pl.wikipedia.org/wiki?curid=770545" title="Fort Kawęczyn">
Fort Kawęczyn

Fort Kawęczyn – jeden z fortów Twierdzy Warszawa, wzniesiony w latach 90. XIX wieku na prawym brzegu Wisły. Znajdował się w obrębie dzisiejszych ulic Strażackiej, Zesłańców Polskich, Roty, Madziarów i Kordiana w dzielnicy Rembertów.
Opis.
Fort był częścią Warszawskiego Rejonu Fortecznego i był jednym z fortów zamykających rejon od wschodu. Wzniesiony został w latach 1892–1893. W 1909, w ramach likwidacji Twierdzy Warszawa został skasowany, a w pierwszych latach powojennych – rozebrany. Nie zachował się po nim żaden ślad.

</doc>
<doc id="770552" url="https://pl.wikipedia.org/wiki?curid=770552" title="Fort Wawer">
Fort Wawer

Fort Wawer – jeden z fortów Twierdzy Warszawa, wzniesiony w latach dziewięćdziesiątych XIX wieku na prawym brzegu Wisły, na terenie osiedla Wawer. Obecnie na jego obszarze zlokalizowany jest park im. Matki Mojej (w granicach ulic: Łysakowskiej, Bychowskiej, Strusia i Akwarelowej).
Opis.
Był to fort jednowałowy o regularnym narysie. Jego powierzchnia w obrysie rowów fortecznych wynosiła ok. 2 ha.
Fort wchodził w skład Warszawskiego Rejonu Umocnionego jako jeden z fortów zamykających rejon od wschodu. Jego przeznaczeniem była obrona boku trójkąta Warszawa-Zegrze-Modlin, na styku z Twierdzą Warszawa, które łączył wał forteczny (ciągnący się wzdłuż ul. Ostrobramskiej). Fort miał za zadanie utrzymać kontrolę nad linią Kolei Nadwiślańskiej w miejscu przecięcia jej szosą Brzeską.
Kwestia autora projektu fortu i daty jego powstania nie została wyjaśniona. Niektóre publikacje wskazują na Konstantego Wieliczkę i datują go na 1904 r. Natomiast z badań archiwalnych wynika, że powstał on w latach 1892-1893. Dawniej na jego obszarze znajdował się cmentarz gminy ewangelicko-augsburskiej i właśnie na podstawie dokumentacji tej społeczności przypuszcza się, że 
wzniesiono go najprawdopodobniej pomiędzy wiosną 1893 r., a latem 1894 r. jako Fort Suworowa. 
31 stycznia 1909 r. w ramach likwidacji Twierdzy Warszawa fort został skasowany, a latem 1919 r. rozebrany. Rozbiórkę przerwano na krótki czas w lecie 1920 r., kiedy to jego pozostałości były przygotowywane do obrony przed Armią Czerwoną. Fort wszedł wówczas w skład trzeciej linii obrony Warszawy. Jego budowę nadzorował gen. Władysław Wejtko. 13 sierpnia 1920 r. fort był gotowy do obrony. 
Do października 1920 r. stacjonowały w nim wojska, a także prowadzono prace mające na celu poprawić jego funkcjonalność. 22 października 1920 r. gen. Wacław Iwaszkiewicz-Rudoszański wydał rozkaz opuszczenia obiektu. Wówczas nastąpiła ostateczna rozbiórka fortu. 
W 1936 r. Prezydent Rzeczypospolitej przekazał bezpłatnie tereny fortu gminie Wawer z przeznaczeniem na cele ogólne (7 ha), a także wydano zgodę na odpłatne odstąpienie 13 ha, które miały zostać sprzedane osobom prawnym i fizycznym.

</doc>
<doc id="770554" url="https://pl.wikipedia.org/wiki?curid=770554" title="Lodowiec Khumbu">
Lodowiec Khumbu

Lodowiec Khumbu – lodowiec w Himalajach, otoczony przez Mount Everest (od północy), Lhotse (od wschodu) i Nuptse (od północy). W jego dolnej części znajduje się lodospad "Ice Fall", będący jednym z najtrudniejszych etapów podróży na sąsiednie szczyty.
&lt;br&gt;

</doc>
<doc id="770558" url="https://pl.wikipedia.org/wiki?curid=770558" title="Rozdroże pod Hutniczą Kopą">
Rozdroże pod Hutniczą Kopą

Rozdroże pod Hutniczą Kopą - skrzyżowanie dróg w południowo-zachodniej Polsce w woj. dolnośląskim, powiat kłodzki, na granicy gmin Duszniki-Zdrój i Szczytna.
Rozdroże pod Hutniczą Kopą położone jest na wysokości 790 m n.p.m. na południowy wschód od miejscowości Zieleniec, między Górami Bystrzyckimi a Górami Orlickimi, na północnym zboczu Hutniczej Kopy. 
Jest to jednostronne skrzyżowanie Autostrady Sudeckiej "(niem. Sudetenstrasse)" stanowiącej część drogi wojewódzkiej nr 389 z lokalną Drogą Dusznicką. Otoczenie obecnego skrzyżowania w przeszłości stanowiło miejsce, z którego rozchodziły się drogi i ścieżki górskie, stąd wzięła się nazwa rozdroże. 
Turystyka.
Przez rozdroże przechodzi szlak turystyczny:
Na północ od rozdroża około 1 km położone jest Torfowisko pod Zieleńcem.

</doc>
<doc id="770559" url="https://pl.wikipedia.org/wiki?curid=770559" title="Legenda o Twierdzy Suramskiej">
Legenda o Twierdzy Suramskiej



</doc>
<doc id="770560" url="https://pl.wikipedia.org/wiki?curid=770560" title="Cosigüina">
Cosigüina

Cosigüina (Cosegüina) – stratowulkan w północno-zachodniej części Nikaragui. Tworzy półwysep wcinający się w głąb zatoki Fonseca. 
Wulkan Cosigüina położony jest najbardziej na północ spośród nikaraguańskich wulkanów, w pewnej izolacji od głównego łańcucha wulkanów. Najmłodszy stożek wulkaniczny położony w obrębie starszej kaldery. W kraterze wulkanu znajduje się jezioro kraterowe.
W 1835 doszło do największej znanej erupcji wulkanu, która uznawana jest za największą erupcję w historii Nikaragui. Popioły z wybuchu opadały w Meksyku, Kostaryce i na Jamajce. Ostatnia erupcja miała miejsce w 1859.

</doc>
<doc id="770561" url="https://pl.wikipedia.org/wiki?curid=770561" title="Izomeria orto, meta, para">
Izomeria orto, meta, para

Izomeria orto-, meta-, para- – jeden z rodzajów izomerii konstytucyjnej (izomerii strukturalnej). Jest to izomeria związana z położeniem podstawników w pierścieniu benzenowym lub innym sześcioczłonowym pierścieniu aromatycznym:
Izomery te różnią się właściwościami fizycznymi, np. temperaturą topnienia, temperaturą wrzenia, gęstością itd. Różnice we własnościach chemicznych wynikać mogą z powodu efektów sterycznych i rezonansowych.
Historia.
Nazewnictwo „orto-”, „meta-” lub „para-” wprowadził w 1869 r. niemiecki chemik Carl Gräbe do opisu pochodnych naftalenu. Wkrótce po publikacji Gräbego Viktor Meyer zaadaptował to nazewnictwo do określania położenia podstawników w benzenie.
Podstawienie ipso.
Dodatkową lokalizacją w pierścieniu jest ipso, oznaczające występowanie dwóch podstawników w tej samej pozycji (związki przejściowe w aromatycznej substytucji elektrofilowej).

</doc>
<doc id="770563" url="https://pl.wikipedia.org/wiki?curid=770563" title="Azul">
Azul



</doc>
<doc id="770564" url="https://pl.wikipedia.org/wiki?curid=770564" title="Leszek Ostrowski">
Leszek Ostrowski

Leszek Ostrowski (ur. 3 czerwca 1961 w Olecku) – polski szachista i trener szachowy ("FIDE Trainer" od 2011), mistrz międzynarodowy od 1999 roku.
Kariera szachowa.
W 1987 r. podzielił III m. w turnieju we Wrocławiu oraz zwyciężył w Myślenicach ("turniej B"). W latach 1996 i 1998 dwukrotnie zwyciężył w otwartych turniejach rozegranych na Słowacji, w Tatranskich Matliarach oraz Tatranskiej Lomnicy. Również w 1998 r. zwyciężył w turnieju "First Saturday" (edycja FS11 IM-A) w Budapeszcie. W 2001 r. podzielił III m. w Rowach, zaś rok później podzielił II m. w Trzyńcu. W 2003 r. podzielił II m. w Poznaniu.
Najwyższy ranking w karierze osiągnął 1 stycznia 1999 r., z wynikiem 2401 punktów zajmował wówczas 38. miejsce wśród polskich szachistów.

</doc>
<doc id="770566" url="https://pl.wikipedia.org/wiki?curid=770566" title="Cosiguina">
Cosiguina



</doc>
<doc id="770571" url="https://pl.wikipedia.org/wiki?curid=770571" title="Cosegüina">
Cosegüina



</doc>
<doc id="770580" url="https://pl.wikipedia.org/wiki?curid=770580" title="Controlling finansowy">
Controlling finansowy

Controlling finansowy – podsystem controllingu, nakierowany na planowanie, sterowanie i koordynowanie procesów finansowych w przedsiębiorstwie. Zadaniem controllingu finansowego jest tworzenie i aktualizowanie architektury systemu planowania finansowego, konstruowanie wskaźników i mierników oceny sytuacji finansowej przedsiębiorstwa oraz przygotowanie informacji dla podejmowania decyzji finansowych.
W szerszym ujęciu controlling finansowy traktowany jest, jako „międzyfunkcja” wspierająca kompleksowe zarządzanie przedsiębiorstwem w oparciu o informacje finansowe oraz koordynacja rozwiązywania problemów finansowych w całym łańcuchu tworzenia wartości przedsiębiorstwa. Efektem (skutkiem) stosowania controllingu finansowego powinna być poprawa ogólnej sytuacji finansowej przedsiębiorstwa ocenianej w trzech wymiarach: płynności, rentowności i efektywności działania.
Podział.
Wyróżnia się strategiczny i operatywny controlling finansowy.
Strategiczny controlling finansowy nakierowany jest na realizację długookresowych celów przedsiębiorstwa. Jego zadaniem jest m.in.:
Operatywny controlling finansowy skupia się na bieżących zagadnienia finansowych przedsiębiorstwa i pełni m.in. następujące funkcje:
Controlling finansowy posługuje się szerokim spektrum instrumentów (w rachunkowości finansowej i zarządczej), m.in. rachunek kosztów i wyników, wskaźniki centrów odpowiedzialności decyzyjnej czy zrównoważona karta wyników.

</doc>
<doc id="770582" url="https://pl.wikipedia.org/wiki?curid=770582" title="Wielka Schizma">
Wielka Schizma



</doc>
<doc id="770585" url="https://pl.wikipedia.org/wiki?curid=770585" title="Wielka schizma">
Wielka schizma



</doc>
<doc id="770589" url="https://pl.wikipedia.org/wiki?curid=770589" title="Azul (wulkan)">
Azul (wulkan)

Volcán Azul – niewysoki wulkan we wschodniej części Nikaragui, na nadbrzeżnej równiny wybrzeża atlantyckiego.
Wulkan Azul tworzą trzy stożki z kraterami o średnicy 50-60 m. Ostatnia erupcja miała tu miejsce prawdopodobnie kilka tysięcy lat temu. 
Wulkan został odkryty przez geologów w latach 1960. podczas przelotu samolotem.

</doc>
<doc id="770591" url="https://pl.wikipedia.org/wiki?curid=770591" title="Rangers International">
Rangers International



</doc>
<doc id="770593" url="https://pl.wikipedia.org/wiki?curid=770593" title="François de Chasseloup-Laubat">
François de Chasseloup-Laubat

François de Chasseloup-Laubat (1754-1833) – francuski generał i inżynier, twórca fortyfikacji.
W okresie wojen rewolucyjnych brał udział w szeregu oblężeń. Był autorem planów wielu umocnień w krajach włoskich, niemieckich i na ziemiach polskich. Jako szef inżynierii Armii Niemiec wykonał pierwsze projekty umocnień Modlina. W 1812 roku szef inżynierii Wielkiej Armii. Autor traktatu "Essai sui quelques parties de l'artillerie et des fortifications".

</doc>
<doc id="770596" url="https://pl.wikipedia.org/wiki?curid=770596" title="Woltyżer">
Woltyżer

Woltyżer (fr. "voltigeur") - żołnierz formacji wojskowej występującej w wojskach napoleońskich na początku XIX wieku. Były to jednostki wyborowe i wyszkolone do walki w tyralierze.
Styl walki i opis formacji.
Do kompanii woltyżerskich wybierano żołnierzy posiadających duże umiejętności strzeleckie. Oddziały woltyżerów były karne, dobrze wyszkolone i wyposażone. Woltyżerowie byli przeznaczeni do działań rozpoznawczych, osłonowych, ubezpieczeń przemarszów oraz skrytego nękania nieprzyjaciela. Mieli także swoje miejsce podczas frontalnego ataku kolumnowego, wówczas kompania woltyżerska szła tyralierą przed frontem nacierającego oddziału.
Organizacja.
Kompanie woltyżerskie zostały utworzone w pułkach lekkiej piechoty w roku 1804, a w pułkach piechoty liniowej rok później. 
Początkowo batalion piechoty liczył 9 kompanii z czego:
W latach 1806-1807 liczbę kompanii w batalionie zmniejszono do 6 kosztem kompanii fizylierskich, zwiększając tym samym mobilność batalionu. Liczbę batalionów w pułku zwiększono do 5-u, lecz ostatni liczył tylko 4 kompanie (batalion zakładowy).
Kompanie grenadierska i woltyżerska zwane były kompaniami wyborowymi, co świadczy o randze i pewnej elitarności woltyżerów. W Gwardii Cesarskiej woltyżerowie byli w 19 pułkach.
Umundurowanie.
Umundurowanie wojsk Księstwa Warszawskiego oparte było na wzorach zaborców jak i wojsk napoleońskich i regulowały je 2 regulaminy z dnia 2 marca 1807 roku oraz z dnia 3 września 1810 roku. Pomimo istnienia tych regulaminów występowały odstępstwa związane z dostępnością materiałów i początkowo korzystano z umundurowania z pruskich magazynów. Woltyżerowie Księstwa Warszawskiego formowani byli na tych samych zasadach, co w armii francuskiej. Rekrut wnosił 2 koszule, płócienne spodnie (czechczery), buty i płachtę (podobne wymagania dla rekrutów ustalił Tadeusz Kościuszko już w czasie insurekcji kościuszkowskiej). Według regulaminu z dnia 2 marca 1807 roku woltyżerów wyróżniały przede wszystkim zielone epolety. W regulaminie z dnia 3 września 1810 roku, ujednolicającym umundurowanie, woltyżerowie wyróżniali się kołnierzami koloru żółtego bez wypustek i epoletami nicianymi koloru zielonego. Podobnie jak podoficerowie i grenadierzy uzbrojeni byli w tasaki (oprócz bagnetów, fizylierzy z broni białej tylko bagnety). Czapki polskie rogate, podobne jak u innych formacji, dodatkowo z podpinką mocowana guzem z wytłoczoną trąbką, nad białą kokardą pompon i kita żółta, zakończona na zielono. Dodatkowo symbol trąbki nosili na ładownicy, w przeciwieństwie do grenadierów, którzy oznakowani byli granatem, a fizylierzy numerem pułku. Kompanie wyborowe miały prawo noszenia zarostu na twarzy, fizylierzy musieli golić się na gładko.

</doc>
<doc id="770597" url="https://pl.wikipedia.org/wiki?curid=770597" title="David Melgueiro">
David Melgueiro

David Melgueiro - (ur. ? w Porto, zm. około 1673 w Porto) - portugalski żeglarz i odkrywca. Zgodnie z niektórymi źródłami, to jemu przypisać należy odkrycie Przejścia Północno-Wschodniego w 1660 roku, podczas podróży z Japonii do Portugalii. 
Zgodnie z relacją Madelleine, francuskiego szpiega w Portugalii, Melgueiro dowodząc holenderskim statkiem "Pai Eterno" opuścił Kagoshimę w Japonii w marcu 1660 roku. Żeglując na północ dotarł do Atlantyku, pokonując Cieśninę Beringa. Osiągnął pułap 84°N, po czym ruszył w kierunku Szkocji i Irlandii. Dotarł do Porto około 1662 roku.
Jeśli informacje te są prawdziwe, znaczyłoby to, że dokonał tego dwa wieki przed Finem, Adolfem Erikem Nordenskiöldem.

</doc>
<doc id="770599" url="https://pl.wikipedia.org/wiki?curid=770599" title="Jan Kiedrowicz">
Jan Kiedrowicz

Jan Kiedrowicz (ur. 11 marca 1960 w Chojnicach) – polski szachista, sędzia i instruktor szachowy, mistrz międzynarodowy od 1987 roku.
Kariera szachowa.
W 1982 r. podzielił II miejsce na turnieju rozegranym w Gdańsku. W 1983 r. wystąpił w finale mistrzostw Polski, rozegranym w Piotrkowie Trybunalskim (zajmując XV miejsce). W tym samym roku zajął II miejsce w Lesku oraz dwukrotnie podzielił III miejsca na międzynarodowych turniejach w Białymstoku oraz Sopocie. W 1990 r. w Gdyni zdobył tytuł wicemistrza Polski w szachach błyskawicznych. W 1992 r. zdobył w Legnicy brązowy medal drużynowych mistrzostw Polski w szachach błyskawicznych, natomiast w 1994 r. w Lubniewicach – brązowy medal drużynowych mistrzostw Polski (oba w barwach klubu "Górnik" Zabrze). W 1996 r. podzielił I miejsce (wspólnie z Jurijem Zezulkinem) w memoriale Emanuela Laskera w Barlinku, w 1999 r. zdobył tytuł mistrza Gdańska, natomiast w 2004 r. odniósł duży sukces, zdobywając w Rowach tytuł mistrza Polski osób niepełnosprawnych (był również dwukrotnie wicemistrzem Polski osób niepełnosprawnych, w latach 1998 oraz 2005). W 2010 r. zwyciężył w międzynarodowym turnieju w Chojnicach, natomiast w 2014 – w Jastrzębiej Górze. W 2015 r. w Jastrzębiej Górze podzielił II m. (za Marcinem Krzyżanowskim).
Najwyższy ranking w karierze osiągnął 1 lipca 1984 r., z wynikiem 2425 punktów dzielił wówczas 6-8. miejsce wśród polskich szachistów.

</doc>
<doc id="770604" url="https://pl.wikipedia.org/wiki?curid=770604" title="Herman Wilhelm Daendels">
Herman Wilhelm Daendels



</doc>
<doc id="770610" url="https://pl.wikipedia.org/wiki?curid=770610" title="Janinów (stacja kolejowa)">
Janinów (stacja kolejowa)

Janinów – stacja kolejowa w Młynach, w województwie opolskim, w Polsce. Według klasyfikacji PKP ma kategorię dworca lokalnego. Stacja położona jest na linii kolejowej nr 181.
W roku 2017 stacja obsługiwała 0–9 pasażerów na dobę.

</doc>
<doc id="770614" url="https://pl.wikipedia.org/wiki?curid=770614" title="Janusz Sławiński (filolog)">
Janusz Sławiński (filolog)

Janusz Sławiński (ur. 5 marca 1934 w Warszawie, zm. 1 listopada 2014 tamże) – polski teoretyk i historyk literatury, profesor nauk humanistycznych.
W 1951 rozpoczął studia na Wydziale Filologii Polskiej Uniwersytetu Warszawskiego, ukończył je w 1955 i podjął pracę w Katedrze Teorii Literatury, a następnie w Wyższej Szkole Pedagogicznej w Gdańsku oraz w Studium Nauczycielskim w Warszawie.
Od 1962 pracował w Instytucie Badań Literackich PAN, członek krajowy korespondent Wydziału I Filologicznego PAU, od 1991 r. do śmierci zasiadał w Radzie Fundacji na rzecz Nauki Polskiej, a w latach 1994–1997 i 2000–2003 kierował nią jako przewodniczący Rady. Członek Stowarzyszenia Pisarzy Polskich. W 1964 otrzymał stopień doktora nauk humanistycznych na podstawie rozprawy "Koncepcja języka poetyckiego Awangardy Krakowskiej". Habilitował się w 1971 przedstawiając książkę "Dzieło – język – tradycja". W 1972 został współzałożycielem, a następnie współredaktorem „Tekstów”, jak również „Kultury Niezależnej” i „Almanachu Humanistycznego”. W roku 1983 uzyskał tytuł profesora nauk humanistycznych.
23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
W 2007 roku Uniwersytet Łódzki i Katolicki Uniwersytet Lubelski przyznały mu tytuł doktora honoris causa w uznaniu jego dokonań naukowych i zasług na polu organizacji nauki.
W swoich badaniach posługiwał się m.in. metodami strukturalizmu.
Był żonaty z Aleksandrą Okopień-Sławińską.

</doc>
<doc id="770615" url="https://pl.wikipedia.org/wiki?curid=770615" title="Santa Ana (wulkan)">
Santa Ana (wulkan)

Santa Ana (Ilamatepec) – wulkan w zachodnim Salwadorze, wznoszący się na zachód od kaldery Coatepeque. Wulkan Santa Ana, osiągający wysokość 2381 m n.p.m., to najwyższy szczyt wulkaniczny tego kraju. U stóp wulkanu, na północ od niego położone jest miasto Santa Ana.
W późnym plejstocenie wulkan zapadł się, powodując powstanie olbrzymiej lawiny gruzowej, która dotarła do wybrzeża pacyficznego, tworząc półwysep Acajutla. Od tego momentu wulkan odbudowywał się w kolejnych erupcjach. Jego aktywność wulkaniczna, zwykle w postaci niewielkich wybuchów, w czasach historycznych udokumentowana jest od XVI wieku. Ostatnie erupcje miały miejsce w 1920 i 1 października 2005 (2 ofiary śmiertelne).
W 1770 na jego południowych stokach powstał nowy wulkan Izalco, który podczas trwających nieomal nieustannie przez dwa wieki erupcjach utworzył nowy stożek o wysokości 650 m.

</doc>
<doc id="770616" url="https://pl.wikipedia.org/wiki?curid=770616" title="Emeka Ezeugo">
Emeka Ezeugo

Emeka Ezeugo (ur. 16 grudnia 1965 w Abie) – piłkarz nigeryjski grający na pozycji środkowego pomocnika. Nosił przydomek „Emmy”.
Kariera klubowa.
Ezeugo jest wychowankiem klubu z rodzinnego miasta Aba o nazwie Enyimba FC. W barwach tego klubu zadebiutował w nigeryjskiej ekstraklasie. W latach 1988–1989 był graczem innego pierwszoligowego klubu, Rangers International. W 1990 roku Ezeugo wyjechał na wakacje do Indii, gdyż jego brat Vincent grał w tamtejszym zespole Mohammedan Sporting Club w lidze Kalkuty (nie było wówczas piłkarskiej ligi Indii). Po przeprowadzeniu kilku treningów z tym zespołem, Emeka podpisał kontrakt. W Indiach nie pograł jednak zbyt długo i zaraz potem wyjechał do Malezji i grał w tamtejszym klubie Pahang FA.
Jeszcze w 1990 roku Ezeugo wyjechał do Europy i we wrześniu podpisał kontrakt z duńskim Lyngby BK, który interesował się nim jeszcze w 1989 przed wyjazdem Emeki do Indii. Po rozegraniu kilku meczów w Superligaen zajął z Lyngby 6. pozycję w lidze. W skróconym sezonie w 1991 roku nie był podstawowym zawodnikiem Lyngby, które zostało wicemistrzem kraju. Podobnie było w kolejnym sezonie – 1991/1992 – gdy Lyngby wywalczyło mistrzostwo Danii. Po sezonie Ezeugo zaczął mieć problemy ze swoim klubem. Nie grał dobrze, a Lyngby nie zamierzało mu płacić należności za grę. Ezeugo odmówił gry i w lutym 1993 odszedł za darmo do Aalborg BK. Wystąpił w przegranym 0:2 z Odense BK finale Pucharu Danii oraz 7 ligowych meczach (wywalczył wicemistrzostwo kraju). Po sezonie jego były klub Lyngby oddał mu należności w wysokości 100 tysięcy dolarów. Wrócił do Lyngby, ale kolejny sezon znów zaczął w Aalborgu, w barwach którego zagrał w 3 ligowych meczach i zimą przeszedł do węgierskiego Kispestu-Honved Budapeszt. Tam także nie pograł zbyt wiele – raptem 4 mecze – i zajął z budapeszteńskim klubem 2. miejsce w lidze. Po sezonie wrócił do Danii i tym razem został graczem Fremad Amager, ale już po 4 meczach zrezygnował z gry w tym klubie.
Ezeugo w grudniu 1994 trochę niespodziewanie podpisał kontrakt z silnym hiszpańskim klubem Deportivo La Coruña. Wyjechał wówczas na obóz reprezentacji Nigerii. Wrócił na krótko do ojczyzny i tam mocno ucierpiał w wypadku samochodowym. Niektóre plotki głosiły nawet, iż doznał śmiertelnych obrażeń. Deportivo nie mogło skontaktować się z zawodnikiem i zerwało dopiero co podpisany kontrakt. Plotki okazały się nieprawdziwe, ale stan Ezeugo był krytyczny. Emeke zabrano do szpitala do Londynu, gdzie u wujka miał przechodzić leczenie i rehabilitację. Cały rok 1995 Ezeugo spędził w szpitalu i na początku 1996 mógł wznowić lekkie treningi. Jednak wypadek i liczne operacje spowodowały, że jego lewa noga stała się krótsza od prawej, a dodatkowo miał liczne obrażenia twarzy i ramienia.
Do piłki Ezeugo wrócił w 1997 roku gdy został graczem indyjskiego Churchill Brothers SC. Tam grał ze swoim rodakiem Chibuzorem Nwakanmą. Ze swoją drużyną zajął 9. miejsce (na 10 drużyn) w drugiej edycji Indyjskiej Ligi Narodowej. Pod koniec sezonu, w 1998 roku wyjechał z Indii i na próżno szukał klubu w Europie. Ostatecznie wylądował w amerykańskiej drużynie Hershey Wildcats grającej w A-League. Sezon zakończył na 2. miejscu w Atlantic Division i doszedł ze swoim zespołem do półfinału, w którym Wildcats przegrali z Rochester Rhinos. Na sezon 1998/1999 wyjechał do walijskiego klubu z Second Division, Porthmadog, z którym zajął 7. miejsce w lidze. W 1999 roku wrócił do USA i przez pół roku grał w Connecticut Wolves, które zajęło ostatnie miejsce w Eastern Conference w A-League, a po sezonie rozwiązał z tym zespołem kontrakt. Ostatnie lata kariery Ezeugo to gra w zespołach z Peru. Rok 2000 spędził w zespole Deportivo Wanka, z którym zajął 9. miejsce w lidze, a rok 2001 (ostatni w karierze) w CD Estudiantes de Medicina, z którym zakończył sezon na 11. miejscu w lidze.
Kariera reprezentacyjna.
W 1988 roku Ezeugo był członkiem kadry olimpijskiej na Olimpiadzie w Seulu. W pierwszym meczu z Brazylią Manfred Höner wystawił go w obronie, a Nigeria przegrała aż 0:4. Na boisko wybiegł dopiero w trzecim, ostatnim meczu turnieju z Australią, gdy zmienił Mike’a Obiku.
W 1992 roku został powołany przez Clemensa Westerhofa na Puchar Narodów Afryki. Tam też Ezeugo zadebiutował w pierwszej reprezentacji, 12 stycznia w wygranym 2:1 meczu z Senegalem. Ezeugo na tym turnieju grał jako obrońca i spisywał się całkiem dobrze. Zagrał we wszystkich meczach turnieju swojej drużyny, także w tym o 3. miejsce, wygranym 2:1 z Kamerunem, gdy w zmienił w trakcie meczu kontuzjowanego Augustine Eguavoena.
W 1994 roku Westerhof powołał niespodziewanie Emekę na finały Mistrzostwa Świata w USA. Tam zagrał tylko 13 minut w wygranym 3:0 grupowym meczu z Bułgarią, a jego rodacy już bez niego doszli do 1/8 finału, a tam przegrali po dogrywce 1:2 z Włochami.
Ogółem w reprezentacji Nigerii Ezeugo wystąpił w 11 spotkaniach i nie zdobył w nich gola.
Kariera trenerska.
Po zakończeniu kariery piłkarskiej Ezeugo został trenerem i trenował między innymi zespoły z ligi Bangladeszu.

</doc>
<doc id="770617" url="https://pl.wikipedia.org/wiki?curid=770617" title="Ilamatepec">
Ilamatepec



</doc>
<doc id="770618" url="https://pl.wikipedia.org/wiki?curid=770618" title="Sir Joseph Austen Chamberlain">
Sir Joseph Austen Chamberlain



</doc>
<doc id="770621" url="https://pl.wikipedia.org/wiki?curid=770621" title="Właściwość (prawo)">
Właściwość (prawo)

Właściwość – w prawie formalnym fakt posiadania kompetencji przez organ władzy publicznej do rozstrzygnięcia powstałej przed nim sprawy. Właściwość organu regulują najczęściej osobne przepisy prawne normujące ogół instytucji procesowych. Sam fakt określania przez prawo właściwości organów urzeczywistnia zakaz prowadzenia postępowania w tej samej sprawie przez inne organy oraz ułatwia unikanie sporów o właściwość.
Organy powołane do rozstrzygania danego rodzaju spraw określa prawo ustrojowe i nie należy tego mylić z właściwością tych organów, w rozumieniu prawnym. Przykładowo, sprawy cywilne i karne rozstrzygają sądy powszechne, a sprawy administracyjne – odpowiednie organy administracji samorządowej i rządowej. Natomiast właściwość organu, regulowana przez prawo procesowe (formalne), dotyczy konkretnej sprawy przed określonym organem.
Przepisy prawne rzadko pozwalają na dowolność w wyborze właściwego organu. Przykładem braku właściwości miejscowej w polskim prawie o aktach stanu cywilnego jest możliwość wyboru urzędu stanu cywilnego, przed którym kobieta i mężczyzna zawierają małżeństwo.
Rodzaje właściwości.
W przepisach regulujących właściwość różnych organów zawsze i wprost nazywane są dwa rodzaje właściwości: właściwość rzeczowa oraz miejscowa. W doktrynie prawa zwykło się również wyróżniać właściwość funkcjonalną.
Właściwość rzeczowa rozgranicza sprawy i czynności organów różnych rzędów. Dotyczy więc tylko takich systemów prawnych, w których dla określonych spraw powołano więcej niż jeden organ. Przykładowo, drobniejsze sprawy cywilne i karne rozstrzygane są w Polsce przez sądy rejonowe, a ważniejsze – przez sądy okręgowe.
Właściwość miejscowa określa podział spraw i czynności pomiędzy organami równego rzędu, a więc niejako zasięg terytorialny ich kompetencji. Terytorialną strukturę organów rozstrzygających danego rodzaju sprawy regulują wspomniane już przepisy o ustroju tych organów. Przykładowo, znaczna ilość spraw toczy się w organie właściwym dla miejsca zamieszkania lub siedziby strony (wnoszącej podanie bądź pozwanego).
Właściwość funkcjonalna to wskazanie kompetencji do czynności procesowych organów różnych instancji, a więc wszędzie tam, gdzie prawo umożliwia wnoszenie środków zaskarżenia.
Uwaga: nie należy mylić właściwości rzeczowej z funkcjonalną.
Przyjmując kryterium głównego źródła, właściwość sądów można podzielić na:
Do właściwości ustawowej zalicza się:
Właściwość organu administracji publicznej w postępowaniu administracyjnym.
Przepisy prawa używają określenia „właściwość”, choć prawidłowym jest też określenie „kompetencja”.
Właściwości owe zawarte są w prawie materialnym i wyróżniamy takowe trzy: miejscową, rzeczową i funkcjonalną.
Właściwość miejscowa określa, jaki organ jest kompetentny do rozstrzygnięcia sprawy. Ustala się jego terytorialny zasięg działania (np. zakresem terytorialnym rady powiatu jest obszar powiatu).
Właściwość rzeczowa wskazuje kategorię spraw przekazanych danym organom (np. uprawnienia do wydania paszportu posiada wojewoda, dowodu osobistego wójt itd.).
Właściwość funkcjonalna (instancyjna) określa organ właściwy instancyjnie do rozstrzygnięcia danej sprawy (np. zakaz organizowania zgromadzeń publicznych wydaje organ I instancji, czyli wójt, organem jest wtedy wojewoda jako organ II instancji).
Organy administracji publicznej nie mogą przekroczyć swoich kompetencji, zrzec się ich bądź ograniczyć. Mogą natomiast wyjątkowo działać w zakresie kompetencji innego organu. Następuje wtedy tak zwane delegowanie kompetencji. Przeniesienie kompetencji wymaga podstawy ustawowej, jest to wyjątek od zasady nieprzenoszalności kompetencji.
Właściwość sądu w postępowaniu cywilnym.
Właściwość rzeczową w sprawach cywilnych regulują głównie art. 16-26 kodeksu postępowania cywilnego dla postępowania procesowego oraz art. 507 dla postępowania nieprocesowego. Co do zasady, wszystkie sprawy rozpoznają sądy rejonowe, z wyjątkiem spraw zastrzeżonych do właściwości sądów okręgowych. Do tych drugich należą, między innymi, sprawy:
Właściwość miejscową określają przepisy art. 27-46 (proces) oraz 508 (nieproces) KPC. Przepisy te wyróżniają właściwość ogólną, przemienną i wyłączną. Co do zasady, powództwo wytacza się w sądzie, w którego okręgu znajduje się miejsce zamieszkania bądź siedziba pozwanego, aczkolwiek w pewnych sprawach możliwy jest wybór właściwości sądu (przemienność) według adresu powoda (np. o ustalenie pochodzenia dziecka). Natomiast niektóre powództwa można wytaczać wyłącznie przed określony sąd, np. sąd miejsca położenia nieruchomości, gdy spór dotyczy prawa rzeczowego na niej, albo sąd ostatniego miejsca zwykłego pobytu spadkodawcy.
Właściwość funkcjonalna sądu rejonowego obejmuje między innymi:
Właściwość funkcjonalna sądu okręgowego obejmuje między innymi:
Właściwość funkcjonalna sądu apelacyjnego obejmuje między innymi:
Właściwość funkcjonalna Sądu Najwyższego obejmuje między innymi:
Właściwość organów w postępowaniu karnym i w sprawach o wykroczenia.
Sąd rejonowy orzeka w I instancji we wszystkich sprawach, z wyjątkiem spraw przekazanych ustawą do właściwości innego sądu (rozpoznaje ponadto środki odwoławcze w wypadkach wskazanych w ustawie).
Sąd okręgowy orzeka w pierwszej instancji w sprawach o następujące przestępstwa (art. 25 § 1 kpk):
Sąd apelacyjny, na wniosek sądu rejonowego, może przekazać do rozpoznania sądowi okręgowemu, jako sądowi pierwszej instancji, sprawę o każde przestępstwo, ze względu na szczególną wagę lub zawiłość sprawy. Taka sytuacja w literaturze prawniczej nazywana jest ruchomą właściwością rzeczową.
Miejscowo właściwy do rozpoznania sprawy jest sąd, w którego okręgu popełniono przestępstwo. Jeżeli przestępstwo popełniono na polskim statku wodnym lub powietrznym właściwy jest sąd macierzystego portu statku. Jeżeli przestępstwo popełniono w okręgu kilku sądów, właściwy jest ten sąd, w którego okręgu najpierw wszczęto postępowanie przygotowawcze.
Jeżeli nie można ustalić miejsca popełnienia przestępstwa, właściwy jest sąd, w którego okręgu:
Jeżeli nie można ustalić właściwości miejscowej sądu według powyższych zasad, sprawę rozpoznaje sąd właściwy dla dzielnicy Śródmieście miasta stołecznego Warszawy.
Jeżeli tę samą osobę oskarżono o kilka przestępstw, a sprawy należą do właściwości różnych sądów tego samego rzędu, właściwy jest sąd, w którego okręgu najpierw wszczęto postępowanie przygotowawcze. Jeżeli sprawy należą do właściwości sądów różnego rzędu, sprawę rozpoznaje sąd wyższego rzędu.
Sąd właściwy dla sprawców przestępstw jest również właściwy dla pomocników, podżegaczy oraz innych osób, których przestępstwo pozostaje w ścisłym związku z przestępstwem sprawcy, jeżeli postępowanie przeciwko nim toczy się jednocześnie. Sprawy te powinny był połączone we wspólnym postępowaniu Sąd może, jeżeli zachodzą okoliczności utrudniające łączne rozpoznanie spraw wyłączyć i odrębnie rozpoznać sprawę poszczególnych osób lub o poszczególne czyny.
Sąd bada z urzędu swą właściwość, a w razie stwierdzenia swej niewłaściwości przekazuje sprawę właściwemu sądowi lub innemu organowi. Jeżeli sąd na rozprawie głównej stwierdza, że nie jest właściwy miejscowo lub że właściwy jest sąd niższego rzędu, może przekazać sprawę innemu sądowi jedynie wtedy, gdy powstaje konieczność odroczenia rozprawy. Na postanowienie w kwestii właściwości przysługuje zażalenie.
Sąd wyższego rzędu nad sądem właściwym może przekazać sprawę innemu sądowi równorzędnemu, jeżeli większość osób, które należy wezwać na rozprawę, zamieszkuje blisko tego sądu, a z dala od sądu właściwego(tzw. przekazanie ze względu na ekonomikę).
Sąd Najwyższy może z inicjatywy właściwego sądu przekazać sprawę do rozpoznania innemu sądowi równorzędnemu, jeżeli wymaga tego dobro wymiaru sprawiedliwości.
Spór o właściwość między sądami rozstrzyga ostatecznie sąd wyższego rzędu właściwy ze względu na siedzibę sądu, który pierwszy wszczął spór. Spór o właściwość między sądem rejonowym a sądem okręgowym rozstrzyga sąd apelacyjny, a spór o właściwość między sądem apelacyjnym a innym sądem powszechnym – Sąd Najwyższy. W czasie trwania sporu każdy z tych sądów przedsiębierze czynności nie cierpiące zwłoki.
Jeżeli sąd wojskowy przekaże sprawę sądowi powszechnemu lub nie przyjmie sprawy przekazanej mu przez sąd powszechny, sprawę rozpoznaje sąd powszechny.
Sprawy o wykroczenia w pierwszej instancji rozpoznaje co do zasady sąd rejonowy. Orzekanie w sprawach wykroczeń popełnionych przez żołnierzy należy do wojskowego sądu garnizonowego. Do 2001 r. postępowanie wykroczeniowe w pierwszej instancji prowadziły kolegia do spraw wykroczeń, które były organami pozasądowymi.
Właściwość sądu w postępowaniu administracyjnosądowym.
Sądy administracyjne sprawują kontrolę administracji publicznej, orzekając w sprawach skarg na:
Ponadto sądy administracyjne są właściwe w sprawach sporów o właściwość między organami jednostek samorządu terytorialnego i między samorządowymi kolegiami odwoławczymi oraz sporów kompetencyjnych między organami tych jednostek a organami administracji rządowej.
Właściwość rzeczowa wojewódzkich sądów administracyjnych obejmuje wszystkie sprawy administracyjnosądowe z wyjątkiem spraw, w których właściwy jest Naczelny Sąd Administracyjny.
Do rozpoznania sprawy właściwy jest wojewódzki sąd administracyjny, na którego obszarze właściwości ma siedzibę organ administracji publicznej, którego działalność została zaskarżona.
Właściwość rzeczowa Naczelnego Sądu Administracyjnego obejmuje:

</doc>
<doc id="770625" url="https://pl.wikipedia.org/wiki?curid=770625" title="Właściwość miejscowa">
Właściwość miejscowa



</doc>
<doc id="770626" url="https://pl.wikipedia.org/wiki?curid=770626" title="Właściwość rzeczowa">
Właściwość rzeczowa



</doc>
<doc id="770627" url="https://pl.wikipedia.org/wiki?curid=770627" title="Właściwość sądu">
Właściwość sądu



</doc>
<doc id="770628" url="https://pl.wikipedia.org/wiki?curid=770628" title="Adolf Erik Nordenskiöld">
Adolf Erik Nordenskiöld

Adolf Erik Nordenskiöld, właśc. Nils Adolf Erik Nordenskiöld (ur. 18 listopada 1832 w Helsinkach, zm. 12 sierpnia 1901 w Västerljung) – fiński (pochodzący z mniejszości szwedzkojęzycznej) oraz szwedzki geolog, mineralog, geograf, badacz polarny i odkrywca. Przeprowadził wiele wypraw na Arktykę, których bezpośrednim celem był Spitsbergen, Grenlandia i północne wybrzeże Syberii. Próbował także dotrzeć do bieguna północnego. Najbardziej znaczącą wyprawę odbył w latach 1878–1879, kiedy jako pierwszy człowiek przepłynął Przejście Północno-Wschodnie z północnej Norwegii do Cieśniny Beringa. Wyczyn ten uczynił go postacią znaną na całym świecie. W 1880 roku został uhonorowany przez króla Szwecji Oskara II tytułem barona.
Dzieciństwo i młodość.
Adolf Erik Nordenskiöld urodził się 18 listopada 1832 roku w Helsinkach, będących ówcześnie stolicą Wielkiego Księstwa Finlandii stanowiącego część Imperium Rosyjskiego. Wywodził się z arystokratycznej rodziny o szwedzkim pochodzeniu. Był dzieckiem nazywanego „ojcem fińskiej mineralogii” naukowca Nilsa Gustafa Nordenskiölda (1792–1866) i Sofii Maragarety von Haartman (1807–1860), córki wybitnego lekarza i ekonomisty Gabriela Erika von Haartmana (1757–1815). Miał dwóch braci: Nilsa Gustafa Gabriela Nordenskiölda (1830–1891) i Nilsa Ottona Nordenskiölda (1834–1916) oraz dwie siostry: Hedvig Sofię Nordenskiöld (1831–1908) i Annę Elisabeth Sofię Nordenskiöld (1841–1914). Adolf Erik od najmłodszych lat towarzyszył ojcu w wyprawach po minerały na terenie całej Finlandii, podczas których pod okiem ojca nabył duże umiejętności pozwalające na szybkie znajdowanie okazów. Gdy miał trzynaście lat wraz z bratem został wysłany do słynnej szkoły gramatyki w Porvoo. Dyrektorem szkoły i zarazem nauczycielem języka greckiego był narodowy poeta Johan Ludvig Runeberg, w którego domu Nordenskiöld czasami spędzał wieczory podczas dni szkolnych.
W 1849 roku, w wieku siedemnastu lat, Nordenskiöld rozpoczął na Imperialnym Uniwersytecie Aleksandra w Helsinkach studia z zakresu matematyki, chemii, mineralogii i geologii. Jego pierwsza praca naukowa dotyczyła mięczaków. Napisał wiele traktatów, w tym dużą pracę ogólną zatytułowaną "Beskrivning över de i Finland funna mineralier" (pol. „Opis minerałów występujących w Finlandii”) i opublikowaną w 1855 roku. Ostatecznie w 1857 roku uzyskał stopień doktora. Jego dalszą karierę naukową na uniwersytecie w Helsinkach przerwał konflikt z rosyjskimi władzami w Finlandii, do którego doszło podczas ceremonii przyznania stopni doktora w 1857 roku. Ceremonia ta zbiegła się w czasie z 700. rocznicą fińskiej krucjaty Eryka IX, a obecni byli na niej przedstawiciele uniwersytetów w Lund oraz w Uppsali. Podczas niej Nordenskiöld wygłosił przemówienie, w którym odwołał się do wspólnej historii Szwecji i Finlandii, wyrażając nadzieję na zacieśnienie stosunków między tymi dwoma krajami i podając w wątpliwość przyszłe możliwości Finlandii pod rządami Rosji. Wielu uczestników ceremonii się z nim nie zgodziło, a gubernator generalny Fiodor Berg zażądał od niego przeprosin. Nordenskiöld nie zastosował się do żądania i niedługo później wyjechał do Szwecji chcąc kontynuować karierę naukowca, w czym pomagały mu kontakty ojca z czołowymi międzynarodowymi uczonymi i kręgami naukowymi. W późniejszych czasach zaoferowano mu profesurę na uniwersytecie w Helsinkach, ale wówczas Nordenskiöld nie chciał przerywać udanej kariery w Szwecji.
Działalność naukowa.
Początki działalności, wyprawy na Spitsbergen i Grenlandię oraz próba zdobycia bieguna północnego.
Latem i zimą 1857 roku Adolf Erik Nordenskiöld przebywał w Szwecji i opublikował kilka prac naukowych po przeprowadzeniu analiz chemicznych w Instytucie Karolinska i studiowaniu mineralogii w Muzeum Historii Naturalnej w Sztokholmie. Jego opiekunami i nauczycielami byli profesor Carl Gustaf Mosander, kierownik Wydziału Mineralogii oraz profesor Sven Lovén, pionier szwedzkich badań polarnych. Dzięki rekomendacji Lovéna Nordenskiöld zdobył miejsce na organizowanej w 1858 roku wyprawie Ottona Martina Torella do fiordów zachodniego wybrzeża Spitsbergenu, gdzie dokonano badań zoologicznych, botanicznych i geologicznych. Zebrane wtedy przez Nordenskiölda w Bellsund skamieniałości roślin trzeciorzędowych były początkiem stopniowo gromadzonych, obszernych zbiorów powstałych w wyniku szwedzkich wypraw naukowych. Po zakończonej w tym samym roku wyprawie Nordenskiöld objął stanowisko dyrektora i profesora Wydziału Mineralogii w Muzeum Historii Naturalnej, które sprawował aż do śmierci. W 1860 roku uzyskał szwedzkie obywatelstwo. Podczas drugiej wyprawy Torella na Spitsbergen z 1861 roku Nordenskiöld był odpowiedzialny za badania geologiczne i ustalanie położenia geograficznego. Torell i Nordenskiöld dokonali również zmapowania Ziemi Północno-Wschodniej i północnej części Cieśniny Hinlopen.
W styczniu 1861 roku Nordenskiöld został członkiem Królewskiej Szwedzkiej Akademii Nauk. Podczas pierwszych lat pracy w Muzeum Historii Naturalnej odbywał wycieczki po Skandynawii (często w towarzystwie ojca) i w oparciu o przywożone z nich okazy stworzył najważniejszą na świecie kolekcję skandynawskich minerałów. Za życia Nordenskiölda kolekcja mineralogiczna i geologiczna obejmująca regiony północne charakteryzowała się również największą wszechstronnością na świecie. Nordenskiöld zgromadził także dla muzeum kolekcję meteorytów, a w swoich późniejszych badaniach mineralogicznych skoncentrował się na tych obiektach, próbując wyjaśnić naturę meteoroidów i bolidów oraz pyłu kosmicznego. Współpracował także z wybitnymi uczonymi międzynarodowymi, w tym z paleobotanikiem Oswaldem Heerem, który badał skamieniałości roślin zebrane przez Nordenskiölda i opublikował jego odkrycia w obszernej serii "Flora fossilis arctica (1868–83)".
W 1864 roku Adolf Erik Nordenskiöld wyruszył na trzecią wyprawę – pierwszą, którą sam prowadził. Celem był Spitsbergen i kontynuowanie rozpoczętych tam w 1861 roku prac, polegających na zmapowaniu południowej części grupy wysp oraz zbieranie okazów roślinnych i zwierzęcych. Członkowie wyprawy przeprowadzili także wstępne badania, podobne do tych dokonanych w północnej części grupy wysp podczas drugiej wyprawy, zmierzające do ustalenia szerokości i długości geograficznej części południowej. Wyprawa z 1864 roku przebiegła dobrze, chociaż Nordenskiöld zanotował trudne warunki na Oceanie Arktycznym, kiedy badacze musieli się zmagać z lodem dryfującym.
Po swojej drugiej wyprawie na Spitsbergen Nordenskiöld rozwijał już teorie dotyczące prądów oceanicznych i ich wpływu na lód dryfujący. Zakładał, że przebiegający latem i skierowany na południe ruch dużych mas lodu dryfującego w prądzie między Grenlandią a Spitsbergenem powinien opuścić najbardziej na północ wysunięty obszar morza, który był wolny od lodu późną jesienią. Naukowcy wysuwali wówczas dużą ilość sprzecznych hipotez: jedni uważali, że morze na biegunie północnym powinno być wolne od lodu, zaś drudzy wychodzili z założenia, że powinno być pokryte lodem. Biegun znajdował się 100 mil morskich od północnego krańca Spitsbergenu i naukowcy przypuszczali, że powinno być możliwe dotarcie do niego. Nordenskiöld chciał sprawdzić prawdziwość wysuwanych teorii i dowiedzieć się, jak daleko na północ można dostać się statkiem.
Kiedy w 1868 roku pozyskano fundusze na nową wyprawę, Adolf Erik Nordenskiöld postanowił, że jej celem będzie zbadanie wpływu prądów oceanicznych na ruch lodu dryfującego na północ od Spitsbergenu. Nowa faza eksploracji rozpoczęła się od prób dotarcia do bieguna północnego. Wyprawa parowcem "Sofia" rozpoczęła się 7 lipca 1868 roku i była kontynuowana przez Wyspę Niedźwiedzią do Spitsbergenu, gdzie przeprowadzono badania północnych, dotychczas niezbadanych odnóg Isfjordenu. Członkowie wyprawy zebrali skamieniałości w Kongsfjordenie i dokonali eksploracji północno-zachodniego krańca Spitsbergenu. Badano także granice i stan lodu dryfującego w północnych i zachodnich obszarach Spitsbergenu. Podczas dalszego przemieszczania się statku w kierunku północnym, członkom wyprawy przytrafił się sztorm, w wyniku którego kadłub "Sofii" został uderzony i przedziurawiony przez blok lodu. Dowódcy statku, kapitanowi szwedzkiej marynarki wojennej Fredrikowi von Otterowi udało się jednak dostać do portu po tym, jak załoga i naukowcy przez 11 godzin wypompowywali wodę z kadłuba.
Wyprawa z 1868 roku osiągnęła szerokość geograficzną . Okazało się, że lód polarny rozciąga się dalej na południe, niż sądzono, zaś teoria otwartej wody na biegunie północnym została ostatecznie odrzucona. Nordenskiöld przekonał się, że statkiem nie można dotrzeć do bieguna. Zbiory sztokholmskiego Muzeum Historii Naturalnej zostały wzbogacone o nowe okazy, które badano podczas podróży powrotnej. Po wyprawie, w 1869 roku Królewskie Towarzystwo Geograficzne z Wielkiej Brytanii przyznało Nordenskiöldowi swój najważniejszy medal, Medal Założycieli. Uzasadnienie nagrody brzmiało następująco: „Za projektowanie i przeprowadzanie szwedzkich wypraw na Spitsbergen ... dzięki którym wiele zostało dodane do naszej znajomości zoologii, botaniki, geologii i meteorologii”.
Niedługo później postanowiono podjąć próbę zdobycia bieguna północnego podróżując przez lód. Aby osiągnąć doświadczenie niezbędne do wyprawy na biegun, Nordenskiöld wybrał się w 1870 roku na Grenlandię z zamiarem przekroczenia pokrywy lodowej z jednego wybrzeża na drugie. Eksperci od Grenlandii uznali projekt za niemożliwy. Jak dotąd nie było dowodów na ciągłe pokrycie całej Grenlandii lodem, a Nordenskiöld, ogólnie przygotowany na słuchanie śmiałych hipotez był jednym z tych, którzy uznawali za możliwe istnienie lasów we wnętrzu wyspy. Badaczowi udało się dostać 56 km w głąb Grenlandii od Nuuk przez trudny teren, który stanowił poorany szczelinami lądolód. Uczestnicy wyprawy przeprowadzili obserwacje naukowe, a także zebrali skamieniałości roślin na wyspie Disko i Półwyspie Nagasua. Nordenskiöld był szczególnie zainteresowany złożami bazaltu, twierdząc, że pod kątem pochodzenia ma on coś wspólnego z meteorytami. Nie udało się przy tym znaleźć terenów zalesionych.
Jesienią 1872 roku Adolf Erik Nordenskiöld wyruszył na saniach w kierunku bieguna północnego ze swojego obozu, który rozbił w zatoce Mosselbukta. Po rozpoczęciu wyprawa napotkała na szereg problemów. Pierwszym była ucieczka reniferów wybranych jako zwierzęta pociągowe zamiast psów. Następnie kilku członków wyprawy zachorowało na szkorbut, zaś po tym jak dwa statki transportujące zaopatrzenie zostały uwięzione w lodzie, konieczne było zmniejszenie racji żywnościowych. Sytuacja się poprawiła, gdy angielski żeglarz i badacz Arktyki Benjamin Leigh Smith rozładował ze swojego statku dodatkowe zapasy żywności w obozie Nordenskiölda, ale wyprawa straciła już szansę zdobycia bieguna północnego. Kiedy w marcu 1873 roku część grupy próbowała przedrzeć się przez lód z użyciem sań, jeden z członków wyprawy odłączył się od reszty i zginął wskutek śnieżycy, w związku z czym wyprawa musiała zostać zakończona.
Podczas ostatecznie nieudanej wyprawy jej członkowie założyli trzy stacje obserwacyjne oraz przeprowadzili obserwacje z dziedziny meteorologii, astronomii, magnetyzmu i elektryczności w atmosferze ziemskiej. Nordenskiöld kierował próbami ustalenia jak daleko Ziemia Północno-Wschodnia rozciąga się na wschód, badaniami geologicznymi terenu i pokrywy lodowej oraz mapowaniem linii brzegowej i wysp. Oprócz tego na północnym wybrzeżu i na morzu przeprowadzono głębokie wiercenia oraz pomiary ołowianką. Ponownie przywieziono także wiele okazów roślinnych i zwierzęcych.
Badania dotyczące północnej Syberii i wyprawa Przejściem Północno-Wschodnim.
Po wyprawie na biegun północny Adolf Erik Nordenskiöld kontynuował prace nad swoimi teoriami dotyczącymi prądów oceanicznych i zainteresował się wielkimi, płynącymi na północ rzekami Syberii. Zaczął rozpatrywać możliwość żeglugi między północną Skandynawią a ujściami rzek Jenisej i Ob. Jego celem było także rozszerzenie szwedzkich badań w regionie arktycznym, tak, aby objąć nimi Nową Ziemię i otaczające ją morza. Norwescy myśliwi, których spotkał Nordenskiöld podróżowali daleko na wschód od Nowej Ziemi, co zdawało się wskazywać na to, że stan lodu nie uniemożliwił, jak zakładano, przepłynięcia z dużych syberyjskich rzek na Ocean Atlantycki. Nordenskiöld niedługo później rozpoczął studiowanie tekstów geograficznych i map dotyczących północnego wybrzeża Rosji. Pierwsi odkrywcy północnych regionów szukali szlaku handlowego z Europy na Daleki Wschód, a Nordenskiöld interesował się wiedzą na temat warunków panujących w północnej Syberii nabytą przez takich odkrywców, jak Willem Barents, który w XVI wieku próbował dokonać żeglugi Przejściem Północno-Wschodnim. W latach 40. XIX wieku uważano za oczywiste, że Przejście Północno-Wschodnie nie będzie odpowiednie do celów handlowych. Niemniej jednak podjęto kilka prób jego przepłynięcia.
Nordenskiöld uważał, że mocny parowiec może odnieść sukces tam, gdzie zawiodły małe łodzie. W 1875 roku znalazł drogę z Norwegii do Jeniseju. Podczas wznowionej w następnym roku wyprawy badacz zwrócił uwagę na masy ciepłej wody wypływające z Jeniseju i Obu – umożliwiały one żeglugę Morzem Karskim wzdłuż północnego wybrzeża Syberii. Odtąd Nordenskiöld zakładał, że pewnego lata parowiec będzie mógł przepłynąć przez pozbawione lodu wody przybrzeżne aż do Cieśniny Beringa i chciał być pierwszym, który popłynie tą trasą. W swoich przygotowaniach Nordenskiöld uwzględnił całą dostępną wiedzę dotyczącą wybrzeża, warunków lodowych, prądów morskich, żeglowności i warunków pogodowych Oceanu Arktycznego. Nie było wiarygodnych informacji na temat trasy wiodącej z ujścia Jeniseju do przylądka Czeluskin, a Nordenskiöld przygotował się również na możliwość obozowania zimą. Zakładał jednak, że woda będzie wolna od lodu przynajmniej do końca sierpnia lub początku września i że dobrze zaopatrzony parowiec nie będzie miał trudności z dotarciem do przylądka Czeluskin, a stamtąd do Cieśniny Beringa. W przemówieniu do szwedzkiego rządu tak wyjaśnił swoje cele dotyczące żeglugi Przejściem Północno-Wschodnim: 
Poza żeglugą Przejściem Północno-Wschodnim, Nordenskiöld dodatkowo chciał zbadać przy użyciu wszystkich dostępnych środków technicznych ogromny, dotychczas nieznany obszar morza. Interesował się rosnącymi w tym regionie glonami, znajdowanymi szczątkami mamutów, geologią i paleontologią oraz aspektami meteorologicznymi i ich wpływem na globalną temperaturę, ciśnienie powietrza, a także warunki wiatrowe. Program wyprawy obejmował ponadto ziemskie pole magnetyczne, zorzę polarną, botanikę, etnologię oraz badania nad aspektami systemów wodnych.
21 lipca 1878 roku wyprawa Adolfa Erika Nordenskiölda rozpoczęła się, kiedy przewożący jej członków parowiec "Vega" wypłynął z Tromsø w Norwegii w towarzystwie trzech statków wiozących zaopatrzenie: "Leny", "Frasera" i "Expressa". Oprócz silnika parowego, ważąca 300 t "Vega" miała także żagle, a zgromadzone na jej pokładzie zapasy wystarczyć miały na dwa lata. Jej dowódcą był porucznik szwedzkiej marynarki wojennej Louis Palander, który współpracował z Nordenskiöldem podczas jego poprzednich wypraw. Wyprawa składała się z liczącej 21 ludzi załogi statku oraz licznych naukowców i oficerów, którzy mieli indywidualne obowiązki badawcze i pomiarowe. W trakcie podróży położono nacisk na badania, a działania obejmowały zbieranie materiałów etnograficznych we wsiach położonych nad Morzem Czukockim. 19 sierpnia "Vega" dotarła do przylądka Czeluskin. W drugiej połowie września otwarte przejście w pobliżu wybrzeża wypełniło się lodem dryfującym, a "Vega" miała ogromne trudności z przepłynięciem przez płytką wodę tuż przy brzegu. 28 września statek utknął w lodzie skuwającym wodę Zatoki Koluczyńskiej, około 12 kilometrów od brzegu. Przymusowy postój trwał dziesięć miesięcy, podczas których "Vega" pozostawała na łasce wiatrów i była zagrożona zmiażdżeniem przez lód. Będący wtedy w dobrym zdrowiu członkowie wyprawy kontynuowali prace naukowe. Nordenskiöld w napisanej w późniejszych latach książce dotyczącej tej wyprawy opisał, jak na dzień przed utknięciem statku rozmawiał przy ognisku z resztą ekipy o tym, jak będzie wyglądała pozostała część podróży: 
18 lipca 1879 statek uwolnił się z lodu i wyruszył w dalszą drogę. 20 lipca wpłynął Cieśniną Beringa na Ocean Spokojny, zaś 22 lipca dotarł do Port Clarence na Alasce, po czym kontynuował podróż w stronę Wyspy Świętego Wawrzyńca na Morzu Beringa. "Vega" płynęła potem trasą przez Kanton, Cejlon, Kanał Sueski i Cieśninę Gibraltarską, a następnie zakotwiczyła w Lizbonie. Niedługo później przypłynęła do Londynu, a podczas wizyty w tym mieście Nordenskiöld odwiedził Paryż. 24 kwietnia 1880 roku "Vega" dotarła do Sztokholmu. Niedługo później król Szwecji Oskar II nadał Nordenskiöldowi tytuł barona, a także uhonorował go tytułem Komandora Orderu Gwiazdy Polarnej. W tym samym roku otrzymał ponadto cywilny Order Pour le Mérite oraz Wielki Złoty Medal Fińskiego Towarzystwa Ekonomicznego (fiń. "Suomen talousseura"). W roku rozpoczęcia wyprawy Rosyjskie Towarzystwo Geograficzne nagrodziło go Medalem Konstantyna za „jego podróż i badania na Oceanie Arktycznym wzdłuż północnego wybrzeża zachodniej i wschodniej Syberii”.
Druga wyprawa na Grenlandię i ostatnia wyprawa na Spitsbergen.
W latach 1882–1883 Adolf Erik Nordenskiöld odbył drugą wyprawę do środkowej części zachodniej Grenlandii. Tak jak i za pierwszym razem, Nordenskiöldowi nie udało się znaleźć żadnych zalesionych terenów – dokonał tego dopiero w 1885 roku Fridtjof Nansen. Podczas podróży powrotnej w 1883 roku Nordenskiöld jako pierwszy człowiek przełamał morską barierę lodową na południowo-wschodnim wybrzeżu Grenlandii.
W 1890 roku Nordenskiöld wybrał się po raz szósty i ostatni na Spitsbergen.
Po zaprzestaniu wypraw.
Gdy Adolf Erik Nordenskiöld wycofał się z wypraw, poważnie zaangażował się w kolekcjonowanie i studiowanie historycznych książek geograficznych i map. Napisał ponadto książkę o historii kartografii zatytułowaną "Faksimileatlas till kartografiens äldsta historia innehållande avbildningar av de viktigaste kartor tryckta före år od 1600", która zawierała faksymile najważniejszych map wydrukowanych przed 1600 rokiem.
Za zasługi dla nauk przyrodniczych oraz badań polarnych i historycznych, w 1893 roku Nordenskiöld został wyznaczony do zasiadania w fotelu 12 Akademii Szwedzkiej.
W 1900 roku Londyńskie Towarzystwo Geologiczne nagrodziło go Medalem Murchisona, z kolei rok później został nominowany do Nagrody Nobla w dziedzinie fizyki.
Charakterystyka i efekty działalności naukowej.
Podczas swoich dziesięciu wypraw na Arktykę Adolf Erik Nordenskiöld dokonywał odniesień do siatki geograficznej i mapowań, które stanowiły ogólnie jeden projekt. Jego rezultatem były mapy dużych obszarów, które dotychczas albo nie istniały, albo były niewłaściwie sporządzone. Nordenskiöld opublikował zarówno mapy topograficzne, jak i geologiczne Spitsbergenu, a ponadto dokładne tabele z wynikami pomiarów temperatury oraz pomiarów i obserwacji astronomicznych.
Pod kątem ilości i rozmiaru wyprawy Nordenskiölda są uważane za wyczyn jego czasów. Badacz opisał wyprawy w kilku publikacjach w kilku językach, znacząco poszerzając wiedzę naukową o regionach polarnych. Jedną z takich publikacji jest "Svenska expeditionen till Spetsbergen år 1864", która opisuje wyprawę na Spitsbergen z 1864 roku.
Eksperci z różnych dziedzin nauki, w tym geologii, mineralogii, kartografii, meteorologii, zoologii, botaniki, historii i etnologii uważają wyprawy Nordenskiölda za jedne z najlepiej przygotowanych i wyposażonych w tamtych czasach. Przygotowując się do wypraw z drobiazgową dbałością o szczegóły i podstawy naukowe, Nordenskiöld przyczynił się do rozwoju badań Arktyki w dyscyplinę naukową skupiającą się zarówno na geografii, jak i na naukach przyrodniczych. Jego personel naukowy zawsze składał się ze starych i młodych naukowców, tak, aby dać młodszym możliwość uczenia się od starszych. Zazwyczaj nalegał, aby w jego grupie znajdował się co najmniej jeden lub dwóch rodaków z Finlandii.
Kolejną cechą wypraw Nordenskiölda było dokładne przetwarzanie ich rezultatów w prace naukowe, których zakres jest imponujący. Był członkiem lub członkiem honorowym akademii nauki w wielu krajach. W swoich podróżach oprócz materiałów z dziedziny nauk przyrodniczych zbierał także np. przedmioty etnograficzne. Po powrocie z żeglugi Przejściem Północno-Wschodnim Nordenskiöld zainteresował się kulturą Japonii, a podczas pobytu w Japonii zgromadził przykłady starożytnej literatury japońskiej.
Adolfa Erika Nordenskiölda cechowała rozległa wiedza na temat historii i warunków Arktyki, a także duża świadomość środowiska naturalnego. Na przykład podczas swojej pierwszej wyprawy na Spitsbergen w 1858 roku Nordenskiöld opisał, jak pazerni myśliwi polujący na edredony zabili większość ptaków w celu pozyskania ich piór i zabrali wszystkie jaja z gniazd. Kilka lat później odniósł się do tej kwestii następująco: 
Troska Nordenskiölda o środowisko była w tamtych czasach czymś nowym w Europie. Podczas swoich podróży badacz pisał o różnych destrukcyjnych zmianach w naturze, które zaobserwował oraz o wrażliwości środowiska. Uczyniło go to jednym z pionierów w pobudzaniu świadomości środowiskowej w Europie.
Nordenskiöld wykorzystywał nowoczesne środki, aby sfinansować swoje wyprawy. Na jedną z wypraw, tę z 1864 roku, środki przyznał szwedzki parlament, ale jako że była to jednorazowa inicjatywa, konieczne było znalezienie prywatnego źródła finansowania kolejnej podróży. Znajomi Nordenskiölda, w szczególności gubernator regionu Göteborg i Bohus Albert Ehrensvärd apelowali w tej sprawie do sławnych przedsiębiorców. Jednym z najbardziej oddanych stronników Nordenskiölda był Oscar Dickson, dzięki któremu wielokrotnie sfinansował przeprowadzenie planowanych wypraw. Podróż Przejściem Północno-Wschodnim wspierał także rosyjski kupiec Aleksandr Sibiriakow i szwedzki król Oskar II. W Szwecji podróże do regionu polarnego były kwestią dumy narodowej. Wyprawy na należący do Norwegii Spitsbergen, który był związany ze Szwecją na mocy unii tego państwa z Norwegią z lat 1814–1905 zostały uznane za szczególnie istotne. Szwedzka dominacja na północy była naznaczona licznymi, odnoszącymi się do członków szwedzkiej rodziny królewskiej nazwami miejsc na Spitsbergenie, czego przykładami są Ziemia Gustawa Adolfa i Wyspa Victorii.
Adolf Erik Nordenskiöld chciał również w praktyczny sposób wykorzystać swoje odkrycia, jak np. złoża fosforanów na Spitsbergenie. Złoża te ostatecznie okazały się zbyt małe, zaś spółka utworzona w celu ich wydobycia wkrótce stała się nierentowna. Także inne projekty wydobywcze Nordenskiölda, które zainicjował w Finlandii i regionie polarnym zakończyły się niepowodzeniem.
Znaczenie wyprawy Przejściem Północno-Wschodnim.
Adolfowi Erikowi Nordenskiöldowi udało się wykazać, że przy odrobinie szczęścia i szybkim statku potrzeba około dwóch miesięcy do przepłynięcia Przejścia Północno-Wschodniego. Jednak zmienne warunki pogodowe sprawiły, że był to jeden z najtrudniejszych szlaków morskich na świecie, a pod koniec XIX i na początku XX wieku nie był jeszcze odpowiedni do pełnienia funkcji szlaku handlowego. Żegluga wzdłuż Przejścia Północno-Wschodniego rozpoczęła się dopiero w połowie XX wieku, kiedy zbudowano lodołamacze, porty i stacje meteorologiczne, a przede wszystkim poprawiono komunikację. Naukowe znaczenie Przejścia Północno-Wschodniego zostało natychmiast rozpoznane.
Podróż była także dramatyczna, ponieważ świat nie miał możliwości dowiedzieć się o losie "Vegi" za pośrednictwem telegrafu lub telefonu, a odkrywców nie można było obserwować z powietrza. Od samego początku prasa interesowała się wyprawą, a podczas podróży powrotnej wokół Azji do Europy Nordenskiöld był owacyjnie witany w każdym porcie i stał się członkiem wielu towarzystw naukowych. W Szwecji i Finlandii był uważany za bohatera narodowego i jednego z największych naukowców pochodzących z tych krajów. Zacharias Topelius i Carl Johan Gustaf Snoilsky napisali wiersze na jego cześć.
Podróż Nordenskiölda wokół północnych kontynentów Starego Świata została porównana pod względem znaczenia do opłynięcia Antarktydy przez Jamesa Cooka. Uważany za wiodącego eksperta w dziedzinie regionów arktycznych po żegludze Przejściem Północno-Wschodnim, Nordenskiöld ośmielał innych odkrywców; wśród nich był Fritjof Nansen, co do którego miał nadzieję, że powiedzie mu się próba przekroczenia lodowej pokrywy Grenlandii, która jemu się nie udała. Po dotychczasowym publikowaniu tylko prac naukowych, Adolf Erik Nordenskiöld został przekonany do napisania książki o podróży "Vegi" dla szerokiej publiczności. Odniosła ona wielki sukces i wraz z reportażami prasowymi i licznymi zaszczytami, których doświadczył podczas podróży powrotnej uczyniła Nordenskiölda sławnym na całym świecie. Odkrywanie Arktyki zostało później przebadane w krytycznym świetle i uznane za część poszukiwań nordyckiej tożsamości. Nordenskiöld był najważniejszym z bohaterów polarnych swojej epoki, których nazywano „nowymi Wikingami Skandynawii”, zaś obraz Georga von Rosena z 1886 roku, przedstawiający Nordenskiölda stojącego wśród północnych przestrzeni był postrzegany jako świadoma część heroicznego portretowania.
Kolekcjonowanie materiałów naukowych.
Równolegle ze swoją pracą badawczą Adolf Erik Nordenskiöld zebrał dużą liczbę kolekcji materiałów z dziedziny nauk przyrodniczych, etnologii, literatury japońskiej, geografii i kartografii. Najważniejszy w jego kolekcjach był zbiór 24 tysięcy historycznych map, z głównym punktem w postaci map drukowanych w Europie w XV wieku. Wśród atlasów historycznych szczególnie dobrze reprezentowane są te oparte na pracach starożytnego kartografa Klaudiusza Ptolemeusza, które ponownie odkryto w średniowieczu. Za życia Nordenskiölda jego kolekcję map porównywano z kolekcjami dużych bibliotek narodowych. Po śmierci badacza powiernicy jego majątku sprzedali kolekcję Imperialnemu Uniwersytetowi Aleksandra w Helsinkach, jedynemu potencjalnemu nabywcy gotowemu dostosować się do życzenia Nordenskiölda, aby kolekcja pozostała nienaruszona. Rosyjski car Mikołaj II zorganizował fundusze dla uniwersytetu na tę transakcję. Niektóre mapy z kolekcji Nordenskiölda opublikowano w postaci pięciotomowego katalogu. W 1997 roku kolekcja Nordenskiölda została wpisana do prowadzonego przez UNESCO programu "Pamięć Świata" jako wyjątkowy skarb kultury.
Działalność polityczna.
Adolf Erik Nordenskiöld należał do Partii Liberalnej, z ramienia której zasiadał w parlamencie Szwecji w latach 1870–1872, 1881–1887 i 1891–1893.
Życie prywatne.
Rodzina.
Gdy na początku lat 60. XIX wieku doszło do zmiany generalnego gubernatora Wielkiego Księstwa Finlandii Adolf Erik Nordenskiöld zaczął ponownie odwiedzać swoją ojczyznę. Podczas jednego z takich pobytów poznał baronessę Annę Marię Mannerheim (1840–1924), wywodzącą się z fińskiej linii szwedzkiego rodu Mannerheim i będącą siostrą ojca Carla Gustafa Emila Mannerheima (1867–1951), rosyjskiego i fińskiego wojskowego oraz polityka, późniejszego regenta Królestwa Finlandii, marszałka i prezydenta Finlandii. 1 lipca 1863 roku wziął z nią ślub w posiadłości rodu Mannerheim w Villnäs (Louhisaari). Miał z nią dwie córki: Evę Marię Nordenskiöld (1864–1886) i Annę Sofię Nordenskiöld (1871–1952) oraz dwóch synów: Gustafa Erika Adolfa Nordenskiölda (1868–1895) i Nilsa Erlanda Herberta Nordenskiölda (1877–1932). Starszy syn brał udział w wyprawach na Spitsbergen i do Ameryki Północnej oraz publikował mineralogiczne prace naukowe, z kolei młodszy brał udział w wyprawach do takich miejsc jak Patagonia, Argentyna, Boliwia, Peru i Brazylia, a ponadto był profesorem etnografii na Uniwersytecie w Göteborgu. Rodzina mieszkała w Sztokholmie, ale spędzała dużo czasu w posiadłości Nordenskiöldów w Dalby. Małżeństwo Nordenskiöldów było szczęśliwe, a w czasie rozłąki prowadziło ze sobą energiczną korespondencję.
Siostrzeńcem Adolfa Erika Nordenskiölda był Otto Nordenskjöld (1869–1928), szwedzki geograf, geolog, odkrywca i badacz polarny.
Śmierć.
Adolf Erik Nordenskiöld zmarł na zawał mięśnia sercowego 12 sierpnia 1901 roku w Dalbyö w szwedzkiej miejscowości Västerljung, położonej w gminie Trosa. Został pochowany na cmentarzu w Västerljung.
Upamiętnienie.
Na cześć Adolfa Erika Nordenskiölda zostały nazwane następujące obiekty geograficzne:
Inne formy upamiętnienia:
Przedstawienia w kulturze.
Postać Adolfa Erika Nordenskiölda została umieszczona przez Dona Rosę w wydanym w 2001 roku komiksie z serii poświęconej Sknerusowi McKwaczowi, zatytułowanym "Korona krzyżowców" (ang. "The Crown of the Crusader Kings").

</doc>
<doc id="770629" url="https://pl.wikipedia.org/wiki?curid=770629" title="Właściwość organu">
Właściwość organu



</doc>
<doc id="770637" url="https://pl.wikipedia.org/wiki?curid=770637" title="Chaparrastique">
Chaparrastique



</doc>
<doc id="770639" url="https://pl.wikipedia.org/wiki?curid=770639" title="Władysław Schinzel">
Władysław Schinzel

Władysław Schinzel (ur. 22 maja 1943 w Warszawie) – polski szachista, mistrz międzynarodowy od 1979 roku, brat matematyka Andrzeja Schinzla. 
Kariera szachowa.
W roku 1961 zdobył w Olsztynie tytuł wicemistrza Polski juniorów lat 20 lat. W latach 1965–1981 dziewięciokrotnie wystąpił w finałach mistrzostw kraju seniorów, najlepszy wynik osiągając w roku 1979 w Tarnowie, gdzie w turnieju rozegranym systemem szwajcarskim zajął V miejsce. W roku 1972 w Lublińcu zdobył brązowy medal mistrzostw Polski w szachach błyskawicznych. W tym samym roku podzielił IV miejsce w międzynarodowym turnieju w Solinie. W 1974 był II w Krakowie, zaś rok później - III w Rimavskiej Sobocie. W 1976 zajął III miejsce w Poznaniu, zaś w 1978 - II w Krośnie i III w Warszawie. W następnym roku podzielił I miejsce w Hradcu Králové. W 1981 podzielił II miejsce w Warszawie. W latach 1977–1981 trzykrotnie wystąpił w memoriałach Akiby Rubinsteina w Polanicy-Zdroju.
Najwyższy ranking w karierze osiągnął 1 stycznia 1978 r., z wynikiem 2400 punktów dzielił wówczas 6-7. miejsce (wspólnie z Franciszkiem Borkowskim) wśród polskich szachistów.
Od 1982 r. nie występuje w turniejach klasyfikowanych przez Międzynarodową Federację Szachową.

</doc>
<doc id="770640" url="https://pl.wikipedia.org/wiki?curid=770640" title="Vega (1872)">
Vega (1872)

 
Vega – bark zbudowany w Niemczech w 1872 roku, na którym Adolf Erik Nordenskiöld jako pierwszy człowiek pokonał Przejście Północno-Wschodnie (w przeciwnym kierunku wcześniej dokonał tego Vitus Bering, choć być może przed Beringiem dokonał tego Siemion Dieżniow). Podróż trwała od 1878 do 1880 roku, trasa wiodła m.in. przez Cieśninę Beringa.

</doc>
<doc id="770647" url="https://pl.wikipedia.org/wiki?curid=770647" title="Osierocenie">
Osierocenie



</doc>
<doc id="770649" url="https://pl.wikipedia.org/wiki?curid=770649" title="Nordenskioeld">
Nordenskioeld



</doc>
<doc id="770651" url="https://pl.wikipedia.org/wiki?curid=770651" title="Otto Paul Diels">
Otto Paul Diels



</doc>
<doc id="770653" url="https://pl.wikipedia.org/wiki?curid=770653" title="Bolesław Długoszowski-Wieniawa">
Bolesław Długoszowski-Wieniawa



</doc>
<doc id="770659" url="https://pl.wikipedia.org/wiki?curid=770659" title="Rdest sachaliński">
Rdest sachaliński



</doc>
<doc id="770662" url="https://pl.wikipedia.org/wiki?curid=770662" title="Dolphins FC">
Dolphins FC

Dolphins Football Club – nigeryjski klub piłkarski grający w pierwszej lidze, mający siedzibę w mieście Port Harcourt. W 2000 roku zmieniono nazwę zespołu z "Eagle Cement" na obecną. Największe sukcesy kluby to dwukrotnie wywalczenie tytułu mistrza Nigerii w latach 1997 i 2004. W 2005 roku klub brał udział w Afrykańskim Pucharze Konfederacji. Doszedł do finału, w którym przegrał z marokańskim FAR Rabat aż 0:3. Swoje domowe mecze zespół Dolphins FC rozgrywa na obiekcie Liberation Stadium mogacym pomieścić 25 tysięcy widzów.

</doc>
<doc id="770665" url="https://pl.wikipedia.org/wiki?curid=770665" title="Polygonum sachalinense">
Polygonum sachalinense



</doc>
<doc id="770667" url="https://pl.wikipedia.org/wiki?curid=770667" title="Eagle Cement">
Eagle Cement



</doc>
<doc id="770669" url="https://pl.wikipedia.org/wiki?curid=770669" title="Sebastian Pydzik">
Sebastian Pydzik

Sebastian Pydzik (ur. 11 stycznia 1986 w Częstochowie) – polski żużlowiec.
Żużlową licencję zdobył na torze w Krośnie w 2003 roku w barwach Włókniarza Częstochowa. Pydzik pierwszy raz w zawodach wystartował na torze w Opolu w Południowej Lidze Młodzieżowej, gdzie w czterech startach wywalczył 4 punkty, natomiast w lidze zadebiutował w sezonie 2005 w meczu przeciwko Atlasowi Wrocław. Wystartował w tym spotkaniu w jednym biegu i nie zdobył punktów.
W 2007 reprezentował Speedway Miszkolc w polskiej II lidze.
W 2008 roku postanowił zakończyć karierę sportową z uwagi na częste kontuzje. Został jednak mechanikiem Mistrza Świata Nickiego Pedersena.

</doc>
<doc id="770671" url="https://pl.wikipedia.org/wiki?curid=770671" title="Łupek graptolitowy">
Łupek graptolitowy

Łupek graptolitowy – łupki ilaste zaliczane do osadów pelagicznych lub hemipelagicznych. Mogą zawierać cienkie przeławicenia piaskowców kwarcowych i łupków krzemionkowych.
Łupek graptolitowy stanowi odmianę łupków ilastych, skał ordowicko-sylurskich o teksturze łupkowej, które składają się głównie z minerałów ilastych, kwarcu i substancji organicznej pochodzącej z pokruszonych szczątków flory, bogate w skamieniałości z grupy graptolitów. Są to skały barwy czarnej lub ciemnoszarej, łupiące się na cienkie tabliczki.
Występowanie
W Polsce w Sudetach (Góry Kaczawskie, Pogórze Kaczawskie, Góry Bardzkie) oraz w Górach Świętokrzyskich w miejscowości Bardo. Stwierdzone także wierceniami w innych regionach kraju.

</doc>
<doc id="770672" url="https://pl.wikipedia.org/wiki?curid=770672" title="Alfred Domagalski">
Alfred Domagalski

Alfred Antoni Domagalski (ur. 1 stycznia 1945 w Kielcach) – polski polityk, działacz spółdzielczy, poseł na Sejm II kadencji, w latach 1997–2000 przewodniczący Rady Naczelnej Polskiego Stronnictwa Ludowego.
Życiorys.
Ukończył w 1974 studia na Wydziale Ekonomiki Produkcji Szkoły Głównej Planowania i Statystyki w Warszawie. Związany ze spółdzielczością, pełni funkcję prezesa zarządu Krajowej Rady Spółdzielczej.
W 1967 wstąpił do Zjednoczonego Stronnictwa Ludowego, potem został działaczem Polskiego Stronnictwa Ludowego, z którego listy sprawował mandat posła na Sejm w latach 1993–1997 z okręgu kieleckiego. W 1997 bezskutecznie ubiegał się o reelekcję, w tymże roku zastąpił Józefa Zycha na stanowisku przewodniczącego Rady Naczelnej PSL. W 2000 został zastąpiony na tej funkcji przez Franciszka Stefaniuka. W 2001 kandydował bez powodzenia do Senatu. Od 1989 do 2006 był wojewódzkim prezesem PSL (zastąpił go na tej funkcji Adam Jarubas). W latach 2004–2016 pełnił funkcję wiceprzewodniczącego Rady Naczelnej partii. Był także przewodniczącym rady ARiMR.
Odznaczenia.
Odznaczony Krzyżem Oficerskim Orderu Odrodzenia Polski (1999), a w 2018 – Odznaką Honorową Województwa Świętokrzyskiego.

</doc>
<doc id="770674" url="https://pl.wikipedia.org/wiki?curid=770674" title="Mazurska Partia Ludowa">
Mazurska Partia Ludowa

Mazurska Partia Ludowa (Partia Ludowa Mazurska) – pierwsza organizacja polityczna Mazurów, założona w grudniu 1896 w Ełku jako przeciwwaga dla partii konserwatywnych.
Duże zasługi przy organizowaniu MPL położył Karol Bahrke, redaktor „Gazety Ludowej” i pierwszy przewodniczący partii. Sekretarzem wybrano Zenona Lewandowskiego, aptekarza z Gniezna. Z innych działaczy na plan pierwszy wybijali się aktywnością chłopi mazurscy: Bogumił Labusz ("Gottlieb Labusch"), Gustaw Leyding starszy, znany poeta mazurski Michał Kajka i inni. Większość działaczy partii było chłopami o różnym statusie materialnym. Zróżnicowanie ekonomiczne doprowadziło do podziału na dwie główne frakcje: bogatsi skupili się wokół ośrodka ełckiego, a małorolni utworzyli ośrodek szczycieński.
Pierwsze zebranie.
Na 8 listopada 1897 zwołano zebranie, na którym powołano 30-osobowy komitet wyborczy. Program MPL, uchwalony 25 stycznia 1898, stawiał za cel naczelny obronę chłopów (gospodarzy) i robotników przed wyzyskiem ze strony wielkich właścicieli ziemskich. Dla osiągnięcia tego celu partia postulowała: reformę podatkową i administracyjną, która by zniosła uprzywilejowanie wielkiej własności ("połączenie gminy z majątkiem, sprawiedliwsze płacenie ciężarów szkolnych ze strony majątków, sprawiedliwszy podział ciężarów budowania gościńców, lepsze porządki co do ubogich wioski, wybory wójta przez gminę, zlecenie miejscowej policji sołtysowi"), przeprowadzenie reform gospodarczych i politycznych dla polepszenia sytuacji chłopów i robotników ("przystępniejsze używanie funduszu melioracyjnego dla stanu gospodarskiego, tańsze taryfy dla nawozów sztucznych, wydzierżawianie królewskich domen gospodarzom, zniesienie majoratów, liczniejszy zastęp gospodarczy w »kreistagu« – sejmiku powiatowym – w izbie rolniczej, zaprowadzenie na Mazurach drobnego przemysłu w celu utrzymania na miejscu robotnika, budowa kanału mazurskiego Orzecze – Ełk – Rajgród").
W programie MPL mocno podkreślano postulaty ogólnopolityczne, jak równość wobec prawa, wolność stowarzyszania się, zachowanie religii i języka ojczystego, zachowanie demokratycznego prawa wyborczego do Sejmu Rzeszy i rozszerzenie go na Sejm Pruski. Wszystkie swoje uchwały MPL ogłaszała na łamach „Gazety Ludowej”, która stała się jej organem. „Gazeta Ludowa” założona w styczniu 1896 r. w Ełku odegrała ogromną rolę w pracach przygotowawczych MPL, a następnie w akcji propagowania jej zasad i werbowania członków. Na łamach „Gazety” ogłaszano pierwsze rozważania o konieczności posiadania odrębnej reprezentacji poselskiej, co w konsekwencji doprowadziło do założenia MPL. Wydawania „Gazety Ludowej” zaprzestano w 1902. Drugim organem prasowym partii był „Mazur” wydawany w Szczytnie w latach 1906–1914.
Teren działania.
MPL działała głównie na terenie dzisiejszych powiatów: ełckiego, giżyckiego, oleckiego, mrągowskiego, piskiego, szczycieńskiego i nidzickiego.
Walka wyborcza.
Głównym przedmiotem działalności MPL była walka wyborcza. Dzięki ofiarności działaczy partyjnych i przyciągającemu sympatie chłopskie radykalnemu programowi uzyskała MPL sukcesy w wyborach 1898. W okręgach Szczytno-Mrągowo (5694 głosy) i Ełk-Jańsbork-Olecko (2238 głosy). Wartość tych sukcesów była tym większa, że przeciwko MPL władze pruskie i partie konserwatywne rozpętały nagonkę i nie szczędziły szykan. Na skutek szykan i wyroków sądowych usunął się z Mazur w 1898 Karol Bahrke, a wkrótce potem upadła „Gazeta Ludowa”. MPL wzięła udział w wyborach 1903, 1907 i 1911, zyskując już mniejsze ilości głosów. W 1913 wezwała do bojkotu wyborów. MPL ulegała stopniowej radykalizacji, czego dowodem było usuwanie z partii właścicieli ziemskich. Władze pruskie traktowały MPL jako organizację niebezpieczną i utrudniały jej rozwój przez zakazy policyjne, nadzory nad działaczami i specjalne szykany w okresie wyborów.
Działalność gospodarcza.
Od 1911 podejmowała MPL szereg inicjatyw gospodarczych (np. zakładanie kas i banków ludowych) i rozwijała swoją działalność do wybuchu I wojny światowej. W 1910 z funduszy polskiego Banku Ludowego w Lubawie utworzono w Szczytnie Mazurski Bank Ludowy, który działał do 1928 r. Partia praktycznie przestała istnieć z momentem wybuchu wojny 1914–1918.
Partia nie odegrała znaczącej roli na mazurskiej scenie politycznej. Budziła nieufność wśród mówiących po polsku, jednak w większości odczuwających swoją odrębność, Mazurów. Niechęć do partii, w większości ewangelickiego społeczeństwa, zwiększały również związki niektórych działaczy z katolicyzmem. Jednak utworzone w okresie międzywojennym organizacje mazurskie, jak Samopomoc Mazurska, Zjednoczenie Mazurskie, nawiązywały do tradycji MPL i miały w swoich szeregach ich działaczy.
Linki zewnętrzne.
Encyklopedia Warmii i Mazur – Mazurska Partia Ludowa

</doc>
<doc id="770675" url="https://pl.wikipedia.org/wiki?curid=770675" title="Puchar Zdobywców Pucharów Afryki">
Puchar Zdobywców Pucharów Afryki



</doc>
<doc id="770676" url="https://pl.wikipedia.org/wiki?curid=770676" title="Puchar CAF">
Puchar CAF

Puchar CAF, ang. "CAF Cup", rozgrywki pucharowe dla klubów z krajów należących do federacji CAF (Afryka), wzorowane na europejskich rozgrywkach o Puchar UEFA. Został założony w 1992 i do 2003 walczono o trofeum Moshooda Abioli. W 2004 roku nastąpiło połączenie rozgrywek o Puchar CAF i Puchar Zdobywców Pucharów CAF w jeden Afrykański Puchar Konfederacji.
Zdobywcy Pucharu CAF.
1992 – Shooting Stars ()
1993 – Stella Abidżan ()
1994 – Bendel Insurance ()
1995 – Étoile Sportive du Sahel()
1996 – Kawkab AC Marrakesz ()
1997 – Espérance Tunis ()
1998 – CS Sfaxien ()
1999 – Étoile Sportive du Sahel ()
2000 – JS Kabylie ()
2001 – JS Kabylie ()
2002 – JS Kabylie ()
2003 – Raja CA Casablanca ()
Państwa zwycięzców
 – 4 razy
 – 3 razy
 – 2 razy
 – 2 razy
 – 1 raz
Państwa finalistów
 – 6 razy
 – 3 razy
 – 3 razy
 – 2 razy
 – 2 razy
 – 2 razy
 – 1 raz
 – 1 razy
 – 1 raz
 – 1 raz
 – 1 raz
 – 1 raz

</doc>
<doc id="770678" url="https://pl.wikipedia.org/wiki?curid=770678" title="Clap Your Hands Say Yeah">
Clap Your Hands Say Yeah

Clap Your Hands Say Yeah – amerykański zespół indierockowy z Brooklynu i Filadelfii założony w 2005 roku.
Członkowie grupy poznali się w Connecticut College, następnie dawali cotygodniowe koncerty w manhattańskim klubie "Pianos". Szersze zainteresowanie zyskali przede wszystkim dzięki umieszczanym na internetowych blogach i w serwisach muzycznych pozytywnym opiniom na temat ich debiutanckiego albumu "Clap Your Hands Say Yeah" z 2005 roku.
Dyskografia.
Albumy
Single

</doc>
<doc id="770679" url="https://pl.wikipedia.org/wiki?curid=770679" title="Miejska Energetyka Cieplna w Ostrowcu Świętokrzyskim">
Miejska Energetyka Cieplna w Ostrowcu Świętokrzyskim

Miejska Energetyka Cieplna Sp. z o.o. (MEC) – jedna z największych spółek miejskich w Ostrowcu Świętokrzyskim, dostarczająca ciepło dla potrzeb miasta.
Historia.
Protoplastą MEC było Wojewódzkie Przedsiębiorstwo Energetyki Cieplnej w Kielcach oddział w Ostrowcu Świętokrzyskim, 14 listopada 1991 roku na podstawie uchwały Rady Miejskiej w Ostrowcu Św. WPEC został przekształcony w jednoosobowy podmiot, którego właścicielem stała się Gmina Ostrowiec Świętokrzyski. 2 grudnia 1991 w miejsce WPEC powstała MEC jako Sp. z o.o., 5 grudnia 1991 r. spółka została zarejestrowana w Sądzie Rejonowym w Kielcach w Rejestrze Handlowym pod numerem B 1392.
Dyrektorem Miejskiej Energetyki Cieplnej był mgr inż. Eugeniusz Andrzej Fornalski.
W kwietniu 2001 roku partnerem strategicznym MEC został Narodowy Fundusz Ochrony Środowiska i Gospodarki Wodnej z siedzibą w Warszawie. Wniósł on do spółki wkład pieniężny w wysokości 20 mln zł i objął 40 000 jej udziałów.
Działalność.
Przedsiębiorstwo zajmuje się wytwarzaniem, przesyłem i dystrybucją energii cieplnej dla Ostrowca Świętokrzyskiego. Prowadzi konserwacje, remonty i naprawy awarii urządzeń i węzłów ciepłowniczych na terenie całego miasta. Koordynuje nowe inwestycje ciepłownicze, prowadzi nadzór techniczny.
MEC dostarcza także energię cieplną do CELSA Huta Ostrowiec i innych miejskich przedsiębiorstw.
Technika.
Całkowita moc kotłowni Miejskiej Energetyki Cieplnej wynosi 136 MW. Paliwem jest głównie węgiel kamienny, także gaz ziemny i olej opałowy.
MEC posiada własną ciepłownię, w której pracują cztery kotły rusztowe typu WR-25/M oraz kotłownię awaryjno-szczytową wyposażoną w dwa kotły gazowo-olejowe produkcji ALSTOM (2 × 12 MW). W ciepłowni w kotłach OR16 wytwarzana jest również para technologiczna na potrzeby huty.
Ogólna długość sieci cieplnej, stanowiącej majątek Miejskiej Energetyki Cieplnej, wynosi 114 847 m. Długość sieci preizolowanej wynosi 107 026 m, co stanowi 93,2% ogólnej długości sieci.

</doc>
<doc id="770681" url="https://pl.wikipedia.org/wiki?curid=770681" title="Racing Bafoussam">
Racing Bafoussam

Racing FC Baffousam – kameruński klub piłkarski mający siedzibę w mieście Bafoussam. W roku 2006 grał w 1 Division (CMR), ale zajmując przedostatnie 15. miejsce spadł do drugiej ligi. Największym sukcesem klubu jest zdobycie w 1996 Pucharu Kamerunu. Swoje domowe mecze klub rozgrywa na stadionie Stade Municipal de Bamendzi, który może pomieścić 5 tysięcy widzów.

</doc>
<doc id="770682" url="https://pl.wikipedia.org/wiki?curid=770682" title="Drzewo dwumianowe (ekonomia)">
Drzewo dwumianowe (ekonomia)

Drzewo dwumianowe – model rynku umożliwiający wycenę instrumentów pochodnych; jest to model dyskretny, tzn. zakłada, że ceny na rynku zmieniają się jedynie w ustalonych momentach.
Drzewo dwumianowe jednookresowe.
W modelu dwumianowym jednookresowym mamy formula_3 rozważamy więc wartości jedynie w dwóch punktach czasu: formula_4 oraz formula_5 Zbiór możliwych scenariuszy jest dwuelementowy, modelujemy go jako przestrzeń probabilistyczną formula_6 gdzie
Wypłatą (z instrumentu pochodnego) w modelu jednookresowym będziemy nazywać zmienną losową formula_14 określoną na przestrzeni formula_15
Proces ceny rachunku bankowego.
Zakładamy, że środki ulokowane na rachunku bankowym w chwili formula_16 przynoszą bez ryzyka stopę dochodu formula_17 w chwili formula_18 Jeśli przez formula_19 oznaczymy wartość w chwili formula_20 jednostki ulokowanej na rachunku bankowym, mamy:
Proces ceny akcji.
Niech formula_23 oznacza cenę akcji w chwili formula_24 Zakładamy, że
przy czym aby rynek był wolny od arbitrażu wymagamy, żeby formula_28
Wycena instrumentu pochodnego.
Idea wyceny wypłaty opiera się na konstrukcji portfela replikującego, tzn. portfela składającego się z takiej ilości jednostek rachunku bankowego oraz z takiej ilości akcji, aby jego wartość w chwili formula_29 była równa wysokości wypłaty formula_30 Za cenę sprawiedliwą wypłaty przyjmuje się wartość tak skonstruowanego portfela w chwili formula_31 Okazuje się, że wynika z tego następujący wzór na wycenę wypłaty formula_32
gdzie formula_34 zdefiniowana w następujący sposób:
jest równoważną formula_37 miarą martyngałową (tzn. taką, że formula_38 (zdyskontowany proces cen) jest formula_34-martyngałem).
Drzewo dwumianowe wielookresowe.
Model jednookresowy da się uogólnić na formula_40 otrzymując model dwumianowy wielookresowy, zwany także modelem Coxa-Rossa-Rubinsteina (CRR). Zakładamy, że ceny mogą się zmieniać jedynie w momentach formula_41 W modelu tym pracujemy na przestrzeni formula_42 gdzie
gdzie formula_12 formula_13
Wprowadzamy ponadto filtrację formula_48 reprezentującą zasób wiedzy o rynku do chwili formula_20 włącznie.
Proces ceny akcji.
gdzie formula_53 są niezależnymi zmiennymi losowymi o takim samym rozkładzie dwupunktowym: przyjmują wartość formula_54 z prawdopodobieństwem formula_55 oraz wartość formula_56 z prawdopodobieństwem formula_57 ponadto zmienna formula_58 jest formula_59-mierzalna. Innymi słowy zakładamy, że w kolejnym momencie czasu cena może zwiększyć się o czynnik formula_54 bądź zredukować czynnikiem formula_56 przy czym prawdopodobieństwo pójścia w górę bądź w dół jest stałe w czasie. Zasób dostępnej informacji jest wynikiem obserwacji cen akcji, możemy więc napisać
Można pokazać, że, podobnie jak w przypadku drzewa jednookresowego, na rynku nie ma arbitrażu wtedy i tylko wtedy gdy formula_63-mierzalną.
W modelu wielookresowym bez arbitrażu również można znaleźć równoważną miarę martyngałową formula_64 Jest ona produktem miar formula_34 takich jak w przypadku jednookresowym. Proces ceny wypłaty formula_14 w tym modelu można przedstawić następująco:
W szczególności, dla wypłaty postaci formula_68 zachodzi wzór

</doc>
<doc id="770684" url="https://pl.wikipedia.org/wiki?curid=770684" title="Królestwo (miniserial)">
Królestwo (miniserial)

Królestwo (duń. "Riget") – wyprodukowany w 1994 roku miniserial telewizji duńskiej, oparty na scenariuszu i w reżyserii Larsa von Triera. W zamierzeniu autorów "Królestwo" miało być trylogią. W roku 1997 zrealizowana została druga seria składająca się z czterech odcinków, pod tytułem Królestwo II. Seria trzecia nie została nakręcona, czego prawdopodobną przyczyną była śmierć jednego z głównych aktorów – Ernst-Hugo Järegårda w roku 1998.
Korzystając z pomysłów z obu serii "Królestwa" w 2004 roku, wyprodukowano w USA miniserial o tytule "Szpital „Królestwo”" w reżyserii Craig R. Baxleya (scenariusze do części odcinków napisał Stephen King).
Nagrody.
Film "Królestwo" zdobył szereg nagród filmowych.
Obsada.
Ernst-Hugo Järegård – doktor Stig Helmer 
Kirsten Rolffes – Sigrid Drusse
Holger Juul Hansen – Moesgaard
Søren Pilmark – Krogshøj
Ghita Nørby – Rigmor
Baard Owe – Bondo
Annevig Schelde Ebbe – Mary Jensen
Birgitte Raaberg – Judith
Udo Kier – Åge Krüger / Braciszek
Jens Okking – Bulder
Vita Jensen – Pomywaczka
Morten Rotne Leffers – Pomywacz
Stellan Skarsgård – Szwedzki adwokat

</doc>
<doc id="770685" url="https://pl.wikipedia.org/wiki?curid=770685" title="Cmentarz w Międzyrzecu Podlaskim">
Cmentarz w Międzyrzecu Podlaskim

Cmentarz w Międzyrzecu Podlaskim – obecny cmentarz został założony w roku 1807. Znajdują się tutaj nagrobki wielu zasłużonych ludzi oraz kaplica św. Rocha z 1838 roku, grób ofiar Krwawych Dni Międzyrzeca i symboliczny grób-pomnik dzieci nienarodzonych.

</doc>
<doc id="770689" url="https://pl.wikipedia.org/wiki?curid=770689" title="Enyimba Aba">
Enyimba Aba



</doc>
<doc id="770690" url="https://pl.wikipedia.org/wiki?curid=770690" title="I liga argentyńska w piłce nożnej (1944)">
I liga argentyńska w piłce nożnej (1944)

Mistrzem Argentyny w roku 1944 został klub Boca Juniors, a wicemistrzem Argentyny klub River Plate.
Do drugiej ligi spadł ostatni w tabeli klub CA Banfield. Na jego miejsce awansował z drugiej ligi klub Gimnasia y Esgrima La Plata.

</doc>
<doc id="770691" url="https://pl.wikipedia.org/wiki?curid=770691" title="Tonnerre Yaoundé">
Tonnerre Yaoundé



</doc>
<doc id="770700" url="https://pl.wikipedia.org/wiki?curid=770700" title="Fantômas (1964)">
Fantômas (1964)



</doc>
<doc id="770701" url="https://pl.wikipedia.org/wiki?curid=770701" title="Rynek Starego Miasta w Międzyrzecu Podlaskim">
Rynek Starego Miasta w Międzyrzecu Podlaskim

Rynek Starego Miasta w Międzyrzecu Podlaskim - obecnie pl. Jana Pawła II, dawniej pl. Bohaterów Miasta.
Rynek zachował wymiary z XV wieku oraz charakterystyczne przejścia z łukami. Na rynku znajduje się pomnik poległych w 1918 roku, pomnik Jana Pawła II, pomnik Stefana kardynała Wyszyńskiego oraz tablica upamiętniająca międzyrzeckich Żydów.

</doc>
<doc id="770702" url="https://pl.wikipedia.org/wiki?curid=770702" title="Iłołupek">
Iłołupek



</doc>
<doc id="770703" url="https://pl.wikipedia.org/wiki?curid=770703" title="Tacjanna Wysocka">
Tacjanna Wysocka

Tacjanna Wysocka (ur. 31 stycznia 1894 w Moskwie zm. 2 kwietnia 1970 w Warszawie) – polska tancerka, choreograf, pedagog i teoretyk baletu, publicystka.
Życiorys.
Pochodziła z polsko-rosyjskiej rodziny o zamiłowaniach artystycznych.
Absolwentka Instytutu Smolnego w Sankt Petersburgu. W 1911 roku wstąpiła do petersburskiego Instytutu Gimnastyki Rytmicznej, przygotowującego do rzadkiego w początkach XX wieku zawodu rytmiczki. Po wybuchu rewolucji październikowej wyjechała do Polski, do Warszawy i wraz z mężem Stefanem Wysockim otworzyła Szkołę Umuzykalnienia, a później Teatr Sztuki Tanecznej. Do wybuchu II wojny światowej kierowany przez nią zespół występował m.in. w warszawskim "Qui Pro Quo", a także w filmach oraz gościnnie za granicą. Występowała w rewii paryskiej "Casino de Paris". Była też wykładowcą w Państwowym Instytucie Sztuki Teatralnej (PIST) w Warszawie. Po 1945 r. pracowała jako baletmistrz w częstochowskim Teatrze Miejskim. Następnie była choreografem w Teatrze im. Stanisława Wyspiańskiego w Katowicach. W latach 1946–1951 założyła i prowadziła Szkołę Tańca Scenicznego, która to przekształciła się w Szkołę Baletową z siedzibą w Sosnowcu, a następnie w Bytomiu. Szkoła ta – Ogólnokształcąca Szkoła Baletowa im. Ludomira Różyckiego w Bytomiu – jest najstarszą placówką tego typu w Polsce. Po upaństwowieniu szkoły w 1951 roku Tacjanna Wysocka była jej kierownikiem artystycznym. W 1952 roku powróciła do Warszawy. Wykładała gimnastykę artystyczną w Akademii Wychowania Fizycznego. Pod koniec życia poświęciła się historii tańca i krytyce tańca. Pochowana na cmentarzu Powązkowskim (kwatera 317-3-10).
W literaturze.
Tacjanna Wysocka została przedstawiona jako Iwona Karnicka w powieści "Złota Maska" Tadeusza Dołęgi-Mostowicza z 1935 roku.

</doc>
<doc id="770704" url="https://pl.wikipedia.org/wiki?curid=770704" title="Kameruńska Première Division">
Kameruńska Première Division

Kameruńska Première Division ("1 Division") – najwyższa w hierarchii klasa rozgrywek piłkarskich w Kamerunie, będąca jednocześnie najwyższym szczeblem centralnym (I poziom ligowy). Jej triumfator zostaje Mistrzem Kamerunu, zaś trzy najsłabsze drużyny są relegowane do 9-grupowej II ligi. Rozgrywki 1 Division toczą się pod patronatem Kameruńskiego Związku Piłki Nożnej, a ich pierwszą edycję przeprowadzono w 1961. Od sezonu 2005/2006 występuje w niej 16 zespołów (wcześniej 18 klubów).

</doc>
<doc id="770705" url="https://pl.wikipedia.org/wiki?curid=770705" title="Premiere Division (Kamerun)">
Premiere Division (Kamerun)



</doc>
<doc id="770706" url="https://pl.wikipedia.org/wiki?curid=770706" title="1 Division (CMR)">
1 Division (CMR)



</doc>
<doc id="770708" url="https://pl.wikipedia.org/wiki?curid=770708" title="Uczelniana organizacja studencka">
Uczelniana organizacja studencka

Uczelniana Organizacja Studencka - to forma prawna, w jakiej występują zrzeszenia studentów działające na podstawie przepisów o szkolnictwie wyższym. Charakter takich zrzeszeń może mieć np. koło naukowe.

</doc>
<doc id="770709" url="https://pl.wikipedia.org/wiki?curid=770709" title="Firoga">
Firoga

Firoga (kaszb. "Firoga", niem. "Viereck", dawniej "Firoka") – osiedle w Gdańsku, na obszarze dzielnicy Matarnia i w bezpośrednim sąsiedztwie portu lotniczego im. Lecha Wałęsy. Od północy i wschodu graniczy z osiedlem Klukowo, a od zachodu z Rębiechowem. Od południa zaś graniczy z Bysewem, do którego historycznie należy.
Nazwa Firoga jest kaszubską kalką nazwy niemieckiej "Viereck": "vier" – skaszubione "fir" (cztery) + "eck" (róg).
Na obszarze osiedla powstała infrastruktura towarzysząca (między innymi parkingi) sąsiedniego lotniska. Przed powstaniem portu lotniczego Firoga znajdowała się na trasie łącznicy kolejowej Osowa-Kokoszki (linia kolejowa nr 235).
W latach 1954–1972 wieś należała i była siedzibą władz gromady Firoga. 1 stycznia 1973 Firoga została włączona w granice administracyjne Gdańska. 
Połączenie z centrum i innymi dzielnicami miasta zapewniają autobusy komunikacji miejskiej (linie 110, 122, 210). Główną drogą komunikacyjną jest ul. Słowackiego, która m.in. umożliwia połączenie z pobliską obwodnicą Trójmiasta. Przez osiedle przebiega linia Pomorskiej Kolei Metropolitalnej, która od 2015 roku umożliwia połączenia komunikacyjne z przystanku Gdańsk Port Lotniczy, a od grudnia 2022 czynny jest przystanek Gdańsk Firoga.
W Firodze powstał kompleks biurowy Allcon@Park (łączna powierzchnia najmu netto około 18 500 m²) oraz jeden z dwóch gdańskich hoteli Hilton.

</doc>
<doc id="770710" url="https://pl.wikipedia.org/wiki?curid=770710" title="Kępina (powiat białobrzeski)">
Kępina (powiat białobrzeski)

Kępina – wieś w Polsce położona w województwie mazowieckim, w powiecie białobrzeskim, w gminie Radzanów.
W latach 1975−1998 miejscowość administracyjnie należała do województwa radomskiego.
Wierni Kościoła rzymskokatolickiego należą do Parafii św. Marcina z Tours w Radzanowie. 

</doc>
<doc id="770712" url="https://pl.wikipedia.org/wiki?curid=770712" title="Podgórze (powiat białobrzeski)">
Podgórze (powiat białobrzeski)

Podgórze – wieś w Polsce położona w województwie mazowieckim, w powiecie białobrzeskim, w gminie Radzanów.
Wieś w sołectwie Podlesie, dawniej Ratoszyn (Góry). Założona w 1877 roku wraz z hutą szkła przez Antoniego Chrzystkowskiego z Ratoszyna. Charakteryzuje się najciekawszymi walorami turystyczno-krajobrazowymi w gminie. Liczy ok. 30 mieszkańców.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do Parafii św. Marcina z Tours w Radzanowie. 

</doc>
<doc id="770715" url="https://pl.wikipedia.org/wiki?curid=770715" title="Setonix brachyurus">
Setonix brachyurus



</doc>
<doc id="770716" url="https://pl.wikipedia.org/wiki?curid=770716" title="Sztuka i Moda">
Sztuka i Moda

Sztuka i Moda ("SIM") – jedna z warszawskich kawiarni okresu dwudziestolecia międzywojennego.
Opis.
Kawiarnia mieściła się przy ul. Królewskiej 11 we wnętrzu starej oranżerii w miejscu, gdzie obecnie znajduje się hotel Sofitel Victoria. Założyła ją hrabina Zofia Raczyńska, secundo voto podporucznikowa Arciszewska. Organizowano tam wystawy malarskie, pokazy mody, ale również np. konkursy i wystawy psów. Była miejscem, gdzie spotykali się artyści, literaci (np. Światopełk Karpiński). Kawiarnia była rodzajem elitarnego salonu literacko-muzycznego. 
W czasie okupacji codziennie odbywały się w niej popołudniami i wieczorami koncerty z udziałem znanych muzyków. Od 1940 roku występował tutaj regularnie duet fortepianowy Witold Lutosławski i Andrzej Panufnik. Wykonywali swoje aranżacje utworów popularnych i klasycznych. Chociaż zakazane było publiczne wykonywanie muzyki polskiej, grano utwory np. Szymanowskiego, podając cenzurze inny repertuar. Pewnego dnia w czasie łapanki wywieziono wszystkich gości, a obaj pianiści uratowali się w ostatniej chwili z resztą personelu.

</doc>
<doc id="770718" url="https://pl.wikipedia.org/wiki?curid=770718" title="Helmut Sonnenfeldt">
Helmut Sonnenfeldt

Helmut Sonnenfeldt (ur. 13 września 1926 w Berlinie, zm. 18 listopada 2012, znany również jako Hal Sonnenfeldt) – amerykański doradca do spraw międzynarodowych prezydentów Richarda Nixona i Geralda Forda, w latach 1974–1977 doradca sekretarza stanu Henry Kissingera, członek Rady Bezpieczeństwa Narodowego Stanów Zjednoczonych (NSC) w latach 1969–1974. Był dyrektorem Biura Badań i Analiz do spraw Związku Radzieckiego i Europy Wschodniej Departamentu Stanu, oraz urzędnikiem Agencji Kontroli Zbrojeń i Rozbrojenia (ACDA).
Sonnenfeldt urodził się w 1926 w Berlinie, w żydowskiej rodzinie Waltera i Gertrudy Sonnenfeldt. Dzieciństwo spędził w Gardelegen w Niemczech, gdzie jego rodzina prowadziła praktykę medyczną.
Uciekając przed nazistami, wyemigrował z Niemiec do Stanów Zjednoczonych.
W administracji amerykańskiej pracował od 1952 do 1977. Autor tzw. „doktryny Sonnenfeldta”, której opublikowane znaczenie miało się według niego różnić od jej prawdziwego sensu.
W jednym z artykułów został nazwany Kissingerem Kissingera (aluzja do prezydenta Nixona, który według obserwatorów był jedynie narzędziem Kissingera).
„Doktryna Sonnenfeldta”.
„Doktryną Sonnenfeldta” nazwano rzekomo sformułowaną przez niego, jako urzędnika Departamentu Stanu i Rady Bezpieczeństwa Narodowego Stanów Zjednoczonych (NSC), koncepcję polityki zagranicznej Stanów Zjednoczonych zakładającą oddanie krajów Europy wschodniej pod dominację ZSRR Miała zostać rzekomo sformułowana na konferencji 28 ambasadorów amerykańskich, akredytowanych w Europie, która odbyła się w dniach 13–14 grudnia 1975 w Londynie.
Koncepcja miała zostać ogłoszona w odczycie który miał być poufny, ale rzekoma treść odczytu została przekazana dziennikarzom którzy ją opublikowali w artykule z 21 marca 1976 roku. Treść artykułu została skomentowana przez Sonnenfeldta jako pełna nieprawidłowych interpretacji i ogromnych zniekształceń, ale jednak uruchomiła wir oskarżeń i oficjalnych zaprzeczeń który wciągnął prezydenta Forda, sekretarza stanu Kissingera, kandydata na prezydenta Ronalda Reagana i wiele innych osobistości.
Zapiski z odczytu Sonnenfeldta zostały zatwierdzone przez Henry Kissingera oraz zastępcę sekretarza stanu do spraw europejskich Arthura Hartmana i wkrótce przekazane wszystkim ambasadorom amerykańskim na świecie jako jedna z oficjalnych wykładni polityki zagranicznej USA.
Ich dokładna treść pozostaje poufna, choć skrótowa wersja opublikowana przez New York Times została uznana przez Sonnenfeldta jako prawdziwa. Według zwolenników istnienia rzekomej doktryny Sonnefeldta, treść dokumentu zakładała ostateczne oddanie państw Europy Wschodniej pod dominację ZSRR jako najlepszy sposób zagwarantowania pokoju i uniknięcia III wojny światowej. Sonnenfeltd miał rzekomo twierdzić, że Stany Zjednoczone w Europie Wschodniej powinny: "ewoluować w kierunku uczynienia bardziej organicznymi stosunków pomiędzy krajami wschodnioeuropejskimi a ZSRR."

</doc>
<doc id="770719" url="https://pl.wikipedia.org/wiki?curid=770719" title="Królestwo II">
Królestwo II

Królestwo II (duń. "Riget II") – druga seria duńskiego miniserialu telewizyjnego wyreżyserowanego w 1997 roku przez Lars von Triera, będąca kontynuacją miniserialu o tytule Królestwo. W zamierzeniu autorów "Królestwo" miało być trylogią. Seria trzecia nie została nakręcona, czego prawdopodobną przyczyną była śmierć jednego z głównych aktorów – Ernst-Hugo Järegårda w roku 1998.
Korzystając z pomysłów z obu serii "Królestwa" w 2004 roku, wyprodukowano w USA miniserial o tytule "Szpital „Królestwo”" w reżyserii Craig R. Baxley'a (scenariusze do części odcinków napisał Stephen King).
Nagrody.
Film "Królestwo II" zdobył szereg nagród filmowych.
Obsada.
Ernst-Hugo Järegård – doktor Stig Helmer 
Peter Mygind – Mogge
Kirsten Rolffes – Sigrid Drusse 
Holger Juul Hansen – Dr Moesgaard 
Søren Pilmark – Krogshřj
Ghita Nørby – Rigmor
Jens Okking – Bulder 
Baard Owe – Bondo
Birthe Neumann – Pani Svendsen 
Ole Boisen – Christian 
Otto Brandenburg – Hansen 
Torben Zeller – Pracownik krematorium 
Vita Jensen – Pomywaczka
Erik Wedersøe – Ole 
Morten Rotne Leffers – Pomywacz
Udo Kier – Åge Krüger / Little Brother
Stellan Skarsgård – Szwedzki adwokat

</doc>
<doc id="770720" url="https://pl.wikipedia.org/wiki?curid=770720" title="Rezerwat przyrody Woskownica Bielawskiego Błota">
Rezerwat przyrody Woskownica Bielawskiego Błota

Rezerwat przyrody Woskownica Bielawskiego Błota – istniejący w latach 1977–2005 florystyczny rezerwat przyrody na Wybrzeżu Słowińskim, na południe od Nadmorskiego Parku Krajobrazowego, na terenie gminy Krokowa (powiat pucki, województwo pomorskie). Obejmował fragment torfowiska "Bielawskie Błoto".
Rezerwat został utworzony zarządzeniem Ministra Leśnictwa i Przemysłu Drzewnego z dnia 4 kwietnia 1977 r. na powierzchni 33,00 ha. Powołano go w celu „zachowania największego na Pomorzu Gdańskim skupienia woskownicy europejskiej”. W 2005 roku teren ten został włączony do wielkoobszarowego rezerwatu przyrody „Bielawa”.

</doc>
<doc id="770721" url="https://pl.wikipedia.org/wiki?curid=770721" title="Labellum">
Labellum



</doc>
<doc id="770725" url="https://pl.wikipedia.org/wiki?curid=770725" title="Józef Buczyński">
Józef Buczyński

Józef Stanisław Buczyński (ur. 2 stycznia 1949 w Przemyślu) – generał broni Wojska Polskiego w stanie spoczynku, magister inżynier cybernetyki i doktor habilitowany nauk wojskowych, komendant-rektor Akademii Obrony Narodowej (2006–2007).
Wykształcenie.
W latach 1968-1972 ukończył studia magisterskie na Wydziale Cybernetyki Wojskowej Akademii Technicznej im. generała Jarosława Dąbrowskiego w Warszawie. 26 kwietnia 1984 roku obronił rozprawę doktorską pt. „Analiza systemowa rozwoju informatyki w siłach zbrojnych” w Akademii Sztabu Generalnego im. generała broni Karola Świerczewskiego w Warszawie, natomiast 29 maja 2001 roku uzyskał stopień naukowy doktora habilitowanego nauk wojskowych w specjalności system obronny państwa w Akademii Obrony Narodowej w Warszawie (rozprawa pt. „Zarządzanie zasobami ludzkimi w Siłach Zbrojnych Rzeczypospolitej Polskiej”). Od 1992 do 1993 roku przebywał na kursie języka angielskiego w Warszawie, organizowanym przez Wojskowe Studium Nauczania Języków Obcych w Łodzi. Jest również absolwentem zagranicznych szkół językowych oraz podyplomowych studiów zarządzania zasobami obronnymi.
Służba wojskowa.
Na pierwsze stanowisko służbowe skierowano go do Wydziału Programowania w Centralnym Ośrodku Przetwarzania Informacji Sztabu Generalnego Wojska Polskiego w Warszawie. W 1979 roku został przeniesiony do Zarządu Informatyki Sztabu Generalnego Wojska Polskiego, a w 1983 roku rozpoczął służbę w Ministerstwie Obrony Narodowej w Warszawie. Od 1994 do 1996 roku był zastępcą dyrektora Departamentu Kadr, po czym pełnił funkcję dyrektora Departamentu Kadr i Szkolnictwa Wojskowego. W latach 2001-2005 przebywał w Chińskiej Republice Ludowej jako attaché obrony, wojskowy, morski i lotniczy przy Ambasadzie Rzeczypospolitej Polskiej w Pekinie. Następnie zajmował posadę radcy ministra obrony narodowej Radosława Sikorskiego. Od 9 czerwca 2006 do początku 2007 roku był komendantem-rektorem Akademii Obrony Narodowej, po czym zakończył zawodową służbę wojskową. W dniu 11 listopada 2006 roku Prezydent RP Lech Kaczyński mianował go na stopień generała broni.
Następnie został wykładowcą międzynarodowych stosunków wojskowych w Europejskiej Wyższej Szkole Prawa i Administracji w Warszawie.

</doc>
<doc id="770726" url="https://pl.wikipedia.org/wiki?curid=770726" title="Fantomas powraca">
Fantomas powraca



</doc>
<doc id="770729" url="https://pl.wikipedia.org/wiki?curid=770729" title="Niszczyciele typu 1936A">
Niszczyciele typu 1936A

Niszczyciele Typ 1936A – seria niemieckich wielkich niszczycieli z okresu II wojny światowej, składająca się z 15 okrętów, nazywana też nieoficjalnie typem "Narvik".
Historia rozwoju.
Po zbudowaniu pierwszych po I wojnie światowej niszczycieli dla Kriegsmarine, typu 1934/1934A, okazało się, że mają one pewne wady, przede wszystkim słabą dzielność morską i zawodne siłownie. Częściowo zdołano je usunąć na (rozwiniętym z nich) nieco powiększonym typie 1936, którego zbudowano jedynie 6 okrętów. Kolejnym typem niszczyciela miał być wielki niszczyciel typu 1937, przewidziany do oceanicznych działań w charakterze rajdera, dlatego miał dysponować wyjątkowo silnym uzbrojeniem z 6 dział 150 mm i dużym zasięgiem. Z powodu problemów wynikłych przy projektowaniu, w 1938 projekt niszczyciela typu 1937 jednak zarzucono na korzyść bardziej uniwersalnych okrętów powstałych z rozwinięcia typu 1936, oznaczonych jako Typ 1936A (lub Typ 36A).
Główną zmianą w stosunku do typu 1936 miało być zastosowanie 5 dział "krążowniczego" kalibru 149 mm zamiast 128 mm (nominalnie kaliber był oznaczony jako 15 cm, stąd często cytowany jest jako 150 mm). Kaliber ten zastosowano w celu skompensowania mniejszej liczebności niszczycieli (w porównaniu z Francją i Wielką Brytanią) przez przewagę ogniową, w tym nad francuskimi wielkimi niszczycielami uzbrojonymi w działa 138 mm, a także w pewnym stopniu w celu zastąpienia lekkich krążowników, których Niemcy mieli niewiele. W ślad za wzmocnieniem uzbrojenia poszła konieczność nieznacznego zwiększenia wymiarów i wyporności okrętów. 23 kwietnia 1938 zamówiono 8 okrętów tego typu.
Budowę pierwszego niszczyciela typu 1936A, oznaczonego Z-23 rozpoczęto 15 listopada 1938, wodowano go 15 grudnia 1939, a do służby wszedł 14 września 1940. Dalsze siedem jednostek o numerach Z-24 – Z-30 weszło do służby w latach 1940-1941. Początkowo były one uzbrojone w 4 działa 149 mm, później zwiększano ilość dział do pierwotnie planowanych 5.
Po zamówieniu serii 8 jednostek typu 1936A planowano zbudować serię mniejszych i tańszych okrętów typu 1938B, uzbrojonych w 4 działa 128 mm. Jednakże w związku z budową nowych silnych niszczycieli brytyjskich i francuskich, uzbrojonych w 6 dział podobnego kalibru, niemiecka marynarka zrezygnowała z projektu typu 1938B i zdecydowała kontynuować budowę dużych niszczycieli typu 1936A. 19 września 1939 rząd niemiecki zamówił 10 niszczycieli: Z-31 – Z-40, określonych z powodu zamówienia ze środków mobilizacyjnych jako Typ 1936A(Mob) (lub Typ 36A(Mob)). Okręty te nie różniły się zasadniczo od typu 1936A, poza pewnymi uproszczeniami technologicznymi na skutek wymogów wojennej budowy. Później zamówienie rozszerzono o okręty Z-41 – Z-47, lecz w 1941 zrezygnowano z budowy okrętów Z-40 – Z-42. Budowa niszczycieli przeciągała się z powodu utrudnień wojennych i deficytów materiałów. Ostatecznie jako typ 1936A(Mob) ukończono 7 jednostek, o numerach: Z-31 – Z-34 i Z-37 – Z-39, których budowę rozpoczęto w latach 1940–1941 i ukończono w latach 1942–1943.
Dalsze rozpoczęte okręty Z-35, Z-36, Z-43 ukończono już według zmodyfikowanego typu 1936B, różniącego się głównie powrotem do lżejszych i łatwiejszych w obsłudze dział 127 mm. Z-44 i Z-45 planowano ukończyć według typu 1936B, a Z-46 i Z-47 według ulepszonego typu 1936C, lecz nie ukończono ich budowy.
Wszystkie okręty zostały zbudowane w stoczni Deschimag w Bremie, poza Z-37, Z-38, Z-39 zbudowanymi w Krupp Germaniawerft w Kilonii. Ich koszt budowy wynosił po ok. 13 175 000 Reichsmark.
W odróżnieniu od niszczycieli typów 1934/1934A i 1936, niszczyciele typu 1936A nie miały nadanych nazw, jedynie numery (powrót do tradycji z I wojny światowej). Po utracie 10 niszczycieli typów 1934/1934A i 1936 pod Narwikiem w kwietniu 1940, planowano nadanie nowym niszczycielom ich nazw, pochodzących od nazwisk niemieckich oficerów z okresu I wojny światowej: Z-24 – "Georg Thiele", Z-25 – "Hans Ludemann", Z-26 – "Anton Schmitt", Z-27 – "Erich Giese", Z-28 – "Wilhelm Heidkamp", Z-29 – "Bernd von Arnim", Z-30 – "Wolfgang Zenker", Z-33 – "Diether von Roeder", Z-34 – "Erich Koellner", Z-37 – "Hermann Kunne". Ostatecznie jednak Hitler nie zdecydował podpisać rozkazu. Mimo to, cała flotylla nowych niszczycieli otrzymała nazwę "Narvik" i półoficjalnie dziedziczyły one tradycje zatopionych okrętów. Z-23 później przejął nieoficjalnie tradycje niszczyciela "Hermann Schoemann".
Opis konstrukcji i ocena.
Niszczyciele typu 1936 miały architekturę typową dla niszczycieli, z podniesionym pokładem dziobowym na ok. 40% długości kadłuba. Kadłub dzielił się poprzecznie na 15 przedziałów wodoszczelnych. Okręty miały trzy kotłownie i dwie maszynownie na śródokręciu w układzie liniowym. Wprawdzie nie zastosowano układu przemiennego siłowni, lecz w celu zwiększenia odporności na uszkodzenia, były one przedzielone innymi przedziałami (od dziobu: kotłownia, kotłownia, przedział kotła pomocniczego, kotłownia, maszynownia, przedział mechanizmów pomocniczych, maszynownia). Spaliny z kotłowni były odprowadzane przez dwa kominy. Główną różnicę wizualną między oboma podtypami stanowił wyższy kołpak na przednim kominie w typie 36A(Mob). Sama siłownia pozostała taka, jak w typie 1936, lecz na skutek ulepszeń i zwiększonego zapasu paliwa, zwiększył się zasięg okrętów. Mimo większych rozmiarów, uzyskiwana prędkość była niewiele niższa – 36-37 węzłów na próbach, w warunkach bojowych ok. 35 w (prędkość ta nieco spadła po wyposażeniu okrętów w wieżę działową).
Niszczyciele typu 36A były jednymi z największych przedwojennych jednostek tej klasy, dzięki czemu, w połączeniu ze sprawnym systemem przeciwawaryjnym, ich zaletą była duża żywotność. Mimo poprawy własności morskich w stosunku do okrętów wcześniejszych typów, w dalszym ciągu okręty zarywały dziobem w fale i pokład był zalewany wodą, zwłaszcza po zainstalowaniu wieży działowej i w trudnych warunkach na północy. Polepszyła się natomiast manewrowość dzięki zastosowaniu dwóch sterów.
Główną cechą wyróżniającą okręty było silne uzbrojenie artyleryjskie, składające się z 4 lub 5 dział nietypowego dla niszczycieli kalibru 15 cm (faktycznie 149,1 mm). Według projektu, rozmieszczone były one w dwudziałowej wieży na dziobie i trzech pojedynczych stanowiskach na rufie (jedno na pokładzie, dwa na nadbudówce rufowej, w osi wzdłużnej okrętu). Ponieważ konstrukcja wieży nie była początkowo gotowa, okręty typu 1936A oraz pierwszy typu 1936A(Mob) – Z-31, weszły do służby uzbrojone w 4 działa 149 mm, z pojedynczym działem na dziobie. Dopiero od 1942 były one modernizowane przez zastosowanie wieży na dziobie (Z-23, Z-24, Z-25 – 1942, Z-29 – 1945, Z-31 – 1944), lecz Z-26, Z-27, Z-28 i Z-30 jej nie otrzymały i do końca służby pozostały z 4 działami. Pomysł umieszczenia dziobowych dział w wieży nie był jednak udany, gdyż zastosowanie ciężkiej wieży (60 t) pogorszyło własności morskie, ponadto jej instalacja elektryczna była awaryjna i ulegała zwarciom od wody, co wyłączało wieżę z akcji. Również zastosowanie dział kalibru 149 mm na niszczycielach nie spełniło oczekiwań związanych ze zwiększeniem siły ognia (okręty tej wielkości nie stanowiły stabilnej platformy dla uzbrojenia, zwłaszcza przy złej pogodzie; szybkostrzelność była niska), dlatego też w kolejnym typie 1936B powrócono do lżejszych dział 128 mm. Jak na niszczyciele, zapas amunicji był stosunkowo mały – 120 pocisków na działo (pozostał on jednak taki sam, jak na poprzednich typach niemieckich niszczycieli, z działami mniejszego kalibru) oraz 80 pocisków oświetlających na okręt. Działa były chronione pancernymi maskami przeciwodłamkowymi grubości 6–10 mm, a wieża pancerzem 15–30 mm.
Niszczyciele dysponowały także stosunkowo silnym uzbrojeniem przeciwlotniczym, w formie dwóch podwójnie sprzężonych półautomatycznych działek 37 mm C/30 na platformach po obu stronach drugiego komina oraz 5 pojedynczych działek 20 mm. W toku wojny jednak szybko stało się ono niewystarczające i było dodatkowo zwiększane. W 1942 niszczyciele typu 1936A otrzymały poczwórnie sprzężone działko 20 mm (Flakvierling) na dachu nadbudówki rufowej, a później drugie takie działko na piętrze nadbudówki dziobowej przed mostkiem, za dziobowym działem (na Z-28 – dwa pojedyncze). Okręty typu 1936A(Mob) od początku miały dwa poczwórne działka 20 mm i 2–4 pojedynczych. Począwszy od końca 1944 na większości okrętów wzmocniono uzbrojenie plot według programu "Barbara" do maksymalnie 10 działek 37 mm nowego typu (automatycznych) i 16 działek 20 mm, w różnych konfiguracjach, przy tym na Z-25, Z-29, Z-39 dokonano tego kosztem zdjęcia armaty nr 3. Podobnie jak w poprzednich typach, silne było również uzbrojenie torpedowe; oprócz ośmiu wyrzutni dodatkowo okręty zabierały maksymalnie do ośmiu torped zapasowych, co nie było powszechnie spotykane na niszczycielach.
Niszczyciel Z-28 odróżniał się od pozostałych, gdyż został ukończony jako okręt flagowy Dowódcy Niszczycieli ("Führer der Zerstörer", FdZ). Na rufie w miejsce działa nr 2 zbudowano nadbudówkę z pomieszczeniami sztabowymi, pozostawiając dwa działa, lecz za to na dziobie zamontowano dwa pojedyncze działa 150 mm, w dwóch poziomach, podobnie jak na niszczycielach typu 1936. Przy okazji takie ukompletowanie wpłynęło korzystnie na jego własności morskie.
Służba.
Początek działań.
Okręty typu 1936A zaczęły wchodzić do służby od 1940. W grudniu 1940 sformowano z nich 8. Flotyllę Niszczycieli, pod dowództwem komandora Gottfrieda Poenitza, która otrzymała nazwę "Narvik". Początkowo były używane głównie do eskorty na Morzu Północnym ciężkich okrętów wypływających lub powracających z rejsów rajderskich. Od czerwca do października 1941, Z-23 i Z-24 służyły w zachodniej Francji. Po ataku na ZSRR, Z-25, Z-26, Z-27 wchodziły przejściowo do września 1941 w skład północnej grupy Floty Bałtyckiej, sformowanej doraźnie na wypadek próby przedarcia się radzieckiej floty z Leningradu.
W grudniu 1941 8. Flotyllę w składzie 5 niszczycieli Z-23 – Z-27 przebazowano do północnej Norwegii w celu działań przeciwko ZSRR w Arktyce, w miejsce 6. Flotylli (niszczycieli typu 34/34A). Pierwszą akcją był rajd na Morze Białe przeciw konwojowi PQ-6 16–17 grudnia, zakończony jedynie lekkim uszkodzeniem brytyjskiego trałowca HMS "Speedy". 13–14 stycznia 1942 Z-23, Z-24, Z-25 stawiały miny na Morzu Białym, jednakże pod koniec stycznia flotylla powróciła do Niemiec.
12 lutego 1942 Z-25 i nowo ukończony Z-29 wzięły udział w operacji Cerberus (osłonie przebicia się przez kanał La Manche z Brestu pancerników "Scharnhorst" i "Gneisenau"), podczas której Z-29 przez pewien czas służył jako okręt flagowy wiceadm. Otto Ciliaxa i został uszkodzony na skutek wybuchu pocisku 149 mm w lufie.
Pod koniec marca 1942 Z-24, Z-25, Z-26 ponownie przebazowano na północ Norwegii, w celu zwalczania konwojów alianckich do ZSRR jako grupę niszczycieli "Arktika". Już 29 marca 1942 wzięły udział w akcji przeciw konwojowi PQ-13, podczas której Z-26 zatopił jeden statek, lecz sam następnie został zatopiony w walce z brytyjskim krążownikiem lekkim HMS "Trinidad" i niszczycielem HMS "Eclipse". 1 maja 1942 niszczyciele wzięły udział w akcji przeciw konwojowi QP-11, topiąc jeden statek, a 2 maja Z-24 dobił torpedą uszkodzony brytyjski krążownik HMS "Edinburgh", przy tym Z-25 odniósł niewielkie uszkodzenia. W lecie do Norwegii dotarły także Z-23 i Z-27 – Z-30. Brały udział w operacji przeciw konwojowi PQ-17, ale bez sukcesów. We wrześniu i październiku niszczyciele głównie zaangażowane były w stawianie min. Podczas operacji "Hoffnung" 7 listopada 1942, Z-27 zatopił radziecki patrolowiec SKR-23 i tankowiec "Donbass". W tym czasie, Z-23, Z-24, Z-25, Z-27, Z-28 wycofano z Norwegii, przebazowano tam natomiast nowy Z-31. Niszczyciele Z-29, Z-30 i Z-31 wzięły udział w operacji "Regenbogen" przeciw konwojowi JW 51B 31 grudnia 1942, zakończonej bitwą na Morzu Barentsa, lecz nie brały istotnego udziału w starciu. Z-29 i Z-30 następnie wycofano z Arktyki, a Z-31 wziął jeszcze udział w akcji minowania 6–7 lutego 1943.
Działania na wodach Francji.
W marcu 1943 8. Flotyllę w składzie Z-23, Z-24, Z-32, Z-37, pod dowództwem komandora Hansa Erdmengera przebazowano na zachód Francji, dla eskortowania w Zatoce Biskajskiej wychodzących na Atlantyk okrętów podwodnych i statków przerywających blokadę, głównie przed atakami brytyjskiego lotnictwa. W listopadzie 1943 do flotylli dołączył Z-27. 28 grudnia 1943 doszło do boju spotkaniowego w Zatoce Biskajskiej wszystkich 5 niszczycieli oraz 6 torpedowców niemieckich z dwoma lekkimi krążownikami alianckimi HMS "Glasgow" i "Enterprise", podczas którego, mimo niemieckiej przewagi liczebnej i ogniowej, w trudnych warunkach atmosferycznych, alianci zatopili bez strat Z-27 wraz z dowództwem flotylli oraz torpedowce T-25 i T-26. 30 stycznia 1944 Z-37 został ciężko uszkodzony w kolizji z Z-32 i skierowany na remont do Bordeaux, a 12 sierpnia Z-23 został uszkodzony podczas nalotu brytyjskiego w trakcie remontu w La Pallice. Na skutek postępów wojsk alianckich, nie zdołano zakończyć ich remontu i Z-23 oraz Z-37 zostały 20 sierpnia 1944 skreślone z listy floty (Z-37 został wysadzony w stoczni).
W czerwcu 1944 w składzie 8. Flotylli pozostały tylko Z-32, Z-24 oraz niszczyciel ZH1 i torpedowiec T-24, które zostały wysłane w celu atakowania floty inwazyjnej. W nocy na 9 czerwca 1944 doszło do bitwy 8. Flotylli pod Ushant z ośmioma niszczycielami brytyjskiej 10. Flotylli (w tym polskie OORP "Błyskawica" i "Piorun"). W toku bitwy, Z-32 został ciężko uszkodzony i zmuszony do samozatopienia na mieliźnie, a Z-24 został uszkodzony przez niszczyciele HMS "Tartar" i "Ashanti" i HMCS "Haida" i "Huron", przy czym "Tartar" został uszkodzony przez Z-32. Z-24 został 14 sierpnia 1944 lekko uszkodzony, a 24 sierpnia 1944 zatopiony przez samoloty Bristol Beaufighter 236. dywizjonu RAF i 404. dywizjonu RCAF u ujścia Żyrondy.
Dalsze działania w Arktyce.
W 1943 niszczyciele niemieckie powróciły do Arktyki. Oprócz pozostającego tam Z-31, od marca do lipca 1943 przebazowano do Altenfiordu Z-25, Z-27, Z-28, Z-29, Z-30 i Z-33, tworząc 4. Flotyllę. W sierpniu wycofano stamtąd na remont Z-28, uszkodzony podczas nalotu 24 lipca, a we wrześniu wycofano Z-25. Flota niemiecka w Norwegii wykazywała jednak w tym okresie niską aktywność. 8 września 1943 wszystkie pięć niszczycieli zostało użytych w operacji "Zitronella" – rajdzie niemieckich pancerników na Spitsbergen, podczas którego Z-29, Z-31 i Z-33 odniosły niewielkie uszkodzenia od ognia z brzegu. W listopadzie do Norwegii skierowano Z-34 i Z-38, a wycofano Z-27 i Z-31. W grudniu niszczyciele wzięły udział w początkowej fazie operacji "Ostfront" – ataku pancernika "Scharnhorst" na konwój JW-55B, lecz na skutek trudności działania w kiepskiej pogodzie, niszczyciele zawróciły (ich brak uznawany jest za jedną z przyczyn zatopienia "Scharnhorsta" w tej operacji przez brytyjskie okręty).
W połowie 1944 wycofano z Norwegii Z-30, a powrócił tam Z-31. 31 lipca 1944 niszczyciele eskortowały pancernik "Tirpitz" podczas ostatniego rejsu szkolnego, a 14 października eskortowały uszkodzonego "Tirpitza" do Tromsø. Aktywność flotylli nieco wzrosła na przełomie 1944 i 1945, lecz bez starć z okrętami. W tym czasie wycofano stamtąd Z-29 na remont i przezbrojenie w Niemczech, nie zakończone do końca wojny oraz zdecydowano przenieść pozostałe niszczyciele na Bałtyk. 28 stycznia 1945 zespół wycofywanych Z-31, Z-34 i Z-38 został przechwycony przez angielskie krążowniki lekkie HMS "Mauritius" i "Diadem" koło Bergen, które uszkodziły Z-31 (remont trwał do marca, zamiast zniszczonej wieży dziobowej otrzymał działo 105 mm). 7 lutego Z-33 uszkodził dno na skale podwodnej, po czym, po prowizorycznym remoncie został przebazowany 2 kwietnia do Świnoujścia, później do Cuxhaven, lecz nie był zdatny do dalszej walki.
Służba na Bałtyku.
Od lutego 1944 niszczyciele Z-25, Z-28, Z-39, wraz z Z-35 i T-30 działały w składzie 6. Flotylli na Bałtyku, bazując w Tallinnie i Paldiski, później w Rydze. Od marca 1944 kilkakrotnie stawiały miny i ostrzeliwały pozycje wojsk radzieckich. 23 czerwca Z-39 został uszkodzony przez radziecki samolot A-20 i wycofany na długotrwały remont. 17 września 1944 flotylla przebazowała do Gdyni; w tym czasie osłaniała ewakuację wojsk niemieckich z Finlandii. Od października niszczyciele wraz z ciężkimi krążownikami głównie ostrzeliwały podchodzące wojska radzieckie. 24 października 1944 radzieckie samoloty Ił-2 uszkodziły koło półwyspu Sõrve Z-28, który został odesłany na remont. W tym czasie, 20 października Z-30 został uszkodzony na minie magnetycznej w Oslofjordzie w Norwegii i nie został wyremontowany do końca wojny.
W lutym 1945 do 6. Flotylli, posiadającej już tylko Z-25 oraz Z-43 (typu 36B) dołączyła 4. Flotylla z Z-34 i Z-38, a w marcu wyremontowany Z-31 (dołączył też wyremontowany Z-39, lecz był mało intensywnie używany bojowo). W nocy na 6 marca 1945 Z-28 został zatopiony w nalocie brytyjskim na Sassnitz. 6 marca też niszczyciele operujące na Bałtyku przebazowały do Świnoujścia, po czym Z-34 (wraz z "Paul Jacobi" i "Admiral Scheer") wspierał obronę Kołobrzegu. Od 20 marca Z-25, Z-31 i Z-34 wraz z Z-43 i "Lützowem" działały na Zatoce Gdańskiej, ostrzeliwując cele w rejonie Trójmiasta. W okresie od 29 marca do 3 maja Z-31, Z-34 i Z-38 zostały uszkodzone jedno- lub dwukrotnie przez radzieckie lotnictwo. W nocy na 16 kwietnia 1945 Z-34 został koło Helu uszkodzony torpedą przez radzieckie kutry torpedowe TK-131 i TK-141, po czym, odholowany do Kopenhagi, nie brał udziału w dalszych walkach. Od 5 do 8 maja niszczyciele Z-25, Z-38, Z-39 wraz z 4 niszczycielami starszych typów i torpedowcami ewakuowały nocami wojsko i ludność z oblężonego Półwyspu Helskiego do Kopenhagi.
Wojnę przetrwało 8 niszczycieli, z których Z-25, Z-30, Z-31, Z-38 przekazano w 1945 Wielkiej Brytanii, Z-33 – ZSRR i Z-29, Z-34, Z-39 – USA.
Służba po wojnie.
Z brytyjskich jednostek, Z-38 wszedł do służby brytyjskiej pod nazwą HMS "Nonsuch" (D-107), ale po przebadaniu konstrukcji w 1949 został użyty jako okręt-cel, po czym w 1950 złomowany. Z-30 nie wszedł do służby i został oddany na złom w 1948.
Dwa pozostałe zostały 4 lutego 1946 przekazane przez Wielką Brytanię Francji, gdzie weszły do służby: Z-25 jako "Hoche" (T-02) i Z-31 jako "Marceau" (T-01, późn. D-601). Zostały następnie częściowo przezbrojone. W 1953 przeklasyfikowano je na szybkie eskortowce I klasy. "Hoche" został wycofany do rezerwy 20 sierpnia 1956 i oddany na złom 30 czerwca 1958, a "Marceau" został wycofany do rezerwy 1 sierpnia 1956 i wycofany w 1958.
Z-33 wszedł do radzieckiej służby pod nazwą "Prowornyj". 30 listopada 1954 przeklasyfikowano go na szkolny niszczyciel, a 1 marca 1958 wycofano ze służby i przekształcono w hulk koszarowy PKZ-149 w Leningradzie, po czym zatopiono jako okręt-cel w 1961.
Amerykanie z uwagi na stan techniczny zatopili niszczyciele Z-29 i Z-34 w Skagerraku 16 grudnia i 26 marca 1946, a Z-39 wcielili do służby pod numerem DD-939. Po zbadaniu konstrukcji, został 10 listopada 1947 przekazany Francji, nazwany "Leopard", następnie Q-128 i przeznaczony na części zamienne. Złomowany w 1958.

</doc>
<doc id="770733" url="https://pl.wikipedia.org/wiki?curid=770733" title="Marianowo (Kuligowo)">
Marianowo (Kuligowo)

Marianowo – przysiółek wsi Kuligowo w Polsce, położony w województwie lubuskim, w powiecie międzyrzeckim, w gminie Międzyrzecz. Wchodzi w skład sołectwa Kuligowo.
W latach 1975–1998 przysiółek administracyjnie należał do województwa gorzowskiego.
Miejscowość nosiła niemiecką nazwę "Marienhof". Polską nazwę "Gumniska" wprowadzono oficjalnie 13 maja 1949 roku. Od 1 stycznia 2004 roku obowiązuje nazwa "Marianowo".

</doc>
<doc id="770734" url="https://pl.wikipedia.org/wiki?curid=770734" title="Nietoperek (SIMC 0184193)">
Nietoperek (SIMC 0184193)

Nietoperek ("Kolonia Nietoperek") – kolonia wsi Nietoperek w Polsce, położona w województwie lubuskim, w powiecie międzyrzeckim, w gminie Międzyrzecz. Wchodzi w skład sołectwa Nietoperek.
W latach 1975–1998 kolonia administracyjnie należała do województwa gorzowskiego.

</doc>
<doc id="770736" url="https://pl.wikipedia.org/wiki?curid=770736" title="Żółwin (Żółwin)">
Żółwin (Żółwin)

Żółwin – kolonia wsi Żółwin w Polsce, położona w województwie lubuskim, w powiecie międzyrzeckim, w gminie Międzyrzecz. Wchodzi w skład sołectwa Żółwin.
W latach 1975–1998 kolonia administracyjnie należała do województwa gorzowskiego.

</doc>
<doc id="770737" url="https://pl.wikipedia.org/wiki?curid=770737" title="Karolewo (Bobowicko)">
Karolewo (Bobowicko)

Karolewo – przysiółek wsi Bobowicko w Polsce, położony w województwie lubuskim, w powiecie międzyrzeckim, w gminie Międzyrzecz, przy drodze wojewódzkiej nr .
W latach 1975–1998 przysiółek administracyjnie należał do województwa gorzowskiego.
Według przekazów ustnych w listopadzie 1806 r. we wsi zatrzymał się Napoleon Bonaparte, przed wjazdem do Międzyrzecza.

</doc>
<doc id="770738" url="https://pl.wikipedia.org/wiki?curid=770738" title="Friedrich Leopold Reichsfreiherr von Schrötter">
Friedrich Leopold Reichsfreiherr von Schrötter



</doc>
<doc id="770739" url="https://pl.wikipedia.org/wiki?curid=770739" title="Kilka prostych prawd">
Kilka prostych prawd

Kilka prostych prawd – pierwszy singel promujący płytę Magnes Reni Jusis. Premiera odbyła się w 2005, pół roku przed wydaniem albumu. Autorami piosenki są Reni oraz Mic Microphone. Wydano go powtórnie w 2006 w "Magnes Special Edition".
Teledysk.
Reżyserem klipu jest Sebastian Perchel. W teledysku wykorzystano przeróżne animacje komputerowe takie jak kalejdoskop czy bańki mydlane, których twórcą jest Paweł Przybył. Finałem klipu jest wielka zamieć śnieżna.

</doc>
<doc id="770740" url="https://pl.wikipedia.org/wiki?curid=770740" title="Magnes (singel)">
Magnes (singel)

Magnes – drugi singel z albumu Magnes Reni Jusis. Autorami piosenki są Reni Jusis i Mic Microphone. Singel został wydany drugi raz w 2006 w "Magnes Special Edition". W sprzedaży jest również wersja winylowa singla zawierająca remiksy piosenki.
Teledysk.
Reżyserem teledysku do utworu Magnes jest Anna Maliszewska, która pracowała z Reni również przy klipie do "Ostatni Raz". Zdjęcia do klipu odbyły się 7-8 kwietnia 2006 w Warszawie na lotnisku Bemowo. W teledysku Reni oraz jej były partner Maciej Zieliński wykonują skok ze spadochronu, a przy tym różne akrobacje.

</doc>
<doc id="770743" url="https://pl.wikipedia.org/wiki?curid=770743" title="Niemy krzyk (singel)">
Niemy krzyk (singel)

Niemy krzyk – trzeci i ostatni singel z płyty Magnes. Producentami utworu są Reni i Mic Microphone. Singel został wydany w "Magnes Special Edition" jako podwójny a-side z radiowym singlem "Mixtura", wraz ze wcześniejszymi teledyskami z albumu Magnes.
Teledysk.
Reżyserem teledysku do piosenki jest Jacek Podgórski. Klip nakręcono 13 listopada 2006 w Warszawie w Teatrze Rampa. Klip opowiada miłosną historię, która rozgrywa się na teatralnej scenie podczas występu zespołu ludowego, w którym tańczy Reni. W teledysku jako partner wystąpił aktor Wojciech Mecwaldowski.

</doc>
<doc id="770744" url="https://pl.wikipedia.org/wiki?curid=770744" title="Zamostowo">
Zamostowo

Zamostowo – przysiółek wsi Gorzyca w Polsce, położony w województwie lubuskim, w powiecie międzyrzeckim, w gminie Międzyrzecz, na wąskim przesmyku pomiędzy jeziorami "Długim" i "Kursko". Wchodzi w skład sołectwa Gorzyca.
W latach 1975–1998 przysiółek administracyjnie należał do województwa gorzowskiego.
Przysiółek, jako wieś, położony był w 1580 roku w powiecie poznańskim województwa poznańskiego. 

</doc>
<doc id="770745" url="https://pl.wikipedia.org/wiki?curid=770745" title="Kirkpatrick Sale">
Kirkpatrick Sale

Kirkpatrick Sale (ur. 27 czerwca 1937 w Ithace w stanie Nowy Jork) – amerykański myśliciel, pisarz, i publicysta, działacz ruchu ekologicznego. Krytyk współczesnej cywilizacji przemysłowo-technicznej i jej skutków (m.in. dla środowiska naturalnego), postulujący zmniejszenie roli techniki i powrót do życia w niewielkich społecznościach. Jest zwolennikiem bioregionalizmu - uważa, że ludzkie społeczności i ich funkcjonowanie powinny być oparte na naturalnych jednostkach geograficzno-przyrodniczo-kulturowych, a nie na arbitralnym podziale administracyjnym.
Autor kilkunastu książek.

</doc>
<doc id="770747" url="https://pl.wikipedia.org/wiki?curid=770747" title="Token passing">
Token passing

Token passing (przekazywanie znacznika) jest to jedna z deterministycznych metod dostępu do łącza danych (fizycznego medium). Metoda wykorzystywana w wielu strukturach sieciowych takich jak:
Sposób działania / Charakterystyka.
Ogólna zasada działania polega na fakcie, iż tylko stacja posiadająca „token” (żeton) ma prawo do wysyłania danych do łącza danych. Pozostałe stacje w tym czasie nasłuchują nie przeszkadzając w jej transmisji. Po upływie określonego interwału czasu dokładnie zdefiniowanego poprzez protokół, „token” jest przekazywany do kolejnej stacji zgodnie z wcześniej ustaloną kolejnością. Metoda ta gwarantuje, iż każdy węzeł (stacja) dostanie dostęp do medium transmisyjnego na określoną ilość czasu i będzie mógł w tym czasie prowadzić niezakłóconą transmisję. Fizyczna postać „tokenu” jest bardzo różna i zdefiniowana przez twórców protokołu. Najczęściej jest to specjalna kontrolna wiadomość (ramka) zawierająca parametry określające zasady działania sieci. 
Ogólny schemat takiej ramki wygląda jak poniżej:
Determinizm w metodzie token passing polega na fakcie, iż istnieje możliwość wyznaczenia maksymalnego odstępu czasu jaki musi upłynąć, aby dana stacja końcowa mogła transmitować dane (w przeciwieństwie np. do CSMA/CD).
Protokoły oparte na bazie „tokenu” w odróżnieniu do Ethernetu nie muszą współzawodniczyć o medium. Każda stacja ma swój ściśle określony interwał czasu, w którym żadna inna stacja nie będzie jej przeszkadzać w transmisji. Pozwala to na stworzenie usług o ściśle określonej niezawodności oraz dostępności. Nie występuje tu zjawisko kolizji pakietów, gdyż tylko jedna stacja w danej chwili transmituje informacje. Pozwala to na podniesienie wydajność całej sieci, co staje się bardziej zauważalne wraz ze wzrostem ilość stacji.
Proces transmisji danych.
Transmisji danych przy wykorzystaniu metody "token passing" wygląda następująco: 

</doc>
<doc id="770748" url="https://pl.wikipedia.org/wiki?curid=770748" title="Pniewo (gmina Międzyrzecz)">
Pniewo (gmina Międzyrzecz)

Pniewo – osada w Polsce położona w województwie lubuskim, w powiecie międzyrzeckim, w gminie Międzyrzecz. Osada stanowi samodzielne sołectwo "Pniewo".
W latach 1975–1998 miejscowość administracyjnie należała do województwa gorzowskiego.
W Pniewie istnieje trasa turystyczna, obejmująca fragment tuneli i schronów bojowych, zwanych pancerwerkami Międzyrzeckiego Rejonu Umocnionego. Udostępnione są różne warianty trasy: długi liczący 3 km i krótki o długości 1,5 km, a także warianty na życzenie i liczne trasy naziemne. Ponadto w Pniewie znajduje się skansen sprzętu wojskowego i sala wystawowa, w której zgromadzono liczne eksponaty związane z historią i przyrodą MRU.
Inne miejscowości o nazwie Pniewo: Pniewo, Pniewy

</doc>
<doc id="770749" url="https://pl.wikipedia.org/wiki?curid=770749" title="Dražen Petrović">
Dražen Petrović

Dražen Petrović (czyt. [drǎʒɛn pɛ̌trɔʋit͡ɕ]; ur. 22 października 1964 w Szybeniku, zm. 7 czerwca 1993 w Denkendorfie) – chorwacki koszykarz, występujący na pozycji rzucającego obrońcy.
Dzieciństwo.
Jego ojciec, Jole, był policjantem, a matka Biserka pracowała jako bibliotekarka. Miłością do koszykówki zaraził go jego o pięć lat starszy brat Aleksandar, również uprawiający ten sport.
Kariera.
Początkowo występował w lokalnej Szibence, a następnie w Cibonie Zagrzeb oraz Realu Madryt. W 1989 roku podpisał kontrakt z Portland Trail Blazers. 
W 1991 roku został zawodnikiem New Jersey Nets, gdzie w sezonie 1992/1993 został wybrany do trzeciej piątki ligi. W sezonie 1991/1992 zajął drugie miejsce w głosowaniu na największy postęp sezonu NBA.
Zginął w wypadku samochodowym na autostradzie w Niemczech w pobliżu Ingolstadt, gdy wracał z Polski, z meczu eliminacyjnego do mistrzostw Europy. W 2002 roku został przyjęty do koszykarskiej galerii sław.
W sezonie 1989/90 ustanowił rekord sezonu zasadniczego NBA, uzyskując najwyższą skuteczność rzutów za 3 punkty (45,95%), jako debiutant.
Był członkiem kadry narodowej i olimpijskiej Jugosławii, a w późniejszych latach Chorwacji, z którymi trzykrotnie zdobywał medale olimpijskie – dwukrotnie w barwach Jugosławii – brąz w Los Angeles w 1984 i srebro w Seulu w 1988 i raz w barwach Chorwacji – srebro w Barcelonie 1992. Z drużyną Jugosławii zdobył także mistrzostwo świata w 1990. Trzykrotnie wybierano go najlepszym sportowcem roku w Chorwacji.
Po raz ostatni w życiu występował w meczach reprezentacyjnych podczas dodatkowego turnieju kwalifikacyjnego do 28. mistrzostw Europy, rozgrywanego na początku czerwca 1993 we Wrocławiu, a powracając z niego poniósł śmierć w wypadku drogowym na obszarze Niemiec.
Upamiętnienie.
Od 1994 roku nagroda MVP w turnieju McDonald’s nosi jego imię, tak jak hala Cibony Zagrzeb oraz jeden z placów w Zagrzebiu. W 1995 odsłonięto pomnik Petrovicia przed Muzeum Olimpijskim w Lozannie. W 2001 roku chorwacki tenisista Goran Ivanišević zadedykował Petroviciovi swoje zwycięstwo na kortach Wimbledonu. Podczas konkursu rzutów za trzy odbywającego się w trakcie drugiego dnia weekendu gwiazd NBA 2012 w Orlando, Anthony Morrow występował w koszulce, w której grał Petrović w New Jersey Nets.

</doc>
<doc id="770751" url="https://pl.wikipedia.org/wiki?curid=770751" title="Nikołaj Siemionow">
Nikołaj Siemionow

Nikołaj Nikołajewicz Siemionow (ur. 15 kwietnia 1896 w Saratowie, zm. 25 września 1986 w Moskwie) – rosyjski profesor chemii na politechnice w Leningradzie (1928–1944) i uniwersytecie w Moskwie (od 1944 roku).
Po ukończeniu w 1913 szkoły realnej w Samarze studiował na Wydziale Fizyczno-Matematycznym Uniwersytetu Petersburskiego (m.in. pod kierunkiem Abrama Ioffe), który ukończył w 1917. Następnie wykładał w Tomskim Instytucie Technologicznym oraz na Wydziale Fizyki Uniwersytetu Tomskiego, w 1920 został kierownikiem laboratorium Petersburskiego Państwowego Fizyczno-Chemicznego Instytutu Rentgenowskiego, w którym w 1927 objął sektor chemiczno-fizyczny, na bazie którego w 1931 założono Instytut Fizyki Chemicznej, którym Siemionow kierował przez 55 lat, do 1986. Prowadził prace badawcze w dziedzinie kinetyki chemicznej. Opracował teorię reakcji łańcuchowych (1927–1934), teorię cieplnego spalania i eksplozji (1928–1940) oraz rozchodzenia się fal wybuchowych. Prowadził też badania nad reakcjami wolnych rodników
W 1956 roku otrzymał nagrodę Nobla w zakresie chemii (z Cyrilem Hinshelwoodem). Dwukrotny Bohater Pracy Socjalistycznej (14 kwietnia 1966 i 14 kwietnia 1976), dziewięciokrotnie odznaczony orderem Lenina (10 czerwca 1945, 29 października 1949, 1953, 1954, 8 maja 1956, 14 kwietnia 1966, 1971, 14 kwietnia 1976 i 18 grudnia 1981). Otrzymał również Nagrodę Leninowską (1976), dwukrotnie Nagrodę Stalinowską II stopnia (1941 i 1949), Order Rewolucji Październikowej (14 kwietnia 1986), Order Czerwonego Sztandaru Pracy (10 czerwca 1946), Medal „Za ofiarną pracę w Wielkiej Wojnie Ojczyźnianej 1941–1945”, Złoty Medal im. Łomonosowa Akademii Nauk ZSRR (1970) i inne wyróżnienia. Był honorowym członkiem Akademii Nauk w Bangalore (Indie, 1959), Węgierskiej Akademii Nauk (1961), Nowojorskiej Akademii Nauk (1962) i Rumuńskiej Akademii Nauk (1965) oraz zagranicznym członkiem Narodowej Akademii Nauk USA (1963), Akademii Nauk NRD (1966), Polskiej Akademii Nauk (1974), Francuskiej Akademii Nauk (1978), Czechosłowackiej Akademii Nauk (1965) i członkiem wielu towarzystw naukowych i uniwersytetów.
W 1974 r. został członkiem zagranicznym PAN.

</doc>
<doc id="770756" url="https://pl.wikipedia.org/wiki?curid=770756" title="Pustkowa Góra">
Pustkowa Góra

Pustkowa Góra – wieś w Polsce położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość położona była w ówczesnym województwie łódzkim.

</doc>
<doc id="770757" url="https://pl.wikipedia.org/wiki?curid=770757" title="Gmina żydowska w Łodzi">
Gmina żydowska w Łodzi



</doc>
<doc id="770761" url="https://pl.wikipedia.org/wiki?curid=770761" title="Statki typu Liberty">
Statki typu Liberty

Statki typu Liberty (ang. "Liberty ships") – transportowe jednostki pływające budowane masowo w Kanadzie i Stanach Zjednoczonych podczas II wojny światowej, w celu zastąpienia strat wojennych. Statki charakteryzowały się bardzo uproszczoną konstrukcją. W polskim żargonie marynarskim były popularnie nazywane „Liberciakami”. W sumie w latach 1941–1945 wybudowano 2710 statków tego typu.
Konstrukcja i historia.
Konstrukcja bazowała na zmodyfikowanym brytyjskim modelu statku firmy "Joseph L. Thompson &amp; Sons" z Sunderlandu zbudowanym w 1879. Statki wyróżniały się niskimi kosztami budowy, prostą konstrukcją i pojemnymi pięcioma ładowniami. Ich zasięg wynosił 17 000 mil morskich, były opalane węglem (wybudowane w Kanadzie) lub olejem (wybudowane w USA). Załoga przeciętnego statku typu „Liberty” składała się z 42 oficerów i marynarzy (podczas wojny dodatkowo z 21 artylerzystów). 
Pierwszy statek typu Liberty „Patrick Henry” został wybudowany w ciągu 244 dni. Po wprowadzeniu produkcji seryjnej wybudowanie jednego statku zajmowało 40 dni. Rekordzistą serii był statek „Robert E. Peary” (od położenia stępki do zwodowania stocznia potrzebowała 4 dni, 15 godzin i 30 minut, trzy dni później statek wyruszył w rejs próbny).
Na skutek działań wojennych zatonęło 196 statków typu „Liberty”. Dodatkowo około 100 statków zatonęło na skutek pęknięć wadliwych spoin (głównie w konwojach atlantyckich i arktycznych). Statki typu „Liberty” zostały zastąpione statkami typu „Victory”.
Jedynym statkiem typu „Liberty” w składzie Polskiej Marynarki Handlowej podczas II wojny światowej był "s/s „Opole”", dzierżawiony przez Gdynia–Ameryka Linie Żeglugowe, który został zwrócony Stanom Zjednoczonym w 1947.
Statki muzea.
SS Jeremiah O’Brien.
W porcie w San Francisco, statek brał udział w desancie w Normandii.
SS John W. Brown.
W porcie Baltimore w stanie Maryland.
SS Arthur M. Huddell.
W porcie w Pireusie przemianowany na SS Hellas Liberty.

</doc>
<doc id="770763" url="https://pl.wikipedia.org/wiki?curid=770763" title="Łosiowa Dolina">
Łosiowa Dolina

Łosiowa Dolina – polsko-szwedzki projekt ogrodu-farmy typu safari na Kaszubach w okolicy Ostrzyc. Farma poświęcona łosiom została otwarta 30 czerwca 2006 w obecności Konsula Szwecji w Gdańsku oraz Macieja Płażyńskiego. Oswojone łosie przybyły do Polski ze Szwecji. Prowadzi tędy również turystyczny Szlak Kaszubski.

</doc>
<doc id="770764" url="https://pl.wikipedia.org/wiki?curid=770764" title="Rezerwat przyrody Kurze Grzędy">
Rezerwat przyrody Kurze Grzędy

Rezerwat przyrody Kurze Grzędy (kaszb. "Kùrzé Grzãdë") – faunistyczny rezerwat przyrody na Pojezierzu Kaszubskim na obszarze Kaszubskiego Parku Krajobrazowego w kompleksie Lasów Mirachowskich. Jest położony na terenie gmin Sierakowice i Kartuzy w powiecie kartuskim w województwie pomorskim. Rezerwat został utworzony w 1957 roku na powierzchni 82,97 ha; w 1989 roku powiększono go do 170,70 ha.
Rezerwatem objęte jest jezioro Wielkie, trzy mniejsze jeziorka dystroficzne, rozległe torfowisko wysokie i okoliczne lasy (boru bagiennego, brzeziny bagiennej, lasów dębowo-bukowych, marginalnie również buczyny kwaśnej). Bory bagienne rezerwatu były ostatnim na Pomorzu miejscem występowania głuszca, który jednak wyginął w latach 1960–1980.
Znajdują się tu stanowiska licznych gatunków roślin podlegających ochronie (m.in. rosiczka okrągłolistna i widłak jałowcowaty). Rezerwat jest ostoją ptaków drapieżnych (krogulca, myszołowa, rybołowa i jastrzębia gołębiarza), a także miejscem lęgowym żurawia, samotnika, gągoła, muchołówki małej i sowy włochatki. Najbliższe miejscowości to Bącz i Bącka Huta.
Rezerwat znajduje się w granicach dwóch obszarów Natura 2000: Kurze Grzędy PLH220014 oraz Lasy Mirachowskie PLB220008.
Na ograniczonym obszarze obecnego rezerwatu powstał w roku 1916 rezerwat ornitologiczny dla ochrony głuszca i jego miejsc lęgowych.

</doc>
<doc id="770766" url="https://pl.wikipedia.org/wiki?curid=770766" title="Rosiczka pośrednia">
Rosiczka pośrednia

Rosiczka pośrednia ("Drosera intermedia") – gatunek rośliny należący do rodziny rosiczkowatych. Występuje w Europie, Ameryce Północnej, Środkowej oraz w północnej części Ameryki Południowej. W Polsce występuje głównie na niżu. Roślina bardzo rzadka (najrzadsza wśród wszystkich krajowych rosiczek), występuje tylko na rozproszonych stanowiskach. Nazwa rosiczka pochodzi stąd, że na gruczołach jej liści często zbierają się duże, lśniące krople cieczy imitującej rosę.
Biologia i ekologia.
Bylina, hemikryptofit, roślina owadożerna. Kwitnie od lipca do sierpnia, jest owadopylna. Siedlisko: torfowiska. Roślina owadożerna przystosowana do życia w siedliskach bardzo ubogich w azot. Na torfowiskach rośnie zwykle przy zamulonych kałużach, na miejscach bardziej piaszczystych. W klasyfikacji zbiorowisk roślinnych gatunek charakterystyczny dla All. "Rhynchosporion albae".
Ponieważ żyje w środowisku ubogim w azot (torfowiska), braki azotu w podłożu uzupełnia owadożernością. Wabi swoje ofiary błyszczącymi kroplami słodkiej cieczy, które są wydzielane na szczytach – czułkach porastających powierzchnie liści. Dzięki zawartości barwników antocyjanowych mają one czerwonawy kolor zwiększający ich atrakcyjność. Jako roślina owadożerna działa aktywnie. Ofiara wchodzi na liść i lepka substancja ją unieruchamia. Powoli pułapka się zamyka. Trwa to około 3 godzin. Wydzielany kwas mrówkowy zaczyna rozpuszczać ciało owada. Uwalniają się dzięki temu cząsteczki białka, które pobudzają gruczoły rośliny, dzięki czemu wydziela ona enzymy proteolityczne. Miękkie części ciała ofiary zostają strawione, a powstała z nich ciecz – bogata w substancje odżywcze, ulega wchłonięciu przez roślinę. Po strawieniu ofiary liść otwiera się, a pozostałości zwykle są zdmuchiwane przez wiatr. Ponowne otwarcie następuje po 24 godzinach.
Zagrożenia i ochrona.
Roślina objęta w Polsce ścisłą ochroną gatunkową. Umieszczona na Czerwonej liście roślin i grzybów Polski (2006) w grupie gatunków wymierających, krytycznie zagrożonych (kategoria zagrożenia: E). W wydaniu z 2016 roku otrzymała kategorię EN (zagrożony).
Zmienność.
Tworzy mieszańce z rosiczką długolistną i r. okrągłolistną.

</doc>
<doc id="770770" url="https://pl.wikipedia.org/wiki?curid=770770" title="Drosera rotundifolia">
Drosera rotundifolia



</doc>
<doc id="770771" url="https://pl.wikipedia.org/wiki?curid=770771" title="Drosera intermedia">
Drosera intermedia



</doc>
<doc id="770772" url="https://pl.wikipedia.org/wiki?curid=770772" title="Drosera">
Drosera



</doc>
<doc id="770774" url="https://pl.wikipedia.org/wiki?curid=770774" title="Scena Letnia Teatru Miejskiego w Gdyni">
Scena Letnia Teatru Miejskiego w Gdyni

Scena Letnia Teatru Miejskiego im. Witolda Gombrowicza w Gdyni – działająca od 1996 roku jedyna w Polsce coroczna letnia (sezon trwa w lipcu i sierpniu) prezentująca spektakle teatralne na plaży. 
Teatr na plaży zainicjowała w 1996 roku była dyrektor Teatru Miejskiego w Gdyni Julia Wernio. Scena teatralna i zaplecze techniczne (garderoby, magazyn dekoracji) zlokalizowane były obok molo w gdyńskiej dzielnicy Orłowo. 
Repertuar Sceny Letniej stanowią głównie spektakle Teatru Miejskiego w Gdyni. W 2006 w ramach tzw. "Miesiąca greckiego" odbyły się także koncerty piosenek i utworów muzycznych, przedstawiane przez wykonawców niezwiązanych na co dzień z Teatrem Gombrowicza. Oprócz przedstawień teatralnych odbywają się także wieczory kabaretowe, recitale piosenek i inne plenerowe imprezy artystyczne.

</doc>
<doc id="770788" url="https://pl.wikipedia.org/wiki?curid=770788" title="Ignalińska Elektrownia Jądrowa">
Ignalińska Elektrownia Jądrowa

Ignalińska Elektrownia Jądrowa (lit. "Ignalinos atominė elektrinė") – zamknięta elektrownia jądrowa, położona na Litwie, nad jeziorem Dryświaty, w odległości 6 km od miasta Wisaginia i 47 km od miasta Ignalino, na północno-wschodnim krańcu kraju, niedaleko miejsca, gdzie stykają się granice Litwy, Łotwy i Białorusi. Ostatni pracujący reaktor, typu RBMK-1500, o maksymalnej mocy 1500 MW, został zamknięty 31 grudnia 2009. Był to reaktor numer 2, pracujący od 1987. Duża część pracowników elektrowni zamieszkuje miasto Wisaginia, zbudowane specjalnie jako zaplecze mieszkaniowe elektrowni.
Reaktory.
Prace nad budową pierwszego reaktora rozpoczęto w 1977 i zakończono przyłączeniem do sieci 31 grudnia 1983. 20 sierpnia 1987 przyłączono do sieci drugi reaktor. Rozpoczęto też budowę reaktora numer 3, ale wskutek protestów zaprzestano prace w 1988. Prace nad reaktorem numer 4 nie wyszły poza fazę projektu. Pierwotnie przewidywano, że siłownia będzie dostarczać energię elektryczną nie tylko dla Litwy, ale także dla Łotwy, Białorusi i obwodu kaliningradzkiego (w 1989 42% energii produkowanej w elektrowni było eksportowane poza Litwę). Przewidywany czas eksploatacji paliwa wynosi 30 lat. Reaktory ignalińskie (RBMK-1500) były podobnego typu co używane przez elektrownię w Czarnobylu (RBMK-1000) i także nie były uważane za bezpieczne według zachodnich norm.
8 listopada 2007 nastąpiła awaria pracy reaktora nr 2. Nie doszło do skażenia środowiska materiałami promieniotwórczymi, konieczne było jednak awaryjne wyłączenie reaktora.
Negocjacje akcesyjne z UE.
Warunkiem przystąpienia Litwy do Unii Europejskiej było zobowiązanie do wycofania elektrowni z eksploatacji. Groziło to poważnymi komplikacjami w gospodarce energetycznej Litwy, ponieważ elektrownia dostarczała 90% energii elektrycznej zużywanej w tym kraju. W wyniku negocjacji Unia zgodziła się pokryć koszty zamknięcia elektrowni i skompensować Litwie utratę energii dostarczanej przez elektrownię.
Plany budowy nowych reaktorów.
Lietuvos Energija planuje budowę nowej elektrowni o nazwie Wisagińska Elektrownia Jądrowa (lit. "Visagino atominė elektrinė") z jednym reaktorem o mocy 1350 MW w bliskim sąsiedztwie obecnie istniejącej. Elektrownia ma kosztować ok. 5 mld euro i zostać uruchomiona do 31 grudnia 2022 roku. Udziały w nowej elektrowni mają objąć także przedsiębiorstwa z Łotwy (Latvenergo), Estonii (Eesti Energia) i Polski (PGE). W grudniu 2009 ukazało się w tej sprawie ogłoszenie w Dzienniku Urzędowym Unii Europejskiej. Mimo wcześniejszych zapowiedzi w grudniu 2010 nie wybrano inwestora w przetargu, gdyż wycofano jedyną ofertę spełniającą kryteria przetargu, złożoną przez południowokoreańską Korea Electric Power Corporation (Kepco). Zdecydowano się prowadzić dalsze rozmowy o udzieleniu koncesji w drodze bezpośrednich negocjacji bez przetargu. 9 grudnia 2011 Polska Grupa Energetyczna podjęła decyzję o zawieszeniu swojego zaangażowania w budowę elektrowni jądrowej w Visaginas na Litwie. Decyzja ta została podjęta ze względu na niską rentowność inwestycji przy proponowanych warunkach. W czerwcu 2012 litewski Sejm wyraził zgodę na zawarcie umowy koncesyjnej. Dostawcą reaktora miała być japońska firma Hitachi (reaktor ABWR o mocy 1300-1638 MW). W październiku 2012 w referendum ogólnokrajowym społeczeństwo wypowiedziało się przeciwko budowie nowej elektrowni jądrowej na Litwie.

</doc>
<doc id="770789" url="https://pl.wikipedia.org/wiki?curid=770789" title="Ilmars Bricis">
Ilmars Bricis



</doc>
<doc id="770794" url="https://pl.wikipedia.org/wiki?curid=770794" title="Międzynarodowy Port Lotniczy Kansai">
Międzynarodowy Port Lotniczy Kansai



</doc>
<doc id="770799" url="https://pl.wikipedia.org/wiki?curid=770799" title="Pyrola uniflora">
Pyrola uniflora



</doc>
<doc id="770806" url="https://pl.wikipedia.org/wiki?curid=770806" title="Torgny Mogren">
Torgny Mogren

Nils Arne Torgny Mogren (ur. 26 lipca 1963 r. w Hällefors) – szwedzki biegacz narciarski, złoty medalista olimpijski, dziewięciokrotny medalista mistrzostw świata, a także zdobywca Pucharu Świata.
Kariera.
Jego olimpijskim debiutem były igrzyska w Sarajewie. W swoim najlepszym starcie, w biegu na 15 km techniką klasyczną zajął 22. miejsce. Cztery lata później, podczas igrzysk olimpijskich w Calgary osiągnął swój największy sukces olimpijski zdobywając wraz z Janem Ottossonem, Thomasem Wassbergiem i Gunde Svanem złoty medal w sztafecie 4x10 km. Jego najlepszym indywidualnym wynikiem na tych igrzyskach było 11. miejsce w biegu na 30 km stylem klasycznym. Na igrzyskach w Albertville wraz z kolegami zajął 4. miejsce w sztafecie, a indywidualnie jego największym osiągnięciem było 5. miejsce w biegu pościgowym. Jest to najlepszy indywidualny wynik Mogrena w historii jego startów na igrzyskach. Startował także na igrzyskach olimpijskich w Lillehammer, gdzie plasował się w trzeciej dziesiątce oraz na igrzyskach w Nagano, gdzie zdołał zająć jedynie 34. miejsce w biegu na 50 km techniką dowolną.
W 1985 r. zadebiutował na mistrzostwach świata biorąc udział w mistrzostwach w Seefeld. Tam w swoim najlepszym starcie zajął 6. miejsce na dystansie 50 km techniką klasyczną. Pierwsze sukcesy osiągnął na mistrzostwach świata w Oberstdorfie, gdzie wraz z Erikiem Östlundem, Gunde Svanem i Thomasem Wassbergiem zdobył złoty medal w sztafecie. Ponadto na tych samych mistrzostwach zdobył także brązowy medal w biegu na 50 km techniką dowolną. Osiągnięcia te poprawił podczas mistrzostw świata w Lahti w 1989 r. Zdobył tam kolejne złoto w sztafecie, a także srebrne medale w biegach na 15 i 50 km techniką dowolną, w których lepszy okazał się jego rodak Gunde Svan. Na mistrzostwach świata w Val di Fiemme zdobył kolejne trzy medale, po jednym z każdego koloru. Złoto zdobył w biegu na 50 km stylem dowolnym, srebro w sztafecie, a brązowy medal wywalczył w biegu na 10 km stylem klasycznym, w którym wyprzedzili go tylko Norweg Terje Langli i Christer Majbäck ze Szwecji. Swój dorobek medalowy powiększył podczas mistrzostw świata w Falun, gdzie zdobył złoty medal na dystansie 50 km techniką dowolną. Z mistrzostw w Thunder Bay oraz mistrzostw w Trondheim nie przywiózł już żadnego medalu, a w czołowej dziesiątce plasował się tylko w biegach na 50 km (zajął odpowiednio 7 i 8 miejsca).
Najlepsze wyniki osiągnął w sezonie 1986/1987, kiedy to triumfował w klasyfikacji generalnej. Ponadto w sezonach 1985/1986, 1987/1988 i 1990/1991 był drugi, a w sezonie 1988/1989 trzeci w klasyfikacji generalnej. Łącznie 37 razy stawał na podium zawodów Pucharu Świata, w tym 13 razy zwyciężał. W 1998 r. zakończył karierę.
W latach 1982-1983 Torgny Mogren odbywał służbę wojskową w pułku Jämtlands fältjägarregemente stacjonującym w Östersund. W tym samym czasie razem z nim służbę odbywał inny utytułowany szwedzki biegacz narciarski Gunde Svan.
W 1993 r. Mogren otrzymał szwedzką nagrodę Svenska Dagbladets guldmedalj, w tym samym roku został także wybrany najlepszym sportowcem Szwecji. Obecnie wraz z żoną Cecilią mieszka w Mora, gdzie pracuje w klubie Mora IK.

</doc>
<doc id="770810" url="https://pl.wikipedia.org/wiki?curid=770810" title="Lech Czerniak">
Lech Czerniak

Lech Czerniak (ur. 24 lutego 1952 w Jeleniej Górze) – polski archeolog, dr hab., prof. nadzwycz. Uniwersytetu Gdańskiego, specjalista w dziedzinie badań archeologicznych epoki neolitu oraz metodyki badań wykopaliskowych, członek Rady Naukowej zlikwidowanego Ośrodka Ochrony Dziedzictwa Archeologicznego.
Życiorys.
W latach 1971–1976 studiował archeologię na Uniwersytecie im. Adama Mickiewicza w Poznaniu. Zwieńczeniem studiów oraz udziału w badaniach archeologicznych na stanowisku archeologicznym Novae w Bułgarii była obrona pracy magisterskiej pt "Wyroby metalowe z rzymskiego miasta Novae z badań w latach 1972 i 1974".
W 1979 obronił dysertację doktorską pt. "Rozwój społeczeństw kultury późnej ceramiki wstęgowej na Kujawach". W 1995 habilitował się na podstawie książki pt. "Wczesny i środkowy okres neolitu na Kujawach. 5400–3650 p.n.e." (Poznań 1994).
Od połowy lat 90. XX w. zaangażowany w realizację programu archeologicznych badań ratowniczych na trasie wielkich inwestycji liniowych (gazociąg Jamał – Europa Zachodnia, autostrady). Najbliższy współpracownik Marka Gierlacha.
Odmiennne od stanowiska Głównego Archeologa Kraju (GAK) postrzeganie przez niego, jako wykonawcy badań kontraktowych i jednocześnie ówczesnego członka Komitetu Nauk Pra- i Protohistorycznych PAN, kierującego Komisją ds. konserwatorstwa archeologicznego, roli służby konserwatorskiej w procesie nadzoru nad zasadami realizacji badań ratowniczych, spowodowało powstanie w latach 1997–1998 silnego konfliktu, który zakończył się likwidacją stanowiska GAK, usunięciem w 1999 ze stanowiska osoby pełniącej tę funkcję i przejęciem pełnej kontroli nad ratowniczymi wykopaliskami w całej Polsce przez Marka Gierlacha.
Lech Czerniak jest głównym wyrazicielem interesów środowiska archeologów zaangażowanych z ramienia wielkich instytucji naukowo-badawczych w proces ratowniczych badań archeologicznych na trasie wielkich inwestycji liniowych.
Lechowi Cz. w 2007 postawiono zarzuty dotyczące korumpowania urzędników mających wpływ na przyznawanie zleceń na badania archeologiczne przy budowie autostrad A1 i A2. W 2010 został uznany winnym i skazany na 2,5 roku więzienia (patrz Bibliografia). Sąd Apelacyjny w Poznaniu zmienił ten wyrok na 2 lata więzienia w zawieszeniu na 5 lat.
W 2004, w momencie utworzenia kierunku archeologia na Uniwersytecie Gdańskim, objął kierownictwo nad Zakładem Archeologii w Instytucie Historii (obecnie Instytut Archeologii na Wydziale Historycznym). W 2005 za zasługi w dziedzinie ochrony zabytków został odznaczony przez ministra kultury Srebrnym Medalem „Zasłużony Kulturze Gloria Artis”.
Wspólnie z prof. Arkadiuszem Marciniakiem z Instytutu Prahistorii Uniwersytetu Adama Mickiewicza w Poznaniu kieruje polską ekspedycją archeologiczną na anatolijskim stanowisku Çatalhöyük.

</doc>
<doc id="770811" url="https://pl.wikipedia.org/wiki?curid=770811" title="Epoka kolonialna">
Epoka kolonialna



</doc>
<doc id="770812" url="https://pl.wikipedia.org/wiki?curid=770812" title="Piłka nożna w Anglii (2007/2008)">
Piłka nożna w Anglii (2007/2008)

Sezon 2007/2008 był 128. w rozgrywkach angielskiej piłki nożnej.
Mecze reprezentacji Anglii.
1 Od lewej bramki dla Anglii.

</doc>
<doc id="770814" url="https://pl.wikipedia.org/wiki?curid=770814" title="Księstwo Trubeckie">
Księstwo Trubeckie

Księstwo Trubeckie (starobiałorus. "Kniastwa Trubetskie") – istniejące w latach 1164-1566 państwo ruskie, niepodległe. Wspomniany w 1164 r. jako Trubiecz – gród należący do księstwa czernihowskiego.
Później Trubeck stał się stolicą udzielnego księstwa. Wymienia go także "Słowo o wyprawie Igora" (1185), opisując tragiczną wyprawę ruskich książąt siewierskich na Połowców, w której brał udział książę Trubecko-Kurski Wsiewołod Czermny. Oddziały z Trubecka uczestniczyły też w bitwie z Mongołami nad rzeką Kałką (1223). Około 1240 r. Trubeck został zniszczony przez Mongołów. Kolejne wzmianki pochodzą dopiero z końca XIV wieku, gdy Trubeck, jako gród Wielkiego Księstwa Litewskiego, należał do wspólnego państwa polsko-litewskiego.
Brat Władysława Jagiełły, Dymitr I Starszy, uczestnik bitwy z Tatarami na Kulikowym Polu (1380) był protoplastą rodu książąt Trubeckich, których mogiły znajdują się w XV-wiecznym soborze św. Trójcy, powstałym na miejscu wcześniejszej murowanej świątyni z XII wieku. Podczas wielkiej smuty w 1609 r. oddziały polskie odzyskały Trubeck, który powrócił w granice Rzeczypospolitej ma podstawie rozejmu w Dywilinie z 11 grudnia 1618, przywracającego Rzeczypospolitej także Smoleńsk, Rosław, Dorohobuż, Sierpiejsk, Nowogród Siewierski, Czernihów, Monastersko, Poczep, Newel, Siebież i Krasne. Powrót Trubecka do Rzeczypospolitej ostatecznie usankcjonował pokój z Rosją w Polanowie (1634). Rosjanie podnosili również, że komisarze polscy straszą ich podjęciem na nowo sprawy Dymitra Samozwańca, którym ma być teraz rzekomy syn Maryny Mniszchówny i pierwszego Dymitra. Senatorowie, którzy rozpatrywali skargę poselstwa moskiewskiego (1644) – wśród nich był Mikołaj Abramowicz – pod naciskiem króla zgodzili się dla świętego spokoju na uwięzienie "pretendenta" w Malborku i zrobienie z niego duchownego, zapewniając posłów "i o niczem złem już nie pomyśli, a my na to damy wam stwierdzenie listem i pieczęcią." Władysław IV Waza, aby wreszcie doprowadzić sprawę granicy do zakończenia, a jednocześnie zapewnić sobie przychylność Rosjan niezbędną mu w realizacji zamierzeń tureckich, zgodził się na jeszcze jedno ustępstwo. 16 września 1644 wraz z kilkoma senatorami podjął decyzję o przekazaniu Rosji pogranicznego grodu Trubeck, który traktat polanowski przyznawał Litwie. Wywołało to sprzeciw szlachty litewskiej. Posłowie na sejmie w lutym 1645 r. zażądali unieważnienia decyzji jako wydanej z przekroczeniem kompetencji króla i senatu, a załoga i mieszczanie Trubecka zaczęli przygotowywać się do obrony. Król nie ustąpił i wysłał Mikołaja Abramowicza na czele gwardii królewskiej, aby zajął gród i przekazał go Rosjanom. Latem 1645 wojewoda zmusił obrońców do wpuszczenia go do zamku, a po kilku tygodniach wydał carskim komisarzom. Trubeck był z nadania Zygmunta III własnością kniaziów Trubeckich. Oskarżyli oni Abramowicza przed Trybunałem Głównym Wielkiego Księstwa Litewskiego o najazd na cudzą własność, czyli o najcięższe przestępstwo. Deputaci, może na złość królowi, uznali powództwo i skazali wojewodę na utratę czci, banicję i 60 000 zł grzywny. Na szczęście dla "infamisa", egzekucję wyroków sprawowali starostowie, urzędnicy najbardziej zależni od władcy. Dlatego też wojewodzie mścisławskiemu nic się nie stało. Sprawę załagodzono, przyznając na następnym sejmie Wielkiemu Księstwu kosztem Korony, pograniczne grody Lubecz i Łojów z województwa czernihowskiego.

</doc>
<doc id="770824" url="https://pl.wikipedia.org/wiki?curid=770824" title="Degree Confluence Project">
Degree Confluence Project

Degree Confluence Project (DCP) – międzynarodowy projekt internetowy, mający na celu odwiedzenie i udokumentowanie wszystkich miejsc na Ziemi, których współrzędne geograficzne (długość i szerokość geograficzna w układzie współrzędnych WGS-84) są liczbami całkowitymi (np. 52˚N 19˚E). W celu zlokalizowania punktów przecięcia uczestnicy projektu korzystają z odbiorników GPS. Projekt pomyślany jest jako „zorganizowane próbkowanie świata”, ukazujące jego różnorodność wynikającą ze ściśle określonego porządku (siatki geograficznej).
Projekt zapoczątkował Alex Jarrett, który wraz z Peterem Cline odwiedził pierwsze przecięcie (43°N 72°W) 20 lutego 1996 r. Rozwój projektu nastąpił dzięki upowszechnieniu się cywilnych odbiorników GPS oraz wyłączeniu sygnału zakłócającego (SA) 1 maja 2000 r., co zwiększyło dokładność w zastosowaniach cywilnych z kilkudziesięciu do kilku metrów.
Cel projektu.
Zgodnie z zasadami projektu, aby wizyta na przecięciu była uznana za kompletną, należy znaleźć się na powierzchni ziemi lub wody w odległości nie większej niż 100 m od punktu przecięcia (uwzględniając błąd pomiaru), wykonać zdjęcia otoczenia (w cztery strony świata) i opublikować je na stronie internetowej projektu wraz z relacją ze sposobu dotarcia do punktu przecięcia. Jeśli nie zostaną spełnione te wymagania, wizyta jest uznawana za niekompletną. Nad spełnieniem wymogów formalnych czuwają lokalni koordynatorzy projektu, którzy zatwierdzają nadesłane przez uczestników projektu zgłoszenia. Wizyta widoczna jest na stronie internetowej dopiero po jej zatwierdzeniu. Polskim koordynatorem projektu jest Grzegorz Chyła.
Punkty przecięć mogą być odwiedzane wielokrotnie i często dzieje się tak w Europie i Ameryce Północnej – niektóre punkty odwiedzane były już kilkanaście razy. Dokumentacja fotograficzna kolejnych wizyt nierzadko pokazuje zmiany, jakie zachodzą w krajobrazie – np. w odległości ok. 150 m od przecięcia 52˚N 19˚E (okolice Wartkowic, Polska) wybudowana została autostrada A2 (odcinek Konin – Łódź). Równie interesujące są zdjęcia z wizyt w różnych porach roku. Założeniem projektu jest udokumentowanie krajobrazu bez wprowadzania do niego jakichkolwiek zmian, wobec czego stanowczo odradza się pozostawianie w miejscach przecięcia jakichkolwiek tabliczek, słupków czy innych trwałych oznaczeń (choć często lokalne władze upamiętniają punkt przecięcia pamiątkową tablicą lub kamieniem).
Rodzaje i liczba przecięć.
Wszystkie punkty przecięć na świecie zostały podzielone na dwie kategorie: przecięć pierwszorzędnych i drugorzędnych. Przecięcie uznawane jest za pierwszorzędne gdy znajduje się na lądzie bądź ląd jest z niego widoczny oraz (w uproszczeniu) odległość do sąsiedniego południka jest nie mniejsza niż 2/3 odległości pomiędzy południkami na równiku. To drugie zastrzeżenie ma zastosowanie powyżej 48° szerokości geograficznej i wynika z faktu, że im wyższy jest stopień szerokości geograficznej tym odległości pomiędzy sąsiednimi południkami stają się mniejsze (dążąc do zera na biegunach). Na 89° stopniu szerokości geograficznej jedynie co 10 przecięcie uznawane jest za pierwszorzędne. Łącznie na Ziemi znajdują się 64 442 przecięcia, z których 21 543 jest na lądzie, 38 409 na wodzie i 4 490 na arktycznej czapie polarnej. Przecięć pierwszorzędnych jest odpowiednio: 14 029 na lądzie, 2004 na wodzie i 151 na czapie polarnej. Maksymalna odległość dowolnego punktu na Ziemi od najbliższego przecięcia wynosi ok. 79 km.
Przecięcia w Polsce.
Na terytorium Polski znajduje się 40 punktów przecięcia, do polskich przecięć zalicza się również punkt 55˚N 18˚E położony na Morzu Bałtyckim, w odległości ok. 18 km od brzegu. Zdobywanie polskich przecięć rozpoczął Grzegorz Chyła, który 12 lutego 2000 r. odwiedził przecięcie 51˚N 17˚E. Dziewicze wizyty zostały zakończone 7 lipca 2001 r. w samo południe spotkaniem kilkunastu uczestników projektu na ostatnim wówczas niezdobytym polskim przecięciu 52˚N 18˚E.

</doc>
<doc id="770825" url="https://pl.wikipedia.org/wiki?curid=770825" title="Herta Ehlert">
Herta Ehlert

Herta Ehlert z domu Liess po wojnie zmieniła nazwisko na Herta Naumann (ur. 26 marca 1905 w Berlinie, zm. 4 kwietnia 1997) – niemiecka nadzorczyni SS (SS-Aufseherin) w kilku hitlerowskich obozach koncentracyjnych.
Życiorys.
Swoją karierę obozową rozpoczęła stosunkowo wcześnie, gdy ochotniczo zgłosiła się 15 listopada 1939 do służby jako SS-Aufseherin w KL Ravensbrück. Tam też brała udział w kilku szkoleniach dla nadzorczyń SS. Po ślubie przyjęła nazwisko męża – Ehlert, którego poznała go podczas szkolenia w KL Ravensbrück. W październiku 1942 została skierowana do obozu w Majdanku. Pełniła tam służbę jako SS-Aufseherin. Według relacji kilku oficerów SS nie należała do strażniczek brutalnych, dlatego została z Majdanka skierowana na kolejne szkolenia do KL Ravensbrück, tym razem pod nadzorem Dorothei Binz. Tam miała nauczyć się brutalności i bezwzględności w stosunku do więźniarek. Po wojnie Ehlert określiła to przeszkolenie w Ravensbrück jako „fizycznie i emocjonalnie trudne”.
Rozwiodła się z mężem i powróciła do panieńskiego nazwiska w październiku 1944. Najprawdopodobniej w tym samym roku została skierowana jako SS-Aufseherin do KL Auschwitz-Birkenau, gdzie nadzorowała kobiece komanda pracy. Na polecenie SS została ona później skierowana do podobozu w Rajsku, a stamtąd w lutym 1945 do obozu w Bergen-Belsen. Służyła tam jako SS-Aufseherin i podlegała znanym z brutalności Elisabeth Volkenrath i Irmie Grese. Po wyzwoleniu KL Bergen-Belsen przez armię brytyjską, Ehlert została aresztowana. Na mocy wyroku brytyjskiego Trybunału Wojskowego w Lüneburgu podczas pierwszego procesu załogi KL Bergen-Belsen została skazana na 15 lat pozbawienia wolności. Ehlert została zwolniona 22 grudnia 1951 (według innych źródeł 7 maja 1953).

</doc>
<doc id="770834" url="https://pl.wikipedia.org/wiki?curid=770834" title="Mathias Fredriksson">
Mathias Fredriksson

Johan Fredrik Mathias Fredriksson (ur. 11 lutego 1973 r. w Uddevalla) – szwedzki biegacz narciarski, brązowy medalista olimpijski w sztafecie, 4-krotny medalista mistrzostw świata, zdobywca Pucharu Świata.
Kariera.
Na igrzyskach olimpijskich w Turynie zdobył brązowy medal w sztafecie 4 x 10 km razem z Matsem Larssonem, Johanem Olssonem i Andersem Södergrenem. Na mistrzostwach świata w Lahti zdobył srebrne medale w biegu na 15 km stylem klasycznym oraz w sztafecie 4 x 10 km. Zdobył także brązowe medale w sztafecie podczas mistrzostw świata w Val di Fiemme oraz mistrzostw świata w Sapporo. Najlepsze wyniki w Pucharze Świata osiągnął w sezonie 2002/2003, kiedy to triumfował w klasyfikacji generalnej. W sezonie 2003/2004 zajął drugie miejsce w klasyfikacji generalnej i klasyfikacji biegów dystansowych, natomiast w sezonie 1998/1999 był trzeci w klasyfikacji sprintu.
Jego brat - Thobias Fredriksson również był biegaczem narciarskim.

</doc>
<doc id="770837" url="https://pl.wikipedia.org/wiki?curid=770837" title="British Council">
British Council

British Council – instytucja reprezentująca Zjednoczone Królestwo Wielkiej Brytanii i Irlandii Północnej w zakresie współpracy kulturalnej oraz edukacyjnej, z nastawieniem na naukę języka angielskiego. Siedziba organizacji mieści się w londyńskiej dzielnicy Stratford.
British Council zostało założone w 1934 jako Brytyjska Rada ds. relacji z innymi krajami ("The British Council for Relations with Other Countries"). Dwa lata później nazwę skrócono do obecnej formy.
Pierwszym zagranicznym biurem tej organizacji był założony w 1938 Instytut Brytyjski w Kairze ("British Institute in Cairo"). W tym samym roku powstała polska filia British Council w Warszawie przy ul. Górnośląskiej. 
W Polsce działalność prowadzą dwie placówki British Council – w Warszawie, początkowo mieszcząca się w hotelu Bristol przy ul. Krakowskie Przedmieście 42-44 (1946), następnie przy ul. Górnośląskiej 39 (1947), w al. I Armii WP 11 (1948), al. Jerozolimskich 59 (1950-2015), wreszcie przy ul. Koszykowej 54 (2015-); oraz w Krakowie, w Szarej Kamienicy przy Rynku Głównym 6 (1999-). Ich działalność to głównie prowadzenie kursów języka angielskiego na wszystkich poziomach zaawansowania, a także przeprowadzanie egzaminów Cambridge English for Speakers of Other Languages. Testy przygotowywane przez University of Cambridge i przeprowadzane przez oddziały British Council są jednymi z najpopularniejszych ogólnych egzaminów z języka angielskiego.

</doc>
<doc id="770838" url="https://pl.wikipedia.org/wiki?curid=770838" title="Zbigniew Ihnatowicz">
Zbigniew Ihnatowicz

Zbigniew Marian Ihnatowicz (ur. 20 lipca 1906 w Postawach, zm. 5 sierpnia 1995 w Warszawie) – polski architekt i urbanista, przedstawiciel modernizmu, nauczyciel akademicki; członek Stowarzyszenia Architektów Rzeczypospolitej Polskiej (1934) i Towarzystwa Urbanistów Polskich (1937), współtwórca Zakładów Artystyczno-Badawczych (1954), profesor Akademii Sztuk Pięknych w Warszawie (1973), profesor Politechniki Białostockiej; sędzia kolegialny Międzynarodowej Unii Architektów (UIA); jeden z najwybitniejszych architektów doby modernizmu w Polsce, laureat Honorowej Nagrody SARP (1969).
Życiorys.
Zbigniew Ihnatowicz ukończył Gimnazjum im. Króla Zygmunta Augusta w Wilnie, a następnie podjął studia na Wydziale Architektury Politechniki Warszawskiej. Tytuł inżyniera architekta uzyskał w 1933.
Po studiach prowadził działalność projektową w pracowniach Kazimierza Skórewicza i Juliusza Żórawskiego (do 1934 roku). Pracował również w Biurze Planu Regionalnego Warszawy (1934–1939).
W czasie II wojny światowej przebywał w niemieckim obozie jenieckim w Murnau. Brał tam udział w międzynarodowym konkursie jenieckim na domy mieszkalne. Do Polski wrócił w 1946 roku i został projektantem w Głównym Urzędzie Planowania Przestrzennego (1946–1949) oraz w biurach projektowych: Centralnym Biurze Studiów i Projektów Typowych Budownictwa Przemysłowego oraz w Zakładach Artystyczno-Badawczych Akademii Sztuk Pięknych. Zajmował się również działalnością dydaktyczną jako wykładowca w Akademii Sztuk Pięknych w Warszawie i na Wydziale Architektury Uniwersytetu Laval w Quebecu.
Do najważniejszych realizacji architektonicznych Ihnatowicza należą:
Ihnatowicz był ponadto laureatem licznych konkursów architektoniczno-urbanistycznych. Zdobył m.in. Nagrodę Państwową II stopnia w dziedzinie sztuki, nagrody Ministra Budownictwa i Przemysłu Materiałów Budowlanych za wnętrza dworca Warszawa Śródmieście i zespół PDT w Olsztynie, Honorowa Nagroda SARP, a także członkiem Towarzystwa Urbanistów Polskich (1937–56) oraz Rady Naukowej Instytutu Wzornictwa Przemysłowego (1953–54) i Komisji Urbanistyczno-Architektonicznej przy Naczelnym Architekcie Warszawy (1957–59). W 1934 roku otrzymał status członka zwyczajnego Stowarzyszenia Architektów Polskich. Przewodniczył Prezydium Kolegium Sędziów Konkursowych SARP i zasiadał w radzie SARP. Spoczywa na cmentarzu Powązkowskim w Warszawie (kwatera 274-5-20/21).
Artykuły oraz reprodukcje projektów Ihnatowicza ukazywały się zarówno w publikacjach polskich, jak i zagranicznych.

</doc>
<doc id="770841" url="https://pl.wikipedia.org/wiki?curid=770841" title="Dürrlauingen">
Dürrlauingen

Dürrlauingen – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, wchodzi w skład wspólnoty administracyjnej Haldenwang. Leży około 12 km na wschód od Günzburga.
Polityka.
Wójtem gminy jest Edgar Ilg, poprzednio urząd ten obejmował Emil Neuhäusler, rada gminy składa się z 12osób.

</doc>
<doc id="770843" url="https://pl.wikipedia.org/wiki?curid=770843" title="Haldenwang (powiat Günzburg)">
Haldenwang (powiat Günzburg)

Haldenwang – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, siedziba wspólnoty administracyjnej Haldenwang. Leży około 13 km na wschód od Günzburga, przy drodze B10.
Polityka.
Wójtem gminy jest Georg Holzinger, rada gminy składa się z 12 osób.

</doc>
<doc id="770845" url="https://pl.wikipedia.org/wiki?curid=770845" title="Norweskie SS">
Norweskie SS

Norweskie SS (nor. "Norges SS") – norweska formacja hitlerowskiego Allgemeine SS w okresie II wojny światowej.
Geneza.
Przywódca norweskiej partii faszystowskiej Nasjonal Samling, Vidkun Quisling był przeciwny utworzeniu na obszarze okupowanej Norwegii lokalnej odmiany Allgemeine SS, gdyż obawiał się, że będzie ona wspierać dążenia do inkorporacji kraju do tzw. Wielkiej Rzeszy. Jednakże pomysł ten popierali Reichsführer-SS Heinrich Himmler, Wyższy Dowódca SS i Policji w Norwegii SS-Obergruppenführer Wilhelm Rediess oraz Komisarz Rzeszy Josef Terboven. Ten ostatni popierał przeciwko Quislingowi jego rywala z NS Jonasa Lie. 
Na pocz. 1941 r. Terboven ustalił na spotkaniu z Lie utworzenie norweskiego SS. Odbyło się to bez wiedzy Quislinga. Podczas zebrania w Oslo 16 maja 1941 r. członków 7 Pułku „Viking” organizacji Hird, paramilitarnej przybudówki NS, pomysł ten został entuzjastycznie poparty.
Zarys historyczny.
21 maja 1941 r. zostało oficjalnie powołane norweskie SS. Na jego czele stanął SS-Standartfører Lie. Formalnie wchodziło ono w skład Nasjonal Samling, ale w rzeczywistości Quisling nie miał nad nim żadnej kontroli. Członkowie norweskiego SS rekrutowali się z bojówek Hird. 
Po zaatakowaniu ZSRR przez Niemcy 22 czerwca 1941 r., większość norweskich SS-manów na czele z Lie wstąpiło do nowo formowanego Norweskiego Legionu Ochotniczego (Den Norske Legion), przeznaczonego do walki z Sowietami na froncie wschodnim. 21 czerwca 1942 r. Norweskie SS zostało przemianowane na Germanske SS Norge. Od marca 1943 r. jego członkowie wstępowali do Pułku Grenadierów Pancernych SS „Norge” (SS-Panzergrenadier-Regiment „Norge”). 
16 sierpnia tego roku miała miejsce parada oddziałów norweskiego SS ulicami Oslo, podczas której Quisling wygłosił uroczyste przemówienie. Następnego dnia formacja wraz z policją, organizacją Hird i strażą przyboczną przywódcy NS (Førergarden) została formalnie połączona w norweskie siły zbrojne. W poł. 1944 r. ogólna liczebność norweskiego SS wynosiła ponad 1200 ludzi, w tym ok. 330 walczyło na froncie wschodnim, ok. 245 służyło w policji, a ok. 510 w służbach porządkowych i zabezpieczenia. 1 stycznia 1945 r. H. Himmler mianował na nowego komendanta formacji Sverre'a Riisnæsa, ministra sprawiedliwości w marionetkowym rządzie Quislinga. 
Po kapitulacji Niemców w Norwegii 7 maja 1945 r., członkowie norweskiego SS byli sądzeni za zdradę; niektórzy zostali skazani na śmierć. Lie zmarł w więzieniu.
Organizacja.
Do norweskiego SS przyjmowano jedynie kandydatów, którzy spełniali odpowiednie rasowe i polityczne kryteria oraz mieli takie warunki fizyczne, jak wiek od 17 do 40 lat i wzrost od 1,7 metra. Przechodzili oni 6-tygodniowe szkolenie militarne i polityczne w obozie w Elverum, istniejącym od 21 maja 1941 r., a następnie także w obozie Kongsvinger Festning. W 1942 r. otwarto w Oslo szkołę jeździecką, która kształciła kawalerzystów dla sekcji jeździeckiej norweskiego SS (20 koni). Członkowie norweskiego SS nosili początkowo szare mundury armii niemieckiej z pasami SS oraz naramiennikami i opaskami Hirdu na ręku. Na głowie mieli szare polowe czapki z białym metalowym kółkiem z przodu i emblematem N.S. po lewej stronie. Pod koniec września 1942 r. wymieniono je na czarne uniformy wzorowane na mundurach hitlerowskiego SS.
Organem prasowym formacji było początkowo pismo „Hirdmannen”, które reprezentowało też poglądy paramilitarnej organizacji Hird. W okresie od 24 maja 1941 r. do 4 kwietnia 1942 r. nosiło ono podtytuł "Pismo wojskowe dla organizacji Hird i Norweskiego SS" ("Kamporgan for Rikshird og Norges SS"). Od poł. 1942 r. norweskie SS zaczęło wydawać własne pismo „Germaneren – Kamporgan for Germanske SS Norge”.
Organizacją filialną wobec norweskiego SS był Støttende Medlemmer, liczący we wrześniu 1944 r. ok. 3,5 tys. członków.
Struktura norweskiego SS wyglądała następująco: największą jednostką był Standard (odpowiadający pułkowi w wojsku), mniejszymi były kolejno Stormbann/Fylking (teoretycznie zawierający 4 Stormen), Storm (podstawowa lokalna jednostka), Tropp (zawierający 3 lub 4 Lag) i Lag (9 ludzi), a najmniejszą jednostką było Rode (odpowiednik drużyny, 3 ludzi). W rzeczywistości w norweskim SS nigdy nie sformowano oddziału w sile Standard.
Stopnie w norweskim SS:
Sztab norweskiego SS w 1943 r. przedstawiał się następująco:

</doc>
<doc id="770846" url="https://pl.wikipedia.org/wiki?curid=770846" title="Landensberg">
Landensberg

Landensberg – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, wchodzi w skład wspólnoty administracyjnej Haldenwang. Leży około 18 km na południowy wschód od Günzburga, przy drodze B10.
Polityka.
Wójtem gminy jest Sven Tull, poprzednio urząd ten obejmował Wolfgang Thurner, rada gminy składa się z 8 osób.

</doc>
<doc id="770849" url="https://pl.wikipedia.org/wiki?curid=770849" title="Ewa Thompson">
Ewa Thompson

Ewa M. Thompson, z d. Majewska (ur. 23 sierpnia 1937 w Kownie) – literaturoznawca, profesor literatury porównawczej i slawistyki na Rice University w Houston.
Życiorys.
Ukończyła studia z filologii rosyjskiej i angielskiej na Uniwersytecie Warszawskim w 1963, jest także absolwentką Konserwatorium Muzycznego w Sopocie, doktoryzowała się (z literaturoznawstwa porównawczego) na Uniwersytecie Vanderbilta w 1967 na podstawie pracy "Russian Formalism and Anglo-American New Criticism". W latach 1973–1974 była profesorem nadzwyczajnym na Uniwersytecie Virginia, następnie do 1979 była profesorem nadzwyczajnym, a od 1979 profesorem zwyczajnym Uniwersytetu Rice’a w Houston.
Opublikowała wiele artykułów z dziedziny literaturoznawstwa i politologii. W Polsce pisuje w Tekstach Drugich, Arcanach, a w USA m.in. w The Washington Times, Slavic and East European Journal, Modern Age, Slavic Review i Houston Chronicle. Jest redaktorem kwartalnika Sarmatian Review. Członek Polskiego Towarzystwa Naukowego na Obczyźnie.
W 2015 otrzymała Nagrodę Związku Pisarzy Polskich na Obczyźnie za upowszechnianie kultury i literatury polskiej w świecie. W 2020 została laureatką Nagrody Transatlantyk przyznawanej przez Instytut Książki.

</doc>
<doc id="770850" url="https://pl.wikipedia.org/wiki?curid=770850" title="Röfingen">
Röfingen

Röfingen – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, wchodzi w skład wspólnoty administracyjnej Haldenwang. Leży około 12 km na wschód od Günzburga, przy autostradzie A8 i drodze B10.
Polityka.
Wójtem gminy jest Michael Mayer, rada gminy składa się z 12 osób.

</doc>
<doc id="770851" url="https://pl.wikipedia.org/wiki?curid=770851" title="Przyłączony">
Przyłączony

Przyłączony (hiszp. agregado) – członek Opus Dei żyjący w celibacie, w tym także ksiądz. Nie składa on żadnych ślubów, ale zawiera z prałaturą umowę. 
"Przyłączeni" mieszkają wraz ze swoją rodziną lub tam gdzie wymagają tego okoliczności zawodowe.
Fragment książki Johna Allena „Opus Dei”:
"Przyłączeni, tak samo jak numerariusze, są osobami żyjącymi w celibacie, ale ze względu na obowiązki rodzinne i inne osobiste okoliczności mieszkają z rodzinami, lub tam, gdzie wymaga tego ich praca czy inne uwarunkowania. Numerariusza od przyłączonego odróżnia rodzaj miejsca zamieszkania, natomiast wymagania i powinności są takie same. Na przykład dwudziestoośmioletni Moses Muthaka przyłączony Opus Dei w Nairobi jest zastępcą dyrektora Instytutu Nieformalnej Przedsiębiorczości, ośrodka prowadzonego przez Opus Dei, który przekazuje podstawową wiedzę o biznesie ubogim Kenijczykom działającym w ogromnym sektorze “nieformalnej gospodarki” i zajmującym się sprzedażą słodyczy, używanej odzieży, najprostszych sprzętów domowych itp. Muthaka ma czterech braci i pięć sióstr, ale tylko on jeden z całego rodzeństwa jest “ustawiony” i dysponuje stałymi środkami utrzymania. Ojciec Muthaki zmarł w 1996 r., a jego matka żyje “w głębi kraju” tzn. w rodzinnej wiosce. Młodsi bracia i siostry są całkowicie zdani na Muthakę, który troszczy się o ich wyżywienie, mieszkanie i zapewnia im edukację. Innym przykładem jest Ron Hathaway, amerykański lekarz specjalizujący się w chirurgii czaszki i rekonstrukcji twarzy u dzieci. Kariera zawodowa rzuciła go do Indianapolis w stanie Indiana, gdzie nie ma ośrodka Opus Dei. Początkowo był supernumerariuszem, ale uznał, że w jego przypadku odpowiedniejszy byłby status przyłączonego, po części dlatego, że chciałby być “całkowicie dyspozycyjny” w stosunku do swych pięciuset z górą pacjentów. Pozwala mu to także przeciwstawiać się zwierzchnikom i urzędnikom towarzystwa ubezpieczeniowego, którym niezbyt zależy na pacjentach. Skoro nie ma rodziny, o którą musiałby się martwić, może pozwolić sobie na ryzyko w sprawach zawodowych."

</doc>
<doc id="770852" url="https://pl.wikipedia.org/wiki?curid=770852" title="Winterbach (Bawaria)">
Winterbach (Bawaria)

Winterbach – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, wchodzi w skład wspólnoty administracyjnej Haldenwang. Leży w Parku Natury Augsburg – Westliche Wälder, około 15 km na wschód od Günzburga.
Polityka.
Wójtem gminy jest Karl Oberschmid, poprzednio urząd ten obejmował Josef Schieferle, rada gminy składa się z 8 osób.

</doc>
<doc id="770856" url="https://pl.wikipedia.org/wiki?curid=770856" title="Thobias Fredriksson">
Thobias Fredriksson

Karl Daniel Thobias Fredriksson (ur. 4 kwietnia 1975 w Gunnersnäs) – szwedzki biegacz narciarski, specjalista sprintu, medalista igrzysk olimpijskich i mistrzostw świata.
Kariera.
Po raz pierwszy na arenie międzynarodowej pojawił w marcu 1993 roku, startując na mistrzostwach świata juniorów w Harrachovie. Zdobył tam srebrny medal w sztafecie i brązowy w biegu na 10 km techniką klasyczną. Na rozgrywanych rok później mistrzostwach świata juniorów w Breitenwang zdobył brązowy medal w sztafecie, a w biegu na 10 km stylem klasycznym był szósty. Ponadto na mistrzostwach świata juniorów w Gällivare w 1995 roku zajął trzecie miejsce w biegu na 10 km stylem klasycznym, a w sztafecie był siódmy.
Na igrzyskach olimpijskich w Turynie zdobył wraz z Björnem Lindem złoty medal w sprincie drużynowym techniką klasyczną oraz brązowy medal w sprincie techniką dowolną. Zdobył także złoty medal w sprincie techniką dowolną podczas mistrzostw świata w Val di Fiemme, a ponadto brązowy medal w sprincie techniką klasyczną na mistrzostwach świata w Oberstdorfie. Nie wystartował w mistrzostwach świata w Sapporo z powodu nieporozumień z trenerem. Najlepsze wyniki w Pucharze Świata osiągnął w sezonie 2005/2006, kiedy to zajął 7. miejsce w klasyfikacji generalnej, a w klasyfikacji sprintu był drugi. W sezonach Puchar Świata w biegach narciarskich 2002/2003 i 2003/2004 wywalczył małą kryształową kulę w klasyfikacji sprintu.
Jego brat - Mathias Fredriksson również był biegaczem narciarskim.

</doc>
<doc id="770858" url="https://pl.wikipedia.org/wiki?curid=770858" title="Kötz">
Kötz

Kötz – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, siedziba wspólnoty administracyjnej Kötz. Leży około 5 km na południe od Günzburga, nad rzeką Günz, przy drodze B16 i linii kolejowej Mindelheim - Günzburg.
Polityka.
Wójtem gminy jest Ernst Walter z SPD, poprzednio urząd ten obejmował Stephan Däubler, rada gminy składa się z 16 osób.
Współpraca.
Miejscowość partnerska:

</doc>
<doc id="770862" url="https://pl.wikipedia.org/wiki?curid=770862" title="Bubesheim">
Bubesheim

Bubesheim – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, wchodzi w skład wspólnoty administracyjnej Kötz. Leży około 5 km na południowy zachód od Günzburga, przy autostradzie A8.
Polityka.
Wójtem gminy jest Walter Sauter, poprzednio urząd ten obejmował Adolf Buck, rada gminy składa się z 12 osób.

</doc>
<doc id="770870" url="https://pl.wikipedia.org/wiki?curid=770870" title="Aletshausen">
Aletshausen

Aletshausen – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, wchodzi w skład wspólnoty administracyjnej Krumbach (Schwaben). Leży około 30 km na południowy wschód od Günzburga, nad rzeką Kammel, przy drodze B16 i linii kolejowej Mindelheim - Günzburg.
Polityka.
Wójtem gminy jest Georg Duscher z CSU/FW, poprzednio urząd ten obejmował Johann Wiedemann, rada gminy składa się z 12 osób.

</doc>
<doc id="770871" url="https://pl.wikipedia.org/wiki?curid=770871" title="Należyta staranność">
Należyta staranność

Należyta staranność – obowiązek stron stosunków umownych do staranności ogólnie wymaganej w stosunkach danego rodzaju. Nadmierna, przesadna staranność jest przekroczeniem ogólnie przyjętych wymogów należytej staranności, która jest jednocześnie starannością optymalną i normalną. Krańcowym przeciwieństwem nadmiernej staranności jest rażące i świadome niedbalstwo. Pojęcie należytej staranności zostało użyte w kodeksie cywilnym do określenia obowiązków dłużnika wobec wierzyciela i w Kodeksie Etyki Lekarskiej (art.8) do określenia jakości świadczonej pracy przez lekarza. W pierwszym użyciu staranność dłużnika ma chronić interesy wierzyciela, a w drugim użyciu – staranność lekarza ma chronić dobro jego pacjenta i interesy jego pracodawcy.
Należytą staranność dłużnika w zakresie prowadzonej przez niego działalności gospodarczej określa się przy uwzględnieniu zawodowego charakteru tej działalności (art. 355 k.c.). Za miernik należytej staranności uznaje się miernik obiektywny, odnoszący się do każdego, kto znajdzie się w określonej sytuacji, formułowany na podstawie takich dotyczących ich reguł, jak: zasady współżycia społecznego, szczegółowe normy prawne, pragmatyki zawodowe, zwyczaje itp.
Przypisanie określonej osobie rażącego niedbalstwa uznaje się za uzasadnione wtedy, gdy osoba ta zachowała się w określonym miejscu i czasie w sposób odbiegający od właściwego dla niej miernika należytej staranności. Należyta staranność dłużnika w zakresie prowadzonej przez niego działalności gospodarczej, którą określa się przy uwzględnieniu zawodowego charakteru tej działalności, nie oznacza staranności wyjątkowej, lecz dostosowanej do działającej osoby, przedmiotu, jakiego działanie dotyczy, oraz okoliczności w jakich działanie to następuje. Należyta staranność podmiotu gospodarczego jest zachowana, jeśli wykaże, że powierzył wykonanie określonych czynności dotyczących dostaw towarów i świadczonych usług, innemu podmiotowi, którego profesjonalizm i jakość świadczonych czynności budziła zaufanie.
Należytą staranność lekarza w relacji z pacjentem wolno oceniać poprzez stwierdzenia dokładności, pieczołowitości, sumienności i terminowości świadczonej opieki lekarskiej. Pojęcie należytej staranności nie obejmuje jednak sytuacji wyjątkowych, a niepomyślny wynik postępowania medycznego nie wyklucza należytej staranności lekarza. Trafny opis pojęcia należytej staranności zawarto w treści orzeczenia francuskiego Sądu Kasacyjnego z 20 maja 1936 r.: "lekarz zobowiązuje się wobec pacjenta do dania zabiegów sumiennych, uważnych i z zastrzeżeniem okoliczności wyjątkowych, zgodnych z zasadami wiedzy, a nie rezultatu".
Należyta staranność pełni istotną rolę dla klauzuli dobrej wiary. W stanie dobrej wiary jest osoba, która pomimo dołożenia należytej staranności
nie mogła dowiedzieć się o rzeczywistym stanie prawnym. "A contrario", jeśli nie dołożyła należytej staranności, to jest w złej wierze. Taka sytuacja
ma doniosłe znaczenie choćby w obrocie nieruchomościami. Osoba, która nie zapoznała się ze stanem prawnym nieruchomości w księgach wieczystych, nie 
dołożyła należytej staranności, a więc nie działa w dobrej wierze.

</doc>
<doc id="770872" url="https://pl.wikipedia.org/wiki?curid=770872" title="Breitenthal (Bawaria)">
Breitenthal (Bawaria)

Breitenthal – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, wchodzi w skład wspólnoty administracyjnej Krumbach (Schwaben). Leży około 25 km na południe od Günzburga, nad rzeką Günz.
Dzielnice.
W skład gminy wchodzą następujące dzielnice:
Polityka.
Wójtem gminy jest Gabriele Wohlhöfler, rada gminy składa się z 12 osób.

</doc>
<doc id="770873" url="https://pl.wikipedia.org/wiki?curid=770873" title="Bębnówko">
Bębnówko

Bębnówko – wieś w Polsce położona w województwie mazowieckim, w powiecie mławskim, w gminie Radzanów.
W latach 1975–1998 miejscowość administracyjnie należała do województwa ciechanowskiego.

</doc>
<doc id="770874" url="https://pl.wikipedia.org/wiki?curid=770874" title="Deisenhausen">
Deisenhausen

Deisenhausen – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, wchodzi w skład wspólnoty administracyjnej Krumbach (Schwaben). Leży około 22 km na południowy wschód od Günzburga, nad rzeką Günz.
Polityka.
Wójtem gminy jest Norbert Weiß, rada gminy składa się z 12 osób.

</doc>
<doc id="770876" url="https://pl.wikipedia.org/wiki?curid=770876" title="Ebershausen">
Ebershausen

Ebershausen – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, wchodzi w skład wspólnoty administracyjnej Krumbach (Schwaben). Leży około 27 km na południe od Günzburga, nad rzeką Gutnach, przy drodze B300.
Polityka.
Wójtem gminy jest Herbert Kubicek (Freie Wählergemeinschaft), rada gminy składa się z 8 osób.

</doc>
<doc id="770878" url="https://pl.wikipedia.org/wiki?curid=770878" title="Waltenhausen">
Waltenhausen

Waltenhausen – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, wchodzi w skład wspólnoty administracyjnej Krumbach (Schwaben). Leży około 30 km na południe od Günzburga.
Polityka.
Wójtem gminy jest Karl Weiß, poprzednio urząd ten obejmował Erwin Haider, rada gminy składa się z 8 osób.

</doc>
<doc id="770879" url="https://pl.wikipedia.org/wiki?curid=770879" title="Alfons Plantagenet">
Alfons Plantagenet

Alfons Plantagenet (ur. 24 listopada 1273 w Bajonnie, zm. 19 sierpnia 1284 w Windsorze), syn Edwarda I Plantageneta, króla Anglii, i Eleonory, córki Ferdynanda III Świętego, króla Kastylii. Starszy brat króla Edwarda II.
Urodził się w Bajonnie, podczas powrotu swojego ojca z wyprawy krzyżowej do Palestyny. Imię otrzymał na cześć swojego wuja, króla Kastylii Alfonsa Mądrego. W 1274 r. zmarł starszy brat Alfonsa, Henryk, i Alfons został następcą tronu. Zmarł w 1284 r., niedługo po narodzinach swojego młodszego brata, Edwarda. Został pochowany w opactwie westminsterskim.
Przez wiele lat uważano, że Alfons nosił tytuł hrabiego Chester. Pogląd taki narodził się w XVII w. Wziął się on z tego, że król Edward III ustanowił w 1338 r. tytuł hrabiego Chester, jako jeden z tytułów następcy tronu. Nie ma jednak żadnych informacji, aby ten tytuł nadał Edward I. Książę Alfons nigdy też nie jest tytułowany hrabią Chester. Przez całe życie nosił tytuł lorda Alfonsa ("the Lord Alphonso").

</doc>
<doc id="770882" url="https://pl.wikipedia.org/wiki?curid=770882" title="Wiesenbach (Bawaria)">
Wiesenbach (Bawaria)

Wiesenbach – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Günzburg, wchodzi w skład wspólnoty administracyjnej Krumbach (Schwaben). około 17 km na południe od Günzburga, nad rzeką Günz.
Dzielnice.
W skład gminy wchodzą następujące dzielnice:
Polityka.
Wójtem gminy jest Ilse Thanopoulos, rada gminy składa się z 8 osób.

</doc>
<doc id="770887" url="https://pl.wikipedia.org/wiki?curid=770887" title="Wiesenbach">
Wiesenbach

Niemcy:

</doc>
<doc id="770889" url="https://pl.wikipedia.org/wiki?curid=770889" title="Grążawy (gmina)">
Grążawy (gmina)

Grążawy (inic. "Grązawy"; od 2005 "Bartniczka") – dawna gmina wiejska istniejąca w latach 1934–1954 i 1973–2004 w województwach (kolejno) pomorskim, bydgoskim, toruńskim i kujawsko-pomorskim. Siedzibą władz gminy były Grążawy.
Gmina zbiorowa "Grązawy" została utworzona 1 sierpnia 1934 roku w powiecie brodnickim w woj. pomorskim z dotychczasowych jednostkowych gmin wiejskich: Grązawy, Gutowo, Łaszewo, Małe Leźno, Miesiączkowo, Radoszki, Samin, Świerczynki, Zaborowo i Zdroje (oraz z obszarów dworskich położonych na tych terenach lecz nie wchodzących w skład gmin). 
Po wojnie jednostka zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 10 gromad: Grązawy, Gutowo, Łaszewo, Małe Leźno, Miesiączkowo, Radoszki, Samin, Świerczynki, Zaborowo i Zdroje. Gmina została zniesiona 29 września 1954 roku wraz z reformą wprowadzającą gromady w miejsce gmin. 
Z kolejną reformą przywracającą gminy, jednostka (już jako "gmina Grążawy") została reaktywowana w dniu 1 stycznia 1973 roku w woj. bydgoskim. 1 czerwca 1975 roku gmina znalazła się w nowo utworzonym woj. toruńskim a 1 stycznia 1999 roku w nowo utworzonym woj. kujawsko-pomorskim (powiat brodnicki).
1 stycznia 2005 roku siedziba władz gminy Grążawy została przeniesiona do Bartniczki z jednoczesną zmianą nazwy gminy na "gmina Bartniczka".

</doc>
<doc id="770890" url="https://pl.wikipedia.org/wiki?curid=770890" title="Rzeka Illinois">
Rzeka Illinois



</doc>
<doc id="770894" url="https://pl.wikipedia.org/wiki?curid=770894" title="Breitenthal">
Breitenthal

Niemcy:

</doc>
<doc id="770895" url="https://pl.wikipedia.org/wiki?curid=770895" title="Winterbach">
Winterbach

Niemcy:

</doc>
<doc id="770897" url="https://pl.wikipedia.org/wiki?curid=770897" title="Haldenwang">
Haldenwang



</doc>
<doc id="770899" url="https://pl.wikipedia.org/wiki?curid=770899" title="Waldstetten">
Waldstetten

Niemcy:

</doc>
<doc id="770900" url="https://pl.wikipedia.org/wiki?curid=770900" title="Cezary Ostrowski">
Cezary Ostrowski

Cezary Maciej Ostrowski (ur. 30 września 1962 w Brzegu) – polski muzyk, dziennikarz, kompozytor, artysta wizualny. Założyciel zespołu Bexa Lala.
Życiorys.
Jest synem Izabeli i Tomasza Ostrowskich. Po ukończeniu II Liceum Ogólnokształcącego im. Heleny Modrzejewskiej w Poznaniu podjął studia w Państwowej Wyższej Szkole Sztuk Plastycznych w Poznaniu i obronił dwa dyplomy w roku 1985: dyplom z rysunku w pracowni prof. Jarosława Kozłowskiego, dyplom z teorii sztuki w pracowni prof. Alicji Kępińskiej.
Żonaty z Danutą Ostrowski, z którą ma dwoje dzieci, Kajetana i Diunę. Mieszka na stałe w Poznaniu.
Kariera.
W 1981 założył elektroniczną grupę muzyczną Bexa Lala, znaną również pod nazwami: Leo Patett, Taz, Hagen Baden 235, Mechaniczna Pomarańcza. Grupa ta łączyła różne gatunki muzyki, czerpiąc inspirację z kalifornijskiej grupy The Residents.
W 1983 pojawił się pierwszy album artysty "Nowy Swing".
Na początku lat 90. XX wieku spotkał niezależnego producenta Valentine Slaba. Razem eksperymentowali nad nowymi wówczas gatunkami muzycznymi jak techno, trip-hop, industrial, ambient.
W 2000 roku nawiązał współpracę z Mikołajem Trzaską, artystą wizualnym i muzykiem jazzowym. Razem nagrali album "Ostrza", który udostępnili za darmo do pobrania w internecie. W roku 2004 wydał z Marcinem Świetlickim płytę Czołgaj się.
Publikował na łamach gazet: Max, Plastik, Machina, Nowy Nurt, Wprost, Lampa. Ma za sobą wspólne projekty z m.in. takimi artystami jak: Marcin Świetlicki, Kora, Małgorzata Ostrowska, Piotr Bikont. Autor książek "Śmierć w Misiu" i "Las Wieloryb".
Aktywista Creative Commons. W roku 2005 jego remiks "freemix-simplemix" znalazł się na płycie "The Wired CD: Ripped. Sampled. Mashed. Shared" wydanej przez Wired.
Od roku 2006 do roku 2009 zajmował się profesjonalnym tworzeniem i modelowaniem świata wirtualnego w popularnej grze internetowej Second Life jako Cezary Fish.
W roku 2017 został zastępcą dyrektora Wydziału Kultury Urzędu Miasta Poznania.
W lutym 2019 wydał ambient-jazzowy album The Holly Gomon Crucade wraz z dwójką poznańskich muzyków jazzowych, pianistą Krzysztofem Dysem i trębaczem Maciejem Fortuną. 

</doc>
<doc id="770903" url="https://pl.wikipedia.org/wiki?curid=770903" title="Thannhausen">
Thannhausen



</doc>
<doc id="770904" url="https://pl.wikipedia.org/wiki?curid=770904" title="El-Kanemi Warriors">
El-Kanemi Warriors

El-Kanemi Warriors – nigeryjski klub piłkarski, grający w pierwszej lidze, mający siedzibę w mieście Maiduguri, leżącym w stanie Borno. W ostatnich sezonach zespół plasuje się najczęściej w środku tabeli. Do największych sukcesów klubu należy dwukrotnie zdobycie Pucharu Nigerii w latach 1991 i 1992. Swoje domowe mecze drużyna rozgrywa na stadionie El-Kanemi Stadium, który może pomieścić 10 tysięcy widzów.

</doc>
<doc id="770907" url="https://pl.wikipedia.org/wiki?curid=770907" title="Algemeene-SS Vlaanderen">
Algemeene-SS Vlaanderen

Algemeene SS Vlaanderen (inne nazwy nid. Algemeene SchutScharen Vlaandren, Vlaamsche SS, SS-Vlaanderen) – formacja belgijskich Flamandów hitlerowskiego Allgemeine SS w okresie II wojny światowej.
Historia.
Flamandzkie SS zostało utworzone we wrześniu 1940 r. Nie wchodziło ono w skład żadnej lokalnej partii faszystowskiej, lecz było odrębną formacją. Na jego czele od 7 grudnia 1940 do 10 maja 1941 stał SS-Hauptsturmführer René Lagrou. Po jego wyjeździe na front wschodni nowym dowódcą został SS-Hauptsturmführer Jef de Langhe.
W sierpniu 1942 r. wszyscy członkowie powyżej 35. roku życia zostali przeniesieni do formacji pod nazwą SS-Militie, którą wkrótce przemianowano na Vlaanderen-Korps. Prawdopodobnie był on używany jako rezerwowa formacja. W październiku 1942 r. flamandzkie SS dostało nową nazwę – Germaansche SS Vlaanderen. W maju 1944 r. połączyło się z inną kolaborancką organizacją DeVlag (Vlaamsch-Duitsche Arbeidsgemeenschap).
Organizacja.
Struktura flamandzkiego SS składała się z następujących jednostek: największymi były "Standaarden" (odpowiednik pułku w wojsku), następnie "Stormen", "Troepen" i "Groepen".
Formacja była zorganizowana w 1. Standaard der Germaansche SS in Vlaanderen, którego pododdziałami były:
Organizacją filialną wobec flamandzkiego SS było Beschermende Leben.

</doc>
<doc id="770908" url="https://pl.wikipedia.org/wiki?curid=770908" title="Dekanat Hrubieszów-Południe">
Dekanat Hrubieszów-Południe

Dekanat Hrubieszów-Południe – jeden z 19 dekanatów w rzymskokatolickiej diecezji zamojsko-lubaczowskiej.
Parafie.
W skład dekanatu wchodzi 11 parafii:
Sąsiednie dekanaty.
Grabowiec, Dekanat Hrubieszów-Północ, Łaszczów, Tyszowce

</doc>
<doc id="770910" url="https://pl.wikipedia.org/wiki?curid=770910" title="Krumbach">
Krumbach



</doc>
<doc id="770911" url="https://pl.wikipedia.org/wiki?curid=770911" title="Manuela Di Centa">
Manuela Di Centa

Manuela Di Centa (ur. 31 stycznia 1963 w Paluzzy) – włoska biegaczka narciarska i polityk, siedmiokrotna medalistka olimpijska, siedmiokrotna medalistka mistrzostw świata oraz dwukrotna zdobywczyni Pucharu Świata.
Kariera sportowa.
W Pucharze Świata w biegach narciarskich zadebiutowała w sezonie 1981/1982. Nie stawała na podium, jednak parę razy zdobyła punkty i zakończyła ten sezon na 22. miejscu. W 1984 po igrzyskach olimpijskich w Sarajewie po kłótni z prezesem Włoskiego Związku Narciarskiego opuściła kadrę narodową, do której powróciła dopiero w sezonie 1986/1987. Pierwszy raz stanęła na podium zawodów PŚ w sezonie 1988/1989, zajmując drugie miejsce w biegu na 10 km stylem klasycznym, rozgrywanym 13 stycznia 1989 w niemieckim Klingenthal. Pierwsze zwycięstwo odniosła prawie rok później, 18 lutego 1990 w szwajcarskiej miejscowości Pontresina, gdzie triumfowała w biegu na 15 km techniką dowolną. Łącznie 35 razy stawała na podium zawodów Pucharu Świata, w tym 15 razy zwyciężała. Najlepsze wyniki osiągała w sezonach 1993/1994 i 1995/1996, kiedy to wygrała w klasyfikacji generalnej.
Igrzyska olimpijskie w Sarajewie w 1984 były jej olimpijskim debiutem. W swoim najlepszym indywidualnym starcie zajęła tam 24. miejsce w biegu na 5 km techniką klasyczną. Cztery lata później, na igrzyskach w Calgary, zajęła m.in. 6. miejsce w biegu na 20 km techniką dowolną. Swój pierwszy medal olimpijski zdobyła podczas igrzysk w Albertville w 1992, zajmując wraz z Bice Vanzettą, Gabriellą Paruzzi i Stefanią Belmondo trzecie miejsce w sztafecie 4x5 km. Największe sukcesy odniosła jednak na igrzyskach olimpijskich w Lillehammer, gdzie zdobywała medale w każdej z konkurencji biegowych. Złote medale wywalczyła w biegach na 15 km techniką dowolną oraz 30 km techniką klasyczną. Srebrne medale uzyskała w biegu na 5 km techniką klasyczną oraz w biegu pościgowym, w obu przypadkach lepsza okazała się jedynie Rosjanka Lubow Jegorowa. Ponadto włoszki w tym samym składzie powtórzyły wynik z Albertville i wywalczyły brązowy medal w sztafecie. Manuela Di Centa startowała także na igrzyskach olimpijskich w Nagano. Indywidualnie zajmowała miejsca w trzeciej dziesiątce, jednak w sztafecie Włoszki w składzie Karin Moroder, Gabriella Paruzzi, Manuela Di Centa i Stefania Belmondo ponownie wywalczyły brązowy medal. Dla Manueli Di Centy był to trzeci brązowy medal olimpijski w sztafecie z rzędu, a także siódmy i ostatni w karierze.
W 1982 zadebiutowała na mistrzostwach świata, biorąc udział w mistrzostwach w Oslo. Jej najlepszym wynikiem indywidualnym było tam 8. miejsce w biegu na 5 km technika dowolną. Jej następną imprezą tego cyklu były dopiero mistrzostwa świata w Lahti rozgrywane w 1989. W swoim najlepszym starcie na tych mistrzostwach, w biegu na 30 km techniką dowolną, zajęła 5. miejsce. Na mistrzostwach świata w Val di Fiemme Manuela Di Centa przed rodzimą publicznością zdobyła jeden srebrny i dwa brązowe medale. Trzecie miejsca zajmowała kolejno w biegu na 5 km stylem klasycznym oraz na dystansie 30 km techniką dowolną. Srebrny zdobyła w sztafecie 4x5 km. Kolejne dwa srebrne medale wywalczyła podczas mistrzostw świata w Falun. Pierwszy z nich zdobyła w sztafecie razem z Bice Vanzettą, Gabriellą Paruzzi i Stefanią Belmondo, a drugi w biegu na 30 km techniką dowolną, gdzie szybsza była jedynie jej koleżanka ze sztafety – Stefania Belmondo. Dwa lata później, podczas mistrzostw świata w Thunder Bay, wywalczyła srebrny medal na dystansie 30 km stylem dowolnym, ulegając jedynie Rosjance Jelenie Välbe. Na tych samych mistrzostwach zdobyła także brązowy medal w biegu na 5 km techniką dowolną, w którym lepsze okazały się Rosjanki: zwyciężczyni Larisa Łazutina oraz druga na mecie Nina Gawriluk. Mistrzostwa świata w Trondheim były ostatnimi w jej karierze. Nie zdobyła na nich żadnego medalu, w swoim najlepszym starcie, na 15 km techniką dowolną zajęła 12. miejsce.
Zdobyła także brązowy medal na mistrzostwach świata juniorów w biegu na 5 km w 1982.
W klasyfikacji ISK na najlepsze sportsmenki świata roku 1994 zajęła 3. miejsce. W 1996 została nagrodzona medalem Holmenkollen jako pierwszy włoski sportowiec. W 1998 zakończyła karierę sportową.
Działalność zawodowa i polityczna.
Po zakończeniu sportowej kariery Manuela Di Centa komentowała biegi narciarskie dla stacji RAI. Została także członkinią Włoskiego Komitetu Olimpijskiego, a w 2006 jego wiceprezydentem. Uzyskała reelekcję na kadencję 2009–2012. W 1999 została członkinią Międzynarodowego Komitetu Olimpijskiego. Funkcję tę sprawowała do 2010. Jako członkini MKOl-u oraz Włoskiego Komitetu Olimpijskiego, a zarazem jako jedna z najbardziej utytułowanych włoskich sportowców, Manuela Di Centa wystąpiła na igrzyskach olimpijskich w Turynie jako jeden z ośmiu chorążych podczas ceremonii otwarcia oraz zamknięcia tych igrzysk. Wręczała także medale najlepszym zawodnikom biegu na 50 km techniką dowolną, w którym złoty medal wywalczył jej młodszy brat, Giorgio Di Centa.
W wyborach w 2006 uzyskała mandat do Izby Deputowanych XV kadencji z listy Forza Italia. W 2008 skutecznie ubiegała się o reelekcję z ramienia Ludu Wolności, zostając posłanką XVI kadencji. Mandat sprawowała do 2013.
Życie prywatne.
Urodziła się w miejscowości Paluzza w domu swoich rodziców: Marii Luisy (z domu Unfer) i Gaetano Di Centy. Ma dwóch braci starszego Andreę i młodszego Giorgio, który także jest biegaczem narciarskim.
Jest pierwszą Włoszką, która brała udział aż w pięciu igrzyskach olimpijskich (w latach 1984–1998). Została także pierwszą Włoszką w historii, która zdobyła najwyższy szczyt świata – Mount Everest (8850 m n.p.m.). Dokonała tego w maju 2003, korzystając z dodatkowego tlenu.

</doc>
<doc id="770913" url="https://pl.wikipedia.org/wiki?curid=770913" title="Puchar Nigerii w piłce nożnej">
Puchar Nigerii w piłce nożnej

Puchar Nigerii (ang. Nigerian FA Cup) – coroczne rozgrywki piłkarskie w Nigerii, w których mogą brać udział wszystkie zespoły zarejestrowane w Nigeryjskim Związku Piłki Nożnej. Kolejne fazy pucharu odbywają się drogą eliminacji.

</doc>
<doc id="770916" url="https://pl.wikipedia.org/wiki?curid=770916" title="Algorytm Johnsona">
Algorytm Johnsona

Algorytm Johnsona – algorytm znajdowania najkrótszych ścieżek między wszystkimi parami wierzchołków. Działa w czasie formula_1 (zakładając, że wykonuje algorytm Dijkstry przy użyciu kolejek priorytetowych opartych na kopcach Fibonacciego), dla grafów rzadkich jest więc asymptotycznie szybszy od algorytmu Floyda-Warshalla. Algorytm Johnsona zwraca albo macierz wag najkrótszych ścieżek, albo informuje, że graf wejściowy ma cykl o ujemnej wadze. Algorytm Johnsona wykorzystuje algorytmy Dijkstry i Bellmana-Forda.
Działanie.
Algorytm Johnsona wykonuje się w następujących krokach:

</doc>
<doc id="770917" url="https://pl.wikipedia.org/wiki?curid=770917" title="Dekanat Hrubieszów-Północ">
Dekanat Hrubieszów-Północ

Dekanat Hrubieszów-Północ – jeden z 19 dekanatów w rzymskokatolickiej diecezji zamojsko-lubaczowskiej.
Parafie.
W skład dekanatu wchodzi 10 parafii:
Sąsiednie dekanaty.
Chełm – Wschód "(archidiec. lubelska)", Grabowiec, Hrubieszów – Południe

</doc>
<doc id="770918" url="https://pl.wikipedia.org/wiki?curid=770918" title="Bezrobocie dobrowolne">
Bezrobocie dobrowolne

Bezrobocie dobrowolne lub bezrobocie z wyboru – zjawisko, w wyniku którego osoba bezrobotna świadomie rezygnuje z szansy podjęcia pracy. Powodem może być możliwość skorzystania z systemu pomocy społecznej, który pozwala na otrzymywanie zasiłków na tyle wysokich, aby zrekompensować utratę stałego zarobku i tym samym stworzyć zachętę do pozostawania zawodowo bezczynnym. Obecnie w Polsce część osób decyduje się na wykonywanie pracy w szarej strefie pozostając jednocześnie oficjalnie zarejestrowanymi jako "dobrowolni" bezrobotni, by móc korzystać z bezpłatnej opieki zdrowotnej finansowanej przez urzędy pracy. 
Jego przeciwieństwem jest bezrobocie przymusowe – bezrobocie wynikające z niemożliwości znalezienia pracy pomimo jej poszukiwania.

</doc>
<doc id="770922" url="https://pl.wikipedia.org/wiki?curid=770922" title="Kano Pillars FC">
Kano Pillars FC

Kano Pillars Football Club – nigeryjski klub piłkarski utworzony w 1990 roku, grający w pierwszej lidze, mający siedzibę w mieście Kano. Swoje domowe mecze drużyna rozgrywa na stadionie Sani Abacha Stadium, który może pomieścić 16 tysięcy widzów. Zespół jest dwukrotnym mistrzem Nigerii. Klub jest własnością stanu Kano.
Historia.
Klub został utworzony w 1990 roku w wyniku połączenia trzech lokalnych klubów: WRECA FC, Kano Golden Stars FC oraz Bank of the North FC. Od 2007 znajduje się prawie nieprzerwanie w czołówce nigeryjskiej piłki nożnej. W tych latach dwukrotnie zdobywał mistrzostwo Nigerii oraz trzykrotnie uczestniczył w Afrykańskiej Ligi Mistrzów. Zespół nigdy nie osiągnął większego sukcesu w Pucharze Nigerii, w 1991 roku udało mu się zajść do finału, gdzie musiał uznać wyższość przeciwnika.

</doc>
<doc id="770924" url="https://pl.wikipedia.org/wiki?curid=770924" title="Adamów-Parcel">
Adamów-Parcel

Adamów-Parcel – wieś w Polsce położona w województwie mazowieckim, w powiecie żyrardowskim, w gminie Radziejowice. 
W latach 1975–1998 miejscowość administracyjnie należała do województwa skierniewickiego.
W 2011 roku we wsi mieszkały 182 osoby.

</doc>
<doc id="770935" url="https://pl.wikipedia.org/wiki?curid=770935" title="Autobusy miejskie w Poznaniu">
Autobusy miejskie w Poznaniu

Autobusy miejskie w Poznaniu wraz z wykazem linii autobusowych podmiejskich – jeden z najstarszych systemów autobusowych w Polsce. Uruchomiony został w 1925 roku.
Historia.
Poznańskie autobusy należą do Miejskiego Przedsiębiorstwa Komunikacyjnego Sp. z o.o., które wspólnie z przewoźnikami z gmin ościennych obsługuje linie miejskie i podmiejskie na zlecenie ZTM Poznań.
Komunikację autobusową w Poznaniu uruchomiono 1 listopada 1925 roku, choć od 1922 roku koncesję na przewozy posiadała spółka Poznańskie Autobusy S.A.. Pierwsze linie autobusowe oznaczane były literami A, B itd., dopiero w 1954 roku zaczęto je oznaczać liczbami, od 51 wzwyż. Jedna linia kursowała ze Starego Rynku na Główną, a druga również ze Starego Rynku na Winiary. Wkrótce uruchomiono trzecią linię, z Placu Wolności na ul. Matejki. Pasażerów woziły cztery nowo zakupione autobusy marki Scania (każdy z nich o pojemności 25 pasażerów). 18 kwietnia 1934 otwarto pierwszą linię podmiejską, do Mosiny (funkcjonowała zaledwie dwa lata). W 1944 roku w Poznaniu pojawiły się pierwsze autobusy gazowe firmy Bussing. Podczas okupacji niemieckiej, okupant odczuwał braki paliwowe, w związku z czym wprowadził napęd gazowy. W większości zbiorniki gazowe znajdowały się na dachach autobusów. Wyjątek stanowiła linia z Garbar do Naramowic - tutaj z uwagi na niski wiadukt kolejowy (Tama Garbarska) używano doczep ze zbiornikiem gazowym. Autobusy gazowe (trzy sztuki) kursowały do końca 1945, zastępując nieodbudowane jeszcze linie tramwajowe na Dębiec i na Starołękę z ulicy Zielonej. Na ulicy tej, a także na ul. Św. Trójcy i na Starołęce znajdowały się specjalnie do tego celu wybudowane przez Niemców hydranty gazowe. Paliwa starczało tylko na podróż w jedną stronę.
Znaczny rozwój komunikacji autobusowej nastąpił w Poznaniu w latach 50. XX wieku. Linie dotarły do wielu dzielnic peryferyjnych (np. Krzyżownik, czy Starołęki Wielkiej), a także poza miasto (Swarzędz, Tarnowo Podgórne, Puszczykowo). Przyjęto też nowy tabor: najpierw Sany H-O1B, a potem Sany H-25B oraz (od połowy lat 60. XX wieku) ZiS-y 155. Dysponowano również Mavagami. Autobusy stacjonujące dotąd na ul. Zwierzynieckiej, doczekały się w 1968 nowej zajezdni na ul. Warszawskiej.
W roku 1959 w mieście pojawiły się pierwsze Jelcze 272 MEX, a w 1966 pierwsze przegubowe Jelcze AP-02 (sześć sztuk). W roku 1970 MPK Poznań dysponowało wyłącznie Jelczami i było ich wówczas 227 sztuk (jedynie autobus turystyczny był marki Karosa). Około 1975 kursowały też Jelcze z doczepami (13 sztuk PO01), najczęściej na linii łączącej Ogrody z Krzyżownikami. W 1977 do miasta dotarły pierwsze egzemplarze Jelczy PR110 (10 sztuk). W dniu otwarcia 49. Międzynarodowych Targów Poznańskich podróżowała nimi delegacja partyjno-rządowa. Od 1983 przybywały zmodernizowane Jelcze PR110M. W 1984 na stanie MPK Poznań było 155 Jelczy PR110U, 23 Jelcze PR110M i cztery Jelcze PR110IL. W latach 80. XX wieku, w miarę sprowadzania nowych Ikarusów, liczba Jelczy zaczęła spadać. W 1991 dużą ich liczbę przekazano gminom podpoznańskim w związku z likwidacją linii podmiejskich. W 1992 ostatecznie wycofano ten typ z eksploatacji, pozostawiając trzy sztuki do obsługi wycieczek i przewozów zamkniętych. W 1975 przedsiębiorstwo przewiozło autobusami 101.077 pasażerów. Rekord w tym zakresie przypadł na rok 1994 - 191.452 pasażerów. Potem przewozy spadły z uwagi na rozwój transportu indywidualnego.
W 1981 oddano do użytku zajezdnię przy ul. Kaczej na Kopanianie.
W 1991 wprowadzono linie autobusowe nocne (w miejsce zlikwidowanych tramwajowych). W latach 90. zakupiono pierwszy autobus niskopodłogowy (1995 r.) oraz wprowadzono do eksploatacji 122 niskopodłogowe autobusy marki MAN i Neoplan (począwszy od 1996 r.). W 2002 roku wprowadzono wewnętrzny system monitoringu w pojazdach. Od 2006 roku wszystkie autobusy marki Solaris zostały wyposażone w klimatyzację. Obecnie jest to 60 linii dziennych miejskich i podmiejskich oraz 21 nocnych, jak również jedna linia turystyczna obsługiwana przez zabytkowy tabor kursująca w weekendy. 31 marca 2008 r. MPK Poznań zakupiło za 1,5 mln złotych pierwszy w Polsce autobus Solaris Urbino 18 III Hybrid. Kursuje on po mieście od października 2008 r. Od 16 stycznia 2010 roku Poznań jest miastem posiadającym w 100% niskopodłogowy tabor autobusowy; wysokopodłogowe Ikarusy 280.70A z Poznania, trafiły do Częstochowy oraz Tarnowskich Gór (większość została tam zezłomowana). Z kolei w 2013 roku MPK wycofało swój jedyny średniopodłogowy autobus Ikarus 435.05D.
W 2005 MPK Poznań dysponowało 182 autobusami. W zajezdni przy ul. Pustej (Warszawskiej) stacjonowało 78 Neoplanów, 40 Ikarusów, w tym 33 typu 280, 12 Solarisów Urbino 18, 10 Solarisów Urbino 12 i 5 DAF-ów. W zajezdni przy ul. Kaczej garażowało 125 autobusów, w tym ponad 80 MAN-ów, 36 Ikarusów i 7 Jelczy. Najstarszym autobusem wykorzystywanym w służbie liniowej był DAF MB200 z 1982. Obsługiwano wówczas 77 linii, w tym 21 nocnych.
1 października 2011 roku, w związku z integracją transportu z Luboniem i częściowo z gminą Komorniki, a także w związku z ujednolicaniem numeracji linii podmiejskich, zmieniono oznaczenie linii 56 "Górczyn – Luboń Żabikowo" na 616, nie przydzielając poprzedniego numeru do żadnej trasy. Jednocześnie ograniczono funkcjonowanie tej linii do godzin szczytu w dni powszednie. Linię 56 uruchomiono ponownie na nowej trasie Ogrody – Krzyżowniki z dniem 1 lipca 2014 r.
W dniu 3 września 2012 r. została zlikwidowana kursująca od 1966 roku linia pospieszna A, natomiast w jej miejsce utworzono linie nr. 45 oraz 97.
28 stycznia 2013 r. zlikwidowano linię 88, a jej kursy do Moraska przejęła linia podmiejska nr. 902.
1 stycznia 2015 r. likwidacji uległy linie 70 i 72 – zostały zastąpione przez nowe linie podmiejskie 320, 321 oraz 322.
W styczniu 2019 roku nastąpiła zmiana numeracji miejskich linii dziennych na trzycyfrowe w celu ujednolicenia systemu numeracji tras autobusowych. Do wcześniej obowiązującego numeru została dopisana cyfra 1 – np. linia nr 44 otrzymała oznaczenie 144, aczkolwiek przez 3 do 4 miesięcy miał być okres przejściowy, w którym na równi funkcjonowały stara i nowa numeracja linii. Wszelkie nowe linie autobusowe wprowadzone w 2018 roku posiadają oznaczenia trzycyfrowe.
W nocy z 1 na 2 marca 2021 roku zacznie obowiązywać nowy schemat przebiegu nocnej komunikacji – linie o numerach od 201 do 231 będą kursować tylko na terenie miasta Poznania, natomiast te o numerze od 250 wzwyż staną się podmiejskimi. Wraz ze zmianą numeracji linii mają powstać nowe połączenia. Przystanki autobusowe przy rondzie Kaponiera przestaną pełnić funkcję początkowo-końcowych, stając się „przelotowymi”.
W autobusie o numerze #1840 znajduje się tabliczka upamiętniająca Krystynę Feldman, oddaną pasażerkę poznańskiej komunikacji. Tabliczkę umieszczono na miejscu, na którym najczęściej w tym pojeździe siadała.
Odnowa taboru.
Lata '90 XX wieku.
Początek odnowy taboru MPK Poznań rozpoczęło w 1994 roku. Wtedy to zakupiono 19 autobusów marki Ikarus 280.70A oraz 1 sztukę autobusu marki Ikarus 435.05D, które zostały wyposażone w silniki spełniające normę spalin EURO 1. Pojazdy wyposażone były również w automatyczne skrzynie biegów.
Pierwszy autobus niskowejściowy – Jelcz M121M zadebiutował w 1995 roku.
W 1996 roku zakupiono 122 niskopodłogowe miejskie autobusy MAN i Neoplan. Pojazdy spełniały normy spalin EURO 1 i EURO 2. Pierwszy Neoplan przybył z montowni w Bolechowie 22 marca 1996.
Lata 2000 - 2010.
W latach 2000 - 2004 zakupiono łącznie 62 niskopodłogowe autobusy takich marek jak: Solaris, MAN i Jelcz. W 2006 roku zakupiono 30 autobusów przegubowych Solaris Urbino 18 III oraz 22 autobusy MAN NL263 Lion's City. Zakupione autobusy spełniały normy spalin EURO 3 oraz zostały wyposażone w klimatyzację całopojazdową.
W 2008 roku zakupiono 6 sztuk Solarisów Urbino 18 III 
wyposażonych w silniki spełniające normę spalin EURO 5 oraz autobus hybrydowy Solaris Urbino 18 III Hybrid (ten ostatni wszedł na stan 3 listopada 2008).
W 2009 roku zakupiono 5 autobusów Solaris Urbino 12 III wyposażonych w silniki EURO 5 EEV, 20 autobusów Solaris Urbino 18 III (silniki EURO 5 EEV) oraz 4 autobusy MAN NL273 Lion's City wyposażone w silniki spełniające normę spalin EURO 4.
Lata 2010 - 2020.
W latach 2010 - 2012 zakupiono 93 autobusy Solaris Urbino 12 III oraz 18 III (silniki spełniające normę spalin EURO 5 EEV), 26 sztuk autobusów Solaris Urbino 8,6 III (silniki EURO 5 EEV) i 2 minibusy Iveco Kapena 65C Urby. Wszystkie autobusy zakupiono w ramach dofinansowania z funduszy unijnych.
W 2013 roku zakupiono 25 sztuk autobusów Solaris – 23 sztuki Solarisów Urbino 12 III oraz 2 sztuki Solarisów Urbino 18 III. Autobusy te pozyskano w formie 8 letniej dzierżawy. 3 z 25 pojazdów spełniają normę spalin EURO 6. W 2016 roku tabor MPK zasiliło 20 sztuk autobusów marki Solaris z najnowszej IV generacji modelu Urbino 18.
Rok 2018 przyniósł kolejne zasilenie w postaci łącznie 37 sztuk (19 sztuk Solarisów Urbino 12 i 18 sztuk Urbino 18).
W 2020 roku do ruchu wprowadzone zostały pierwsze pojazdy o napędzie elektrycznym. Dostarczono wtedy 6 sztuk Solarisów Urbino 12 IV Electric, które zostały zakupione z pomocą projektu Narodowego Funduszu Ochrony Środowiska i Gospodarki Wodnej „System zielonych inwestycji - Część 2 - GEPARD - Bezemisyjny transport publiczny” oraz 15 sztuk Solarisów Urbino 18 IV Electric zakupionych w ramach dotacji Regionalnego Programu Operacyjnego „Korekta funkcjonowania układu komunikacyjnego w rejonie ronda Rataje”.
Przyszłość.
Obecnie MPK oczekuje dostaw kolejnych 37 pojazdów elektrycznych marki Solaris (31 sztuk Urbino 12 IV Electric i 6 sztuk Urbino 18 IV Electric) zakupionych w projekcie "Elektryfikacja wybranych linii autobusowych w Poznaniu” dofinansowanego w ramach Programu Operacyjnego Infrastruktura i Środowisko 2014-2020, oś priorytetowa VI „Rozwój niskoemisyjnego transportu zbiorowego w miastach”, działanie 6.1 „Rozwój publicznego transportu zbiorowego w miastach”.

</doc>
<doc id="770941" url="https://pl.wikipedia.org/wiki?curid=770941" title="Rów Sandwichu Południowego">
Rów Sandwichu Południowego

Rów Sandwichu Południowego – rów oceaniczny na południowym Oceanie Atlantyckim leżący ok. 100 km po wschodniej stronie Wysp Sandwich Południowy. Największa stwierdzona głębokość 8428 m ppm. znajduje się 122 km na północny zachód od Wyspy Zawadowskiego. Jest najgłębszym rowem na południowym Atlantyku i drugim co do głębokości po Rowie Portorykańskim na Oceanie Atlantyckim. Południowa część rowu wchodzi na obszar Oceanu Południowego. Największa głębokość w tej części rowu wynosi 7.235 m ppm.

</doc>
<doc id="770954" url="https://pl.wikipedia.org/wiki?curid=770954" title="Leszek Korzekwa">
Leszek Korzekwa

Leszek Korzekwa (ur. 17 kwietnia 1953 w Świętochłowicach) – polski rzeźbiarz amator.
Życiorys.
Z zawodu chemik technolog. Tworzy w drewnie, dawniej także w glinie. W 1984 r. rozpoczął współpracę ze Spółdzielnią Zrzeszenia Wydawców Rękodzieła Ludowego i Artystycznego CEPELIA w Czechowicach-Dziedzicach.

</doc>
<doc id="770957" url="https://pl.wikipedia.org/wiki?curid=770957" title="Rubieszów">
Rubieszów



</doc>
<doc id="770960" url="https://pl.wikipedia.org/wiki?curid=770960" title="Aleksandra Okopień-Sławińska">
Aleksandra Okopień-Sławińska

Aleksandra Okopień-Sławińska (ur. 22 października 1932) – uczona polska, teoretyczka literatury, emerytowana profesor Instytutu Badań Literackich Polskiej Akademii Nauk.
Życiorys.
W roku 1955 ukończyła filologię polską na Uniwersytecie Warszawskim. W 1964 obroniła tamże doktorat. W 1985 habilitowała się na Uniwersytecie im. Adama Mickiewicza w Poznaniu. W 1998 otrzymała tytuł profesora. Pracę naukową i dydaktyczną prowadziła w latach 1955-1971 w Katedrze Teorii Literatury Uniwersytetu Warszawskiego, 1960-1963 w Wyższej Szkole Pedagogicznej w Gdańsku, 1971-2002 w Instytucie Badań Literackich PAN, 1978-1994 w Państwowej Wyższej Szkole Teatralnej w Warszawie.
Najważniejsze dziedziny jej zainteresowań naukowych to: komunikacyjna teoria dzieła literackiego, semantyka relacji osobowych, semantyka poetycka, nauka o wierszu, sztuka rozumienia i interpretacji tekstu. Osobne miejsce w jej dorobku naukowym zajmują prace podręcznikowe i słownikowe poświęcone systematyzowaniu wiedzy filologicznej i dydaktyce akademickiej.
Publikacje.
Jest autorką szeregu interpretacji i rozpraw oraz następujących książek:
Życie prywatne.
Wdowa po profesorze Januszu Sławińskim (1934-2014). Ich synem był filozof Krzysztof Okopień.

</doc>
<doc id="770964" url="https://pl.wikipedia.org/wiki?curid=770964" title="Nowa Wieś Poznańska">
Nowa Wieś Poznańska

Nowa Wieś Poznańska – nieużywany od 2000 roku przystanek kolejowy na granicy Swarzędza (w części miasta określanej jako Nowa Wieś) i miasta Poznania, na linii kolejowej nr 352 Poznań Starołęka – Swarzędz. Oddano go do użytku w 1960 roku jako przystanek w ramach projektowanej szybkiej kolei miejskiej, obejmującej aglomerację poznańską. Linia kolejowa przebiegająca przez przystanek wchodzi w skład wykazu linii kolejowych o znaczeniu państwowym.
Pod tą nazwą funkcjonowała również pętla autobusowa MPK Poznań dla linii 55 (później oznaczonej jako 155, a obecnie 425), która po przedłużeniu przebiegu do Zalasewa nie jest używana (przelotowy przystanek nosi nazwę "Swarzędz/Szumana"). Z pętli ma swój początek żółty szlak turystyczny.
W wieloletnim planie rozwoju infrastruktury rowerowej zakłada się budowę przy tym przystanku parkingu rowerowego.

</doc>
<doc id="770965" url="https://pl.wikipedia.org/wiki?curid=770965" title="Płowki">
Płowki

Płowki (do 2012 "Stare Płowki") – wieś w Polsce położona w województwie kujawsko-pomorskim, w powiecie radziejowskim, w gminie Radziejów.
W latach 1975–1998 miejscowość administracyjnie należała do województwa włocławskiego. 1 stycznia 2012 nastąpiła zmiana nazwy wsi ze Stare Płowki na Płowki.

</doc>
<doc id="770966" url="https://pl.wikipedia.org/wiki?curid=770966" title="Student Space Exploration and Technology Initiative">
Student Space Exploration and Technology Initiative

Student Space Exploration and Technology Initiative (SSETI) – stowarzyszenie zrzeszające 32 uczelnie z 12 europejskich krajów (również z Polski). Ma na celu promocję astronautyki i związanych z nią technologii poprzez budowę minisatelitów studenckich. Głównym patronem projektu jest Europejska Agencja Kosmiczna (ESA), której biuro edukacyjne koordynuje prace wszystkich członków stowarzyszenia.
Satelity.
Pierwszy satelita stowarzyszenia, SSETI Express (żargonowo: "SEx"), został wystrzelony 27 października 2005. Była to pierwsza misja w historii, w której jeden satelita wyniósł w przestrzeń kosmiczną także trzy pikosatelity. Dwa z nich kontynuują swoje misje. Główny satelita zamilkł po kilkunastu godzinach pracy. Najbardziej prawdopodobnym powodem było uszkodzenie układu ładującego akumulatory prądem generowanym przez panele ogniw słonecznych.
W chwili obecnej budowany jest ESEO, czyli European Student Earth Orbiter. Start tego satelity planowany jest na koniec 2008 roku. Rakieta nośną miała być rakieta Ariane 5, choć na chwilę obecną (kwiecień 2007) rozpatrywane są także inne rakiety.
W projektowaniu i budowie tego satelity aktywnie uczestniczą cztery polskie zespoły: OPER, OBDH Core, COMM_PL i CONF.
Następnym planowanym satelitą jest ESMO, czyli European Student Moon Orbiter. Być może po ESMO następna misja to będzie ESMR ("European Student Moon Rover").

</doc>
<doc id="770967" url="https://pl.wikipedia.org/wiki?curid=770967" title="SSETI">
SSETI



</doc>
<doc id="770980" url="https://pl.wikipedia.org/wiki?curid=770980" title="Rezeda żółta">
Rezeda żółta

Rezeda żółta ("Reseda lutea" L.) – gatunek rośliny z rodziny rezedowatych. W Polsce pospolita. W średniowieczu była wykorzystywana jako roślina barwierska.
Rozmieszczenie geograficzne.
Pochodzi znad basenu Morza Śródziemnego, skąd stopniowo rozprzestrzeniła się. Obecnie rośnie dziko w Afryce Północnej, na Maderze i Wyspach Kanaryjskich, w Europie Południowej i Środkowej oraz na dużej części kontynentu azjatyckiego (Azja Zachodnia, Kaukaz, Syberia Zachodnia, Turkmenistan). Status gatunku we florze Polski: na południu archeofit, na północy kenofit. Występuje pospolicie na terenie całego kraju, stale zwiększając swoją liczebność.
Biologia i ekologia.
Bylina lub roślina dwuletnia, hemikryptofit. Kwitnie w czerwcu i lipcu. Roślina miododajna, ciepłolubna i światłolubna. Rośnie na suchych glebach piaszczysto-gliniastych, o dużej zawartości próchnicy. Występuje na wysokich brzegach rzek, suchych wzgórzach, nasypach, odłogach, ogrodach i wysypiskach gruzów. W klasyfikacji zbiorowisk roślinnych gatunek charakterystyczny dla rzędu (O.) "Onopordetalia" i Ass. "Onopordetum acanthii" (opt.).
Rezeda żółta jest jedną z podstawowych roślin żywicielskich gąsienic motyla bielinka rukiewnika.

</doc>
<doc id="770983" url="https://pl.wikipedia.org/wiki?curid=770983" title="Jan Gozdawita">
Jan Gozdawita

Jan herbu Gozdawa (?-1227) – biskup płocki od 1225.
Po śmierci biskupa Gedki w 1223 kapituła płocka dokonała niezgodnego wyboru jego następcy. Część poparła Jana, pozostali Guntera. Spowodowało to dwuletni wakans na stolicy biskupiej, zakończony rezygnacją Guntera i wstąpieniem Jana w 1225.
Niewiele wiadomo o samym Janie. Jan Długosz nazywa go w swoim "Katalogu biskupów płockich" „mężem znakomitym i roztropnym”.

</doc>
<doc id="770984" url="https://pl.wikipedia.org/wiki?curid=770984" title="Rezeda">
Rezeda

Rezeda ("Reseda" ) – rodzaj roślin zielnych z rodziny rezedowatych ("Resedaceae"). Należy do niego 67 gatunków. Występują one w Azji, Europie i Afryce, a jako introdukowane także na innych kontynentach. W Polsce dwa gatunki są rodzime, dwa dalsze występują jako dziczejące trwale lub przejściowo. Jeden gatunek – rezeda wonna "R. odorata" – uprawiany jest ze względu na silny aromat (aczkolwiek dla części osób niewyczuwalny). Rezeda żółtawa "R. luteola" była ważną rośliną barwierską dostarczając żółtego barwnika.
Rozmieszczenie geograficzne.
Gatunki tego rodzaju występują na Starym Świecie, przy czym największe zróżnicowanie osiągają w rejonie Morza Śródziemnego i w południowo-zachodniej Azji. Północna granica zasięgu sięga do Wysp Brytyjskich, Niemiec, Polski, Ukrainy i Kazachstanu, wschodnia sięga Kirgistanu, Tadżykistanu i Pakistanu. W Afryce rodzaj obecny jest w północnej części kontynentu, sięgając na południowym wschodzie do Kenii, poza tym w Południowej Afryce.
Rośliny z tego rodzaju zostały szeroko rozprzestrzenione poza pierwotny zasięg i obecne są w północnej Europie, w północnej i wschodniej Azji, w Australii i na obu kontynentach amerykańskich.
W Polsce gatunki rodzime to rezeda mała "R. phyteuma" i rezeda żółta "R. lutea". Antropofitem zadomowionym jest rezeda żółtawa "R. luteola", przejściowo dziczeje rezeda biała "R. alba" i rezeda bezwonna "R. inodora". 
Biologia i ekologia.
Rośliny zapylane są przez owady wabione zapachem i nektarem, w szczególności często kwiaty odwiedzają motyle. Rośliny z tego rodzaju występują na terenach skalistych, na suchych, nasłonecznionych murawach, często na przydrożach i terenach ruderalnych. 
Systematyka.
Rodzaj z rodziny rezedowatych ("Resedaceae"), która wraz z siostrzana rodziną "Gyrostemonaceae" wchodzi w skład rzędu kapustowców ("Brassicales"). W obrębie rodziny rodzaj zaliczany jest do plemienia "Resedeae" . W niektórych ujęciach włączane są do niego rodzaje "Ochradenus" i "Oligomeris" , w innych są one wyodrębniane.

</doc>
<doc id="770985" url="https://pl.wikipedia.org/wiki?curid=770985" title="Automatyczna skrzynia biegów">
Automatyczna skrzynia biegów

Automatyczna skrzynia biegów – skrzynia biegów samoczynnie zmieniająca biegi w zależności od obciążenia silnika pojazdu, zwalniając użytkownika z konieczności ręcznej zmiany biegów.
Skrzynia automatyczna pozwala na bardzo płynną jazdę, optymalizując przełożenie w stosunku do obrotów silnika. Dzięki temu pojazdy z taką skrzynią mają osiągać większe przebiegi – silnik jest mniej przeciążony.
Najpopularniejsza w Stanach Zjednoczonych, zyskuje popularność także w Europie.
Klasyczna automatyczna skrzynia biegów nie jest zwykłą skrzynią biegów z automatycznym sterowaniem. Różni się ona konstrukcją i sposobem przeniesienia napędu – skrzynia manualna wyposażona jest w klasyczne sprzęgło, podczas gdy w skrzyniach automatycznych stosowane jest np. sprzęgło hydrokinetyczne. Automatyczne skrzynie biegów oparte na zwykłych skrzyniach i sprzęgłach z dodanym sterowaniem stosowane są głównie w samochodach ciężarowych itp.
W 2015 roku udział aut ze skrzyniami automatycznymi w Unii Europejskiej (28 krajów) wzrósł do 25%, w porównaniu do 13% w 2001 roku. Jest to spowodowane rozpowszechnieniem technologii skrzyń dwusprzęgłowych, którą wykorzystuje w swojej ofercie coraz więcej producentów.
Historia.
Pierwsze próby skonstruowania skrzyń automatycznie zmieniających biegi podejmowano już na początku XX w. W 1904 bracia Sturtevantovie z Bostonu skonstruowali przekładnię mechaniczną zdolną do zmiany biegów w zależności od momentu obrotowego silnika (biegi zmieniał mechanizm odśrodkowy). Rozwiązanie to okazało się zawodne, ponieważ falowanie momentu obrotowego wymuszało częstą zmianę przełożeń, co obciążało mechanizm, który z racji wykonania z materiałów niskiej jakości, łatwo ulegał uszkodzeniom.
Kolejne próby pochodzą z okresu międzywojennego, ponieważ wtedy upowszechniła się w USA przekładnia planetarna (zastosowana w Fordzie T) cechująca się znacznie większą trwałością.
W 1921 Alfred Horner Munro z Kanady skonstruował przekładnię stanowiącą pierwowzór współczesnych skrzyń automatycznych. Składała się ona z przekładni planetarnej sterowanej momentem obrotowym silnika oraz sprzęgła pneumatycznego (silnik sprężał powietrze i wymuszał jego przepływ, które z kolei napędzało turbinę przy mechanizmie skrzyni). Użycie sprężonego powietrza tłumiło falowanie momentu obrotowego, ale powodowało nadmierne straty mocy silnika. Dlatego też ten typ przekładni nie przyjął się.
Stosowane w późniejszych czasach rozwiązania były w praktyce skrzyniami półautomatycznymi. Przykładem była np. skrzynia Wilsona z preselekcją (kierowca najpierw wybierał pożądane przełożenie, a potem naciśnięciem pedału inicjował automatyczną zmianę na nie) czy udoskonalony model z automatycznym sprzęgłem (kierowca wybierał pożądane przełożenie, a sam proces zmiany biegu nie wymagał jego interwencji).
W 1938 r. Gaston Fleisch skonstruował skrzynię Hydramatic złożoną ze sprzęgła hydrokinetycznego i zespołu przekładni planetarnych (pozwalającego na wybór 4 przełożeń do przodu i 1 wstecz) sterowanego momentem obrotowym silnika oraz stopniem otwarcia przepustnicy. Wprowadzenie sprzęgła hydrokinetycznego i dodatkowego sterowania uniezależniło skrzynię od falowania momentu obrotowego. Skrzynia Hydramatic po raz pierwszy została użyta w samochodach marki Oldsmobile w 1940 r. (nabywca samochodu mógł ją otrzymać za dopłatą 57 dolarów). Inni producenci zaczęli rozwijać konkurencyjne skrzynie o konstrukcji zbliżonej do skrzyń Hydramatic.
W lutym 1942 r. (do 1945 r.) została wstrzymana produkcja skrzyń Hydramatic na rynek cywilny – cała produkcja została przeznaczona do zastosowania w czołgach.
W 1948 r. firma Buick wprowadziła skrzynię Dynaflow, w której zastosowano konwerter momentu obrotowego.
W latach 1948–1955 wszyscy producenci samochodów osobowych w USA wprowadzili skrzynie automatyczne, które szybko stały się dominujące (np. do samochodów marki Pontiac skrzynię Hydramatic wprowadzono w 1948 r. i od razu była ona montowana w 70% sprzedanych pojazdów). Jednakże były to przekładnie o uproszczonej konstrukcji (zwykle 2 lub 3 przełożenia do przodu).
Producenci europejscy skrzynie automatyczne zastosowali w latach 50. i 60. (Rolls-Royce w 1952 r., a Daimler-Benz w 1961 r.).
W latach 60. ostatecznie zostały ustalone skróty pozycji dźwigni i ich układ (P-R-N-D). W późniejszym okresie do skrzyń wprowadzono sterowanie elektryczne i elektroniczne, więcej przełożeń etc. Ostatnią nowinką są skrzynie autoadaptywne – dostosowujące charakterystykę pracy do stylu jazdy użytkownika (choć sam pomysł powstał już wcześniej.) Adaptatywne, sterowane elektronicznie skrzynie biegów nieprzerwanie od 1989 roku wykorzystywane są w samochodach marki Chrysler (patrz Ultradrive.)
Podział.
Skrzynie automatyczne pod względem sposobu sterowania można podzielić na główne grupy:
Budowa.
Typowa skrzynia automatyczna składa się z trzech głównych zespołów:
Sprzęgło do silnika.
Powszechnie jako sprzęgło do silnika występuje pewien rodzaj przekładni hydrokinetycznej, ew. wzbogaconej o dodatkowe funkcje. Podstawowym rodzajem używanego sprzęgła jest trójelementowy konwerter momentu obrotowego lub prostsze sprzęgło hydrokinetyczne, ewentualnie rotacyjna pompa hydrauliczna. Zaletami sprzęgnięcia hydraulicznego jest zapewnienie płynności dostosowania obciążenia do mocy i momentu silnika i dodatkowa amortyzacja ew. skokowych „uderzeń” w układzie napędowym (w bazowej wersji i warunkach występuje brak bezpośredniego mechanicznego połączenia silnika i napędzanego układu). Ważna jest też względna łatwość sterowania sprzęgnięciem (za pomocą prostych operacji zaworami lub sterowania ciśnieniem specjalnych olejów przekładniowych). Wadą jest strata mocy w układzie hydraulicznym (mieszanie i sprężanie oleju) generująca znaczne ilości ciepła (potrzebne są dodatkowe chłodnice) kosztem pewnej utraty mocy silnika (zmniejsza to nieco ekonomię całego układu). W celu poprawienia powyższych wad, w pojazdach osobowych wprowadzono powszechnie w latach 80. układy dodatkowego sprzęgła mechanicznego (lock-up) w konwerterze itp., które przy stabilnej jeździe szosowej (mały moment przenoszony, brak zmian obrotów) i szeregu innych warunków, spinają pompę czy konwerter czysto mechanicznie, co znacznie poprawia ekonomię przy jeździe autostradowej.
Najczęściej występuje dodatkowo obrotowa pompa hydrauliczna, napędzana bezpośrednio od silnika z „ominięciem” głównego sprzęgła hydraulicznego, zapewniająca ciśnienie robocze hydrauliki, obieg chłodzenia oleju itp.
Zespoły przełożeń.
Elementami wykonawczymi typowej przekładni automatycznej stopniowej, realizującymi przełożenia, są zwarte układy planetarnych przekładni zębatych. Zmiana przełożeń następuje przez blokowanie różnych zestawów – obudów kół słonecznych lub koszy kół satelitarnych, współpracujących ze sprzęgłami jednokierunkowymi, przez mechanizmy takie jak sprzęgła tarczowe (przeważnie wielopłytkowe), hamulce taśmowe itp. elementy cierne, napędzane siłownikami hydraulicznymi. Na ogół całość elementów sprzęgłowych (ciernych) i układów zębatych pracuje „na mokro” w specjalnym oleju, który spełnia funkcję medium sprzęgła hydraulicznego, oleju hydraulicznego dla siłowników i zaworów, smarowania układów mechanicznych i chłodzenia całości. Z powodu tak wielu zadań poziom, jakość i rodzaj oleju są jednym z krytycznych parametrów pracy skrzyni, i podlegają kontroli i wymianie. Najpowszechniejszą przyczyną uszkodzeń automatycznych skrzyń biegów są przyczyny związane z olejem, np. za niski poziom, utrata własności (z powodu starzenia, przegrzania itp.) czy użycie niewłaściwego dla danej skrzyni oleju – wszystko to może owocować nieprawidłową pracą skrzyni, powodującą kaskadę usterek i szybkie jej zniszczenie (np. nieco przegrzany olej powoduje gorszą pracę sprzęgieł ciernych i układów planetarnych, co podgrzewa skrzynię, niszczy mechanikę i degraduje olej aż do całkowitego zniszczenia oleju i elementów skrzyni).
Dodatkowym elementem powszechnie spotykanym w części „siłowej” skrzyń jest mechaniczny układ blokady parkingowej, w pozycji P wybieraka (lewarka) biegów. Na ogół jest to układ mechaniczny typu zapadka na zębach promieniowych lub osiowych, który blokuje wylotowe elementy skrzyni (wałki lub kosze) i w konsekwencji powoduje że koła napędzane są zupełnie zablokowane. W niektórych typach skrzyń istnieje możliwość przełączenia wybieraka w pozycję P w czasie jazdy, co prawie zawsze niesie poważne uszkodzenie skrzyni (wyłamanie blokady, kół lub nawet obudowy).
Zespół sterowania.
Jest to część układu sterowania elementami „siłowymi” przełożeń, która nie przenosi właściwego momentu obrotowego silnika do kół. W skrzyniach sterowanych hydraulicznie i elektro-hydraulicznie przyjmuje na ogół formę skomplikowanej płyty rozdzielczej hydraulicznej, lub kilku płyt, połączonych przewodami, oraz elementów wbudowanych w obudowę skrzyni. Na tej strukturze hydraulicznej „osadzony” jest szereg zaworów i elektrozaworów (nawet do kilkudziesięciu), typu zamknij/otwórz i proporcjonalnych, sterujących pracą skrzyni. W starszej generacji płyty i zawory były sterowane czysto mechanicznie i hydraulicznie, stąd obecność elementów „wejściowych”, jak zawory sterowane podciśnieniem silnika czy zawory odśrodkowe na elementach wirujących skrzyni. W nowszych skrzyniach te funkcje są przejmowane przez układy elektroniczne zewnętrzne w stosunku do skrzyni, za to pojawia się w płycie sterującej coraz więcej elektrozaworów jako elementów wykonawczych komputerów sterujących pracą skrzyni oraz różne czujniki elektroniczne, np. prędkości obrotowej poszczególnych elementów wirujących, czy ciśnienia i temperatury oleju.
Użytkowanie skrzyń automatycznych.
Typowa skrzynia automatyczna posiada wybierak (dźwignię) dostępny kierowcy, który wprowadza skrzynię w żądany podstawowy tryb pracy. Z wybierakiem związany jest wskaźnik włączonego trybu (lub sama dźwignia i jego pozycja jest jednocześnie wskaźnikiem). Typowe skrzynie obecnie spotykane posiadają podstawową „ścieżkę” przełączania i pozycje o układzie P-R-N-D (wymaganą przez obecne przepisy USA), czasem spotyka się inne, starsze, układy. Często „ścieżce” dodatkowo towarzyszą specjalne tryby (czasem włączane dodatkowymi przyciskami na lub obok głównego wybieraka). Wszelkie operacje wybierakiem zaleca się wykonywać na zatrzymanym samochodzie i z wciśniętym hamulcem głównym, chyba że instrukcja producenta dopuszcza inaczej. Uruchamianie silnika jest z reguły możliwe wyłącznie na P i N. Gaszenie silnika jest zalecane również na P i N i zatrzymanym pojeździe choć możliwe jest przy dowolnym położeniu wybieraka, a nawet „w biegu” (właściwe wyłączanie napędu odciąża znacznie hydraulikę, szczególnie starszych automatów – w pozycji P/N zostają „rozładowane” ciśnienia, siłowniki i różne elementy sprzęgające; przy zgaszeniu w pozycji D czy R układy skrzyni pozostają na postoju pod niekorzystnymi ciśnieniami i naprężeniami). Znaczenie poszczególnych pozycji to:
P (Park) – pozycja w której skrzynia jest w trybie neutralnym („luz”), czyli nie przenosi obrotu i momentu na koła pojazdu, identycznie jak w pozycji N, a dodatkowo jest blokowana mechanicznie od strony kół, co blokuje też oś (osie) napędzane. Należy pamiętać, że koła nienapędzane mogą się nadal obracać. W pozycji tej jest możliwe uruchomienie rozrusznika, podobnie jak w N. Blokada jest czysto mechaniczna i nigdy nie wolno jej próbować włączyć w czasie, nawet bardzo wolnego, toczenia się pojazdu, gdyż grozi to jej zniszczeniem (np. koło zębate z 1-centymetrowym zębem i zapadką będzie usiłowało natychmiast zatrzymać wielotonowy pojazd, co może zniszczyć zapadkę i jej obudowę). Z powyższego powodu zaleca się przed użyciem P wcisnąć hamulec główny, i zaciągnąć pomocniczy, aby odciążyć mechanikę zapadki (na przykład na stoku może być łatwo zablokować P, ale pod obciążeniem zapadki masą samochodu może być bardzo trudne lub niemożliwe jej proste odblokowanie).
R (Reverse) – bieg wsteczny. Skrzynia przestawia się w tryb pracy rewersyjny, spinając odpowiednie sprzęgła i układy planetarne. Na ogół następuje to z pewnym zauważalnym opóźnieniem, jest to efekt działania blokad elektronicznych i/lub hydraulicznych przeciwdziałających próbom szybkiego przestawienia na R w czasie jazdy w przód itp. sytuacjom.
N (Neutral) – pozycja neutralna, „luz”, skrzynia nie przenosi momentu (lub przenosi znikomy moment) od silnika na koła napędzane. Pozycja identyczna z P, tylko bez wprowadzenia blokady. W tej pozycji (i podobnie w P) układ skrzyni odblokowuje układ rozrusznika, typowo w innych pozycjach niż P i N niemożliwe jest uruchomienie silnika (jest to blokada przeciwko wypadkom, ponieważ, z braku sprzęgła mechanicznego, w stanie spoczynkowym skrzyni silnik obraca się swobodnie i można byłoby uruchomić go w zasadzie w dowolnej pozycji wybieraka, ale po chwili, koniecznej na zbudowanie ciśnień roboczych itd. skrzynia ustawiłaby bieg i pojazd ruszyłby, często w przypadkowym bądź niepożądanym kierunku).
Jest to jedyna pozycja zalecana do ew. holowania pojazdu ze skrzynią automatyczną z wyłączonym silnikiem i napędzanymi kołami obracanymi przez ruch pojazdu – choć holowanie takiego pojazdu powinno raczej odbywać się z kołami napędzanymi podniesionymi itp. rozwiązaniami. W przypadku holowania z napędem skrzyni od kół, bezwzględnie należy używać N i przestrzegać zaleceń instrukcji obsługi pojazdu – typowo wolno holować pojazd na odległości kilku-kilkudziesięciu kilometrów, z niewielką prędkością, z przerwami na ostygnięcie skrzyni (jeśli możliwe jest uruchomienie silnika i praca skrzyni, należy co kilka-kilkadziesiąt kilometrów włączyć silnik, i pozwolić skrzyni na pracę jałową, dla smarowania i schłodzenia mechanizmów). Zbyt szybkie i długie holowanie (czy ogólniej próby długiej i/lub szybkiej jazdy z napędem odłączonym od kół, np. kilkudziesięciokilometrowe zjazdy z gór na N) z reguły powodują uszkodzenia mechanizmów skrzyni wskutek przegrzania i braku smarowania (główna pompa robocza skrzyni jest z reguły napędzana wyłącznie od silnika, skrzynia napędzana od kół nie ma żadnej możliwości właściwego chłodzenia i smarowania).
D (Drive) (czasem oznaczone OD, D wewnątrz O itp.) podstawowa pozycja do jazdy w przód (dyskusje o opisach i różnicach pomiędzy drive, overdrive itp. są tu nieistotne – pozycja następna za pozycją N to podstawowa pozycja jazdy w przód, niezależnie od tego jak nazywa ją producent pojazdu). Skrzynia zestawia biegi w pełnym zakresie prędkości i przełożeń (3 dla starszych skrzyń, 4 lub 5 dla typowych, po 6 do 8 dla najnowszych generacji), w zależności od położenia pedału gazu, hamulca, prędkości pojazdu, i kilku do kilkudziesięciu innych parametrów branych pod uwagę przez układ sterowania. Typowo punkty zmiany biegów zależą od agresywności operowania pedałem gazu, także redukcje odbywają się głównie w zależności od pozycji tego pedału. Przy krótkich zatrzymaniach (światła, skrzyżowania itp.) należy używać do zatrzymania wyłącznie pedału hamulca głównego, nie należy przestawiać wybieraka z pozycji D na N czy podobne – nie daje to żadnych oszczędności ani nie odciąża skrzyni czy silnika, zwiększa tylko zużycie sprzęgieł skrzyni, które spinają i rozpinają pierwszy bieg; w pozycji D układ sterowania „rozumie” sytuację kiedy pojazd stoi i należy odciążyć silnik i skrzynię, pozostając w gotowości do jazdy w przód, a przy tym w pozycji D (w przeciwieństwie do N i P) zapewnione jest znacznie lepsze chłodzenie i smarowanie. Typowa skrzynia automatyczna w trybie podstawowym D nie ma żadnych możliwości hamowania momentem („hamowania silnikiem” czy podobnie, ale samą skrzynią), gdyż w układzie kinetycznym występują sprzęgła jednokierunkowe i hydrokinetyczne, chyba że skrzynia automatyczna posiada zewnętrzny retarder.
Tryby dodatkowe popularne w obecnych skrzyniach to:
3 lub D jeśli podstawowa to OD – pozycja, która „skraca” skrzynię o górny bieg (biegi) overdrive. Skrzynia działa nadal w trybie automatycznym od pierwszego biegu do któregoś pośredniego, np. 3. Należy zapoznać się z instrukcją by poznać cechy i zalecenia co do użycia trybów skróconych – typowo zaleca się je dla oszczędzania biegów wysokich (overdrive) pod zwiększonymi obciążeniami (biegi wysokie mają z reguły względnie delikatną konstrukcję, gdyż z założenia nie przenoszą znacznych momentów), czasem tryby skrócone polecane są do jazdy miejskiej i ogólniej z prędkościami, gdy punkt zmiany biegu wysokiego wypada tak, że skrzynia ciągle przełącza biegi wysokie (np. punkt zmiany biegu 3-4 to 70 km/h, przy jeździe w dużym ruchu i średniej około tej wartości, lepiej jest włączyć tryb 3 by skrzynia pozostawała na 3 biegu, zamiast co chwila przełączała 3-4-3-4). W niektórych skrzyniach występuje w trybach skróconych mniej lub bardziej efektywne hamowanie momentem (silnika lub układów hydraulicznych skrzyni) zbliżone do „hamowania silnikiem” w ręcznej skrzyni.
2 lub S zblokowany 2 bieg (second, snow). W zależności od producenta, skrzynia blokuje bezwzględnie 2 bieg lub używa automatycznie 1 i 2 biegu w przód. Tryb ten bywa oznaczony gwiazdką, śnieżynką, „snow” itp. Tryb służy do ruszania na śliskich nawierzchniach jak śnieg, lód, piasek (jeśli nawierzchnia nie stawia oporu kołom napędzanym i kręcą się one coraz szybciej w miejscu, to układy skrzyni interpretują to po prostu jako jazdę w przód, i skrzynia włącza coraz wyższe biegi, co w starszych rozwiązaniach uniemożliwiało sprawne ruszanie na śliskich nawierzchniach). W wielu skrzyniach jest to też tryb zalecany do najcięższych zadań, typu holowanie ciężkich przyczep, strome zjazdy i podjazdy itp. Wynika to z konstrukcji skrzyń, gdzie drugi bieg jest z reguły najsilniejszym biegiem pod względem możliwości przenoszenia momentu obrotowego, a zapewnia już prędkość maksymalną rzędu 80 km/h. Należy zawsze sprawdzić jakie są zalecenia producenta pojazdu i jak prawidłowo należy używać zblokowanych biegów (możliwości przełączania wybieraka „w biegu”, zalecane obciążenia, prędkości maksymalne itp.).
1 lub L zblokowany 1 bieg (low). Skrzynia blokuje bezwzględnie 1 bieg, użycie podobnie jak tryby 2/S, szczególnie do ruszania pod znacznymi obciążeniami (przyczepy, stoki itp.).
W wielu skrzyniach, szczególnie ze sterowaniem elektronicznym, występują dodatkowe tryby i przełączniki modyfikujące pracę skrzyni, np. tryby sportowe (agresywna, późna zmiana biegów), ekonomiczne (wczesna zmiana biegów, mała dynamika), zimowe (zmniejszanie poślizgów) i inne, w zależności od inwencji producenta. Czasami wprowadza się tryby półautomatyczne (skrzynia zmienia biegi w górę i w dół na komendę kierowcy, wydawaną np. przyciskami na kierownicy albo krótkim skokiem lewarka przód-tył, symulując pracę sekwencyjnych skrzyń wyczynowych).
Eksploatacja.
W przypadku sytuacji zapewniającej optymalną obsługę skrzyni biegów (samochód prowadzony przez kierowcę fabrycznego doskonale znającego cechy pojazdu, jazda odbywająca się na torze testowym świetnie znanym kierowcy, jak również samochód jeździ sam na torze) zużycie paliwa przez samochód ze skrzynią manualną jest zwykle niższe o 0,9–1,2 l/100 km w porównaniu z analogicznym pojazdem ze skrzynią automatyczną. Natomiast w sytuacji, kiedy nie można zapewnić optymalnej obsługi skrzyni manualnej (czyli w typowym ruchu po drodze) różnica ta maleje, a nawet zużycie paliwa w pojeździe ze skrzynią manualną staje się wyższe.
Zmiana biegu przez sprawną skrzynię automatyczną jest płynna, nieodczuwalna. Wszelkie szarpnięcia wskazują na uszkodzenia skrzyni.
Osoby przyzwyczajone do jazdy samochodami z automatyczną skrzynią mogą popełniać więcej poważniejszych błędów po przesiadce na samochód ze skrzynią manualną niż w sytuacji odwrotnej. Jeśli za kryteria uznania umiejętności kierowcy za „wysokie” zostanie przyjęta zdolność do szybkiego wykonywania jak najliczniejszych dodatkowych czynności manualnych podczas jazdy, to oczywiste jest, że automatyczna skrzynia biegów wymaga „niższych” umiejętności. Jednakże nie udowodniono, że akurat to kryterium odpowiada rzeczywistym warunkom jazdy. Kierowca, który uzyskał prawo jazdy danej kategorii na pojeździe z automatyczną skrzynią biegów (kod 78 w dokumencie prawa jazdy) nie może prowadzić pojazdów ze skrzynią manualną, natomiast prawo jazdy uzyskane po odbyciu kursu nauki jazdy i zdaniu egzaminu państwowego na pojeździe ze skrzynią manualną uprawnia do poruszania się także pojazdami z automatyczną skrzynią biegów.
Prawidłowo eksploatowana automatyczna skrzynia biegów jest bardzo trwała, ale z racji budowy bardziej złożonej od skrzyni manualnej jest podatniejsza na błędy w serwisowaniu. Dlatego też prawdziwy jest argument o wyższych kosztach serwisu (a pośrednio eksploatacji), ponieważ pracownicy serwisu muszą dysponować większymi umiejętnościami, a po drugie większe znaczenie mają przeglądy czy inne czynności obsługowe, stosowanie właściwych materiałów (np. płynu do skrzyni automatycznej nie można zastępować innym płynem, który nie ma specyfikacji określonej przez producenta) i części o odpowiedniej jakości.

</doc>
<doc id="770988" url="https://pl.wikipedia.org/wiki?curid=770988" title="Rezeda żółtawa">
Rezeda żółtawa

Rezeda żółtawa ("Reseda luteola" L.) – gatunek rośliny z rodziny rezedowatych ("Resedaceae"). Rdzennymi terenami jej występowania są: północna Afryka, południowa Europa i południowo-środkowa Azja. Status gatunku we florze Polski: kenofit. W Polsce jest rośliną wciąż raczej rzadką. Występuje głównie na południu Polski, w większym rozproszeniu na północy.
Biologia i ekologia.
Roślina dwuletnia, hemikryptofit. W pierwszym roku wytwarza gruby korzeń, zakwita dopiero w drugim roku. Kwitnie od maja do września, zapylana jest przez owady. Siedlisko: Aluwia, suche wzgórza, siedliska ruderalne. Lubi suche miejsca. Roślina ruderalna W klasyfikacji zbiorowisk roślinnych gatunek charakterystyczny dla SAll. "Onoperdenion". 
Uprawa.
Wymaga stanowiska słonecznego lub półcienistego, gleby żyznej i przepuszczalnej, najlepiej o zasadowym odczynie. Rozmnaża się przez wysiew nasion jesienią. Usuwanie przekwitniętych kwiatów przedłuża okres kwitnienia.

</doc>
<doc id="770990" url="https://pl.wikipedia.org/wiki?curid=770990" title="Amitraza">
Amitraza

Amitraza – organiczny związek chemiczny stosowany jako akarycyd i pestycyd.

</doc>
<doc id="770991" url="https://pl.wikipedia.org/wiki?curid=770991" title="Rezeda wonna">
Rezeda wonna

Rezeda wonna, rezeda pachnąca ("Reseda odorata" L.) – gatunek rośliny z rodziny rezedowatych ("Resedaceae"). Na stanowiskach naturalnych rośnie tylko w Libii i Grecji, jest natomiast uprawiana w wielu krajach świata.
Biologia.
Roślina jednoroczna. Silnie pachnące kwiaty kwitną od czerwca do jesieni, zapylane są przez owady. Jest rośliną miododajną.

</doc>
<doc id="770995" url="https://pl.wikipedia.org/wiki?curid=770995" title="Oliwnik wąskolistny">
Oliwnik wąskolistny

Oliwnik wąskolistny (syn. oliwnik zwyczajny) "Elaeagnus angustifolia" L. – gatunek rośliny z rodziny oliwnikowatych. Występuje na obszarze od Europy po środkową Azję i Himalaje, ponadto w Chinach. W Polsce jest dość często uprawiany, czasami dziczejący i lokalnie zadomowiony (kenofit).
Uprawa.
Jest łatwy w uprawie, nie ma specjalnych wymagań co do gleby. Można go silnie przycinać, wówczas zagęszcza się i ma ładniejszy pokrój. Rozmnaża się go przez wysiew nasion.

</doc>
<doc id="770998" url="https://pl.wikipedia.org/wiki?curid=770998" title="Bronisław Sikorski (pułkownik)">
Bronisław Sikorski (pułkownik)

Bronisław Sikorski ps. „Cietrzew” (ur. 28 czerwca 1885 w Koźminie, zm. 27 lutego (lub 25 lutego) 1937 w Poznaniu) – pułkownik piechoty Wojska Polskiego.
Życiorys.
Bronisław Sikorski urodził się 28 czerwca 1885 roku w Koźminie, w rodzinie Ignacego, jednego z założycieli i dyrektora Banku Parcelacyjnego w Poznaniu, i Agnieszki z domu Sznajder vel Schneider. Był wnukiem Szymona (urodzonego w Raszkowie), nauczyciela z Kotowiecka, i Antoniny z Białków, córki Franciszka (ur. 1801), nauczyciela z Topoli Małej, i Józefy z Jakubowskich (ur. 1807).
W 1891 roku rozpoczął naukę z poznańskim Gimnazjum Humanistycznym, którego jednak nie ukończył, przenosząc się do Drezna. W 1905 roku odbywał służbę w niemieckiej armii 
Następnie wyjechał do Wrocławia, gdzie w 1910 ukończył agronomię we Wrocławiu, a następnie w latach 1910–1912 studiował na Uniwersytecie Jagiellońskim i w latach 1912–1914 na Uniwersytecie Gregoriańskim w Rzymie.
W latach 1914–1918 służył w armii niemieckiej, w 46 pułku piechoty. W 1918 uległ zatruciu gazami bojowymi na froncie zachodnim pod Gorlicami, w wyniku czego spędził 5 miesięcy w szpitalu. Następnie od października 1918 był jednym z organizatorów powstania wielkopolskiego, członek Wydziału Wojskowego Centralnego Komitetu Obywatelskiego w Poznaniu. Współorganizował Służby Straży i Bezpieczeństwa oraz Tajny Polski Sztab Wojskowy. Po wybuchu powstania brał udział w ataku na Prezydium Policji. Podczas dalszych walk przewodził oddziałami, będąc jednocześnie członkiem Naczelnej Rady Ludowej.
Od marca 1919 już w odrodzonym Wojsku Polskim, zaś w listopadzie 1919 został inspektorem piechoty w Dowództwie Okręgu Generalnego Poznań.
16 marca 1921 jako ochotnik w stopniu podpułkownika udał się na Śląsk, gdzie objął stanowisko inspektora piechoty w Dowództwie Obrony Plebiscytu. Ze względu na stopień, był jednym z dwóch najwyższych stopniem oficerów.
22 kwietnia 1921 mianowany dowódcą Grupy Południe w Wodzisławiu Śląskim, którą dowodził przez cały okres III powstania śląskiego. Grupa ta powstrzymała niemiecki kontratak znad Olzy i Odry na Wodzisław Śląski znany jako bitwa pod Olzą. Po zakończeniu III powstania śląskiego pełnił dalszą służbę wojskową.
3 maja 1922 został zweryfikowany w stopniu pułkownika ze starszeństwem z dniem 1 czerwca 1919 i 130. lokatą w korpusie oficerów piechoty. W latach 1922–1928 był dowódcą 58 pułku piechoty, zastępcą dowódcy 14 Dywizji Piechoty i ponownie dowódcą 58 pułku piechoty. 31 maja 1928 ze względu na stan zdrowia został przeniesiony w stan spoczynku. W 1934 pozostawał w ewidencji Powiatowej Komendy Uzupełnień Poznań Miasto. Posiadał przydział do Oficerskiej Kadry Okręgowej Nr VII. Był wówczas „przewidziany do użycia w czasie wojny”.
25 czerwca 2021 pośmiertnie mianowany został generałem brygady.
Życie prywatne.
Żonaty z Małgorzatą Czesławą Marią Zitzlaft, z którą mieli syna Bronisława (ur. 1924).

</doc>
<doc id="771007" url="https://pl.wikipedia.org/wiki?curid=771007" title="Gönnheim">
Gönnheim

Gönnheim – miejscowość i gmina w Niemczech, w kraju związkowym Nadrenia-Palatynat, w powiecie Bad Dürkheim, wchodzi w skład gminy związkowej Wachenheim an der Weinstraße. W roku 2009 liczyła 1 524 mieszkańców, którzy mieszkają na powierzchni 6,54 km2.
Współpraca.
Miejscowość partnerska:

</doc>
<doc id="771008" url="https://pl.wikipedia.org/wiki?curid=771008" title="System studyjny">
System studyjny

System studyjny – system produkcji i dystrybucji filmów dominujący w Hollywood od wczesnych lat 20. do wczesnych lat 50. XX w. Pojęcie to odnosi się do dwojakiej praktyki dużych studiów filmowych:
Kres systemowi studyjnemu położył wyrok Sądu Najwyższego USA z 1948 przeciwny tym praktykom. W 1954 został przecięty ostatni łańcuch wiążący wielkich producentów filmowych z sieciami kinowymi, co oznaczało oficjalny koniec systemu studyjnego. Okres od wprowadzenia filmu dźwiękowego do tego wyroku i rozdzielenia producentów od dystrybutorów (lata 1927/1929–1948/1949) jest znany jako Złota Era Hollywood.
W czasie Złotej Ery osiem przedsiębiorstw posiadało tak zwane wielkie wytwórnie filmowe, które tworzyły system studyjny. Pięć z nich stanowiły w pełni zintegrowane konglomeraty łączące własność studiów produkcyjnych i oddziału zajmującego się dystrybucją z posiadaniem dużej sieci kin oraz kontraktami z wykonawcami i personelem technicznym: Fox (późniejszy 20th Century Fox), Loew’s Incorporated (właściciel największej sieci kin w Stanach Zjednoczonych i firma-matka Metro-Goldwyn-Mayer), Paramount Pictures, RKO (Radio-Keith-Orpheum) oraz Warner Bros. Dwie inne – Universal Pictures i Columbia Pictures – były podobnie zorganizowane, ale nigdy nie posiadały większych sieci kin. Ostatnia z nich, United Artists, miała kilka kin oraz dostęp do dwóch wytwórni, będących w posiadaniu członków jej grupy partnerskiej, ale funkcjonowała głównie jako przedsiębiorstwo wspierające dystrybutorów, pożyczające pieniądze niezależnym producentom i realizujące ich filmy.

</doc>
<doc id="771009" url="https://pl.wikipedia.org/wiki?curid=771009" title="Operacja Erna">
Operacja Erna

Operacja Erna – kryptonim niemiecko-fińskiej operacji wojskowej prowadzonej przez estońskich ochotników w lipcu i sierpniu 1940 r. na terytorium Estonii.
Geneza.
Wkrótce po zakończeniu wojny zimowej fiński wywiad wojskowy podjął współpracę z pewną liczbą Estończyków, którzy przebywali na terytorium Finlandii. Po przeszkoleniu część spośród nich zostało przerzuconych do zajętej przez ZSRR Estonii, gdzie co najmniej 5 zostało zabitych bądź złapanych. Zimą z 1940 na 1941 roku fiński wywiad wojskowy i kilku b. estońskich oficerów kontynuowali rekrutację młodych Estończyków w celu prowadzenia tajnych misji na tyłach Armii Czerwonej. Zostali oni przeszkoleni jako operatorzy radiowi, a także w obsłudze materiałów wybuchowych. Sprawą zainteresował się także niemiecki wywiad wojskowy Abwehra, który 10 kwietnia 1941 r. utworzył w Finlandii wywiadowczą Organizację Wojenną Finlandia ("Kriegsorganisation Finnland") na czele z komandorem ppor. Cellariusem. Na półwyspie Soho założono obóz szkoleniowy dla Estończyków jako cudzoziemskich ochotników Wehrmachtu. Po najeździe Niemców na ZSRR 22 czerwca 1941 r. i przyłączeniu się do wojny Finlandii, Niemcy i Finowie zwerbowali dodatkowo ok. 50 Estończyków, część z nich z fińskiej armii, którzy dołączyli do wcześniejszych ochotników. Grupa ta w liczbie ok. 80 ludzi przeszła dywersyjno-wywiadowcze przeszkolenie w obozie na płw. Soho. Na ich czele stał b. estoński oficer i ostatni attaché wojskowy Estonii we Francji, płk Henn-Ants Kurg. Niemcy nadali operacji kryptonim Erna; nazwa ta była też potocznym określeniem dla całego oddziału.
Erna I.
20 lipca 1941 r. grupa 37 lub 38 Estończyków (pod kryptonimem Erna I) pod dowództwem płk. Henna-Antsa Kurga została kutrami rybackimi przerzucona do wybrzeży Estonii. Ze względu na aktywność sowieckich okrętów wojskowych tylko części kutrów udało się desantować koło miejscowości Salmiste. Pozostałe powróciły do Finlandii. 28 lipca Niemcy zrzucili na terytorium Estonii kolejną grupę 17 Estończyków, głównie operatorów radiowych, dowodzoną przez niemieckiego oficera por. Reinhardta. Byli to ci Estończycy, którym nie udało się desantować wraz z pierwszą grupą. Wszyscy Estończycy działali do 6 sierpnia (2 tygodnie) na obszarze na północ od Weissenstein. Oprócz działalności dywersyjnej zorganizowali także kilkusetosobowy oddział partyzancki, złożony z tzw. leśnych braci i nieuzbrojonych cywilów, który prowadził mały sabotaż oraz wywoływał panikę i dezercje z oddziałów sowieckich na zapleczu frontu. Estończycy przez cały czas utrzymywali łączność radiową z nacierającą na tym kierunku niemiecką 18. Armią. 6 sierpnia dołączyli koło Tallinna wraz z częścią partyzantów do niemieckiego 311. pułku piechoty. Po wyzwoleniu Tallinna i przyłączeniu się kolejnych ochotników estońskich sformowano z nich oddział w sile batalionu (w składzie trzech kompanii) dołączony do niemieckiej 217 Dywizji Piechoty.
Erna II.
Krótko po wyzwoleniu Tallinna część Estończyków z grupy Erna I powróciło do Finlandii. Niemcy wykorzystali ich jako kadrę dla nowo formowanego batalionu piechoty (w składzie trzech kompanii). Jego liczebność wynosiła ok. 400 żołnierzy. Na jego czele stanął płk Henn-Ants Kurg, a po jego zranieniu 10 października – inny były oficer estoński, mjr Raimond Hindpere. Jednostka została użyta przez dowództwo niemieckie m.in. do zajęcia estońskich wysp na Bałtyku. Na wyspie Ozylia (est. Saaremaa) część batalionu wraz z niemiecką kompanią pułku Brandenburg lądowała na szybowcach w celu całkowitego zaskoczenia sowieckich załóg umocnień. Po wyzwoleniu wysp oddział skierowano do Tallinna, gdzie 29 września został oficjalnie rozwiązany. Wielu jego członków przeszło następnie do estońskich jednostek policyjnych tworzonych przez Niemców.
Kolejne estońskie grupy Erna.
26 lipca 1941 r. 30 Estończyków (Erna III) pod dowództwem płk. Ernsta-Friericha Leithammela przerzucono samolotami w rejon miejscowości Rapla. W krótkim czasie zorganizowali oni 180-osobowy oddział partyzancki, który 14 sierpnia połączył się z nacierającymi wojskami niemieckimi.
9 sierpnia grupa licząca 1 niemieckiego oficera i 5 Estończyków (Erna IV) wylądowała koło Tudu. Rozpoznali oni sowiecki oddział wojskowy w sile ok. 3 tys. żołnierzy i 85 czołgów, który zagrażał niemieckiej flance. Dzięki ich działalności Niemcy odpowiednio przegrupowali swoje wojska.
Inny oddział złożony z 20 Estończyków (Erna V) prowadził działalność wywiadowczą w rejonie Loksy. Dzięki pomocy miejscowej ludności udało im się zająć miejscowości Juminda i Pärispäa oraz sformować w nich oddziały samoobrony.
W nocy z 29 na 30 sierpnia Niemcy przerzucili grupę 55 Estończyków (Erna VI) na wyspy Pedassari, Ripsi, Rammu, Äksi i Prangli w Zatoce Kolga w celu prowadzenia obserwacji sowieckiego transportu morskiego. Udało im się opanować statek transportowy i uwolnić przewożonych nim ok. 3 tys. estońskich więźniów.
W ramach operacji Erna przerzucano również na terytorium Estonii małe grupki lub pojedynczych wywiadowców, którzy prowadzili rozpoznanie przeciwnika oraz działania dywersyjno-wywiadowcze.
Estońscy ochotnicy, którzy byli przerzucani do Estonii w ramach operacji Erna, byli umundurowani w fińskie mundury wojskowe i służyli jako członkowie fińskiej armii, chociaż pod niemieckim zwierzchnictwem operacyjnym. To podporządkowanie Niemcom wynikało jedynie z praktycznych względów. Fakt ten stanowił dla Estończyków w późniejszym okresie bardzo ważne znaczenie.

</doc>
<doc id="771010" url="https://pl.wikipedia.org/wiki?curid=771010" title="Adherencja (mikrobiologia)">
Adherencja (mikrobiologia)

Adherencja – zdolność do przylegania (przyczepiania) się bakterii do korzystnego dla ich rozwoju podłoża, która daje początek procesowi zakażenia. Adherencji sprzyjają stany zaburzonej homeostazy organizmu. Przykładem mogą być gronkowce, które na zewnątrz swoich komórek posiadają tzw. adhezyny – związki, które wchodzą w reakcję z odpowiednimi receptorami komórek infekowanej tkanki, gronkowce ponadto mogą je dopasowywać do odpowiedniego receptora w zależności od tkanki, w której się znalazły.

</doc>
<doc id="771013" url="https://pl.wikipedia.org/wiki?curid=771013" title="Zawój">
Zawój

Zawój – nieistniejąca obecnie wieś w Polsce położona w województwie podkarpackim, w powiecie leskim, w gminie Cisna w Bieszczadach. Leży na lewym brzegu rzeki Wetlinki, u stóp wzniesienia "Pereszliba".
Lokowana na prawie wołoskim w dobrach Balów z Hoczwi. Najstarsza wzmianka o wsi pochodzi z 1552, położona w ziemi sanockiej województwa ruskiego. Podczas najazdu szwedzkiego prawie całkowicie zniszczona (ocalał 1 dom). Odradzała się powoli. W połowie XIX wieku właścicielką posiadłości tabularnej Zawoj była Sabina Krajewska. W 1899 rozparcelowana posiadłość dworska (401 ha. powierzchni) należała do Hrycia Solana. Jako jedyna wieś w Bieszczadach stanowiła własność gromady włościańskiej.
W 1860 wzniesiono w Zawoju filialną cerkiew pw. św. Michała Archanioła, należącą do parafii w Jaworcu i spaloną przez LWP w 1947. W 1880 wieś liczyła 25 domów i 178 mieszkańców. Była wsią z przewagą wyznawców religii rzymskokatolickiej (147 rzym., 24 grek., 7 mojż.).
W 1943 wieś liczyła 284 mieszkańców. Po 1945 (m.in. wskutek wysiedleń) Zawój stał się wsią wymarłą. Do naszych czasów zachował się niewielki cmentarz z dwoma nagrobkami oraz lipą o obwodzie 6 m. W 2004 poświęcono tu pamiątkowy krzyż.
Na miejscu dawnej osady, przy starej drodze prowadzącej do brodu na Wetlince, znajduje się schron przeciwdeszczowy, a przy nim tablica zawierająca skróconą historię wsi.
Przez Zawój przebiega otwarta 14 czerwca 2012 ścieżka historyczna "Bieszczady Odnalezione", wiodąca po nieistniejących już wsiach Jaworzec, Łuh i Zawój. Na jej trasie znajdują się dwujęzyczne tablice (w języku polskim i ukraińskim), wskazujące granice wsi, miejsca po cerkwiach, cmentarze, studnie z odtworzonymi cembrowinami i żurawiami (widoczne wzdłuż drogi z Polanek do Kalnicy) oraz piwnice dawnych domostw, a także zebrane przez Stowarzyszenie Rozwoju Wetliny i Okolic relacje dawnych mieszkańców tych wsi, przymusowo wysiedlonych w latach 1945-1947. Wytyczenie ścieżki historycznej miało na celu ocalenie od zapomnienia ostatnich śladów dawnych mieszkańców (Ukraińców, Polaków i Żydów) oraz uczczenie pamięci wszystkich, którzy musieli opuścić swoje domostwa wiosną 1947 roku.

</doc>
<doc id="771016" url="https://pl.wikipedia.org/wiki?curid=771016" title="Osiedle Grunwaldzkie (Mrągowo)">
Osiedle Grunwaldzkie (Mrągowo)

Osiedle Grunwaldzkie – osiedle Mrągowa o charakterze mieszkaniowym, położone w południowej części miasta na wzgórzu między ulicą Wojska Polskiego, Kopernika, a jeziorem Czos. 
Na terenie osiedla znajduje się nowoczesny kościół wraz z plebanią pw. św. Rafała Kalinowskiego wybudowany w 1998 roku. Ważnymi obiektami są tu Szkoła Mistrzostwa Sportowego oraz klub sportowy "Baza", Zespół Szkół nr 2, urząd pocztowy i ośrodek zdrowia.
Zabudowa osiedla to:
Atrakcją jest plaża miejska, molo oraz promenada nad jeziorem prowadząca do centrum miasta i dalej aż do amfiteatru.

</doc>
<doc id="771019" url="https://pl.wikipedia.org/wiki?curid=771019" title="Georges Buffon">
Georges Buffon



</doc>
<doc id="771020" url="https://pl.wikipedia.org/wiki?curid=771020" title="Agnieszka Duczmal">
Agnieszka Duczmal

Agnieszka Duczmal-Jaroszewska (ur. 7 stycznia 1946 w Krotoszynie) – polska dyrygentka, założycielka i dyrygentka orkiestry Kameralnej Polskiego Radia Amadeus, w przeszłości także występująca z innymi orkiestrami symfonicznymi w kraju i za granicą. Jako pierwsza kobieta-dyrygent wystąpiła na scenie mediolańskiej La Scali.
Życiorys.
Urodziła się w Krotoszynie, gdzie spędziła pierwszych 9 lat swojego życia. Zanim przyszła na świat jej rodzice mieszkali w Poznaniu, skąd z początkiem wojny zostali wywiezieni do Generalnej Guberni. Tu urodził się brat Agnieszki – Wojciech (profesor nauk chemicznych). Później Duczmalowie trafili na front wojenny w okolice Berlina, a stąd przyjechali do Krotoszyna, gdzie 7 stycznia 1946 przyszła na świat Agnieszka. W Krotoszynie mieszkali do 1949.
Naukę gry na fortepianie rozpoczęła jako 5,5-latka. Będąc w drugiej klasie szkoły podstawowej, po wysłuchaniu koncertu w Filharmonii Poznańskiej - poematu symfonicznego „Figle Dyla Sowizdrzała” Richarda Straussa postanawia zostać dyrygentką.
Uczęszczała do dwóch szkół: V Liceum Ogólnokształcącego im. Klaudyny Potockiej oraz Średniej Szkoły Muzycznej w Poznaniu. Jej pierwszym nauczycielem, jeszcze w średniej szkole, był prof. Stanisław Kulczyński, chórmistrz. Śpiewała też w chórze, który prowadził profesor Stefan Stuligrosz. Po ukończeniu liceum, pochodząca z rodziny o tradycjach muzycznych Agnieszka Duczmal podjęła w 1966 studia w Państwowej Wyższej Szkole Muzycznej w Poznaniu. Studiowała dyrygenturę pod kierunkiem Witolda Krzemieńskiego – skrzypka, altowiolisty i dyrygenta, absolwenta Konserwatorium Polskiego Towarzystwa Muzycznego we Lwowie. W czasie studiów utworzyła w 1968 orkiestrę kameralną Pro Musica. Po skończeniu studiów, w latach 1971–1972 pracowała jako asystent dyrygenta w Filharmonii Poznańskiej, a od 1972 w Teatrze Wielkim w Poznaniu, gdzie przygotowała m.in. polską prapremierę opery Benjamina Brittena „Sen nocy letniej”, premierę opery „Rigoletto” Giuseppe Verdiego oraz baletu „Romeo i Julia” Siergieja Prokofjewa. Cały czas starała się godzić pracę w operze z pracą w orkiestrze, by ostatecznie dokonać wyboru – zrezygnować z pracy w operze i poświęcić się orkiestrze i muzyce kameralnej.
W 1977 utworzona i kierowana przez nią orkiestra kameralna Pro Musica została przekształcona w etatowy zespół Polskiego Radia i Telewizji, który od 1988 występuje jako Orkiestra Kameralna Polskiego Radia „Amadeus”. Agnieszka Duczmal w dalszym ciągu jest jej dyrektorem i kierownikiem artystycznym, koncertując z nią podczas tournée po świecie i biorąc udział w festiwalach europejskich (m.in. Warszawska Jesień).
Agnieszka Duczmal ze swoją orkiestrą koncertowała z wieloma solistami m.in. z pianistką argentyńską Marthą Argerich, wiolonczelistą Mischą Maiskym, skrzypkami: Henrykiem Szeryngiem, Wadimem Brodskim i Konstantym Andrzejem Kulką, grającym na fletni Pana Gheorghe Zamfirem, pianistą Jeremym Menuhinem, kontrabasistą Garym Karre, litewskim wiolonczelistą Davidem Geringasem czy gitarzystą jazzowym Al Di Meola. Współpracowała z wieloma rozgłośniami radiowymi (polskimi, niemieckimi, belgijskimi, angielskimi, kanadyjskimi, meksykańskimi i japońskimi) oraz telewizją w Polsce (m.in. cykle "Stereo i w kolorze" oraz "Goście Agnieszki Duczmal"), Francji, Meksyku i Japonii.
Jako pierwsza kobieta-dyrygent wystąpiła na scenie mediolańskiej La Scali, ale również w Teatrze Królewskim w Madrycie i w Teatrze Królewskim w Belgii.
Była członkiem jury ogólnopolskich i międzynarodowych konkursów muzycznych takich jak: konkurs Młody Muzyk Roku, Konkurs Eurowizji dla Młodych Muzyków Eurovision Young Musicians 2012, Międzynarodowy Konkurs Skrzypcowy im. Josepha Joachima, Konkurs Kompozytorski im. Tadeusza Ochlewskiego w 2012 czy XVI Międzynarodowy Konkurs Skrzypcowy im. Henryka Wieniawskiego w Poznaniu.
Do 2013 wraz z Orkiestrą Kameralną Polskiego Radia Amadeus nagrała przeszło 50 płyt, ponad 10000 minut muzyki dla Polskiego Radia, zarejestrowała 112 koncertów i programów muzycznych dla Telewizji Polskiej, 5 godzin muzyki dla Télévision Française 1 oraz godzinny program z muzyką polską dla Telewizji Japońskiej. Współpracowała także z wieloma wytwórniami płytowymi (Polskie Nagrania, ASV Records, WERGO, ADDA, Canyon Classics, AMF, Europa Musica, Vienna Modern Masters), nagrywając m.in. serenady i divertimenta Wolfganga Amadeusa Mozarta (1990) oraz dwanaście symfonii młodzieńczych Feliksa Mendelssohna-Bartholdy'ego (1991). W jej dorobku artystycznym znajduje się wiele prawykonań, m.in. pierwsze światowe nagranie „Wariacji Goldbergowskich” Johanna Sebastiana Bacha w transkrypcji na orkiestrę kameralną Józefa Kofflera. Dla swojej Orkiestry dokonała wielu transkrypcji arcydzieł muzycznych, m.in. Obrazki z wystawy Modesta Musorgskiego oraz utworów kameralnych Johannesa Brahmsa, Claude’a Debussy’ego, Franza Schuberta.
W 2013 wraz z Orkiestrą Kameralną Polskiego Radia „Amadeus” obchodziła Jubileusz 45-lecia pracy artystycznej. Uświetniły go dwa koncerty "Per la Maestra" podczas którego orkiestrę poprowadziła jej córka, Anna Jaroszewska-Mróz oraz "Per la Orchestr", w którym dyrygowała jubilatka.
29 czerwca 2015 podczas uroczystej sesji rady miasta, w dniu jego patronów – św. Piotra i Pawła odebrała w Poznańskim ratuszu tytuł honorowego obywatela miasta. Otrzymała, go „w uznaniu dla wybitnych osiągnięć muzycznych ze szczególnym uwzględnieniem dorobku Orkiestry Kameralnej Polskiego Radia „Amadeus”, oraz doceniając zasługi dla kształtowania artystycznego oblicza Poznania”.
10 stycznia 2016 odbył się koncert Orkiestry Kameralnej Polskiego Radia Amadeus pod dyrekcją Agnieszki Duczmal podczas, którego wykonano kompozycję Bedřicha Smetany – I Kwartet smyczkowy e-moll „Z mojego życia” w aranżacji Agnieszki Duczmal. Utwór ten dyrygentka dedykowała poznańskim melomanom z okazji swoich 70. urodzin.
Życie prywatne.
Córka dyrygenta Henryka Duczmala i polonistki Leokadii z domu Surdyk.
Żona muzyka kontrabasisty w Orkiestrze Kameralnej Polskiego Radia „Amadeus” Józefa Jaroszewskiego, którego poślubiła w 1972. Matka: Karoliny, Anny Jaroszewskiej-Mróz i Jakuba.
Karolina Jaroszewska jest wiolonczelistką, ukończyła Juillard School of Music w Nowym Jorku. Od 2005 jest jednym z koncertmistrzów w Filharmonii Narodowej w Warszawie, sporo też koncertuje indywidualnie.
Młodsza Anna Jaroszewska-Mróz jest dyrygentką. Syn informatyk zajmuje się działalnością reklamową.

</doc>
<doc id="771022" url="https://pl.wikipedia.org/wiki?curid=771022" title="Osiedle Brzozowe (Mrągowo)">
Osiedle Brzozowe (Mrągowo)

Osiedle Brzozowe – osiedle mieszkaniowe w Mrągowie, położone na południowych zboczach Wzgórza Jaenike, między ulicami: Marii Skłodowskiej-Curie, Piotra Sobczyńskiego, Marii Konopnickiej i Brzozową. Koło osiedla znajduje się park Sikorskiego. Zabudowę osiedla stanowią pięciokondygnacyjne bloki z wielkiej płyty, wybudowane w latach 70. XX w. Na wschód od osiedla znajduje się I Liceum Ogólnokształcące im. Obrońców Westerplatte.
Na zachód od osiedla znajdowała się fabryka mebli, która upadła w 2007. W jej miejsce pomiędzy 2011 a 2013 wybudowano Centrum Handlowe "Fabryka" mieszczące supermarket i mini galerię handlową. Po jej bankructwie budynek został przejęty przez sieć handlową Marcpol, a później przez supermarket "Na Górce". 
Przez osiedle przebiegają linie autobusów komunikacji miejskiej.

</doc>
<doc id="771023" url="https://pl.wikipedia.org/wiki?curid=771023" title="Michael Emenalo">
Michael Emenalo

Michael Emenalo (ur. 4 lipca 1965 w Abie) – nigeryjski piłkarz grający na pozycji lewego obrońcy. Od 18 listopada 2010 do 29 czerwca 2011 roku był drugim trenerem londyńskiego klubu. 9 lipca 2011 został nowym dyrektorem technicznym. Do jego zadań będzie należeć opieka nad międzynarodową i krajową siecią skautingu oraz techniczna pomoc w przygotowaniu programów dla Akademii i zagranicznej młodzieży. Jego rola ma istotne znaczenie w ogólnej, długoterminowej strategii klubu.
Kariera klubowa.
Emenalo pochodzi z miasta Aba. Jednak jego pierwszym klubem w karierze był klub Rangers International z miasta Enugu. W barwach tego klubu Emenalo zadebiutował w nigeryjskiej ekstraklasie. Grał tam do końca 1985 roku i na początku 1986 wyjechał z kraju.
Emenalo trafił do Stanów Zjednoczonych, gdzie w Bostonie rozpoczął studia na Uniwersytecie Bostońskim. Został także piłkarzem tamtejszej drużyny uniwersyteckiej, noszącej przydomek „The Terriers”. W 1987 roku został uznany MVP Wschodniej Konferencji ligi uniwersyteckiej. W 1988 był już seniorem i wtedy grał jeszcze lepiej – został uznany MVP sezonu całej ligi, mianowany do Najlepszej Jedenastki Wszystkich Konferencji, Trzeciej Drużyny Całej Ameryki oraz otrzymał Nagrodę E. Raya Speare'a dla najlepszego studenta-sportowca na uczelni. Do tego dołożył tytuł mistrzowski ze swoimi kolegami z drużyny piłkarskiej. Rok 1989 był ostatnim w Bostonie. Emenalo swój pobyt w drużynie uniwersyteckiej zamknął z bilansem 36 goli i 32 asyst, co uczyniło go drugim najlepiej punktującym (104 punkty) graczem w historii drużyny uniwersyteckiej.
Po zakończeniu studiów Michael wyjechał do Europy i podpisał kontrakt z belgijskim klubem RWD Molenbeek. W sezonie 1989/1990 zagrał w 18 ligowych meczach i zdobył dla zespołu 3 gole (wszystkie w 3 kolejnych wygranych meczach zespołu w grudniu 1989). W sezonie 1990/1991 uzyskał 1 gola w 16 meczach, a w kolejnym (1991/1992) zdobył także 1 bramkę (w zremisowanym 1:1 meczu ze Standardem Liège) oraz 1 samobójczą (porażka 0:2 u siebie z KV Mechelen). Po trzech sezonach spędzonych w Brukseli Emenalo odszedł z zespołu i przez niemal rok nie grał w piłkę.
Do futbolu wrócił w 1993 roku i grał wówczas w Eintrachcie Trewir, grającym w Regionallidze Południowo-Zachodniej. Latem 1994 roku, gdy został piłkarzem Notts County występującym wówczas w Division One. W zespole z Nottingham zagrał tylko w 7 meczach, a klub ten zakończył rozgrywki na ostatnim miejscu w 24-zespołowej lidze. Z Notts County wywalczył za to Puchar Anglo-Włoski i wystąpił w zwycięskim 2:1 finale z Ascoli Calcio, rozegranym na Wembley Stadium.
W 1996 roku Emenalo ponownie wyjechał do Stanów Zjednoczonych. Podpisał kontrakt z San Jose Clash, jednym z członków nowo powstałej profesjonalnej ligi Major League Soccer. Jego kolegą z zespołu był między innymi jego rodak i kolega z reprezentacji, Benedict Iroha. W całej lidze był drugim najbardziej karanym żółtymi kartkami piłkarzem – 13 w 29 meczach. Nie zdobył żadnego gola, ale zaliczył 2 asysty. Drużyna z San Jose awansowała do fazy play-off, jednak w pierwszej rundzie odpadła po meczach z późniejszymi finalistami, Los Angeles Galaxy. W 1997 roku Michael zagrał w 27 meczach San Jose i zdobył 1 gola, w wygranym w sierpniu 4:1 meczu z New England Revolution. Pomimo tego, zespół Clash był najsłabszym zespołem w całej lidze i nie awansował do fazy play-off.
W połowie sezonu 1997/1998 Emenalo został piłkarzem klubu Segunda División, UE Lleida. Z zespołem tym zajął 5. miejsce w lidze i nie udało się jemu i jego kolegom awansować do Primera División. Po sezonie Michael wyjechał do Izraela zostając w październiku 1998 zawodnikiem tamtejszego Maccabi Tel Awiw. Był członkiem pierwszej jedenastki i wystąpił w 22 meczach zespołu, we wszystkich od pierwszych minut. Z Maccabi wywalczył wicemistrzostwo Izraela, pomimo tego, że stołeczny zespół źle wystartował do sezonu. W sezonie 1999/2000 także był podstawowym zawodnikiem Maccabi, z którym zajął 6. pozycję w lidze. Wystąpił także w Pucharze UEFA, ale już w pierwszej rundzie izraelski zespół odpadł po dwumeczu z RC Lens. Po sezonie Emenalo odszedł z drużyny. Na początku 2001 roku trenował z zespołem MLS, Miami Fusion a potem z Columbus Crew, ale z żadnym z nich nie podpisał kontraktu, toteż zakończył piłkarską karierę.
Kariera reprezentacyjna.
W reprezentacji Nigerii Emenalo zadebiutował 6 kwietnia 1985 roku w wygranym 3:0 meczu z Kenią, rozegranym w ramach kwalifikacji do MŚ w Meksyku. Zastąpił wówczas zawieszonych Stephena Keshi i Sundaya Eboigbe i zagrał we wszystkich czterech ostatnich meczach eliminacyjnych „Super Orłów”.
W 1994 został Emenalo powołany przez selekcjonera Clemensa Westerhofa na finały MŚ w USA jako rezerwowy dla Keshiego. Tam jednak Keshi doznał kontuzji i Emenalo wskoczył na jego miejsce. Zagrał w 3 meczach swojej drużyny – w przegranym 1:2 z Argentyną, wygranym 2:0 z Grecją oraz przegranym w 1/8 finału 1:2 (po dogrywce) z Włochami.
Ogółem w pierwszej reprezentacji Nigerii Michael Emenalo zagrał w 14 meczach i nie zdobył żadnego gola.
Kariera trenerska.
Po zakończeniu kariery piłkarskiej Emenalo został trenerem. Podobnie jak jego kolega z boiska, Samson Siasia trenował młodzieżowe drużyny w Atlancie.

</doc>
<doc id="771034" url="https://pl.wikipedia.org/wiki?curid=771034" title="Dekanat Biłgoraj-Południe">
Dekanat Biłgoraj-Południe

Dekanat Biłgoraj-Południe – jeden z 19 dekanatów w rzymskokatolickiej diecezji zamojsko-lubaczowskiej.
Sąsiednie dekanaty.
Biłgoraj – Północ, Janów Lubelski "(diec. sandomierska)", Józefów, Leżajsk I "(archidiec. przemyska)", Leżajsk II "(archidiec. przemyska)", Rudnik nad Sanem "(diec. sandomierska)", Tarnogród, Ulanów "(diec. sandomierska)"

</doc>
<doc id="771037" url="https://pl.wikipedia.org/wiki?curid=771037" title="Udziałowa">
Udziałowa

„Udziałowa” – jedna z mleczarni-kawiarni, działająca w Warszawie od końca XIX w. do zakończenia I wojny światowej. Założycielami „Udziałowej” byli: K. Życki, S. Giżyński, Elżanowski. Siedziba „Udziałowej” mieściła się w kamienicy na rogu ul. Nowy Świat 15 i Al. Jerozolimskich 2. 
Z czasem otworzono filie na ul. Nowy Świat i ul. Marszałkowskiej. 
Początkowo było to miejsce, w którym inteligencja warszawska spożywała późne drugie śniadanie lub kolacje - stąd nazywana była mleczarnią. „Udziałowa” zaopatrzona była w prasę krajową i zagraniczną, a wieczorami grała tam orkiestra. Było to miejsce spotkań artystów, satyryków, poetów, literatów ówczesnej Warszawy. Bywalcami „Udziałowej” byli m.in. Władysław Reymont, Stefan Żeromski, Antoni Lange, Kazimierz Tetmajer, Stefan Jaracz, a także członkowie redakcji „Chimery”. Po I wojnie światowej w miejscu „Udziałowej” powstała kawiarnia „Cafe Club”.

</doc>
<doc id="771038" url="https://pl.wikipedia.org/wiki?curid=771038" title="Brzeg nad Odrą">
Brzeg nad Odrą



</doc>
<doc id="771040" url="https://pl.wikipedia.org/wiki?curid=771040" title="Wiśnix">
Wiśnix

Wiśnix, właściwie Łukasz Wiśniewski (ur. 1979 w Poznaniu), znany również pod pseudonimami: „Wiśnia”, „Wiśniowy” – polski raper. Współzałożyciel grupy muzycznej Ski Skład (2000-2004); były członek i założyciel zespołu UKF Skład. Był także hypemanem w składzie Slums Attack.
Mało znany, undergroundowy raper, do czasu wspólnego występu z Peją, na wiosnę 2000 roku, w Krakowie. Poznali się już wcześniej (w 1999 roku podczas letniej imprezy na placu Wolności, którą zorganizowali Peja z DJ Decksem), jednak dopiero w 2000 roku Peja wyszedł z inicjatywą założenia nowego wspólnego zespołu – Ski Składu.
W latach 2001-2005 koncertował z grupą Ski Skład; zagrali setki koncertów na terenie Polski w tym: Krajowy Festiwal Piosenki Polskiej w Opolu w latach 2002 i 2003, New Yorker Hip Hop Festiwal, Bless Da Mic oraz wiele innych wielotysięcznych koncertów w największych halach widowiskowo-sportowych w kraju i za granicą m.in. Londyn, Praga, Niemcy.

</doc>
<doc id="771048" url="https://pl.wikipedia.org/wiki?curid=771048" title="Service Level Agreement">
Service Level Agreement

Service Level Agreement, SLA (umowa o gwarantowanym poziomie świadczenia usług) – umowa utrzymania i systematycznego poprawiania ustalonego między usługodawcą a usługobiorcą poziomu jakości usług poprzez stały cykl obejmujący:
Pierwszym krokiem wdrożenia SLA jest stworzenie katalogu świadczonych usług. Usługi łączone są w grupy, te w kolejne, aż w końcu powstaje kompletny produkt – definicja usługi. Na bazie zdefiniowanej usługi precyzuje się parametry usługi umieszczone w umowie SLA.
SLA w przypadku usług informatycznych.
Zdefiniowanie katalogu świadczonych usług porządkuje profil działania IT, pozwala lepiej zrozumieć rolę informatyki w przedsiębiorstwie i jego procesach. W efekcie powstaje drzewo zależności – u góry usługi świadczone dla biznesu, poniżej usługi je wspierające – aplikacje, jeszcze niżej – infrastruktura, jeszcze niżej – sieć.
SLA w przypadku usług telekomunikacyjnych.
Umowy SLA występują powszechnie w przypadku usług telekomunikacyjnych. Wynika to z samego charakteru usług telekomunikacyjnych, które oprócz swojej strony funkcjonalnej (np. możliwości wykonywania połączeń telefonicznych), mogą oferować różny poziom jakości usługi (QoS).
Przykładowe parametry określane w telekomunikacyjnych umowach SLA związanych z dostarczaniem dostępu do Internetu:

</doc>
<doc id="771050" url="https://pl.wikipedia.org/wiki?curid=771050" title="Tor wodny Świnoujście–Szczecin">
Tor wodny Świnoujście–Szczecin

Tor wodny Świnoujście–Szczecin – stanowi sztuczną drogę wodną o długości 67,35 km. Prowadzi od pławy podejściowej na kotwicowisku w Zatoce Pomorskiej przez Świnę w Świnoujściu, Kanał Mieliński, Kanał Piastowski, Zalew Szczeciński, Roztokę Odrzańską, Odrę (Szeroki Nurt, Domiążę) do portu morskiego w Szczecinie.
Dane eksploatacyjne.
Licząc od główek falochronu centralnego w kierunku południowym tor wodny Świnoujście–Szczecin ma długość 67,35 km.
Infrastruktura morska wzdłuż toru wodnego Świnoujście–Szczecin.
Wzdłuż toru wodnego Świnoujście–Szczecin zlokalizowane są następujące porty: Świnoujście, Trzebież, Stepnica, Police, Szczecin, a w rejonie toru – port morski Nowe Warpno.

</doc>
<doc id="771053" url="https://pl.wikipedia.org/wiki?curid=771053" title="Arkadiusz Borowik">
Arkadiusz Borowik

Arkadiusz Borowik (ur. 15 stycznia 1969 w Częstochowie) – polski scenarzysta, aktor, satyryk, perkusista, dziennikarz sportowy, pisarz.
Absolwent Wydziału Elektrycznego Politechniki Częstochowskiej.
Twórca programu "Daszek", polskiej wersji językowej filmu "Roboty", 
współtwórca "Dziennika Telewizyjnego" Jacka Fedorowicza, radiowej "Rodziny Poszepszyńskich". W 2006 napisał scenariusz do filmu "Jasne, błękitne okna" w reż. B. Lindy.
Jest również autorem scenariuszy do seriali: 
W 2010 podjął współpracę w polskim studiem CD Projekt RED jako współtwórca scenariusza i dialogów do gier „” oraz „”. Za tę ostatnią otrzymał wraz z zespołem scenariuszowym liczne nagrody, m.in. Golden Joystick. Był też nominowany do Nagrody Writers Guild of America za najlepszy scenariusz gry wideo. W latach 2015-2016 współtworzył scenariusze do dodatków: „” oraz „Wiedźmin 3: Krew i wino”.
Od 2016 współpracuje ze studiem Techland, gdzie wraz z zespołem scenarzystów pracuje nad nieogłoszonym jeszcze tytułem AAA.
Jest także autorem książek:

</doc>
<doc id="771056" url="https://pl.wikipedia.org/wiki?curid=771056" title="Bezsennik, czyli o czym dziewczyny rozmawiają nocą">
Bezsennik, czyli o czym dziewczyny rozmawiają nocą

Bezsennik, czyli o czym dziewczyny rozmawiają nocą – seria książek Liliany Fabisińskiej dla młodzieży, opowiadająca o czterech gimnazjalistkach, które poznają się w nowej szkole na początku roku szkolnego i zaprzyjaźniają ze sobą, zakładając Sekretne Siostrzane Bractwo Zeta i razem przeżywając nietypowe przygody.
Seria składa się z piętnastu części:
Główne bohaterki.
Katarzyna "Żaba" Żabniak – urodzona 11 listopada, mieszka w starym domu z pięknym ogrodem. Jej babcia jest hrabianką, mama pracuje jako weterynarz, a tata w biurze. W podstawówce przyjaźniła się z dziewczyną o imieniu Asia, lecz wyjechała ona z rodzicami do Niemiec po szóstej klasie. Jest świetną lekkoatletką. Od dzieciństwa śpi z przytulanką, pieskiem Feliksem, ma też suczkę Etnę i kotkę Lawę. Od początku gimnazjum jest zakochana w Tomku, jednak ten wyjeżdża na stypendium do USA, a Kasia jest przekonana, że znalazł sobie nową dziewczynę – Sylwię. W Paryżu poznaje Piotrka i zakochuje się w nim, później ma dylemat, którego z nich wybrać, ostatecznie jednak decyduje się na Tomka. W pierwszych 11 częściach cyklu ma 13 lat, później – 14. Lubi pisać piórem i oglądać telewizję.
Emma Adams – pół-Polka, pół-Angielka. Zanim jej rodzice się rozwiedli mieszkała w Anglii w wielkim domu z ogrodem, potem przeprowadziła się do Polski z mamą i młodszymi braćmi bliźniakami: Markiem i Robinem. Zajmują ciasne dwupokojowe mieszkanie babci. Jest o rok starsza od pozostałych dziewczyn. Ma talent wokalny, ale jej słabym punktem jest matematyka. W ostatnim tomie cyklu dostaje trzypokojowe mieszkanie i rolę w filmie. Emma jest zakochana w Krzyśku Więcku.
Zuzanna Zawadzka – interesuje się fotografią. Na początku pierwszej klasy wygrała szkolny konkurs na fotoreportaż z życia szkoły i w nagrodę otrzymała nowy aparat. Ma pełnoletnią siostrę Agatę. Mieszka w dwupokojowym mieszkaniu bardzo blisko szkoły. Przewodnicząca klasy. Jej matka uczy fizyki i chemii w jej gimnazjum (a od szóstego tomu także w jej klasie), a ojciec, z zawodu aktor, jest agentem ubezpieczeniowym. Zuzia jest przywódczynią Bractwa Zeta. Zawsze opanowana, logicznie myśląca w każdej sytuacji. Gdy Bractwo Zeta jest w tarapatach, Zuzka zawsze wie co robić i ma genialne pomysły. Gdy Agata zaszła w ciążę Zuzka wstąpiła do sekty, lecz wszystko skończyło się dobrze.
Julia Ździebełko – wegetarianka, wielkoduszna poetka. Swoje wiersze notuje w zeszycie, który nazywa Tobiaszkiem. Jej rodzice to zamożni ludzie, mają sieć pralni i znajdują się na liście najbogatszych Polaków. Julka wydaje się być oderwaną od rzeczywistości anielicą. Swoimi poetyckimi przemowami niejedną osobę wprawia w zdumienie. Świetnie radzi sobie w kuchni. Nie ma rodzeństwa, choć zawsze chciała je mieć. Początkowo zauroczona 27-letnim sprzedawcą w sklepie, Władziem Wątróbskim, później zakochuje się w Mateuszu z jej klasy. W tomie "Miłość czeka za rogiem" zakłada bloga. Uważana jest za biedną. W tomie "Całować czy nie całować" chce popełnić samobójstwo z przyczyn sercowych, na szczęście wszystko dobrze się kończy.
Treść utworów.
Burza z piorunami.
Rozpoczyna się kolejny rok szkolny, dla Kasi Żabniak jest to pierwszy rok w nowym gimnazjum, oddalonym od jej domu o spory kawałek drogi. Dziewczyna nie zna tam nikogo, ponieważ wraz ze swoją przyjaciółką Asią, planowała iść do gimnazjum połączonego z jej podstawówką, mieszczącego się w tym samym budynku. Jednak Aśka niespodziewanie musiała wyjechać wraz z rodziną do Niemiec, więc Kasia, aby podnieść ją na duchu, obiecała przyjaciółce, że także pójdzie do innej szkoły, w której nie zna nikogo. Pierwszego dnia denerwuje się i zastanawia, czy znajdzie przyjaciółki w nowej szkole. Przed drzwiami do sali spotyka dziewczynę, którą pyta, czy chciałaby usiąść z nią w jednej ławce. Dziewczyna kiwa głową i każe Kasi wejść do środka. Żaba siada w pierwszej ławce i wysuwa krzesło, robiąc miejsce nowopoznanej koleżance. Ta jednak oznajmia klasie, iż jest ich nową wychowawczynią i że są pierwszą klasą, którą uczy. Nauczycielka dobiera uczniów alfabetycznie w czteroosobowe grupy, które mają przygotować prezentację na temat państwa, zaczynającego się na literę, na którą rozpoczyna się nazwisko któregoś z członków grupy. W ostatniej grupie są tylko 3 osoby: Zuzia Zawadzka, Kasia Żabniak i Julka Ździebełko. Po lekcjach Zuzia zaprasza do siebie Kasię i Julkę. Najpierw każda z nich pisze, co sobie pomyślała na pierwszy rzut oka o pozostałych, a potem dopisuje coś o sobie. Następnie postanawiają przygotować referat o Zambii i zakładają Bractwo Zet.
Kłopotliwe ognisko.
Żaba zaprasza Julkę i Zuzkę na grilla. Dziewczyny mają kłopot z rozpaleniem ogniska, w końcu pomaga im w tym strażak wezwany przez kuzynkę sąsiadów Żaby. Przyjechał też policjant i jeden inny strażak. Poczęstowali się jedzeniem z ogniska.
Bractwo ma kolejnego gościa, Radka, prześladowcę Żaby z przedszkola, który wpada w oko Zuzce.
Później dziewczyny poznają Emmę, którą postanawiają włączyć do bractwa i zmienić nazwę na Bractwo Zeta.
Wszystkiego najlepszego.
Klasowe wybory przewodniczącego klasy wygrywa Zuzia, a Julka, Żaba i Emma zostają jej zastępczyniami. Skarbniczka Karolina zbiera pieniądze na zbliżający się Dzień Nauczyciela i każe Bractwu kupić dla nauczycieli upominki.
Podczas prezentacji ich referatu do szkoły wpada matka Emmy, pokazując pocięte ubrania Emmy z liścikiem podpisanym "Żaba, Julka, Zuzka" i chce zabrać Emmę ze szkoły.
Później Julka zaprasza dziewczyny do swojego ogromnego domu. Dziewczyny, siedząc w pokoju Julki, słyszą jak tata Julki na nią krzyczy, ale gdy dowiaduje się, że w domu są jej koleżanki, zmienia się w ojca na medal.
Andrzejkowa przepowiednia.
Bractwo Zeta przeprowadza akcję Znicz. Klasa nie może zdecydować na co przeznaczą zebrane pieniądze, ale nikt nie wie, że dziewczyny, już postanowiły przeznaczyć je na pomoc dzieciom w Zambii. Skarbniczka Karolina proponuje, by wesprzeć organizację prowadzoną przez jej ciotkę, opiekującą się emerytowanymi stewardesami.
Emma jest chora i z nieznanych pozostałym dziewczynom powodów, nie chce się z nimi widzieć. Okazuje się, że Emma wstydzi się zaprosić przyjaciółki do siebie, ponieważ ma bardzo małe mieszkanie.
Dziewczyny przygotowują front przeciwko Karolinie.
Gwiazdka z nieba.
Dziewczyny postanawiają zorganizować akcję przygotowania mikołajkowych prezentów dla dzieci z domu dziecka, jednak sprawa nie jest taka prosta jak by się mogło wydawać.
Żaba dowiaduje się, że Tomek ma złamaną nogę i czuje się winna z tego powodu.
Dziewczyny robią świąteczne zakupy w supermarkecie i wskutek nieprzewidzianych okoliczności spędzają w nim noc. Nad ranem zostają uwolnione przez policję.
Karnawałowy niewypał.
Dziewczyny nie spędzają razem nocy sylwestrowej z powodu ospy, którą od braci Emmy zaraziła się najpierw Emma, potem Żaba i niemal równocześnie Zuzka i Julka, więc każda zostaje w swoim domu. Żabę odwiedza jej chłopak Tomek, ale ona nie chce, by ją widział. Kiedy do pokoju wchodzi mama i zapala światło, Żaba wyrzuca Tomka z domu.
Krzyś Więcek zdradza Emmę, ale zdrada okazuje się pomyłką.
Na imprezie Krzysiek i Radek (chłopak Zuzki) rzucają petardami z balkonu i ranią małego chłopca, któremu Zuzia udziela pierwszej pomocy. Chłopaków zabiera policja, a pozostali się rozchodzą. Tomek uczy Żabę pierwszej pomocy, ale sztuczne oddychanie robi przez specjalną gumową chusteczkę.
Zuzia zwierza się przyjaciółkom, że jest na diecie i gdy wszystkie oprócz niej jedzą smakołyki, ta nagle mdleje.
Miłość czeka za rogiem.
Zbliżają się ferie, które dziewczyny mają spędzić w górach. Julka jednak odmawia wyjazdu, a to za sprawą Władzia Wątróbskiego, w którym jest zakochana. Żaba, Emma i Zuzia obmyślają plan, w którym dowiedzą się wszystkiego o Władziu, ale nie wszystko idzie po ich myśli. Udaje im się namówić Julkę do wyjazdu na ferie, ale w górach dowiaduje się ona prawdy o Władziu. Przed wyjazdem Julka zakłada bloga, na którym zwierza się ze wszystkiego. Jednym z jej czytelników jest Adaś, w którym dziewczyna się zakochuje.
Paryska karuzela.
Po maturze mamy Emmy państwo Ździebełkowie, wdzięczni za uratowanie ich sieci, zapraszają wszystkich na lody do najdroższej w mieście kawiarni. Tata Julki składa mamie Emmy pewną propozycję. Kilka dni później Żaba dowiaduje się, że Tomek wyjeżdża na wycieczkę z koleżankami.
W konkursie dziewczyny wygrywają wycieczkę do Paryża. W autokarze Żaba podsłuchuje jak inne koleżanki planują zrobić coś co Julka zapamięta na zawsze. W Paryżu Żabę potrąca rowerem chłopak, który okazuje się Polakiem i zakochuje się w niej od pierwszego wejrzenia.
Całować czy nie całować.
Pomimo że Kasia jest z Piotrkiem szczęśliwa, ma wrażenie, że chodzi z dwoma chłopakami naraz. Przed powrotem do Polski w drzwiach autokaru czule żegna się z Piotrkiem. W podróży zatrzymują się przy restauracji. Wychodząc z niej, dziewczyny znajdują w gęstej mgle, a tymczasem ich autokar odjeżdża. Dzięki Emmie udaje im się porozumieć z kierowcą nadjeżdżającego mikrobusu.
Nowy tydzień, nowa miłość.
Starsza siostra Zuzki - Agata jest w ciąży. Wraca ze studiów do maleńkiego mieszkanka państwa Zawadzkich. Zajmuje pokój Zuzi a Zuzia musi spać na podłodze w sypialni rodziców. Agata nie chce się przyznać kto jest ojcem dziecka i ciągle narzeka. Zuzka ma dość. Nie wyobraża sobie życia z płaczącym dzieckiem w jej małym domu
Następnego dnia w szkole zwierza się swoim przyjaciółkom, że kogoś poznała. Zakochała się w nim i zamierza mieć spokój, i wprowadzić się do jego pustego domu. Po ostrzeżeniach i dobrych radach Żaby, Julki i Emmy ucieka niezauważenie ze szkoły. Zuzka zaginęła. Zgłoszono sprawę na policję, wywieszono ogłoszenia. Wiola po przygodzie w Paryżu, zmieniła się. Gdy zobaczyła ogłoszenie o zaginięciu Zuzy postanowiła opowiedzieć co podejrzewa. Wszystko prowadzi do jednego. Zuzka jest w sekcie
Wszystko o Żabie.
Kasia jest chora na świnkę i cały czas spędza w domu, nie mogąc spotykać się z przyjaciółkami. Dla zabicia nudy pisze listy po angielsku do dziewczyn z innych państw.
Dziewczyny wykują własne paszporty, w których opisują siebie same i swoje tajemnice. Kaśka, korzystając z pomysłu babci, w zeszycie zatytułowanym "Wszystko o Żabie" pisze o sobie 100 faktów. Podczas wizyty przyjaciółek dowiaduje się od nich, że do szkoły wrócił nauczyciel chemii, który oskarża zastępującą go panią Zawadzką (mamę Zuzi) o to, iż niczego nie nauczyła klasy i chce, aby ją zwolniono. Wszystkim (nawet nieobecnej Kasi) wpisuje jedynki z klasówki.
10 listopada na kontroli u lekarza Żaba dowiaduje się, że jest już zdrowa i od razu idzie przenocować do Zuzi. Po północy dziewczyny śpiewają Kasi "Sto lat" i składają jej życzenia urodzinowe, zdumione, że Żaba zapomniała o swoich urodzinach. Rano znajduje w domu kwiaty od Tomka, który jest w Stanach Zjednoczonych na stypendium. Niespodziewanie jednak ją odwiedza i spędzają razem cały wieczór a potem zasypiają. Nazajutrz przytulonych na podłodze znajduje babcia. Telefonującemu Piotrkowi Kasia mówi, że kocha tylko Tomka.
Klasa jedzie na wycieczkę do stadniny koni, w której Kasia spędziła wakacje po ukończeniu szóstej klasy i zakochała się tam kiedyś w Michale, synu właścicielki stadniny. Na samym początku wycieczki spotyka go. Wieczorem wymyka się z pokoju do stajni w poszukiwaniu Kamyczka – źrebaka, któremu kiedyś pomogła wrócić do zdrowia.
Wszystko o Julce.
Rodzice wysyłają Julkę do Mediolanu na Sylwestra. Od Żaby dowiaduje się, że Mateusz, jej chłopak, postanawia zrobić coś okropnego, więc postanawia jak najszybciej wrócić do domu pociągiem. W drodze do domu poznaje Anabelle, Mariettę, Paolo i Maurizie oraz ich dzieci. W domu czeka na nią niespodzianka.
Wszystko o Zuzce.
Zuzka przeżywa fakt, że jej siostra z mężem i dzieckiem jednak się nie wyprowadzają. W jej życiu znowu pojawia się Radek, który pragnie ją odzyskać za wszelką cenę.
Wszystko o Emmie.
Do Polski wraca ojciec Emmy. Ona nie chce się z nim widzieć, ale mama namawia ją do spotkania z tatą. Okazuje się, że panu Adamsowi zależy tylko na pieniądzach Emmy, które dostała od babci wraz z mieszkaniem. Tymczasem pani Adams spotyka się z innym mężczyzną, choć Emma przez jakiś czas myśli, że jej rodzice zeszli się. Emma dostaje rolę w musicalu, sądząc, że otrzymała ją za sprawą Krzyśka Więcka.

</doc>
<doc id="771058" url="https://pl.wikipedia.org/wiki?curid=771058" title="Shounen-ai">
Shounen-ai



</doc>
<doc id="771059" url="https://pl.wikipedia.org/wiki?curid=771059" title="Brzydula Betty">
Brzydula Betty

Brzydula Betty (ang. "Ugly Betty") – amerykański serial telewizyjny, emitowany przez stację ABC od 28 września 2006 do 14 kwietnia 2010. Jest to swobodna adaptacja kolumbijskiej telenoweli pt. "Brzydula". W Polsce emitowany od 14 maja 2007 r. w telewizji Fox Life oraz TVP2.
Sezon pierwszy.
Betty, niezbyt ładna, ale za to miła i pracowita dziewczyna dostaje pracę asystentki w piśmie o modzie. Początkowo trudno jej się odnaleźć w świecie mody i złośliwości jej kolegów z pracy, ale swym wrodzonym optymizmem i zapałem powoli zjednuje sobie przyjaciół w nowej pracy. Na początku sezonu akcja toczy się wokół tragicznej śmierci poprzedniej redaktor naczelnej pisma Fey Sommers. Podejrzenia zabójstwa padają na Bradforda Meade'a, który miał z nią wieloletni romans. Został on jednak uniewinniony po tym jak jego żona Claire przyznała się do zabicia Fey. Do rodziny powraca pierworodny syn Meade'ów Alex, który sfingował własną śmierć, aby móc poddać się operacji zmiany płci. Wilhelmina, która chce przejąć kontrolę nad Modą, po aresztowaniu Claire stara się uwieść Bradforda, aby wyjść za niego za mąż i przejąć połowę imperium Meade'ów. W życiu Daniela pojawia się prawdziwa miłość – Sofia Reyes – redaktor naczelna nowego pisma, dla której gotów jest odrzucić swe dotychczasowe imprezowe życie. Jednak Sofia wykorzystuje go i porzuca w programie telewizyjnym. Daniel jest zrozpaczony. Pocieszenia szuka w narkotykach, lecz niestety przedawkowuje i Alexis chcąc go zawieźć do szpitala powoduje wypadek. Nie lepiej układa się też życie uczuciowe Betty. Jej pierwszy chłopak Walter, zdradził ją z Giną Gambarro. Betty wybacza mu jednak, lecz w niedługim czasie na horyzoncie pojawia się Henry, księgowy, który jest bardzo zainteresowany znajomością z Betty. W życiu rodzinnym Betty, również nie wiedzie się lepiej. Jej ojciec okazał się nielegalnym imigrantem i musi wracać do Meksyku. Betty stara się o wizę dla ojca przez co dowiaduje się wielu rzeczy o przeszłości swego ojca i matki oraz wplątuje się w układ z Wilhelminą.
Sezon drugi.
Zaczęło się od tego, że po wypadku w ostatnim odcinku 1 sezonu nic już nie było takie samo. Daniel czuł się winny, Alexis nie pamiętała, kim jest. Później Wilhelmina uwiodła Bradforda. Dochodzi do ślubu, na którym jednak Bradford dostaje zawału i umiera. Wilhelmina odchodzi w cień. Claire zostaje uniewinniona i zakłada własne pismo... Pojawia się mąż Christiny, który mówi, że jest chory i na jego leczenie potrzebne są pieniądze. Wykorzystuje to Wilhelmina, "używa" Christiny, jako zastępczej matki do noszenia dziecka Wilhelminy i Bradforda. Tym samym należy do niej 1/3 imperium Meade'ów. Życie Betty również nie jest takie proste. Po tym jak dowiaduje się ze Charlie jest w ciąży z Henrym uważa, że ich związek jest zakończony. Jednak potem godzą się i Henry zostaje w Nowym Jorku, aż do narodzin dziecka Charlie. Pojawia się też Gio, który zakochuje się w Betty. Daniel poznaje siostrę Wilhelminy, Renee, i się w niej zakochuje. Niestety, kobieta ma problemy psychiczne, cudem nie zabija siebie i Betty. Zostaje umieszczona w zakładzie psychiatrycznym a Daniel pozostaje ze złamanym sercem. Wilhelmina dopina swojego, zostaje redaktorem naczelnym pisma "Mode", czym kłóci rodzinę Meade'ów. Daniel odchodzi z własnym synem, który się właśnie pojawił i mówi, że jego matka – modelka, z którą kiedyś spał Daniel – nie żyje. Claire jest obrażona. Betty staje przed trudnym wyborem – Gio chce, aby wybrała się z nim do Rzymu, Henry się jej oświadcza i chce aby wyjechała z nim do Tucson.
Sezon trzeci.
Betty, targana niepewnością kogo wybrać wyjeżdża na wycieczkę, podczas której postanawia zmienić swoje życie. Dlatego wyprowadziła się z rodzinnego domu do swego własnego mieszkania. W pracy zamierza wykorzystać pomysły zebrane podczas podróży, lecz nie bardzo pasują one do nowego magazynu w którym pracuje, mianowicie `Playerze`. Stara się namówić Daniela,aby ten walczył o powrót do `Mode`. Daniel jednak bardziej zajęty jest walką o prawa rodzicielskie do swojego syna. Po słabej sprzedaży nowego numeru Wilhelminy zostaje ona odsunięta od szefowania nad pismem, a na jej miejsce powraca Daniel. Christina, która jest w zaawansowanej ciąży zostaje zepchnięta ze schodów. Początkowo podejrzenia padają na Daniela, ale po małym śledztwie Marca, Amandy i Betty odkrywają, że stoi za tym Alexis, która trafia do więzienia. Sytuację wykorzystuje Wilhelmina, która szantażem dostaje 50% Imperium Meade'ów. Hilda kontynuuje swój romans z trenerem, dopóki jego żona przez pomyłkę nie podejrzewa o to Betty. Wtedy Hilda postanawia nie rozbijać małżeństwa trenera i zrywa z nim. Daniel dowiaduje się, że nie jest biologicznym ojcem DJ'a i jest zmuszony oddać go jego dziadkom we Francji. Daniel i Wilhelmina zostają redaktorami naczelnymi pisma. Betty postanawia pomóc w pracy swojej znienawidzonej z czasów liceum koleżance Kimmy, która nieuczciwie rywalizuje z Betty i włazi za skórę Amandzie i Marcowi. Nie mogąc znieść jej już dłużej postanawiają się zemścić i przyczynić się do zwolnienia Kimmy. Betty zabujała się w swoim sąsiedzie Jessie'm. Amanda została eksmitowana ze swojego mieszkania i mieszka w biurze. Betty radzi jej, żeby zamieszkała z którymś ze swoich przyjaciół, myśląc że to propozycja wprowadza się do Betty. Hilda mając problemy z dostaniem pozwolenia na prowadzenie salonu zaczyna działać w "konspiracji".Betty dowiaduje się, że istnieje coś takiego jak Y.E.T.I (Young Editors Training Program), czyli stowarzyszenie pomagające młodym osobom rozpocząć pracę nad własnym magazynem. Aby wziąć udział w konkursie trzeba zaprojektować własne pismo. Razem z nią do Y.E.T.I startuje Marc. Christina rodzi chłopczyka. Zgodnie z umową oddaje go pod opiekę Wilhelminie. Między tymi wydarzeniami ojciec Betty przechodzi zawał serca. Po powrocie do domu zajmuje się nim pielęgniarka Elena, w której zakochuje się z wzajemnością. Miłość nie omija również Wilhelminy, której serce zabiło szybciej na widok nowego dyrektora finansowego – Connora. Ten jednak zamierza ożenić się z Molly – seksowną nauczycielką, w której zakochał się Daniel. W życiu Betty pojawia się Matt – kolega z Y.E.T.I. miliarder z milionem pomysłów na życie. Początkowo nie zapałają do siebie przyjaźnią ale zmieni się to diametralnie, gdy poznają się bliżej. Daniel i Molly planują się pobrać lecz ta dowiaduje się o nawrocie choroby (raka) i początkowo nie przyjmuje oświadczyn lecz zgadza się po deklaracjach Daniela. Sielankę trwającą w związku u Wilhelminy i Connora przerywa jego chęć wyjazdu ze zgiełku miasta. Wilhelmina nie zgadza się na to. Connor ucieka i okrada firmę. Jedynym ratunkiem dla `Mode` okazuje się być Calvin Hartley – ojciec Matta. Staje się on współwłaścicielem firmy. Christina dowiaduje się, że mały William jest jej synem i razem z mężem wykradają małego i wracają do Szkocji. Betty i Marc toczą bój o awans. Hilda poznaje radnego w którym po pewnym czasie się zakochuje. Elena wyjeżdża do Miami pracować w tamtejszym szpitalu odrzucając tym oświadczyny Ignacia. Powraca dawna miłość Betty, mianowicie Henry. Wyjaśniając sobie wszystkie wątpliwości całują się na pożegnanie, widzi to Matt i zrywa z Betty. Molly przegrywa walkę z rakiem. Daniel jest załamany. Claire zostaje nowym prezesem "Mode". Betty dostaje awans.
Muzyka.
Muzykę do czołówki skomponował Jeff Beal
Stacje telewizyjne.
Serial "Brzydula Betty" emitowany jest obecnie lub był emitowany w przeszłości m.in. w takich stacjach, jak:

</doc>
<doc id="771062" url="https://pl.wikipedia.org/wiki?curid=771062" title="NLL sezon 1999">
NLL sezon 1999

Sezon ten rozpoczął się 26 grudnia 1998 roku, a zakończył 23 kwietnia 1999 roku. W tym sezonie zespół Ontario Raiders przeprowadził się i zmienił nazwę na Toronto Rock. W tym sezonie podczas meczu All Star Game drużyna Kanady pokonała drużynę Stanów Zjednoczonych 25-24. Był to trzynasty sezon zawodowej ligi lacrosse (licząc sezony EPBLL i MILL). Mistrzem sezonu została drużyna Toronto Rock.
Wyniki sezonu.
"W – Wygrane, P – Przegrane, PRC – Liczba wygranych meczów w procentach, GZ – Gole zdobyte, GS – Gole stracone"

</doc>
<doc id="771064" url="https://pl.wikipedia.org/wiki?curid=771064" title="Mercédès Jellinek">
Mercédès Jellinek

Mercédès Adrienne Manuela Ramona Jellinek (ur. 16 września 1889 w Wiedniu, zm. 23 lutego 1929 w Wiedniu) – córka austriackiego pioniera automobilizmu Emila Jellinka.
Urodziła się 16 września 1889 roku w Wiedniu jako trzecie dziecko Emila Jellinka i Rachel Goggman. Jej imię nosiły wytwarzane od 1902 roku samochody firmy Daimler-Motoren-Gesellschaft, której przedstawicielem był jej ojciec. Tradycję tę kontynuował Daimler-Benz, produkując pojazdy marki Mercedes-Benz, następnie koncern DaimlerChrysler, który powstał z połączenia dwóch potentatów Daimler-Benz i Chrysler, a obecnie Daimler.
Mercedes żyła w Wiedniu, jej podwójne wyjście za mąż okrzyknięte zostało skandalem. Lubiła muzykę i śpiew, sama potrafiła śpiewać sopranem. Nie odziedziczyła jednak po ojcu zamiłowania do motoryzacji. Zmarła na gruźlicę w wieku 39 lat.

</doc>
<doc id="771065" url="https://pl.wikipedia.org/wiki?curid=771065" title="American Broadcasting Company">
American Broadcasting Company

American Broadcasting Company (krócej ABC lub ABC Network) – jedna z trzech głównych amerykańskich sieci telewizyjnych w USA, powstała w 1932 jako radio NBC Blue Network. Obecnie należy ona do The Walt Disney Company.
Poza telewizją ABC działa również w dziedzinie telewizji kablowej i satelitarnej.
W 2009 roku, w wyniku połączenia ABC Studios i ABC Entertainment, utworzono holding ABC Entertainment Group, do którego należy ABC i współpracujące z nią przedsiębiorstwa.
Historia.
W 1932 roku w Los Angeles powstała stacja radiowa NBC Blue Network, należąca do korporacji RCA. Była ona siostrzaną stacją NBC Red Network należącą również do korporacji.
Z powodu monopolizowania rynku przez RCA, właściciela obu stacji, w 1943 roku amerykańska Federalna Komisja Łączności (FCC) rozdzieliła sieć NBC na grupy Blue Network i Red Network (późniejsza stacja telewizyjna NBC). Tę datę uznaje się za początek istnienia nowej, niezależnej od RCA sieci telewizyjnej.
Nazwa "American Broadcasting Company" została oficjalnie nadana spółce 15 czerwca 1945 roku przez późniejszego właściciela firmy – Edwarda J. Noble’a. W 1953 roku sprzedał firmę koncernowi United Paramount Theatres, jednak już w 1965 roku ABC ponownie znalazło się w niekomercyjnych rękach. Przez kolejne kilkanaście lat sieć ABC zyskiwała coraz wyższą pozycję wśród telewizyjnych mediach w USA stając się trzecią, po CBS i NBC, grupą medialną w kraju.
Od 1984 roku w skład ABC wchodzi 80% udziałów największej światowej telewizji o profilu sportowym, ESPN.
W 1985 nastąpiła fuzja ABC z Capital Cities Communications, w wyniku czego powstał nowy koncern mediowy.
Ostatecznie w 1996 koncern ten za sumę 12 mld dolarów wszedł w skład grupy medialnej The Walt Disney Company.
Ramówka stacji 2013–2014.
ABC ogłosiło swoją ramówkę na 2013–2014
Ramówka stacji 2014–2015.
13 maja 2014, stacja ABC ogłosiło swoją ramówkę na 2014–2015
Serial zaplanowane na emisje w midseasonie: Agentka Carter, Galavant, American Crime, Podejrzany, Astronaut Wives Club, The Whispers, Przepis na amerykański sen
Ramówka stacji 2015–2016.
12 maja 2015 roku, stacja ABC ogłosiło swoją ramówkę na 2015–2016
Serial zaplanowane na emisje w midseasonie: Agentka Carter, Galavant, American Crime, Podejrzany, Blef, The Real O’Neals, Uncle Buck, Rodzina Warrenów
Ramówka stacji 2016–2017.
17 maja 2016 roku, stacja ABC ogłosiło swoją ramówkę na 2016–2017
Serial zaplanowane na emisje w midseasonie:Skandal, Blef, Still Star-Crossed, American Crime, Time After Time, Downward Dog, Imaginary Mary oraz miniserial When We Rise.
Ramówka stacji 2017–2018.
16 maja 2017 roku, stacja ABC ogłosiło swoją ramówkę na 2017–2018
Serial zaplanowane na emisje w midseasonie: Agenci T.A.R.C.Z.Y., Quantico, The Crossing. Przeprawa, Deception, For the People, Splitting Up Together, Alex, Inc
Ramówka stacji 2018–2019.
15 maja 2018 roku, stacja ABC ogłosiło swoją ramówkę na 2018–2019
Serial zaplanowane na emisje w midseasonie: Agenci T.A.R.C.Z.Y., Grand Hotel, Whiskey Cavalier, The Fix, For the People, Splitting Up Together, American Idol, Schooled
Ramówka stacji 2019–2020.
14 maja 2019 roku, stacja ABC ogłosiło swoją ramówkę na 2019–2020
Serial zaplanowane na emisje w midseasonie: Agenci T.A.R.C.Z.Y., The Baker and the Beauty, For Life, Until We Fall, Station 19
Ramówka stacji 2020–2021.
W czerwcu 2020 roku stacja ABC ogłosiło swoją ramówkę na 2020–2021
Serial zaplanowane na emisje w midseasonie: Call Your Mother,
Popularne pozycje nadawane dawniej w ABC.
W ofercie stacji ABC emitowanych było wiele produkcji które były bardzo popularne wśród widzów. Zaliczają się do nich między innymi: Aniołki Charliego (1976–1981), Dynastia (1981–1989), MacGyver (1985–1992), Dharma i Greg (1997–2002), The Drew Carey Show (1995–2004), Pełna chata (1987–1995), Roseanne (1988–1997), Spin City (1996–2004), Statek Miłości (1977–1986), Who’s the Boss? (1984–1992).

</doc>
<doc id="771073" url="https://pl.wikipedia.org/wiki?curid=771073" title="Chłodzenie regeneracyjne">
Chłodzenie regeneracyjne



</doc>
<doc id="771074" url="https://pl.wikipedia.org/wiki?curid=771074" title="Chłodzenie transpiracyjne">
Chłodzenie transpiracyjne



</doc>
<doc id="771075" url="https://pl.wikipedia.org/wiki?curid=771075" title="Chłodzenie warstwowe">
Chłodzenie warstwowe



</doc>
<doc id="771076" url="https://pl.wikipedia.org/wiki?curid=771076" title="Zarządzanie taborem">
Zarządzanie taborem

Zarządzanie taborem (także: Zarządzanie flotą) (ang. "car fleet management - CFM") – jest to proces logistyczny dotyczący środków transportu polegający na alokacji i przepływie środków transportu, zasobów ludzkich oraz innych zasobów w powiązaniu z innymi procesami logistycznymi realizowany poprzez uporządkowany zbiór czynności (planowanie, organizowanie, kierowanie i kontrolowanie). Uwzględnia się kryteria: czasu, efektywności spełniania celów organizacji, kosztów oraz lokalizacji. Celem zarządzania flotą jest porządkowanie działań mających na celu osiąganie pożądanych wyników jak również wykonywanie zadań przy optymalnym wykorzystaniu floty.
W ogólności termin ten odnosi się do całości zagadnień związanych z zarządzaniem środkami transportu – począwszy od ich przydziału do określonych zadań, poprzez nadzór nad serwisem, po wybór odpowiedniej polityki paliwowej. Do efektywnego zarządzania flotą praktycznie niezbędne jest stosowanie odpowiedniego oprogramowania komputerowego.
Zadania zarządzania flotą to:
Wspomaganie decyzji w zarządzaniu flotą.
Dziedzina wspomagania decyzji zajmuje się problematyką zarządzania flotą, szczególnie w zakresie planowania. Ze względu na duży stopień trudności problematyka ta podejmowana jest niezależnie w kilku aspektach:
Obecnie występuje tendencja do łączenia poszczególnych problemów w całość. Procedury rozwiązujące powyższe problemy mogą być częściowo lub w całości zaimplementowane w programach komputerowych. Ich kompleksowość ułatwia pracę fleet managerów, gromadząc w jednym miejscu: bieżącą lokalizację pojazdów, ewidencję kierowców i pojazdów oraz pomiar i kontrolę ich czasu pracy, narzędzia do wyznaczania i kontrolowania przebytych tras, zarządzania gospodarką techniczną, rezerwacjami, serwisami, eksploatacją i rozliczaniem maszyn. Całość powyższych danych jest analizowana i przedstawiana w formie przejrzystych raportów, ułatwiających podejmowanie decyzji strategicznych.
Inne rozwiązania techniczne.
Do innych rozwiązań ułatwiających zarządzanie flotą zaliczyć można:

</doc>
<doc id="771092" url="https://pl.wikipedia.org/wiki?curid=771092" title="Walidator HTML">
Walidator HTML



</doc>
<doc id="771093" url="https://pl.wikipedia.org/wiki?curid=771093" title="Ezechiasz (powstaniec żydowski)">
Ezechiasz (powstaniec żydowski)

Ezechiasz (zm. 47 p.n.e.) - przywódca powstańców w Galilei w poł. I w. p.n.e. Występował przeciw popierającemu wpływy rzymskie Herodowi, wówczas namiestnikowi tej krainy. Został przez niego schwytany i skazany na śmierć. Działalność Ezechiasza dała podstawy pod uformowanie się ruchu zelotów.

</doc>
<doc id="771097" url="https://pl.wikipedia.org/wiki?curid=771097" title="Hiskiasz">
Hiskiasz



</doc>
<doc id="771105" url="https://pl.wikipedia.org/wiki?curid=771105" title="Ewelina Toborek">
Ewelina Toborek

 Ewelina Toborek (ur. 10 stycznia 1986 w Kaliszu) – polska siatkarka, występująca na pozycji środkowej. Wychowanka klubu SSK Calisia Kalisz, obecnie gra w klubie TKST Budowlani Budlex Toruń.

</doc>
<doc id="771114" url="https://pl.wikipedia.org/wiki?curid=771114" title="Bitwa pod Pruską Iławą">
Bitwa pod Pruską Iławą

Bitwa pod Pruską Iławą (, dzisiejszy Bagrationowsk w obwodzie kaliningradzkim w Rosji) – bitwa stoczona w dniach 7–8 lutego 1807 r. pomiędzy Wielką Armią francuską pod dowództwem Napoleona Bonaparte a połączonymi armiami Rosji i Prus pod dowództwem generała Bennigsena. Bitwa ta była częścią kampanii rosyjskiej w wojnie w ramach IV Koalicji Antyfrancuskiej. Sama bitwa toczyła się w zawiejach śnieżnych i kilkustopniowym mrozie, a podczas jej trwania doszło do jednych z największych szarż kawalerii w historii wojen. Była to jedna z najkrwawszych bitew epoki napoleońskiej. Zakończyła się taktycznym nierozstrzygnięciem i odwrotem wojsk rosyjsko-pruskich.
Po jej zakończeniu żołnierze francuscy nie krzyczeli, jak to normalnie mieli w zwyczaju, "Vive l'Empereur" (Niech żyje Cesarz), lecz "Vive la Paix" (Niech żyje Pokój).
Przyczyny.
Podczas wojny z IV Koalicją Antyfrancuską Napoleon po bitwie pod Pułtuskiem rozlokował swoje wojska na leżach zimowych, jednak zwiadowcy donieśli mu o reorganizacji armii rosyjskiej i jej przygotowaniach do ofensywy, co stało się bezpośrednią przyczyną bitwy. Wojska rosyjsko-pruskie posuwały się w kierunku Wielkiej Armii starając się odciąć jej części rozlokowane w różnych miejscowościach i rozbić je pojedynczo. Jednak plan ten nie udał się, gdyż ofensywa została w porę wykryta i doszło do mobilizacji wojsk francuskich, które ruszyły na Królewiec. 
Tymczasem w ręce rosyjskie dostał się kurier francuski, który miał ze sobą dane dotyczące rozlokowania i wielkości wojsk napoleońskich. Generał Bennigsen zdał sobie w tym momencie sprawę, że ma przed sobą połączone i o ponad ¼ większe siły niż te, które sam miał do dyspozycji, i co za tym idzie zarządził generalny odwrót i marsz dniami i nocami, który jednak nie doprowadził do zgubienia pościgu. Jego wojsko stanęło przed widmem zupełnego wyczerpania, dlatego postanowił przyjąć bitwę pod Pruską Iławą, co dawało mu czas na zorganizowanie obrony oraz połączenie wszystkich swoich sił. 
Przechwycenie drugiego francuskiego kuriera miało z kolei decydujący wpływ na przebieg bitwy. Kurier ten miał poinformować I korpus Bernadotte'a i 4 dywizję dragonów Lahoussaye'a, że został zmieniony kierunek marszu Wielkiej Armii i co za tym idzie siły te podążały w złym kierunku, z czasem wychodząc poza zasięg działań operacyjnych, czyli ponad 150 km od miejsca bitwy.
Przed bitwą.
Bagration cofając się przed naciskającymi go Francuzami doszedł do wyniosłości Ziegelhof na południowy zachód, od Pruskiej Iławy – między Grunhofchen a Waschkeitersee oraz kompleksem leśnym osłaniającym drogę z Landsberg. Bennigsen, chcąc zyskać na czasie, by zebrać całość wojsk oraz ciężką artylerię, która szła okrężną drogą, podesłał Bagrationowi tę część jazdy, która jeszcze była w marszu tj. pułk dragonów petersburskich i pułk ułanów litewskich, a potem jeszcze pułki: leibkirasjerów, dragonów ingermanlandzkich i kargopolskich. Po nich nadeszło jeszcze parę pułków 8. dywizji. Wzniesienia między Torfbruch a jeziorem Tenknittersee obsadziła konna bateria Jermołowa. Za nią w dwóch liniach piechota Markowa: pułki muszkieterów pskowskich i sofijskich w pierwszej, pułk grenadierów w drugiej linii – na skraju zamarzniętego Tenknittersee. Lewe skrzydło utworzyła część 1. pułku jegrów, reszta została rozrzucona w cienkiej linii przed frontem całej pozycji. Jeden pułk muszkieterów obsadził wzgórza za Tenknittersee. Przybyłe pułki 8. dywizji zajęły pozycje za Torfbruch opierając się skrzydłami o drogi z Landsberg i Heilsberg. Przed ich frontem ustawiono 14 dział. Skrzydła zabezpieczyła jazda – na samym skraju, nieopodal Strochnest, 10 szwadronów; 30 szwadronów między Freiheit a Tenknittersee, 25 szwadronów na drodze do Heilsberg – między Wascheitersee a Langesee. Generał Barclay de Tolly obsadził podległymi mu wojskami samą Pruską Iławę. Leżący na południowy wschód od miasta ogrodzony płotem wraz z kościołem cmentarz, umiejscowiony na wyniosłym wzgórzu, został oszańcowany i obsadzony artylerią i piechotą. Na skrzyżowaniu ulic Landsberskiej z Kreutzburską stanęły 2 działa, a niewielki oddział przy Forst Amt.
Skład wojsk.
Wojska francuskie składały się z (83 631 ludzi, przy czym w bitwie wzięło udział ok. 65 000):
Wojska rosyjsko-pruskie:
Wojska rosyjskie składały się z (66 tys. ludzi):
Wojska pruskie:
Bitwa.
Bój o Pruską Iławę 7 lutego.
Około godziny 14:00 pod Grunhofchen pojawiła się francuska awangarda. Marszałek Soult rzucił od razu do natarcia gen. Levasseura z 46. i 18. pułkiem w dwóch kolumnach. Pułki te zostały ostrzelane kartaczowym ogniem baterii Jermołowa a potem ogniem karabinowym jegrów, po czym ruszył atak na bagnety 2 pułków muszkieterskich pierwszej linii. Równocześnie na lewą flankę Francuzów uderzył pułk dragonów petersburskich rozbijając jeden pułk i zdobywając przy tym orła. Francuzi wzmocnieni wkrótce I Dywizją dragonów Kleina próbowali ponowić atak, ale zatrzymał ich huraganowy ogień rosyjskich baterii.
W miarę jak na placu boju pojawiały się kolejne francuskie jednostki gen. Vivies ruszył po prawej stronie na cmentarz, podczas gdy nadchodzące oddziały VII Korpusu i jazdy ruszyły na lewo dążąc do obejścia tamtędy rosyjskiej ariergardy. Prawa kolumna Francuzów została powstrzymana ogniem dział przy Waschkeitersee a pułk huzarów izumskich odrzucił francuskich szaserów. Mimo to wobec rosnącego gwałtownie zagrożenia prawej flanki spowodowanego napływem olbrzymiej liczby francuskich jednostek Markow, Baggowut i 8. dywizja zaczęły odwrót ku Iławie. Francuzi podeszli do miasta od strony Forst Amt gdzie bronił je tylko słaby oddział kawalerii rosyjskiej. Dywizja Legranda z częścią dywizji Levala, mając za sobą dywizję Saint–Hilaire'a i jazdę, przedarły się do Freiheit. Z przeciwnej strony gen. Vivies uderzył na wzgórze cmentarne, które opanował ok. godziny 17:00. Tymczasem artyleria prowadziła intensywną wymianę ognia po obu stronach. Wzmogła się zaciętość walki i gen. Barclay de Tolly odebrał ranę w ramię, a większość oficerów jego sztabu zginęła lub została ranna. Bagration przejąwszy w tej sytuacji dowodzenie przygotowywał się do opuszczenia miasta. Cofając stopniowo swoje wojska spotkał przy jego wylocie gen. Bennigsena, który osobiście przyprowadził tu 4. dywizję gen. Somowa. Bagration stanął wówczas na jej czele i trzema kolumnami uderzył na Iławę. W czasie tego ataku doszło do morderczej walki przy zbiegu trzech ulic, po czym do godziny 18.00 Rosjanie ponownie opanowali miasto. Tutaj pojawiają się rozbieżności, bowiem Bennigsen twierdził, że z własnej woli kazał opuścić miasto o 18.30, z kolei Francuzi twierdzą, że zmusił go do tego ich atak. Niektórzy piszą nawet, że zrobił to wbrew woli swoich oficerów. Wiemy natomiast na pewno, że o godzinie 19:00 Francuzi ponownie opanowali Iławę kończąc tym walkę w tym dniu gdyż panowały już o tej porze całkowite ciemności.
8 lutego – położenie Francuzów.
Napoleon przybył ze sztabem na noc do miasta i dowiadując się, że Rosjanie nie odchodzą, przystąpił do organizacji planu bitwy. Na razie do dyspozycji miał 28 100 żołnierzy piechoty w 51 batalionach oraz 12 200 kawalerii w 106 szwadronach oraz 92 działa. Przy czym rano, z kierunku Mollwitten, spodziewał się nadejścia III Korpusu Davouta (15 100 żołnierzy), który był odległy od Pruskiej Iławy o zaledwie 14 kilometrów a także VI Korpusu Neya (14 000 żołnierzy), który maszerował na Kreutzburg. Nie mógł z kolei wiedzieć o tym, że I Korpus Bernadotte'a razem z 4. Dywizją Dragonów (w sumie 20 100 żołnierzy) są poza zasięgiem bitwy i będą w stanie połączyć się z trzonem armii dopiero 11 lutego. Cały plan bitwy Napoleona sprowadzał się do wyjścia III Korpusu na flankę lewego skrzydła Rosjan, w czym wesprzeć miała go 1. Dywizja IV Korpusu oraz działający przełamująco VII Korpus. Dzieła zniszczenia miała dokończyć jazda, aby definitywnie odciąć przeciwnikowi możliwość odwrotu na Królewiec, z kolei Ney przybywszy z przeciwnego skrzydła, powinien odciąć drogę na Królewiec przez Schmoditten. Tak, więc sam plan bitwy był bardzo uzależniony od przybycia na czas korpusów skrzydłowych. Manewr ten byłby w pewnym sensie powtórzeniem manewru pod Kannami, ale miał kilka słabych punktów, nie uwzględniał on, bowiem możliwości połączenia armii rosyjskiej z pruską, ponieważ tę drugą miał rozbić Ney ze swoim I Korpusem i 1. Dywizją Dragonów, co udało się tylko częściowo, a brak pełnego sukcesu okazał się decydujący.
8 lutego – położenie Rosjan.
W stosunku do 7 lutego Bennigsen skrócił nieco swój front, przez co pozyskał część wojsk do odwodów. Liczył poza tym na nadejście Prusaków. Siły, jakimi dysponował to ok. 66 tys. żołnierzy i ok. 400 dział (w tym 4 pruskie baterie z 34 działami) w 131 batalionach piechoty i 155 szwadronach kawalerii. Jego plan bitwy przewidywał położenie głównego nacisku na Iławę, gdyż pokonanie tam Francuzów zmusiłoby ich do odwrotu i podziału armii na dwie części, które z osobna byłoby mu łatwiej pokonać. Poza tym spodziewał się nadejścia Prusaków właśnie od tej strony.
Preludium.
8 lutego 1807 śnieg pokrył iławskie pola. Mróz wahał się w granicach –3 do –4 °C. Wiał wiatr, którego zmienność powodowała okresowe zadymki śnieżne bardzo utrudniające widoczność. Pomimo że mróz nie był duży, to jednak silny wiatr potęgował jego działanie. Napoleon sądził, że bitwa zacznie się około południa, tymczasem już o godzinie 8.00 rosyjska artyleria otworzyła ogień na Iławę z 60 dział wywołując zamieszanie wśród wojsk zmierzających na wyznaczone pozycje. Odpowiedziała jej od razu artyleria gen. Legranda. Tuczkow skierował pierwsze uderzenie wysyłając 24. pułk jegrów na młyn nieopodal Pruskiej Iławy, który dopiero co zajęła lekka jazda francuska, licząc na przedarcie się od tej strony do miasta. Gen. Fock zaś uderzył na odcinek broniony przez brygady Fermy'ego i Viviesa lecz został odparty. W międzyczasie artyleria francuska podjęła ogniowy pojedynek na całej linii frontu z jej rosyjsko-pruskimi odpowiednikami. Sam Napoleon stał ze sztabem przy iławskim cmentarzu i oczekiwał na przybycie Davouta.
Nadejście III Korpusu.
Davout, otrzymawszy rozkaz w Beisleiden wysłał po dwóch godzinach jazdę Marulaza i 2. Dywizję Frianta. Siły te o godzinie 8:00 dotarły do Serpallen, 1. Dywizja Moranda osiągnęła Perguschen, a 3. Dywizja Gudina jeszcze o godzinie 3:00 minęła Bartenstein. Saint-Hilaire przesunął się teraz ze swoją dywizją nieco w prawo, nawiązując styczność z Davoutem, podczas gdy Frant (5 tys.) spędził Kozaków przesłaniających lewy skraj pozycji Baggewuta, a otworzywszy ogień dział na Serpallen, przygotował swoją dywizję do natarcia na wieś. Swoje prawe skrzydło osłonił jazdą Marulaza (600). Saint-Hilaire ponownie ruszył mając za sobą 1. Dywizję Dragonów Kleina, podczas gdy 3. Dywizja Dragonów przesunęła się w prawo, aby móc działać na korzyść III Korpusu. Około 9.00 Friant wszedł do płonącej już wsi Serpallen, którą Baggewut, nie widząc w tych warunkach możliwości obrony, opuścił i odszedł na Klein Sausgarten.
Bennigsen, dla ratowania położenia, wysyłał wsparcie w postaci 14. dywizji Kaminskoja, która obsadziła Klein Sausgarten i jej okolice. Tymczasem Friant idąc śladem cofających się Rosjan przeszedł bardziej na prawo, na Klein Sausgarten, a dywizja Saint–Hilairie'a zmierzała na wzniesienie opuszczone przez lewe skrzydło Rosjan. Podczas tego ruchu obie dywizje zostały ostrzelane przez rosyjskie działa kartaczami i poniosły straty. W tym czasie brygada piechoty gen. Ricarda z 1. Dywizji Moranda doszła do Serpallen, przeszła przez nie i na prawo od wsi dostała się również w ogień artylerii przeciwnika. Z uwagi na wytwarzającą się między Frantem a Saint-Hilairem lukę wprowadzona została do linii brygada d'Huilliera z dywizji Moranda (pułki 51. i 61. liniowe).
Friant otrzymał teraz rozkaz opanowania Klein Sausgarten i został wzmocniony przez 51. Pułk. Gen. Lochet z 33. Pułkiem zdecydowanym atakiem wpadł do wsi wyrzucając stamtąd muszkieterów riazańskich. Rosjanie jednak natychmiast kontratakowali z lewej strony siłami jazdy i piechoty, wyrzucając Francuzów po półgodzinnej walce mimo tego, że ci zostali wsparci przez 44. Pułk i kawalerię Marulaza. Sam gen. Lochet odniósł śmiertelną ranę. Na tym jednak skończyły się sukcesy Rosjan w tym miejscu, bowiem Friant sformował 33. Pułk w czworobok, zabezpieczając się w ten sposób przed próbującą go zajść z prawej strony jazdą rosyjską, a z przodu rozrzucił gęste linie tyralierów, które wykorzystując ukształtowanie terenu, odparły wszystkie ataki wroga. Saint Hilaire umocnił się w tym czasie na wysokości Serpallen i wespół z Morandem kierował ataki na lewą flankę i skrzydło Baggewuta. W rezerwie miał 61. Pułk.
Pogrom VII Korpusu.
Napoleon, obserwując bieg wydarzeń zgadł, że Bennigsen atakiem na Walkmühlen zamierza opanować Iławę i zagrozić jego liniom odwrotu. Jednak Soult wiązał tam skutecznie wojska rosyjskie, a cesarz otrzymawszy wieść o przybyciu III Korpusu pod Mollwitten, ocenił, że nadszedł odpowiedni moment do wykonania planu bitwy. By nie dopuścić do przygniecenia samego Davouta wysłał dywizję Saint–Hilaire'a, która prowadziła dotąd tylko pojedynek artyleryjski, do zabezpieczenia luki pomiędzy VII i III Korpusem (z czasem dywizja ta znalazła się całkowicie w polu działania Davouta), a VII Korpus Augereau (12 tys.) otrzymał przez gen. Corbineau (zginął potem ugodzony kulą) rozkaz przełamania lewego skrzydła wroga. O godzinie 9.00 obaj dowódcy przystąpili do akcji. Saint–Hilaire roztasował się pod rosyjskim ogniem z prawym skrzydłem opartym o Serpallen, a Augereau, przeszedłszy wąwóz, uformował swój VII Korpus tak, że pierwsze brygady obu dywizji szły rozwinięte, drugie natomiast w czworobokach. Sam jechał na ich czele mimo trawiącej go gorączki.
Rozwijający się pomyślnie manewr pokrzyżowały jednak fatalne warunki atmosferyczne. Zerwała się akurat oślepiająca zawieja śnieżna bijąca wprost w oczy Francuzów. Ci, straciwszy orientację, zaczęli powoli odbijać w lewo ku rosyjskiemu centrum powodując powstanie luki między VII Korpusem a 1. Dywizją IV Korpusu. Rosjanie widząc ślepą i niemal bezbronną masę ludzką uszykowali natychmiast 72 działową baterię i dopuścili VII Korpus na 80 kroków, po czym w 20 minut zmasakrowali kartaczami. Gen. Desjardins został zabity, gen. Heudelet ranny. Ranionego Augereau odwieziono na tyły do cesarza, któremu marszałek zarzucał, że nie dał mu na czas wsparcia.
Bennigsen, widząc co się dzieje, pchnął natychmiast naprzód piechotę przesuwając tu zarazem z rezerwy 4. i 7. dywizję. Brygada gen. Zapolskiego uderzyła na bagnety, ale Francuzi stawiali jeszcze opór. Walkę rozstrzygnęło wspierające uderzenie jednej brygady 4. dywizji. Stawiający do końca opór 14. Pułk został zupełnie zniszczony. W powstałą lukę rzuciła się teraz jazda rosyjska dokańczając dzieła; szczątki VII Korpusu odstąpiły w kierunku iławskiego cmentarza ścigane przez przeciwnika. Huzarzy nowogrodzcy przedarli się niemal do samego Napoleona. Ten z kolei pchnął natychmiast na nich szwadron konnych strzelców gwardii i z flanki kilka szwadronów dragonów, które zażegnały niebezpieczeństwo.
Z chwilą natarcia Augereau i Saint-Hilaire ruszyli na mały lasek, leżący tuż za pozycjami Rosjan, lecz ta sama zawieja, która spowodowała zmylenie kierunku przez VII Korpus, oślepiła także Saint Hilaire'a, który z kolei zaczął odbijać w prawo. Kiedy zorientował się w błędzie, zawrócił dywizję w lewo. Podczas tego manewru uderzył na niego gen. Kachowski (pułk ułanów litewskich i pułk kirasjerów małorosyjskich). Duże straty poniósł wówczas 55. Pułk, wskutek czego cała dywizja musiała się cofnąć.
Wielkie szarże.
Napoleon widząc, co się dzieje wezwał do siebie marszałka Murata i powiedział: "Joachimie, nie pozwolisz chyba, by ci Azjaci zjedli nas żywcem?". Zaraz też polecił mu przygotować konnicę do masowej szarży, która miała zneutralizować jazdę księcia Golicyna. Napoleon wyczekiwał jeszcze aż nacierający Rosjanie wyjdą spod wsparcia własnej artylerii i zwiążą się walką. Gdy nadszedł ten moment dał znak do szarży.
1. Dywizja Dragonów Kleina, ruszając na wsparcie Saint-Hilaire'owi, uderzyła w prawą flankę rosyjskiej kawalerii odrzucając ją na piechotę.
3. Dywizja Dragonów Milhauda zajęła w tym czasie pozycje naprzeciw wojsk Baggewuta, a 2. Dywizja Dragonów Grouchy'ego z samym Muratem na czele, zaatakowała rosyjską jazdę w centrum. Golicyn wprowadził w tej sytuacji dalsze szwadrony niwecząc pierwsze sukcesy Grouchy'ego. Do boju włączyli się następnie kirasjerzy d'Hautpoula. Pierwszy ich impet wstrzymały linie piechoty; w walce z nią zginął d'Hautpoul ugodzony kulą w czoło. Mimo to druga szarża jego wojsk włamała się w szyki rosyjskiej piechoty i zmiotła kilka jej batalionów. Piechurzy rzucali się masowo na ziemię, by uniknąć pałaszy. Golicyn jednak nie dał za wygraną i rzucił do boju następne szwadrony, które uderzyły na kirasjerów z obu flank zmuszając ich do odwrotu.
W odpowiedzi na ten atak włączył się do walki marszałek Bessieres z Brygadą Strzelców Konnych Gwardii płk Dahlmanna ponownie odrzucając jazdę rosyjską i zadając straty piechocie, w szykach której powstało już szereg luk. Golicyn rzucił w tym momencie do walki ostatnie szwadrony i ponownie zmusił Francuzów do odwrotu. W walce tej zginął płk Dahlmann. Szarże nie ustawały nawet na chwilę. Do boju weszła teraz Brygada Grenadierów Konnych Gwardii gen. Lepica i 5. Pułk Kirasjerów. Rozerwali oni jazdę rosyjską, przebili się przez piechotę pierwszej linii, doszli do drugiej, która już cofała się w kierunku nieopodal leżącego lasku. Będąca w pobliżu rosyjska artyleria wszczęła silny ogień, nie zwracając przy tym uwagi na swoich, byle tylko zatrzymać nawałę kawalerii francuskiej. Tymczasem grenadierzy konni ze szwadronem kirasjerów przebili się przez drugą linię piechoty i doszli do linii rosyjskich odwodów. Tu zostali zaatakowani przez jazdę regularną i Kozaków. Grenadierzy z dużymi stratami wycofali się do swoich. Tak było według relacji Rosjan. Według Francuzów grenadierzy zostali wprawdzie odrzuceni i byli ścigani przez jazdę przeciwnika, która jednak została rozbita przez świeżo zebranych dragonów, kirasjerów i strzelców konnych Gwardii, którzy ostatecznie wyparli też rosyjską piechotę. Zgadzałoby się to z innymi rosyjskimi relacjami.
W tej fazie walki miało miejsce jeszcze jedno ważne wydarzenie. Jedna z kolumn rosyjskich grenadierów (4 tys. jeźdźców) skierowała się prosto na cmentarz. Nad cesarskim sztabem ponownie zawisło niebezpieczeństwo. Napoleon rzucił na nich jeden batalion gwardii pieszej i 2 pułki strzelców konnych. Wzięci z dwóch stron grenadierzy zostali wybici lub wzięci do niewoli. Natarcie Rosjan zostało ostatecznie zatrzymane, a sytuacja krytyczna zażegnana.
W dotychczasowym boju obaj wodzowie musieli zmienić swoje pierwotne plany. Bennigsen, szukając rozstrzygnięcia w uderzeniu na Iławę, był zmuszony pod wpływem okoliczności do zużycia całych odwodów centrum. Mimo tego nie uzyskał przełamania. Napoleon z kolei, wskutek klęski VII Korpusu, został zmuszony zaangażować Murata, aby zapchać nim powstałą lukę i powstrzymać Rosjan. Los bitwy ważył się odtąd całkowicie na odcinku Davouta.
Minęła godzina 10:00. Straty były ogromne po obu stronach, VII Korpus przestał się praktycznie liczyć tracąc około 5000 rannych i zabitych. Nastąpiła swoistego rodzaju reorganizacja jednostek na całej linii frontu, przy czym Bennigsen przesuwał sukcesywnie wszelkie wolne jeszcze siły na lewe skrzydło z centrum i prawego skrzydła, trzymając te dwa ostatnie na niezmienionej pozycji, gdzie ponosiły ciężkie straty od ognia francuskiej artylerii.
Natarcie III Korpusu. Widmo klęski Rosjan.
W czasie, kiedy dopełniało się przeznaczenie VII Korpusu, a jazda rosyjska wchodziła do boju, między Klein Sausgarten a Kreegeberge wprowadzona została 2. dywizja Ostermanna-Tołstoja, część jazdy oraz artylerii. Na Kreegeberge stanęła 30-działowa bateria, a 2. dywizja podjęła stąd natarcie, które jednak zakończyło się fiaskiem. Francuzi natomiast w jednym z przeciwuderzeń, wdarli się na samo Kreegeberge zdobywając 18 dział. 2. Dywizja Frianta, brygada kawalerii Marulaza i 3. Dywizja Dragonów Milhauda (około 8 tys. ludzi) przyjmowały teraz na siebie główny ciężar walki. Tymczasem Rosjanie wykorzystując śnieżną zadymkę zebrali pod osłoną wzgórza 20 szwadronów gen. Korffa i zaatakowali lewe skrzydło Saint-Hilaire'a. Rozbili 10. Pułk Lekkokonnych odrzucając całą dywizję za bartensteińską drogę. Na pomoc przybyła 1. Dywizja dragonów Kleina odrzucając nacierającego przeciwnika. Rosyjscy dragoni wdarli się też na Kreegeberge, a uderzając na flankę dywizji Moranda zmusili ją do cofnięcia się o 200 kroków pod Serpallen, po czym doszli do samego Klein Sausgarten. Francuzom pomogła tu 3. Dywizja Gudina (4 tys.), co powstrzymało dalsze postępy Rosjan. Ostermann, po bezskutecznych atakach, cofnął się na Kreegeberge. Zmusił tym także do odwrotu spod Klein Sausgarten Baggewuta i Kaminskoja, którym w przeciwnym razie groziłoby odcięcie z prawej flanki. Ponadto Friant napierał na nich bezustannie od frontu.
Baggewut z Kaminskojem przesuwali się na lewą flankę 2. dywizji Ostermanna-Tołstoja, gdzie zajęli nowe pozycje pomiędzy Lampasch a Auklappen obsadzając również Birkenwaldchen. Trzy baterie konne Jermołowa zatoczyły działa na prawo od Auklappen. Friant, wsparty 12. Pułkiem z 3. Dywizji Gudina i artylerią, uderzył na Kreegeberge i około godz. 13.00 zdobył je ostatecznie. Ostermann wprawdzie kontratakował, ale Davout wytoczył 30 dział i odparł Rosjan, którzy cofnęli się na Auklappen (w tym czasie został ranny Gudin). Do przodu ruszyła dywizja Saint-Hilaire'a oraz Morand, a Davout wprowadził do linii resztę dywizji Gudina rozciągając swój front coraz bardziej w prawo zmierzając do odcięcia Rosjanom drogi odwrotu.
Davout przygotował swoje trzy dywizje i dragonów Milhauda do dalszego natarcia. Marulaz swą lekką jazdą atakował z prawej flanki ucierając się z kozakami. Jednocześnie brygada Jare'a z dywizji Saint-Hilaire'a weszła na Kreegeberge, skąd uderzyła na Birkenwaldchen wypierając Baggewuta. Druga brygada Candraza stała nieco na lewo na drodze z Klein Sausgarten do Pruskiej Iławy. Friant zaatakował Auklappen siłami 48. Pułku i zdobył je. Rosjanie, podpaliwszy folwark ogniem artylerii, odbili go atakiem piechoty. Nie utrzymali się tu jednak długo, ponieważ ponowny atak poprowadzony przez gen. Gauthrina odbił ten punkt krótko po 13.30.
Friant, przesuwając się nadal w prawo, obsadził Birkenwaldchen i rejon na prawo od niego siłami 12. Pułku i batalionem 25. Pułku. 51. Pułk i 4 kompanie 108. Pułku wdarły się w międzyczasie nawet do Kutschitten (14.00). Brygada Jare' powróciła wówczas na Kreegeberge, a niebawem Saint–Hilaire dostał rozkaz od Napoleona, by przesunął się na swą pierwotną pozycję pod Rothenen. Tak, więc, o godz. 14.00 Rosjanie utracili drogę odwrotu przez Lampasch (stary trakt Warszawa–Królewiec), a droga przez Schmoditten zagrożona była możliwością przybycia Neya, którego Napoleon niecierpliwie oczekiwał. Pozycje rosyjskie chwiały się, w ich szeregi zakradał się nieporządek. Stanowiska przybrały teraz kształt ściśniętego kąta z ramionami na Lampasch i Schmoditten. Krzyżowy ogień francuskiej artylerii z centrum i z odcinka Davouta zadawał Rosjanom ogromne straty. 2 dywizja Ostermanna, stojąca akurat na załamaniu kąta, została właściwie unicestwiona samym ogniem działowym, a więc identycznie, jak po przeciwnej stronie VII Korpus Augereau. Gdyby Davout miał tu jeszcze jakieś oddziały nastąpiłoby niewątpliwie przebicie rosyjskich pozycji przed nadejściem Prusaków. Teraz więc najbardziej odczuwalny okazał się brak udziału I Korpusu Bernadotte'a w głównych działaniach. Z tego powodu francuskie prawe skrzydło, mimo znacznych sukcesów miało swój słaby punkt – rozciągnięte na 3 kilometrowej linii od Kuttschiten po Kreegeberge nie dysponowało dostatecznymi siłami na jej pełne pokrycie, tym bardziej, że odeszła dywizja Saint–Hilaire'a, a wcześniej jeszcze dragoni Kleina. Z drugiej jednak strony Rosjanom brakowało już sił, by skutecznie uderzyć. Oczekiwali zatem nadejścia Prusaków.
Marsz L'Estocqa do bitwy.
Tymczasem L'Estocq sukcesywnie wycofywał się zgodnie z rozkazami Bennigsena jednak deptał mu po piętach VI Korpus Neya, któremu udało się rozbić niektóre jego jednostki. Pościg był skuteczny do tego stopnia, że Neyowi udało się odciąć część ariergardy L'Estocqa od trzonu jego armii. Jednak zdarzenie to było na tyle niefortunne dla Francuzów, że doprowadziło do rozdzielenia Korpusu Neya i do pościgu większością jego sił części ariergardy L'Estocqa w przeciwnym kierunku, co umożliwiło temu drugiemu dotarcie dużo wcześniej z pozostałymi siłami (5584 żołnierzy) na pole bitwy pod Pruską Iławą.
Wejście Prusaków do bitwy. Odbicie Kutschitten i Auklappen..
L'Estocq przybywszy do Althoff zobaczył stamtąd rozgrywającą się bitwę, przy czym nie bardzo wiedział, w którym kierunku ma wystąpić, jednak dość szybko przybyły kurier od Bennigsena przekazał mu rozkaz odbicia drogi na Lampasch–Konigsberg. Ruszył więc w trzech kolumnach na Schmoditten (14.00), a stąd o godz. 15.00 na Kuttschitten gdzie po zaciekłej walce 4 kompanie 108. Pułku z dywizji Frianta musiały się wycofać tracąc przy tym orła. Będąca nieopodal dywizja dragonów Milhauda nie mogła im pomóc ze względu na niemal zupełne wyczerpanie koni. Tymczasem pruskie natarcie postępowało dalej na Birkenwaldchen gdzie oddziały z dywizji Gudina zostały wyparte po półgodzinnej walce wręcz. W międzyczasie pobudzone udanym atakiem L'Estocqa, ruszyło do akcji lewe skrzydło Rosjan (Baggewut, Kamienskoj, jazda Czaplica) chcąc wesprzeć Prusaków, a zarazem odzyskać Auklappen. Mimo zaciętego oporu Francuzi musieli opuścić tę wieś. III Korpus był teraz w odwrocie na całej linii, a Davout zagrzewał do wytrwania i szykował nową linię w oparciu o niezaangażowane dotychczas jednostki. Linia ta przebiegała od Kreegeberge po Klein Sausgarten. Na niej udało się w końcu zatrzymać wroga. Dochodziła godz. 17.00 i pole bitwy przesłaniały już zapadające ciemności. Na tym odcinku bitwy pozycje obu stron nie uległy już żadnym przesunięciom do końca tej straszliwej batalii.
Nadejście VI Korpusu Neya.
Ney otrzymał nowe rozkazy od Napoleona dopiero o godz. 14.00, przed Kreutzburgiem. Sam zorientował się w międzyczasie, że ściga tylko oderwane części pruskiego korpusu, wobec czego zmienił kierunek marszu na Pompicken – Graventhien, jednak był już bardzo oddalony od miejsca głównej bitwy. Około 20.00 jego awangarda (już w ciemnościach) uderzyła na słabo obsadzone, a przepełnione rannymi, Schloditten zajmując je. Bennigsen wzmocnił tu ogień artyleryjski poprzez przerzucenie dwóch pruskich baterii, po czym pchnął do natarcia ostatnie bataliony 3. dywizji z pułkiem grenadierów na czele. Wieś zostaje odbita. Oddziały awangardy Neya cofnęły się z powrotem pod Althoff, gdzie nadeszły już główne siły VI Korpusu. Razem około 9 000 ludzi. Jednak na dalsze działania było już stanowczo za późno, tym bardziej, że Ney nie miał pełnej orientacji w sytuacji ogólnej. Do 22:00 walki wszędzie ustały, a żołnierze porozpalali ogniska, które razem z płonącymi wsiami oświetlały ponure pobojowisko.
Po bitwie.
Jedna z najstraszliwszych bitew dobiegła swojego tragicznego końca. W jej wyniku rosyjskie lewe skrzydło zagięło się o 90-100°. W nocy Bennigsen, czując zagrożenie z obu skrzydeł i dostrzegając ogólną dezorganizację oraz maruderstwo, zarządził o 22.00 odwrót na Królewiec. Na tle tej decyzji doszło do ostrej wymiany zdań Bennigsena z generałami Knorringiem, Steinheilem i Ostermannem, którzy obstawiali przy pozostaniu na placu boju w celu podjęcia walki nazajutrz motywując to zupełnym wyczerpaniem przeciwnika i zadanymi mu stratami. Gen. Knorring pokłócił się wręcz z głównodowodzącym i tylko wstawiennictwo Steinheila załagodziło całą sprawę (później Knorring został odwołany). Sądzić należy, że w tym wypadku Bennigsen miał rację. Rosjanie mogliby na 9 lutego wystawić co najwyżej 30 tys. ludzi. Z dywizji Ostermanna, która została zniszczona w krzyżowym ogniu francuskich dział, zostało po bitwie tylko 2710 ludzi. Niewiele lepiej było w innych dywizjach. 4 dniowe walki odwrotowe, mróz, niedostatek, nocne marsze i 2 dniowe walki pod Iławą dokonały wielkich spustoszeń w szeregach. Na wyczerpaniu była też amunicja. Francuzi byli nie mniej wyczerpani i wykrwawieni od Rosjan, ale posiadali jeszcze do dyspozycji przybyły i nieużyty walką VI Korpus Neya oraz całą gwardię pieszą (razem jakieś 13 tys. ludzi) i to mogło przeważyć. Same straty po obu stronach były wyjątkowo wielkie i są też różnie oceniane; według całościowej analizy najpewniejsze są liczby:
Francuzi – 4 tys. zabitych (w tym 286 oficerów), 9 tys. rannych (w tym 661 oficerów) i 5 tys. jeńców. Pomiędzy zabitymi i rannymi oficerami znalazło się 2 marszałków, 5 generałów dywizji i 15 generałów brygady. Stracono ponadto 5 orłów.
Rosjanie – 8 tys. zabitych, 5 tys. rannych pozostawionych na pobojowisku, 12 tys. rannych zabranych ze sobą. Zabitych bądź rannych zostało 9 generałów, do niewoli wpadło 3 tys. żołnierzy. Stracono też 24 działa i 16 chorągwi. Prusacy stracili 800 zabitych i rannych.
Napoleon do końca bitwy posiadał swobodę manewru dzięki żelaznemu odwodowi, a operatywność, stanowczość i elastyczność dowodzenia wyrażone czasem reakcji na zachodzące zmiany na polu bitwy, podejmowaniu trafnych decyzji oraz opanowaniu sytuacji, pozwoliły na osiągnięcie przynajmniej takiego wyniku, że zmuszono sprzymierzonych do dalszego odwrotu czyniąc ich niezdolnymi do dalszych działań.
Bennigsen popełniał błędy typowe dla wszystkich wodzów, z którymi potykał się Napoleon. Szukając rozstrzygnięcia na swym prawym skrzydle zużył gros odwodów w centrum w trzeciej godzinie bitwy. Pogarszające się w tym czasie położenie na lewym skrzydle zmusiło go do wprowadzenia tam ostatnich rezerw. W krytycznym momencie zabrakło mu ich i tylko zdumiewającej wprost odporności swych żołnierzy oraz przybyciu Prusaków zawdzięczał, że utrzymał się do wieczora. Ci ostatni zresztą też byli już u kresu sił – od 2 lutego zrobili przeszło 150 kilometrów.
Armia francuska była nie mniej wyczerpana. Żołnierze po bitwie zamiast "Vive L'Empereur" wołali "Vive Le Paix".
Najlepiej bitwę tę podsumował marszałek Ney, który z uwagi na ciemności nie mógł wziąć pełnego udziału w bitwie. Przejeżdżając rankiem następnego dnia przez pola wokół Pruskiej Iławy powiedział "Quel massacre! Et sans resultat" – (franc. "Co za masakra! I bez żadnego rezultatu!").
Była to jedna z najkrwawszych bitew okresu napoleońskiego. Poległo w niej łącznie 40 tys. ludzi, czyli 29,4% ogółu uczestników (Francuzi – 28%), Rosjanie i Prusacy – 40,3%. Napoleon napisał: "Ojciec, który traci swoje dzieci, nie zaznaje uroku zwycięstwa. Gdy serce mówi – gasną złudzenia sławy". Bennigsen zaś swoim zwyczajem doniósł swemu władcy, że pokonał Napoleona (patrz bitwa pod Pułtuskiem).
Skutki.
Sama bitwa nie przyniosła rozstrzygnięcia militarnego, lecz położyła kres działaniom wojennym na czas zimy. Obie armie były niesamowicie wyniszczone tą batalią, Napoleon rozlokował swoje wojsko na leża zimowe i rozkazał utworzyć w Bydgoszczy lazarety dla olbrzymiej ilości rannych. Tymczasem Bennigsen wycofał się do Królewca, gdzie czekał na obiecane przez cara posiłki oraz, podobnie jak Napoleon, na wiosnę, która miała przynieść decydujące rozstrzygnięcia.
W bitwie tej została mocno nadszarpnięta reputacja Napoleona, dlatego na wiosnę 1807 r. szukał za wszelką cenę decydującego zwycięstwa (patrz: bitwa pod Frydlandem), które zmusiłoby przeciwnika do rozmów pokojowych.
Legenda bitwy.
Bitwa ta jest szeroko znana w świecie dzięki wielkim szarżom kawaleryjskim, do których doszło podczas jej trwania. Po II wojnie światowej Rosjanie zajmując Prusy Wschodnie zmienili nazwę Preussisch Eylau na Bagrationowsk na cześć jednego z rosyjskich generałów, który brał udział w tej bitwie i odniósł śmiertelne rany w czasie bitwy pod Borodino.

</doc>
<doc id="771120" url="https://pl.wikipedia.org/wiki?curid=771120" title="Hydyne">
Hydyne

Hydyne (MAF-4) – dwuskładnikowe ciekłe paliwo rakietowe. Złożone z 60% niesymetrycznej dimetylohydrazyny i 40% dietylenotriaminy (masowo).
Zastosowanie.
Hydyne była stosowana jako paliwo rakietowe w latach 50. w amerykańskich rakietach rodziny Redstone. W roku 1959 kilogram hydyne kosztował w USA około 0,80 USD.

</doc>
<doc id="771122" url="https://pl.wikipedia.org/wiki?curid=771122" title="Międzynarodowy Port Lotniczy Narita">
Międzynarodowy Port Lotniczy Narita



</doc>
<doc id="771126" url="https://pl.wikipedia.org/wiki?curid=771126" title="Międzynarodowy Port Lotniczy Ōsaka">
Międzynarodowy Port Lotniczy Ōsaka



</doc>
<doc id="771128" url="https://pl.wikipedia.org/wiki?curid=771128" title="Herb Kunowa">
Herb Kunowa

Herb Kunowa – jeden z symboli miasta Kunów i gminy Kunów w postaci herbu.
Wygląd i symbolika.
Herb przedstawia złotą podkowę barkiem do dołu na niebieskim tle. Pośrodku herbu znajduje się czerwony młot ze złotym trzonkiem.
Historia.
Był on stosowany jako herb "magistratu kunowskiego" oraz kunowskiego cechu kamieniarzy. Najprawdopodobniej jest on źle zinterpretowanym wizerunkiem herbu szlacheckiego Jastrzębiec, gdzie zamiast młota istnieje krzyż o podobnym kształcie.

</doc>
<doc id="771131" url="https://pl.wikipedia.org/wiki?curid=771131" title="Osiedle Mazurskie (Mrągowo)">
Osiedle Mazurskie (Mrągowo)

Osiedle Mazurskie (MSK) – osiedle mieszkaniowe położone w zachodniej części Mrągowa. Nazwa pochodzi od regionu, w którym leży miasto. 
Osiedle w większości składa się z budynków czteropiętrowych zbudowanych w latach 80. XX wieku z wielkiej płyty. W pierwszych latach XXI w. wybudowano tam kilka nowych budynków (cegła). Na osiedlu znajduje się Zespół Szkół nr 4, kościół katolicki pod wezwaniem Ojca Pio, ośrodek zdrowia, sklepy i usługi fryzjerskie. Dojeżdżają tu autobusy komunikacji miejskiej. Od północy osiedle otoczone jest polami, przez które biegnie mrągowska obwodnica.

</doc>
<doc id="771132" url="https://pl.wikipedia.org/wiki?curid=771132" title="Fantomas kontra Scotland Yard">
Fantomas kontra Scotland Yard

Fantomas Kontra Scotland Yard – francuska komedia kryminalna z 1967 z udziałem Jeana Marais i Louisa de Funes w rolach głównych. Trzecia, ostatnia z części przygód o nieuchwytnym Fantomasie. We Francji film obejrzało 3,5 mln widzów.
Fabuła.
Trzecie spotkanie z Fantomasem, przestępcy o stu twarzach. Tym razem zbrodniarz daje o sobie znać w Szkocji. Morduje tam sir Waltera Browna, arystokratę, który odmówił mu posłuszeństwa. Zwłoki mężczyzny znajduje w swoim zamku jego przyjaciel, lord Mac Rashley. Również i jego życie jest w niebezpieczeństwie. Fantomas bowiem wpada na genialny pomysł, od najbogatszych tego świata postanawia ściągać "podatek od prawa do życia".
Wśród biznesmenów wybucha panika. Wkrótce morderca rozciąga swój nakaz płatniczy także na brytyjską mafię, zapominając, że on sam jest również przestępcą. Ochronić milionerów może tylko inspektor paryskiej policji, komisarz Juve (Louis de Funes). Wyrusza on, razem z dziennikarzem Fandorem (Jean Marais) i jego piękną narzeczoną Heleną (Mylène Demongeot), tropem złoczyńcy. Cała trójka przybywa na zamek lorda Mac Rashleya, gdzie mają przeprowadzić własne dochodzenie.
Fantomas jednak nie rezygnuje ze swoich planów i już zaciera ręce na myśl o spotkaniu ze swoimi odwiecznymi pogromcami. W średniowiecznym zamku, w którym podobno straszy, Juve nie ma łatwego zadania. Na przeszkodzie stają mu fałszywi wisielcy i prawdziwe zwłoki, duchy-nie-duchy i korowód masek, a wreszcie koń siadający na zadzie jak pies, który w dodatku mówi. Tymczasem lord Mac Rashley organizuje polowanie na lisa. Dla Fantomasa to wspaniała okazja, by rozprawić się z przeciwnikami.
Produkcja.
Film kręcony był we Francji. Sceny zamkowe nakręcono we francuskim Zamku Roquetaillade, w miejscowości Mazères, w departamencie Gironde. Sceny polowania na lisa kręcono w Lesie Fontainebleau niedaleko Paryża.

</doc>
<doc id="771135" url="https://pl.wikipedia.org/wiki?curid=771135" title="Aleksandr Popow (hokeista)">
Aleksandr Popow (hokeista)

Aleksandr Aleksandrowicz Popow, ros. Александр Александрович Попов (ur. 31 sierpnia 1980 w Angarsku) – rosyjski hokeista, reprezentant Rosji, olimpijczyk, trener.
Kariera zawodnicza.
Wychowanek Jermaka Angarsk. Wieloletni zawodnik Awangarda Omsk. W maju 2011 przedłużył kontrakt z klubem o trzy lata. 31 grudnia 2013 ponownie przedłużył kontrakt. Zwolniony z klubu w połowie 2016. Od lipca 2016 zawodnik CSKA Moskwa, związany dwuletnim kontraktem. Przedłużał kontrakt z klubem o rok: maju 2018, w kwietniu 2019, w czerwcu 2020, w połowie 2021. Po sezonie KHL (2022/2022) z powodu kontuzji nie podpisano z nim nowego kontraktu. Przed edycją KHL (2022/2023) od władz CSKA ofertę przedłużenia kontraktu zawodniczego, jak również propozycje odjęcia pracy jako trener bądź skaut. Pod koniec października ogłoszono zakończenie przez niego kariery zawodniczej.
Uczestniczył w turniejach mistrzostw świata w 2012, 2013 oraz zimowych igrzysk olimpijskich 2014.
Kariera trenerska.
Wraz z zakończeniem kariery zawodniczej został mianowany trenerem w systemie klubu CSKA.

</doc>
<doc id="771143" url="https://pl.wikipedia.org/wiki?curid=771143" title="Franciszek Ludwik Neugebauer">
Franciszek Ludwik Neugebauer

Franciszek Ludwik Neugebauer (ur. 13 kwietnia 1856 w Kaliszu, zm. 13 listopada 1914 w Warszawie) – polski ginekolog przełomu XIX i XX wieku.
Życiorys.
Franciszek urodził się w ostatnim roku kaliskiej działalności ojca, doktora Ludwika Neugebauera, jako starszy z dwóch synów w jego małżeństwie z Klarą Schröter. Wkrótce po jego narodzinach ojciec otrzymał wezwanie na stanowisko docenta w warszawskiej Akademii Medyko-Chirurgicznej i rodzina przeniosła się do stolicy. Franciszek po uzyskaniu matury zapisał się na studia medycyny na Uniwersytecie Warszawskim. Po dwóch latach przeniósł się na medycynę do Dorpatu, gdzie w tamtych czasach studiowała większość polskiej młodzieży religii ewangelickiej – ze względu na to, że językiem wykładowym nie był rosyjski, lecz niemiecki, który wielu znało wówczas z domu i z kościoła – (nieomal wszyscy pastorowie ewangeliccy w Polsce studiowali przed 1914 rokiem w Dorpacie, Polacy mieli własną korporację studencką Polonia). Studia medyczne zakończył z wyróżnieniem w roku 1881 i zaczął wędrówkę po Europie, pracując jako ginekolog w najróżniejszych krajach.
Do Królestwa Polskiego Neugebauer powrócił ok. 1886 r. i podjął pracę w renomowanym Szpitalu św. Ducha w Warszawie, gdzie ordynatorem był jego ojciec. Po śmierci ojca (1890) Franciszek przeniósł się do Szpitala Ewangelickiego na Muranowie, od roku 1897 do śmierci był tam ordynatorem kliniki ginekologicznej. Jednocześnie działał przez wiele dziesiątków lat jako członek Rady Kościelnej parafii ewangelicko-augsburskiej w Warszawie.
Franciszek Neugebauer opublikował 391 prac i artykułów naukowych i był członkiem 33 krajowych i zagranicznych towarzystw naukowych. Uważany był za światowy autorytet w sprawie hermafrodytyzmu. W roku 1904 miano go powołać na katedrę profesorską Cesarskiego Uniwersytetu Warszawskiego, ale na przeszkodzie stanęła jego słaba znajomość rosyjskiego, języka wykładowego uczelni.
Do końca życia aktywny członek Warszawskiego Towarzystwa Lekarskiego, zapisał mu w testamencie swój wielki księgozbiór. Pochowany został obok rodziców i brata Ludwika (zm. 1925) na Cmentarzu Ewangelicko-Augsburskim w Warszawie. Uszkodzony w czasie powstania warszawskiego grobowiec został w latach 80. i 90. XX wieku odrestaurowany ze środków Towarzystwa.
Został pochowany na cmentarzu ewangelicko-augsburskim w Warszawie, na Woli (aleja A, grób 15).

</doc>
<doc id="771151" url="https://pl.wikipedia.org/wiki?curid=771151" title="Christopher Cross">
Christopher Cross

Christopher Cross, właśc. Christopher Charles Geppert (ur. 3 maja 1951 w San Antonio w stanie Teksas w USA) – amerykański wokalista i kompozytor. Zdobywca nagród Oskara i Złotego Globu (1981) za piosenkę "Arthur's Theme (Best That You Can Do)" z filmu "Artur". W tym samym roku uzyskał pięć nagród Grammy w kategoriach: Record of the Year, Album of the Year, Song of the Year, Best New Artist i Best Arrangement.

</doc>
<doc id="771158" url="https://pl.wikipedia.org/wiki?curid=771158" title="Kuba Molęda">
Kuba Molęda



</doc>
<doc id="771162" url="https://pl.wikipedia.org/wiki?curid=771162" title="Buick GNX">
Buick GNX



</doc>
<doc id="771163" url="https://pl.wikipedia.org/wiki?curid=771163" title="ZSC Lions">
ZSC Lions

ZSC Lions – szwajcarski klub hokeja na lodzie z siedzibą w Zurychu.
Jako zespół farmerski działa GCK Lions.
Zawodnicy.
Zawodnikiem klubu był polski hokeista Henryk Gruth. Po zakończeniu czynnej kariery sportowej pozostał w klubie, obejmując posadę szkoleniowca i wychowawcy młodych roczników hokeistów. W drużynie występował także inny Polak, Jerzy Christ.

</doc>
<doc id="771165" url="https://pl.wikipedia.org/wiki?curid=771165" title="Reptowo (stacja kolejowa)">
Reptowo (stacja kolejowa)

Reptowo – stacja kolejowa w Reptowie, w województwie zachodniopomorskim, w Polsce.
W roku 2017 stacja obsługiwała 150–199 pasażerów na dobę.

</doc>
<doc id="771169" url="https://pl.wikipedia.org/wiki?curid=771169" title="Wytwórnia Filmowa &quot;Czołówka&quot;">
Wytwórnia Filmowa &quot;Czołówka&quot;



</doc>
<doc id="771172" url="https://pl.wikipedia.org/wiki?curid=771172" title="Herb gminy Kunów">
Herb gminy Kunów



</doc>
<doc id="771177" url="https://pl.wikipedia.org/wiki?curid=771177" title="Swift (przeglądarka)">
Swift (przeglądarka)

Swift – natywna przeglądarka internetowa dla systemu Microsoft Windows z silnikiem WebKit. Projekt nie jest już dalej rozwijany.
Swift do uruchomienia wymagał uprzedniej instalacji platformy programistycznej Microsoft .NET Framework
Każda wersja Swifta korzystała z innego oznaczenia User Agent. Swift identyfikowany był jako: codice_1.

</doc>
<doc id="771179" url="https://pl.wikipedia.org/wiki?curid=771179" title="Postfix">
Postfix

Postfix – przeznaczony na systemy uniksopodobne serwer poczty elektronicznej (MTA), odpowiedzialny za przekazywanie i dostarczanie poczty elektronicznej. Prace nad nim rozpoczął Wietse Venema w laboratoriach IBM Research, a obecnie udostępniany jest na zasadach wolnego oprogramowania na licencji IBM Public License.
Postfix obsługuje:
Pracować może na AIX, BSD, HP-UX, IRIX, Linux, OS X, Solaris, Tru64 jak i innych systemach uniksopodobnych oferujących środowisko zgodne z POSIX.
Postfix zbudowany został jako szereg współpracujących ze sobą demonów, odpowiedzialnych za różne etapy przetwarzania i dostarczania poczty. Każda z nich pracuje na minimalnych wymaganych uprawnieniach i zajmuje się zadaniami tylko jednego typu. Dzięki temu minimalizowane są ewentualne skutki wykorzystania błędów bezpieczeństwa w danej usłudze. Postfix przygotowany jest do obsługi bardzo dużej ilości poczty. Oprócz tego oferuje szereg opcji konfiguracyjnych do dalszej optymalizacji wydajności, jak i narzędzie qshape do analizy wąskich gardeł.

</doc>
<doc id="771181" url="https://pl.wikipedia.org/wiki?curid=771181" title="B330">
B330

B330 (wcześniejsze nazwy: Nautilus, BA 330) – podstawowy moduł projektowanej stacji kosmicznej firmy Bigelow Aerospace. Będzie to nadmuchiwany moduł (podobny do projektowanych przez NASA w ramach projektu Transhab oraz do pracującego na ISS modułu BEAM) wykorzystywany w celach komercyjnych, m.in. będzie wynajmowany agencjom kosmicznym różnych państw i przedsiębiorstwom w celu prowadzenia prac badawczych, a także jako hotel dla turystów kosmicznych.
B330 będzie miał łącznie z segmentem napędowym 16,88 m długości (po rozłożeniu modułu), szerokość 6,7 m, masę ok. 20 t i będzie mógł pomieścić 6-osobową załogę. Czas użytkowania modułu będzie wynosił 20 lat. Po umieszczeniu na orbicie zostanie nadmuchany, przez co uzyska 330 m³ kubatury (stąd "330" w nazwie modułu). Załogi będą dowożone do stacji za pomocą prywatnych statków kosmicznych Starliner firmy Boeing lub Dragon firmy SpaceX.
Do celów testowych 12 lipca 2006 r. został wysłany w przestrzeń kosmiczną prototyp modułu stacji w skali 1:3 – Genesis I. W roku 2007 wystrzelono kolejny prototyp – Genesis II. Wyniesienie pierwszego modułu B330 na orbitę rakietą Atlas V jest planowane w 2020 r., po wejściu do służby prywatnych statków załogowych.

</doc>
<doc id="771191" url="https://pl.wikipedia.org/wiki?curid=771191" title="Polipol">
Polipol



</doc>
<doc id="771192" url="https://pl.wikipedia.org/wiki?curid=771192" title="Scena Letnia Teatru Miejskiego im. Witolda Gombrowicza przy Molo w Orłowie">
Scena Letnia Teatru Miejskiego im. Witolda Gombrowicza przy Molo w Orłowie



</doc>
<doc id="771193" url="https://pl.wikipedia.org/wiki?curid=771193" title="Teatr na plaży">
Teatr na plaży



</doc>
<doc id="771194" url="https://pl.wikipedia.org/wiki?curid=771194" title="Anton Żdanow">
Anton Żdanow

Anton Aleksandrowicz Żdanow (ros. Антон Александрович Жданов; ur. 19 maja 1987 w Omsku) – rosyjski hokeista.

</doc>
<doc id="771195" url="https://pl.wikipedia.org/wiki?curid=771195" title="Agnieszka z Montepulciano">
Agnieszka z Montepulciano

Agnieszka z Montepulciano, wł. "Agnese Segni" (ur. 28 stycznia 1268 w Gracciano, Montepulciano, zm. 20 kwietnia 1317 w Montepulciano)
– włoska dominikanka (OP), dziewica i święta Kościoła katolickiego.
Życiorys.
Urodziła się w toskańskim Gracciano Vecchio, w szlacheckiej rodzinie Lorenza i Marii Segni. Jedna z legend mówi, że jej narodziny poprzedziło unoszące się w powietrzu światło, otaczające rodzinny dom. Od dzieciństwa odznaczała się niezwykłą pobożnością, ukończywszy sześć lat prosiła rodziców, aby pozwolili jej wstąpić do klasztoru. Nie chcieli się na to zgodzić, dopiero niecodzienne wydarzenie wpłynęło na zmianę ich zdania w tej kwestii. Miała dziewięć lat gdy została oddana na wychowanie do klasztoru franciszkańskiego del Sacco, w wieku czternastu lat została zakonnicą. W wieku piętnastu lat, wraz z grupą zakonnic, przeniosła się ze swoją kierowniczką duchową, ksienią Proceno, do klasztoru leżącego nieopodal Viterbo. Po uzyskaniu specjalnego zezwolenia od papieża Mikołaja IV została ksienią. Wtedy też miała się delikatnie posypać na nią i zgromadzone siostry manna w postaci małych białych krzyży.
W 1306 roku powróciła do Montepulciano, aby założyć klasztor (w miejscu gdzie
w dzieciństwie zaatakowały ją kruki), początkowo oparty na regule św. Augustyna, później św. Dominika. W Santa Maria Novella sprawowała funkcję przeoryszy aż do końca swych dni.
Św. Agnieszka żywiła szczególne nabożeństwo do Dzieciątka Jezus i Matki Bożej. Mając zaledwie piętnaście lat często unosiła się w głębokiej ekstazie w czasie modlitwy, nawet na dwa metry nad ziemią. Miała liczne wizje, podczas jednej z nich Matka Boża podała jej Dzieciątko Jezus, a gdy musiała się z nim pożegnać znalazła na kolanach mały złoty krzyżyk, z którym się nigdy nie rozstawała. Bardzo dużo pościła, przez piętnaście lat żyła jedynie o chlebie i wodzie.
Zmarła w rodzinnym mieście w otoczeniu sióstr zakonnych.
Legenda mówi, że gdy św. Agnieszka zmarła, dzieci w regionie bez względu na wiek zaczęły opowiadać o niej – o jej pobożności i śmierci.
Kult.
Ciało św. Agnieszki przez ponad 300 lat pozostawało nienaruszone, później umieszczono jej doczesne szczątki w woskowej figurze, pozostawiając na widoku tylko jej ręce i stopy, z których wypływał pachnący olejek.
Św. Katarzyna ze Sieny, która trzydzieści lat po śmierci św. Agnieszki pielgrzymowała do jej grobu, otaczała ją wielką czcią, nazywając "chlubną matką". Gdy św. Katarzyna modliła się u jej grobu, na nią i jej dwie siostrzenice, a także ciało św. Agnieszki posypała się manna.
Pierwszą i najwcześniejszą biografię św. Agnieszki napisał bł. Rajmund z Kapui, po pięćdziesięciu latach od jej śmierci.
W 1522 roku papież Klemens VII zatwierdził kult Świętej w Montepulciano, a w 1532 ogłosił ją błogosławioną. W 1601 roku rozciągnięto jej kult na cały zakon dominikański.
Dnia 10 grudnia 1726 roku została kanonizowana przez papieża Benedykta XIII.
Jej wspomnienie liturgiczne w Kościele katolickim obchodzone jest 20 kwietnia.
W ikonografii św. Agnieszka przedstawiana jest najczęściej z lilią w ręku prawym, w lewym zaś, klasztor założony przez siebie.Święta przedstawiana jest również w towarzystwie dwóch innych wielkich dominikanek: św. Katarzyny ze Sieny i św. Róży z Limy.
Jej atrybutami są krzyż i róże na stopach, czasami owieczka, lilia i księga.

</doc>
<doc id="771199" url="https://pl.wikipedia.org/wiki?curid=771199" title="Poznańskie Słowiki">
Poznańskie Słowiki

Chór Chłopięcy i Męski Filharmonii Poznańskiej (nazywany powszechnie Poznańskimi Słowikami lub Chórem Stuligrosza) – funkcjonujący w ramach Filharmonii Poznańskiej im. Tadeusza Szeligowskiego chór chłopięcy i męski, założony przez Stefana Stuligrosza.
Historia.
Początki zespołu sięgają jesieni 1939, kiedy to po wybuchu II wojny światowej dziewiętnastoletni Stefan Stuligrosz skupił wokół siebie śpiewaków pozostałych z "Chóru Katedralnego" księdza Wacława Gieburowskiego (aresztowanego przez gestapo w październiku) i rozpoczął konspiracyjne próby.
Chór śpiewał w kościołach poznańskich: Świętego Wojciecha i Matki Boskiej Bolesnej na Łazarzu. Dla mieszkańców okupowanego Poznania była to niezwykła manifestacja ducha polskości.
W 1945 oficjalnie założył Chór Chłopięco-Męski im. ks. Wacława Gieburowskiego pod nazwą "Poznańskie Słowiki" i został jego kierownikiem artystycznym i dyrygentem. Pierwszym znaczącym sukcesem chóru po wojnie, stał się gościnny występ w Filharmonii Warszawskiej w 1949. Poznań był ze śpiewaków Stuligrosza dumny. Wkrótce potem zespół przyjęła pod swe skrzydła Filharmonia Poznańska. Kreatorem jego klasy pozostawał zawsze Stefan Stuligrosz.
Będąc przez pięć kadencji rektorem Akademii Muzycznej w Poznaniu wykształcił znakomitych chórmistrzów, komponował, promował młodych artystów, był prezesem "Towarzystwa Muzycznego im. Henryka Wieniawskiego". Muzyczną pasję poświęcił jednak przede wszystkim swoim "Słowikom". Z nimi odniósł wielkie sukcesy, które były możliwe dzięki systematycznej pracy wszystkich śpiewaków. Zbudował z nimi artystyczny wizerunek chóru.
Po śmierci Stefana Stuligrosza, zgodnie z jego wolą, dyrektorem artystycznym i kontynuatorem dzieła został Maciej Wieloch – wychowanek profesora.
Chór daje rocznie kilkadziesiąt koncertów. Śpiewał we wszystkich niemal krajach europejskich, a także w USA, Kanadzie, Korei Południowej oraz Japonii. Występował dla koronowanych głów i prezydentów oraz wielokrotnie dla Papieża Jana Pawła II.
"Poznańskie Słowiki" współpracowały z wybitnymi artystami, w tym m.in. z Barbarą Hendricks, Margaret Marshall, Adele Stolte, Renatą Scotto, Krystyną Szostek-Radkową, Teresą Żylis-Garą, Ryszardem Karczykowskim, Wiesławem Ochmanem.
Chórem dyrygowali m.in.: Stanisław Wisłocki, Marek Pijarowski, Łukasz Borowicz, David Shalom i legendarny Leonard Bernstein. Zespół stale współpracuje z "Orkiestrą Filharmonii Poznańskiej".
Przez 80 lat zespół tworzyło ponad 1500 śpiewaków. Obecnie "Poznańskie Słowiki" to prawie 100 śpiewających chłopców i mężczyzn. 
Chór jest członkiem światowej Federacji Chórów Kościelnych Pueri Cantores.
Repertuar.
Chór wykonuje dzieła mistrzów średniowiecznych, epoki renesansu, wokalno-instrumentalne arcydzieła baroku Bacha i Händla, Mielczewskiego, Gorczyckiego, utwory klasycyzmu Mozarta, Haydna, Beethovena i Kurpińskiego, romantyzmu Chopina, Moniuszki, Schuberta, śpiewa także kompozycje współczesne Góreckiego, czy Kilara.
Nagrania.
"Poznańskie Słowiki" nagrały kilkadziesiąt płyt, zarejestrowały setki nagrań radiowych i telewizyjnych. Chór zagrał w dwóch filmach fabularnych: "Poznańskie Słowiki" z 1965 roku oraz "Tydzień z życia mężczyzny" w reżyserii Jerzego Stuhra z 1999 roku.

</doc>
<doc id="771201" url="https://pl.wikipedia.org/wiki?curid=771201" title="Studenne">
Studenne

Studenne (w latach 1977–1981 Studzienne) – nieistniejąca wieś w Polsce położona w województwie podkarpackim, w powiecie leskim, w gminie Solina. Leży w Bieszczadach, nad dopływem Sanu, u podnóża Tołstej.
Studenne oznacza "zimne miejsce". Wieś założona na prawie wołoskim przed 1580 rokiem, miała przysiółek "Luch" (późniejsze Obłazy) przynależne do Tworylnego.
W połowie XIX wieku właścicielem posiadłości tabularnej Studenne był Karol hr. Łoś.
W 1921 liczyła 37 domów i 217 mieszkańców (205 grek., 1 rzym., 11 mojż.). Mieszkało tutaj także kilka rodzin cygańskich. Po II wojnie światowej Studenne całkowicie zniszczono, również wybudowaną w 1926 roku cerkiew, która stała na grzbiecie wzniesienia oddzielającego Studenne od Terki, miejsca z którego widać dolinę Sanu na odcinku ponad 30 km. U ujścia potoku do Sanu, pod "Tołstą", znajdowało się źródełko uznawane za cudowne, a nad nim kapliczka ufundowana w 1873 r. przez miejscowego gospodarza Hryhorija Jawornyćkiego.
Przez Studenne biegnie nieoznakowany szlak doliny Sanu z Terki do Zatwarnicy.

</doc>
<doc id="771206" url="https://pl.wikipedia.org/wiki?curid=771206" title="Jan Henryk XV Hochberg von Pless">
Jan Henryk XV Hochberg von Pless



</doc>
<doc id="771209" url="https://pl.wikipedia.org/wiki?curid=771209" title="HC Kosice">
HC Kosice



</doc>
<doc id="771211" url="https://pl.wikipedia.org/wiki?curid=771211" title="Card Captor Sakura">
Card Captor Sakura



</doc>
<doc id="771213" url="https://pl.wikipedia.org/wiki?curid=771213" title="Șimleu Silvaniei">
Șimleu Silvaniei

Șimleu Silvaniei (węg. "Szilágysomlyó") – miasto w okręgu Sălaj (Siedmiogród)
w Rumunii, mieszka w nim 16 066 osób (2002 rok). Do miasta należą trzy miejscowości: Bic (Bükk), Cehei (Somlyócsehi) i Pusta (Csehipuszta).
Historia.
W dalekiej przeszłości była to dacka twierdza Dakidava.
Miasto jest gniazdem rodowym Batorych. Na początku XIII wieku zbudował tu rodowy zamek Miklós Sirokay. Zamek został po raz pierwszy wspomniany w 1319 roku. Później rodzina Batorych zbudowała rezydencję w mieście w 1592 roku, a zamek został opuszczony i dzisiaj jest ruiną. Powstało tam w 2005 pierwsze muzeum Holocaustu w Rumunii.

</doc>
<doc id="771215" url="https://pl.wikipedia.org/wiki?curid=771215" title="Sarita Choudhury">
Sarita Choudhury

Sarita Catherine Louise Choudhury (ur. 18 sierpnia 1966 w Londynie) – brytyjska aktorka pochodzenia indyjskiego.

</doc>
<doc id="771217" url="https://pl.wikipedia.org/wiki?curid=771217" title="Ar-Raszidijja (Maroko)">
Ar-Raszidijja (Maroko)

Ar-Raszidijja (arab.: الراشيدية, "Ar-Rāshīdiyyah"; fr. "Errachidia", "Er Rachidia") – miasto w południowo-wschodnim Maroku, znane dawniej jako Kasr as-Suk (fr. "Ksar Es Souk"). Pod panowaniem francuskim istniał tu fort legii cudzoziemskiej, wykorzystywany do zwalczania opozycji miejscowych plemion. Po odzyskaniu niepodległości przez Maroko w 1956 roku znaczenie miasta jako posterunku wojskowego nie zmalało - wciąż stacjonuje tu silny garnizon wojskowy w związku z pretensjami terytorialnymi Algierii.
W mieście działa też uniwersytet.

</doc>
<doc id="771218" url="https://pl.wikipedia.org/wiki?curid=771218" title="Karol Sabath">
Karol Sabath

Karol Sabath (ur. 24 sierpnia 1963 w Katowicach, zm. 10 października 2007 w Warszawie) – polski biolog, paleontolog, popularyzator nauki (zwłaszcza biologii ewolucyjnej i paleontologii), jeden z najbardziej aktywnych w Polsce krytyków kreacjonizmu i hipotezy inteligentnego projektu; paleoartysta. Badał głównie dinozaury i ich jaja.
Życiorys.
Ukończył biologię na Uniwersytecie Śląskim w Katowicach w 1986 roku. Od tego samego roku pracował w Instytucie Paleobiologii im. Romana Kozłowskiego PAN, w tym w Muzeum Ewolucji Instytutu Paleobiologii PAN w Warszawie, a od 2001 także w Muzeum Geologicznym Państwowego Instytutu Geologicznego w Warszawie. Był członkiem Komitetu Biologii Ewolucyjnej i Teoretycznej PAN, a także Society of Vertebrate Paleontology.
Autor i współautor, redaktor, konsultant i tłumacz wielu książek z dziedziny paleontologii, stały współpracownik „Wiedzy i Życia”, współtwórca serwisów www.ewolucja.org, www.paleontologia.pl, www.dinozaury.com. Był jednym z redaktorów „Acta Palaeontologica Polonica”.
Do jego ważniejszych osiągnięć naukowych należą prace na temat identyfikacji jaj dinozaurów na podstawie ultrastruktury ich skorupy, a także ustalenie, że jedne z największych drapieżnych dinozaurów świata, tarbozaur i tyranozaur nie były ze sobą blisko spokrewnione oraz że tarbozaur nie jest gatunkiem rodzaju "Tyrannosaurus".
Naukowiec zmarł wskutek niezidentyfikowanej choroby. Został pochowany na cmentarzu w Katowicach-Bogucicach, ul. Wróblewskiego.
Imieniem Karola Sabatha nazwano Muzeum Ziemi na terenie JuraParku w Solcu Kujawskim. Dedykowano mu także pierwszy numer Rocznika Muzeum Ewolucji (nr 1/2009, ) i poświęcono wystawę w Muzeum Ewolucji w r. 2008 pt. „Karol Sabath: W pierwszą rocznicę śmierci”. Polskie Stowarzyszenie Dziennikarzy Naukowych prowadzi także konkurs im. Karola Sabatha na najlepszy polskojęzyczny artykuł prasowy o tematyce popularnonaukowej. Na jego cześć nazwany został eoceński chrząszcz "Euroleptochromus sabathi" oraz późnokredowy ootakson "Styloolithus sabathi" (skamieniałe, prawdopodobnie ptasie jaja odkryte w osadach mongolskich formacji Dżadochta i Barun Goyot).

</doc>
<doc id="771221" url="https://pl.wikipedia.org/wiki?curid=771221" title="Ikue Otani">
Ikue Otani



</doc>
<doc id="771222" url="https://pl.wikipedia.org/wiki?curid=771222" title="Cykloseryna">
Cykloseryna

Cykloseryna () – organiczny związek chemiczny, antybiotyk stosowany w leczeniu gruźlicy. Hamuje wbudowywanie -alaniny w strukturę ściany i błony komórkowej w komórkach bakterii. Działa na bakterie Gram-ujemne i Gram-dodatnie oraz na prątki gruźlicy. Działaniem niepożądanym jest oddziaływanie na ośrodkowy układ nerwowy – może powodować psychozy, drgawki itp.

</doc>
<doc id="771224" url="https://pl.wikipedia.org/wiki?curid=771224" title="Otani Ikue">
Otani Ikue



</doc>
<doc id="771225" url="https://pl.wikipedia.org/wiki?curid=771225" title="Ōtani Ikue">
Ōtani Ikue



</doc>
<doc id="771230" url="https://pl.wikipedia.org/wiki?curid=771230" title="Sól (województwo śląskie)">
Sól (województwo śląskie)

Sól – wieś w Polsce, położona w województwie śląskim, w powiecie żywieckim, w gminie Rajcza, w zachodniej części grupy Wielkiej Raczy, w południowo-zachodniej części Beskidu Żywieckiego, w dolinie Słanicy, pomiędzy Rachowcem (od północy) a grzbietem Oźnej. Zajmuje powierzchnię 26,28 km2.
W latach 1945–1975 wieś położona była w województwie krakowskim, a w latach 1975–1998 w województwie bielskim.
Integralne części wsi.
Chromiczaki, Czerna, Dolna Sól, Karchówka, Klimasy, Kocierze, Łazki, Madlówka, Na Bugaju, Oźna, Pasierbkowie, Piętki, Pobaska, Podrachowiec, Polana, Potok, Słanica, Szpaki, U Brysia, U Burego, U Dudysa, Miki, U Płowuchy, U Waliczka, U Wojciecha, Walatki, Waliczkowa, Zadział, Zagajka, Zagroń 
Historia.
Historia Soli sięga wieku XVIII, gdy mieszkało w niej 15 gospodarzy. 
Wieś prawdopodobnie powstała w XVI wieku, założona przez osadników wołoskich, przybyłych od strony węgierskiej. Nazwa miejscowości pochodzi od źródeł solankowych, które tu niegdyś eksploatowano, uzyskując sól przez odparowanie wód solankowych. Sól warzono do 1808 roku. Jednak władze austriackie nakazały w roku 1823 zabudować słone źródło a prymitywny szyb zasypać. W latach 1920-1930 poszukiwano w okolicach Soli ropy naftowej. Podczas wierceń dokonywanych w latach 1947-1950 na głębokości około 1300 m nawiercono cieplicę chlorkowo-sodową (39° C). 
Podczas II wojny światowej Niemcy objęli wieś akcją wysiedlania Polaków w ramach tzw. Akcji Saybusch, która miała oczyścić region z Polaków i przygotować go pod niemiecką kolonizację w ramach akcji Heim ins Reich.
W latach 1945–1975 wieś położona była w województwie krakowskim, a w latach 1975–1998 w województwie bielskim.
Turystyka.
We wsi znajdują się studzienki solankowe, usytuowane w centrum. Są to solanki chlorkowo-sodowe, jodkowe i bromkowo-jodkowe. Woda w źródłach jest słona a jej mineralizacja wynosi ok. 40g/litr. Solanki o rdzawym kolorze nie nadają się do picia.
Od listopada 2019 roku na terenie wsi działa tężnia solakowa.
We wsi działalność duszpasterską prowadzi Kościół Rzymskokatolicki (parafia Najświętszego Serca Pana Jezusa).
W Soli znajdują się ośrodki wypoczynkowe (w Zagajce) oraz kwatery prywatne. W miejscowości zlokalizowany jest również Dom Wczasów Dziecięcych zarządzany przez Towarzystwo Przyjaciół Dzieci.
Na dworcu kolejowym rozpoczynają bieg dwa szlaki turystyczne –
Transport.
W Soli znajduje się stacja kolejowa na trasie Zwardoń-Katowice, otwarta w 1884 roku jako część Galicyjskiej Kolei Transwersalnej. 

</doc>
<doc id="771242" url="https://pl.wikipedia.org/wiki?curid=771242" title="Jeremy Northam">
Jeremy Northam

Jeremy Philip Northam (ur. 1 grudnia 1961 w Cambridge) – angielski aktor. Po wielu rolach telewizyjnych, zwrócił na siebie uwagę jako George Knightley w ekranizacji powieści Jane Austen "Emma" (1996). Wystąpił między innymi w filmach takich jak "Amistad" (1997), "Gosford Park" (2001) i "Enigma" (2001). Zagrał także Tomasza More’a w serialu "Showtime" "Dynastia Tudorów" (2007-2008) i jako premier Wielkiej Brytanii Anthony Eden w serialu Netflix "The Crown" (2016-2017).
Życiorys.
Urodził się w Cambridge, w hrabstwie Cambridgeshire, jako najmłodsze z czwórki dzieci. Jego matka, Rachel (z domu Howard), była garncarką i profesorem ekonomii, a jego ojciec, John Northam, był profesorem literatury i teatru, a także specjalistą i wykładowcą Ibsena (najpierw w Clare College, a później na Uniwersytecie Bristolskim).
Northam kształcił się w King’s College School w Cambridge. Po przeprowadzce rodziny do Bristolu, w 1972 uczęszczał do Bristol Grammar School i podjął pracę w miejscowym teatrze. W 1984 ukończył anglistykę w Bedford College w Londynie na Royal Holloway, University of London. Studiował aktorstwo w Bristol Old Vic Theatre School.
Na małym ekranie zadebiutował w roli pilota oficera „Fitza” Fitzgeralda w miniserialu wojennym ITV "Piece of Cake" (1988) z Nathanielem Parkerem i Tomaszem Borkowym. W telewizyjnym dramacie wojennym "Kres drogi" ("Journey's End", 1988) u boku Timothy’ego Spalla wystąpił jako kapitan Stanhope. W 1989 w Royal National Theatre w przedstawieniu "Hamlet" zastąpił Daniela Day-Lewisa, który pewnego wieczoru doznał załamania nerwowego podczas występu jako tytułowa postać. W 1990 zdobył nagrodę im. Oliviera dla „najbardziej obiecującego debiutanta” za rolę Edwarda Voyseya w "The Voysey Inheritance" z National Theatre Company w londyńskim Cottesloe Theatre.

</doc>
<doc id="771243" url="https://pl.wikipedia.org/wiki?curid=771243" title="Jozafat Bułhak">
Jozafat Bułhak

Jozafat Ignacy Bułhak (ur. 20 kwietnia 1758, zm. 25 lutego 1838) – 
duchowny greckokatolicki, kolejno unicki biskup koadiutor piński (1787-1795), biskup brzeski (1798-1828), biskup litewski (1828-1833) i arcybiskup połocki (1833-1838), w latach 1817-1838 – zwierzchnik Kościoła greckounickiego w Imperium Rosyjskim z tytułem metropolity kijowskiego.
Często mylony ze swoim kuzynem, unickim biskupem pińskim i turowskim Jerzym Bułhakiem - opatem klasztoru bazylianów w Supraślu. 
Młodość.
Pochodził z rzymskokatolickiej rodziny szlacheckiej herbu Syrokomla osiadłej w powiecie słonimskim.
Nauki pobierał w szkole przy monasterze Zaśnięcia Matki Bożej w Żyrowicach, prowadzonej przez zakon bazyliański, do którego wstąpił w 1774 r. Studia odbywał w latach 1782-1785 w Rzymie w Kolegium Urbanum przy Kongregacji Rozkrzewiania Wiary. Powróciwszy do Polski pełnił posługę nauczyciela w bazyliańskich szkołach średnich w Żyrowicach i Głębokiem Litewskim.
Posługa biskupia.
Szybko awansował. W 1790 został unickim biskupem turowskim - koadiutorem pińskim. Funkcję tę pełnił do 1795 r. W latach 1798-1828 r. pozostawał biskupem rozległej diecezji brzeskiej. Od 1828 r. pełnił funkcję biskupa nowo utworzonej diecezji litewskiej. Decyzją rządu rosyjskiego, dnia 14 kwietnia 1833 r.przeniesiony na rządcę diecezji białoruskiej z siedzibą w Połocku (zachowując godność arcybiskupa połockiego). W 1817 r. powołany na unickiego metropolitę w Rosji. Pełnił funkcję przewodniczącego II departamentu Kolegium Rzymskokatolickiego w Petersburgu, a od 1829 prezesa Kolegium Unickiego - kolegialnego zarządu nad Kościołem unickim w Imperium Rosyjskim. Doceniany przez ministra Aleksandra Golicyna, w 1818 r. powołany na wiceprezydenta Rosyjskiego Towarzystwa Biblijnego, dzięki czemu na ziemiach zabranych popularyzował polski przekład Pisma Świętego. Poprzez swoje milczenie, godził się na wiele kontrowersyjnych zmian wprowadzanych przez ks. Józefa Siemaszkę - autora poufnego planu likwidacji unii brzeskiej, późniejszego biskupa - apostatę. Zmarł dnia 9 marca 1838 - pochowany w Petersburgu w Siergiejewskiej Ławrze.
Metropolita Ignacy Jozafat Bułhak potępił powstanie listopadowe w liście pasterskim z 16 grudnia 1830 r., rozpowszechnionym w nakładzie 2 tys. egzemplarzy.
Kilka miesięcy po śmierci metropolity J. I. Bułhaka zlikwidowano Cerkiew unicką działająca na terenie Imperium Rosyjskiego, a jej wiernych wcielono (często przy pomocy siły oraz nacisków administracji), do Rosyjskiego Kościoła Prawosławnego. Postać Bułhaka zamyka kartę historii unii kościelnej na dawnych Kresach Rzeczypospolitej, wcielonych do Cesarstwa Rosyjskiego (tzw. ziemie zabrane). Pod władzą Rosji pozostali jedynie unici na terenie Królestwa Polskiego.

</doc>
<doc id="771245" url="https://pl.wikipedia.org/wiki?curid=771245" title="Mundur górniczy">
Mundur górniczy

Mundur górniczy (śl.: "bergmůńok") – uniform przeznaczony dla osób posiadających stopień górniczy. Mundur górniczy jest symbolem przynależności do górniczego stanu, wyrazem tradycji i szczególnego uznania dla ciężkiej i odpowiedzialnej pracy górniczej.
Mundur górniczy w Polsce.
Stosowne przepisy zawarte są w ustawie o stopniach górniczych, honorowych szpadach górniczych i mundurach górniczych.
Mundur.
Wzorem dla dzisiejszego munduru górniczego był uniform wprowadzony w XVIII wieku na terenie Niemiec w Zagłębiu Ruhry. W Polsce pierwsze mundury wprowadzone zostały w 1817 roku i służyły jako odzież robocza. Wzorem były stroje piechoty Królestwa Polskiego. Różniły się dla poszczególnych stopni pracowników górnictwa. Obecnie używane mundury górnicze (galowe) od tych z XIX wieku różnią się kurtką (frak został zastąpiony marynarką) oraz spodniami (białe zastąpiono czarnymi). Półbuty zastąpiły buty z cholewami. Oprócz tego zrezygnowano z czekana górniczego i wprowadzono damską wersję munduru.
Mundur funkcjonuje jako:
Pióropusze munduru galowego:
Szpada górnicza.
Honorową szpadę górniczą można nosić wyłącznie przy galowym mundurze górniczym, zawieszoną pionowo przy lewym boku, na krótkich rapciach, przypiętych do pasa pod kurtką mundurową.
Budowa szpady górniczej:
Szpada górnicza jest bronią paradną, stanowiącą ozdobny element munduru, w związku z czym nie posiada cech broni bojowej.
Kolorystyka temblaków wiązanych na szpadzie:
Stopnie górnicze.
Stopnie górnicze uprawniające do noszenia munduru górniczego:
Stopnie generalnego dyrektora górniczego i dyrektora górniczego mogą być nadawane osobom posiadającym wyższe wykształcenie. Stopnie inżyniera górniczego mogą być nadawane osobom posiadającym wyższe wykształcenie. Stopnie technika górniczego mogą być nadawane osobom posiadającym średnie wykształcenie. Stopnie górnika mogą być nadawane osobom posiadającym kwalifikacje górnicze.

</doc>
<doc id="771250" url="https://pl.wikipedia.org/wiki?curid=771250" title="Ikue Ōtani">
Ikue Ōtani

 – japońska seiyū i aktorka dubbingowa powiązana Mausu Promotion. W napisach końcowych niektórych produkcji z jej udziałem jej nazwisko jest romanizowane również jako "Ikue Ohtani", włącznie z jej najsławniejszą rolą Pikachu w anime "Pokémon". Z powodu ciąży przerwała pracę na czas styczeń-maj 2006, co nie znalazło jednak odzwierciedlenia w napisach końcowych dotyczących Pikachu, ponieważ jej głos został wielokrotnie nagrany wcześniej.
Zanim otrzymała najważniejszą rolę głosową – rolę Pikachu, jej głos został wykorzystany w ostatniej serii anime "Czarodziejka z Księżyca", gdzie użyczyła głosu czarodziejce Tin Nyanko.
Poza tym znana jest też jako głos Konohamaru Sarutobiego w "Naruto" oraz Tony Tony Chopper w anime "One Piece".

</doc>
<doc id="771261" url="https://pl.wikipedia.org/wiki?curid=771261" title="Zygmunt Patryn">
Zygmunt Patryn

Zygmunt Patryn (ur. 1 stycznia 1903 w Strzyżowie, zm. 8 sierpnia 1991 w Wieluniu) – polski lekarz, wieloletni dyrektor szpitala w Wieluniu, obecnie jego patron.
Życiorys.
Po ukończeniu szkoły średniej w Strzyżowie, w 1921 rozpoczął studia lekarskie na Wydziale Lekarskim Uniwersytetu Jana Kazimierza we Lwowie. 2 lipca 1927 otrzymał dyplom, po czym odbył półroczną służbę wojskową. Następnie pracował w klinice chirurgicznej prof. Hilarego Schramma we Lwowie oraz na oddziale chirurgicznym w Szarleju (od 1934 dzielnica Piekar Śląskich).
1 października 1935 objął stanowisko dyrektora szpitala im. Wszystkich Świętych w Wieluniu. Jednocześnie pełnił funkcję ordynatora trzech oddziałów: chirurgicznego, położniczego i ginekologicznego. Dokonał modernizacji i rozbudowy powierzonej mu placówki. W ostatnich dniach sierpnia 1939 wypisał ze szpitala, wszystkich z wyjątkiem osób w najcięższym stanie.
Podczas nalotu Luftwaffe na Wieluń 1 września 1939 udzielał pomocy rannym mieszkańcom miasta. Na zlecenie władz okupacyjnych w największym ocalałym domu przy ulicy Żeromskiego zorganizował szpital, w którym pracował pod zwierzchnictwem niemieckich medyków do 1 lutego 1943, po czym został przeniesiony do szpitala pw. Świętej Rodziny w Łodzi.
Po wojnie, w 1945 powrócił do Wielunia gdzie zaczął organizować nowy szpital. W 1946 z jego inicjatywy rozpoczęto budowę nowego gmachu szpitala w południowej części miasta. 22 lipca 1954 oddano do użytku przestronny szpital. Do 1 maja 1966 pracował w szpitalu jako jego dyrektor i ordynator chirurgii. Choć złożył rezygnację ze stanowiska dyrektora to pozostał ordynatorem oddziału chirurgii. W 1977 przeszedł na emeryturę, jednak przez kilka następnych lat był pracownikiem szpitala na niepełnym etacie. W
Upamiętnienie.
11 marca 1993 szpitalowi, w którym pracował nadano jego imię.
W czerwcu 2011 w ramach "Teatru Historii", serii rekonstrukcji historycznych przygotowanych i reżyserowanych przez Bogusława Wołoszańskiego, powstał spektakl telewizyjny pt. "Bohater". To opowieść o bombardowaniu Wielunia nad ranem w dniu 1 września 1939 roku. Głównym bohaterem jest właśnie Zygmunt Patryn, w którego rolę wcielił się Łukasz Nowicki. Film został zarejestrowany przez TVP i wyemitowany 31 sierpnia 2011 w Teatrze Telewizji.

</doc>
<doc id="771265" url="https://pl.wikipedia.org/wiki?curid=771265" title="Ślepa ulica">
Ślepa ulica



</doc>
<doc id="771288" url="https://pl.wikipedia.org/wiki?curid=771288" title="Animax">
Animax

Animax – kanał telewizyjny, emitujący wyłącznie filmy anime, własność japońskiej firmy Sony. Program nadawany jest z Minato, Tokio, w Japonii. Akcjonariuszami stacji są Sony Pictures Entertainment, Sunrise Inc., Toei Animation Inc., TMS Entertainment Inc. i Nihon Ad Systems Inc. 
Kanał ten nadawany jest w Japonii oraz na Tajwanie, w Hongkongu, w Korei Południowej, w południowo-wschodniej i południowej Azji, oraz w Ameryce Łacińskiej. Od czerwca 2007 roku nadawany jest również w Niemczech. Animax jest pierwszym całodobowym kanałem w całości poświęconym anime.
Historia.
Kanał został założony 20 maja 1998 roku przez korporację Sony Animax Broadcast Japan Inc. (Kabushiki-gaisha Animakkusu Burōdokyasuto Japan). Premiera miała miejsce 1 czerwca tego samego roku i została nadana w stacji SKY PerfecTV!
Poza Japonią kanał pojawił się 1 stycznia 2004 roku, a pierwszymi krajami były Tajwan i Filipiny, następnie Hongkong (12 stycznia) i południowo-wschodnia Azja (19 stycznia). Kanał nadawany był w języku japońskim i angielskim oraz dostępny jest w regionalnych językach. W lipcu Animax pojawił się w Indiach, na Sri Lance, w Bangladeszu, Nepalu, Pakistanie i w innych krajach azjatyckich.
Animax 31 lipca 2005 roku pojawił się w Ameryce Łacińskiej i za sprawą regionalnej stacji Locomotion jego programy pojawiły się w całym regionie w języku hiszpańskim i portugalskim.

</doc>
<doc id="771291" url="https://pl.wikipedia.org/wiki?curid=771291" title="Poli(metakrylan metylu)">
Poli(metakrylan metylu)



</doc>
<doc id="771293" url="https://pl.wikipedia.org/wiki?curid=771293" title="Jonathan Pryce">
Jonathan Pryce

Jonathan Pryce, właśc. John Price (ur. 1 czerwca 1947 w Holywell) – walijski aktor i piosenkarz.
Życiorys.
Urodził się w Walii we Flintshire, w miejscowości Holywell, jako syn Margaret Ellen (z domu Williams), ekspedientki, i Isaaca Price’a, górnika, który miał również mały sklep spożywczy. Był najmłodszym dzieckiem w rodzinie, miał dwie starsze siostry – Kathleen i Margaret. Po ukończeniu Holywell Grammar School, w wieku 16 lat uczęszczał do liceum plastycznego, a następnie do Edge Hill College w Ormskirk, z zamiarem zostania nauczycielem. W tym okresie brał udział w kilku licealnych przedstawieniach, gdzie został zauważony i był zachęcany, aby zostać aktorem. W ten sposób otrzymał stypendium w Royal Academy of Dramatic Art, gdzie studiując musiał utrzymywać się jako sprzedawca uliczny obrazów. Pryce był częścią „nowej fali” absolwentów-aktorów RADA, inni to Bruce Payne, Juliet Stevenson, Alan Rickman, Kenneth Branagh i Fiona Shaw.
Po ukończeniu szkoły teatralnej, dołączył do Royal Shakespeare Company i Nottingham Playhouse w Nottingham. Następnym został dyrektorem artystycznym teatru w Liverpoolu. Tutaj poznał irlandzką aktorkę Kate Fahy, z którą się ożenił w 1974. Mają troje dzieci: dwóch synów – Patricka (ur. 1983) i Gabriela (ur. 1986) oraz córkę Phoebe (ur. 1990).
W 1972 po raz pierwszy pojawił się na szklanym ekranie w odcinku serialu fantastycznonaukowym BBC One "Doomwatch". W 1976 zadebiutował na dużym ekranie w dramacie wojennym Stuarta Rosenberga "Przeklęty rejs" ("Voyage of the Damned") z Faye Dunaway. W 1977 otrzymał Tony Award dla najlepszego aktora roku za rolę Gethina Price’a w spektaklu "Comedians". Jednocześnie nadal grał w sztukach szekspirowskich, w rolach takich jak Petruchio w "Poskromieniu złośnicy" (1978) czy Oktawian August w "Antoniuszu i Kleopatrze" (1978). Zwrócił większą uwagę w 1980 rolą Hamleta, za którą zdobył Laurence Olivier Award, uważany za najlepszego Hamleta swojego pokolenia.
Wystąpił w dramacie muzycznym Briana Gibsona "Breaking Glass" (1980) jako Ken, filmie biograficznym "Martin Luther, Heretic" (1983) w roli Marcina Lutra, dramacie fantastycznonaukowym Terry’ego Gilliama "Brazil" (1985) jako Sam Lowry. Za rolę inżyniera w musicalu "Miss Saigon" został uhonorowany Laurence Olivier Award (1989), Drama Desk Award (1991) i Tony Award (1991).
W "Glengarry Glen Ross" (1992) jako James Lingk był potencjalnym klientem Ala Pacino. W "Wieku niewinności" ("The Age of Innocence", 1993) Martina Scorsese’a wystąpił jako Riviere. Za rolę biznesmena Henry’ego Kravisa w komediodramacie biograficznym "Barbarzyńcy u bram" ("Barbarians at the Gate", 1993) był nominowany do nagrody Emmy, CableACE Awards i Złotego Globu. Kreacja Lyttona Stracheya w dramacie Christophera Hamptona "Carrington" (1995) przyniosła mu Złotą Palmę na festiwalu w Cannes i nagrodą dla najlepszego aktora przyznawaną przez magazyn „The Evening Standard”.
Alan Parker obsadził go w roli Juana Peróna w filmie Alana Parkera "Evita" (1996) z Madonną w roli tytułowej. Wśród jego ekranowych osiągnięć znajduje się też rola Saula w biblijnym "Dawidzie" ("David", 1997), postać Elliotta Carvera, głównego czarnego charakteru serii przygód o Jamesie Bondzie, w "Jutro nie umiera nigdy" (1998). Za rolę kapitana Williama Riversa w "Sanatorium poetów" ("Regeneration", 1997) Gilliesa Mackinnona wg powieści Pat Barker o czasach I wojny światowej zdobył nominację do nagrody British Independent Film Awards (BIFA) dla najlepszego aktora. Wystąpił jako gubernator Weatherby Swann w filmie ' ("Pirates of the Caribbean: The Curse of the Black Pearl", 2003) oraz sequelach – ' ("Pirates of the Caribbean: Dead Man's Chest", 2006) i "" ("Pirates of the Caribbean: At Worlds End", 2007) z Johnnym Deppem, Geoffreyem Rushem, Orlando Bloomem i Keirą Knightly.

</doc>
<doc id="771296" url="https://pl.wikipedia.org/wiki?curid=771296" title="Siódmak (powiat elbląski)">
Siódmak (powiat elbląski)

Siódmak – kolonia w Polsce położona w województwie warmińsko-mazurskim, w powiecie elbląskim, w gminie Pasłęk.
Kolonia wchodzi w skład obrębu geodezyjnego i sołectwa Stegny.
W latach 1975–1998 miejscowość administracyjnie należała do województwa elbląskiego.
W miejscowości brak zabudowy.
Inne miejscowości o nazwie "Siódmak": Siódmak

</doc>
<doc id="771297" url="https://pl.wikipedia.org/wiki?curid=771297" title="1 Armia Pancerna (III Rzesza)">
1 Armia Pancerna (III Rzesza)

1 Armia Pancerna (niem. "1. Panzer-Armee") (1 Grupa Pancerna - "Panzergruppe 1") — niemiecka armii pancernych z okresu II wojny światowej
Utworzona 16 listopada 1940 roku jako 1 Grupa Pancerna. W kwietniu 1941, wraz z 2 Armią gen. Maximiliana von Weichsa i 12 Armią feldmarszałka Lista, przeprowadziła inwazję na Jugosławię. W czerwcu 1941 roku, pod oznaczeniem jednostki budowlanej, przerzucona na granicę z ZSRR. W dniu 25 października 1941 nadano jej nazwę 1 Armia Pancerna. Całą wojnę walczyła na froncie wschodnim, tocząc walki z Armią Czerwoną. Wiosną 1944 roku w jej skład wchodziło 10 dywizji pancernych, 1 dywizja zmotoryzowana, 11 dywizji piechoty i 1 dywizja artylerii.

</doc>
<doc id="771302" url="https://pl.wikipedia.org/wiki?curid=771302" title="You Know My Name">
You Know My Name

You Know My Name – piosenka autorstwa Davida Arnolda, w wykonaniu Chrisa Cornella, która jest wiodącym tematem z filmu fabularnego z serii filmów z Jamesem Bondem z 2006 roku pt. "Casino Royale".
Cornell napisał ją razem z Davidem Arnoldem, kompozytorem soundtracku do tego filmu. Jest to pierwsza od 1987 r. piosenka tytułowa z serii filmów z Bondem śpiewana przez mężczyznę i pierwsza od 1983, która ma inny tytuł, niż tytuł filmu. Cornell jest pierwszym Amerykaninem śpiewającym główny temat filmu z Jamesem Bondem.
Chris Cornell otrzymał za nią nagrodę Satellite w kategorii „Najlepsza piosenka” w 2007 roku.

</doc>
<doc id="771303" url="https://pl.wikipedia.org/wiki?curid=771303" title="Burza z piorunami">
Burza z piorunami



</doc>
<doc id="771304" url="https://pl.wikipedia.org/wiki?curid=771304" title="Friedrich Leopold von Schrötter">
Friedrich Leopold von Schrötter

Friedrich Leopold Reichsfreiherr von Schrötter (ur. 1 lutego 1743, zm. 30 czerwca 1815) – baron rzeszy, urodził się w majątku Wohnsdorf – obecnie: ros. Kurortnoje – w Prusach Wschodnich między Frydlandem (niem. Friedland, ros. Prawdinsk) i Albergą (niem. Allenburg, ros. Drużba) – pruski kameralista, reformator i kartograf.
Ojciec: Fryderyk Wilhelm (zm. 1790), matka: Helena Barbara, z domu v. d. Gröben (zm. 1773), brat: Karol Wilhelm (1748–1819) – Prezes Wyższego Sądu Krajowego Prus Wschodnich.
Najważniejsze daty.
Przeprowadza się z powrotem do Berlina. Podtrzymuje swe królewieckie kontakty i zawiera nowe związki z wiodącymi berlińskimi racjonalistami (m.in. J.E.Biesterem, J.F.Zöllnerem, I.A.Feßlerem)
Ze swą żoną jest gościem w salonie Elżbiety von Stägemanns oraz w salonie Zofii Sanders. Salony goszczą urzędników, uczonych, twórców, artystów, pisarzy, naukowców. W tym samym roku otrzymuje Order Czarnego Orła.
Schrötter doczekał wyzwolenia Prus jako tajny radca stanu. Zmarł w 30 czerwca 1815 w Berlinie.
Ważniejsze inwestycje i inicjatywy.
W latach 1796–1802 pod kierownictwem Schröttera opracowano „Atlas prowincji Prus Wschodnich, Litwy i Prus Zachodnich oraz sieci dystryktów” ze 140 mapami w podziałce 1:50 000. Poprawione wydanie, które ukazało się w Berlinie w latach 1802–1810 nazwano mapą Schrottera.
Powstały z inicjatywy Schröttera drugi teatr w Królewcu liczący 1500 miejsc należał do największych i najnowocześniejszych w ówczesnym czasie.
Również z jego inicjatywy król Fryderyk Wilhelm III podarował miastu Królewiec pomnik króla Fryderyka I. dłuta Andreasa Schlütera. Schrötter sam wybrał dla niego miejsce naprzeciw zamku. Pomnik został odsłonięty 3.08.1802.
W Królewcu, pomiędzy ulicą Hammerweg i Stresemann-Straße, przebiegała ulica Schrötterstraße upamiętniająca Schröttera.
W czasie okupacji hitlerowskiej, w latach 1941–1945, na cześć Schröttera nazwa Płocka została zmieniona na "Schröttersburg".

</doc>
<doc id="771306" url="https://pl.wikipedia.org/wiki?curid=771306" title="Kevin Alexander Stea">
Kevin Alexander Stea

Kevin Alexander Stea, a właściwie Kevin Shih (ur. 17 października 1969 w Hollywood, w stanie Kalifornia) – amerykański tancerz, choreograf, aktor i model.
Życiorys.
Urodzony w Hollywood, ma pochodzenia pół europejskie (Walia) i pół chińskie. Dorastał w rozmaitych miejscach w Stanach Zjednoczonych, m.in. Oregon, Michigan, Eugene, Milwaukee, Santa Fe. Ukończył szkołę średnią w Singapurze przy United World College of South East Asia. Swoją edukację kontynuował na Uniwersytecie Stanu Południowej Kalifornii Szkoły Kinowo-Telewizyjnej w Los Angeles.
Karierę rozpoczął w 1990 roku w teledysku "Vogue" Madonny oraz jako kapitan grupy tancerzy i asystent choreografa podczas światowych koncertów Madonny "Blond Ambition Tour", zarejestrowanych m.in. w filmie dokumentalnym "W łóżku z Madonną" ("Truth or Dare/In Bed with Madonna", 1991). Współpracował także z takimi wykonawcami jak Michael Jackson, Salt-N-Pepa, En Vogue, Whitney Houston, David Bowie, Gloria Gaynor, Janet Jackson, George Michael, Toni Braxton i Cher.
Na ekranie pojawił się w filmach: musicalu "Newsies" (1992), "Zakonnica w przebraniu 2: Powrót do habitu" ("Sister Act 2: Back in the Habit", 1993), "Showgirls" (1995), "Klatka dla ptaków" ("The Birdcage", 1996), "Aniołki Charliego" ("Charlie’s Angels", 2000), "Austin Powers i Złoty Członek" ("Austin Powers in Goldmember", 2002), "Rent" (2005) oraz serialach, m.in. "Melrose Place" (1992) i "Przyjaciele" ("Friends", 2001).

</doc>
<doc id="771311" url="https://pl.wikipedia.org/wiki?curid=771311" title="Wędkarstwo spławikowo-gruntowe">
Wędkarstwo spławikowo-gruntowe

Wędkarstwo spławikowo-gruntowe – metoda połowu ryb, rodzaj hobby i sportu, polegający na połowie ryb z brzegu lub łódki. Wędkarz do połowu ryb używa wędki (wędek). Metoda ta zasadniczo dzieli się na trzy odmiany:
Zasady połowu w Polsce regulowane są przez Polski Związek Wędkarski, zawarte w Regulaminie Amatorskiego Połowu Ryb PZW.
Różnicą między metodami jest sposób sygnalizacji brań lub głębokość połowu.
Metoda spławikowa.
Zestaw do połowu metodą spławikową składa się z: wędziska, żyłki głównej, spławika i przyponu z haczykiem. Stosowanie przyponu nie jest obligatoryjne, jednak zabezpiecza przed utratą całego zestawu oraz poprawia częstotliwość brań.
W metodzie tej sygnalizacja brania następuje poprzez poruszenie spławika:
Metoda spławikowa jest to pojęcie obejmujące kilka sposobów łowienia:
Możliwe jest łączenie metod celem uzyskania najlepszego komfortu łowienia i najlepszych wyników.
Metoda gruntowa.
Zestaw do metody gruntowej składa się z wędziska, żyłki głównej, obciążenia i przyponu z haczykiem. Zasadniczą różnicą między tą metodą a metodą spławikową jest sposób sygnalizacji brań. W metodzie gruntowej sygnalizacja brań następuje poprzez ruch sygnalizatora („bombki”, swingera) zawieszonego na żyłce pod wędziskiem, bądź ruch szczytówki (metody feeder, picker). Dodatkowo jest możliwe dodanie zanęty o przeróżnych smakach i kolorach. Dodatkowo zestaw jest cięższy przez co wyrzuty są dalsze.
Metoda powierzchniowa.
Metoda powierzchniowa polega na połowie ryb z powierzchni wody, bądź z warstwy przypowierzchniowej. Efekt taki uzyskuje się poprzez użycie przynęty bądź elementu zestawu o dodatniej wyporności. 
Połów tą metodą przypomina połów metodą muchową (z użyciem suchej muchy), jednak w tejże zabronione jest użycie przynęt naturalnych. Nie jest również wymagane używanie sznura muchowego.
W metodzie tej najczęściej nie używa się sygnalizatora a brania są wykrywane w wyniku obserwacji przynęty. Niegdyś używano do połowu metodą powierzchniową tzw. „kuli wodnej” (tj. kuli z tworzywa sztucznego, posiadającej możliwość częściowego napełnienia wodą), jednak kula wodna została zakazana przez Regulamin Amatorskiego Połowu Ryb.

</doc>
<doc id="771313" url="https://pl.wikipedia.org/wiki?curid=771313" title="Zakazany owoc (film 2000)">
Zakazany owoc (film 2000)

Zakazany owoc (tytuł oryg. "Keeping the Faith") − amerykański film fabularny (komedia romantyczna) nakręcony w 2000 roku i wyreżyserowany przez Edwarda Nortona (jego debiut reżyserski). Norton zadedykował film zmarłej matce, Robin.
Światowa premiera filmu miała miejsce 5 kwietnia 2000 roku w Stanach Zjednoczonych, blisko pół roku później, 25 sierpnia, obraz wszedł na ekrany polskich kin.
5 lipca 2000 film zaprezentowano podczas Międzynarodowego Festiwalu Filmowego w Karlowych Warach. 2 listopada tego samego roku w trakcie Tokyo International Film Festival obraz wyróżniono nagrodą za najlepszy scenariusz.
Opis fabuły.
Anna Riley (Jenna Elfman), Jake Schram (Ben Stiller) i Brian Finn (Edward Norton) są przyjaciółmi od dziecka. Dzieciństwo spędzają wspólnie w Nowym Jorku. Jednak Anna musi wyjechać do innego miasta z powodu przeprowadzki rodziców. Jake i Brian nadal się przyjaźnią. Jake jest żydowskim rabinem, a Brian katolickim księdzem. Pewnego dnia do ich Nowego Jorku przyjeżdża Anna. Jest piękną bizneswoman. Obydwaj się w niej zakochują, jednak Brian nie może z nią być z powodu swojego powołania i zasady celibatu, a Jake – z powodu katolickiej wiary Anny. Wkrótce Jake i Anna zostają kochankami, ale ukrywają ten fakt. Brian na skutek nieporozumienia dochodzi do wniosku, że Anna go kocha.
Realizacja.
Produkcja filmu rozpoczęła się w maju 1999 roku. Budżet, jaki posłużył twórcom, wynosił blisko trzydzieści milionów dolarów, a zdjęcia realizowano na terenie miasta Nowego Jorku − przede wszystkim w dzielnicy Manhattan. Nieliczne sceny kręcono w Newark w stanie New Jersey.
Box office.
W przeciągu tygodnia od swojej premiery kinowej w Stanach Zjednoczonych, film przyniósł dochód 8 078 671 dolarów, plasując się na trzeciej pozycji zestawienia Box Office'u (tuż za "28 dniami" i "Regulaminem zabijania"). Ogólne zyski z dystrybucji filmu na świecie wyniosły 59 945 183 dolarów, przy szacunkowym budżecie trzydziestu milionów USD.

</doc>
<doc id="771323" url="https://pl.wikipedia.org/wiki?curid=771323" title="Modulacja (muzyka)">
Modulacja (muzyka)

Modulacja – proces zachodzący na dłuższej przestrzeni dzieła muzycznego utrzymanego w systemie tonalnym, dający w wyniku przemieszczenie centrum tonalnego. Jest to tożsame ze zmianą tonacji.
Ze względu na sposób przemieszczenia centrum tonalnego wyróżnia się zasadniczo dwa typy modulacji:
Przesunięcie modulacyjne.
Polega ono na nagłej zmianie centrum tonalnego, niepoprzedzonej akordami przejściowymi i nie zakończonej kadencją utrwalającą.
Modulacja właściwa.
Polega na przygotowanej zmianie centrum tonalnego, utrwalonej w tonacji docelowej kadencją doskonałą lub zwodniczą i plagalną.
W systemie dur-moll modulacja dzieli się na trzy typy:
Zasady generalne.
W celu zrealizowania modulacji należy ustalić, od jakiego akordu rozpocznie się przebieg harmoniczny w tonacji docelowej. Akord ten zwie się akordem wprowadzającym - powinien on posiadać w nowej tonacji funkcję dominanty badź subdominanty (dowolnego stopnia), nigdy zaś toniki; jego funkcja w tonacji wyjściowej jest dowolna.
Jeżeli akordem wprowadzającym jest dominanta, to używa się jej w postaci z septymą w basie, po czym wprowadza się tonikę lub molltonikę tonacji docelowej z tercją w basie i przechodzi do kadencji doskonałej. Jeżeli zachodzi ryzyko powtórzenia w kadencji doskonałej toniki tonacji wyjściowej (czego należy unikać), wprowadzająca do nowej tonacji dominanta powinna mieć w basie prymę, a w dalszym przebiegu należy użyć kadencji zwodniczej i plagalnej.
Jeżeli akordem wprowadzającym jest subdominanta (lub mollsubdominanta), to aby osiągnąć w dalszym przebiegu tonikę (lub molltonikę) z tercją w basie, subdominantę należy wyposażyć w dodaną sekstę w basie, a w następującej kadencji wielkiej doskonałej użyć subdominanty drugiego stopnia lub akordu neapolitańskiego.
Dla modulacji diatonicznej akord wprowadzający jest wspólny dla wyjściowej i docelowej tonacji. W przypadku modulacji chromatycznej pomiędzy ostatnim akordem w tonacji wyjściowej a akordem wprowadzającym zachodzi chromatyczna zmiana wysokości co najmniej jednego składnika. W przypadku modulacji enharmonicznej akord wprowadzający brzmi w systemie równomiernie temperowanym tak samo, jak akord go porzedzający, ale zachodzi pomiędzy nimi zmiana nazewnictwa co najmniej jednego składnika.
W zapisie ćwiczeń harmonicznych modulację zaznacza się ujmując oznaczenie funkcyjne akordu wprowadzającego oraz ostatniego akordu w tonacji wyjściowej w ramkę. Zazwyczaj również zmienia się znaki tonacji z wyjściowej na docelową.

</doc>
<doc id="771324" url="https://pl.wikipedia.org/wiki?curid=771324" title="Piekielna Dolina">
Piekielna Dolina

Piekielna Dolina () – przełomowy odcinek doliny Bystrzycy Dusznickiej między Szczytną a Polanicą, oddzielający Góry Stołowe od Gór Bystrzyckich. Dolina została wypreparowana w górnokredowych piaskowcach ciosowych. Zbocza doliny są strome, w dużej części pokryte blokami piaskowca. Dnem doliny płynie Bystrzyca Dusznicka, a wzdłuż niej poprowadzono: drogę bitą oraz linię kolejową z Polanicy do Szczytnej, które kilkakrotnie się przecinają.
Piekielna Dolina jest obszarem sieci Natura 2000.
Wschodnią częścią doliny przechodzi z Polanicy-Zdroju do Schroniska PTTK „Pod Muflonem”.

</doc>
<doc id="771329" url="https://pl.wikipedia.org/wiki?curid=771329" title="Cierpkie">
Cierpkie

Cierpkie (niem. "Friedheim") – część wsi Nowa Wieś w Polsce, położona w województwie warmińsko-mazurskim, w powiecie elbląskim, w gminie Pasłęk. Cierpkie wchodzi w skład sołectwa Nowa Wieś.
W latach 1975–1998 Cierpkie administracyjnie należało do województwa elbląskiego.

</doc>
<doc id="771331" url="https://pl.wikipedia.org/wiki?curid=771331" title="Bastian Kaltenboeck">
Bastian Kaltenboeck



</doc>
<doc id="771333" url="https://pl.wikipedia.org/wiki?curid=771333" title="Inhibitor korozji">
Inhibitor korozji

Inhibitor korozji, także środek antykorozyjny to związek chemiczny hamujący przebieg procesów niszczenia materiałów instalacji. Inhibitory mogą zmniejszać szybkość postępowania korozji poprzez tworzenie warstwy ochronnej na powierzchni metalu, nie usuwając jednak powstałych przed ich użyciem skutków korozji – rdzy i osadu. Do oczyszczania instalacji z tego typu zanieczyszczeń służą inne preparaty chemiczne.
Działanie.
Inhibitory powodują powstawanie na powierzchni materiału adsorpcyjnej warstwy ochronnej lub wspomagają proces pasywacji. Warstwa adsorpcyjna jest narażona na przerwanie w wyniku ruchu wody w instalacji. Dlatego potrzebna jest odpowiednia ilość inhibitora, aby taką uszkodzoną warstwę natychmiast uzupełnić. Gdy zabraknie preparatu, w miejscu uszkodzenia warstwy tworzy się ogniwo korozyjne i rozpoczyna się korozja elektrochemiczna.

</doc>
<doc id="771334" url="https://pl.wikipedia.org/wiki?curid=771334" title="Kielminek">
Kielminek

Kielminek (niem. "Köllming")– kolonia w Polsce położona w województwie warmińsko-mazurskim, w powiecie elbląskim, w gminie Pasłęk. Wieś wchodzi w skład sołectwa Zielonka Pasłęcka.
W latach 1975–1998 miejscowość administracyjnie należała do województwa elbląskiego.

</doc>
<doc id="771338" url="https://pl.wikipedia.org/wiki?curid=771338" title="Choroba Taruiego">
Choroba Taruiego

Choroba Taruiego (glikogenoza typu VII; GSD VII) – rzadka choroba genetyczna, dziedziczona w sposób autosomalny recesywny, polegająca na braku enzymu – fosfofruktokinazy (PFK) w mięśniach i krwinkach czerwonych. Efektem jest nadmierne gromadzenie glikogenu (o prawidłowej budowie) w wyżej wymienionych narządach.
Choroba została po raz pierwszy opisana przez Seiichirō Tarui w 1965 roku.
Epidemiologia.
Bardzo rzadka. Do tej pory zostało opisanych jedynie kilkadziesiąt przypadków. Występuje nieco częściej u mężczyzn niż u kobiet.
Patofizjologia.
Choroba Taruiego jest chorobą genetyczną wywołaną mutacją w obrębie chromosomu 12p13.
Bezpośrednią przyczyną choroby jest niedobór fosfofruktokinazy (w mięśniach prawie całkowity; w erytrocytach około 50% aktywności).
Fosfofruktokinaza jest enzymem, który katalizuje konwersję fruktozo-6-fosforanu do fruktozo-1,6-difosforanu podczas glikolizy. Dlatego niedobór tego enzymu powoduje nadmierne nagromadzenie glikogenu w tkankach, w których występuje deficyt PFK.
Objawy.
Objawy są podobne do tych jakie występują w chorobie McArdle’a.
Leczenie.
Nie ma skutecznego leczenia tego schorzenia. U pacjentów zaleca się unikanie wysokowęglowodanowych pokarmów, które mogą powodować zaostrzenie choroby.
Rokowanie.
Z wyjątkiem "wariantu niemowlęcego", który szybko prowadzi do zgonu, pozostałe typy choroby przebiegają jedynie z niewielkim upośledzeniem komfortu życia.

</doc>
<doc id="771340" url="https://pl.wikipedia.org/wiki?curid=771340" title="Choroba Tarui">
Choroba Tarui



</doc>
<doc id="771341" url="https://pl.wikipedia.org/wiki?curid=771341" title="Glikogenoza typu VII">
Glikogenoza typu VII



</doc>
<doc id="771343" url="https://pl.wikipedia.org/wiki?curid=771343" title="Siły powietrzne">
Siły powietrzne

Siły powietrzne (ang. "air force") – rodzaj sił zbrojnych.
Siły powietrzne tworzą:

</doc>
<doc id="771344" url="https://pl.wikipedia.org/wiki?curid=771344" title="GSD VII">
GSD VII



</doc>
<doc id="771345" url="https://pl.wikipedia.org/wiki?curid=771345" title="Yvon Durelle">
Yvon Durelle

Yvon Durelle (ur. 14 października 1929 w Baie-Sainte-Anne, Nowy Brunszwik, zm. 6 stycznia 2007) – kanadyjski bokser, zawodowy mistrz Imperium Brytyjskiego i pretendent do tytułu mistrza świata w wadze półciężkiej.
Pochodził z akadiańskiej wioski rybackiej, z licznej rodziny (miał trzynaścioro rodzeństwa), we wczesnym wieku porzucił szkołę i pomagał w pracach rybackich. W wolnym czasie trenował boks. W weekendy toczył walki pokazowe za pieniądze, zyskując z czasem sławę czołowego boksera wagi średniej w prowincji Nowy Brunszwik, a potem w całej Kanadzie. Oficjalnie karierę zawodową rozpoczął w 1948, w maju 1953 został mistrzem Kanady w wadze średniej. Rok później przeszedł do kategorii półciężkiej, również zdobywając mistrzostwo Kanady. Pierwszą walkę poza krajem przegrał, ale była to porażka po zaciętym pojedynku z przyszłym mistrzem świata Floydem Pattersonem. Kolejna walka, zwycięstwo nad Angelo Defendisem w marcu 1957 w Nowym Jorku, dała Kanadyjczykowi miejsce w czołowej dziesiątce światowego rankingu wagi półciężkiej.
W maju 1957 zdobył zawodowe mistrzostwo wagi półciężkiej Imperium Brytyjskiego. W tym samym roku stoczył walkę z czołowym pięściarzem tej wagi, Tonym Anthonym, która zakończyła się remisem. Wkrótce Durelle pokonał także niemieckiego mistrza Williego Besmanoffa oraz Amerykanina Clarence Hennanta. Zwycięstwa te umożliwiły mu walkę o tytuł mistrza świata.
Do walki o mistrzostwo Durelle stanął 10 grudnia 1958 w Montrealu, a jego przeciwnikiem był Archie Moore. Moore uchodził za zdecydowanego faworyta. Kanadyjczyk postawił rywalowi niespodziewany opór i już w pierwszej rundzie doszło do trzech nokdaunów na korzyść Durelle’a; według współczesnych przepisów (z wyjątkiem uregulowań federacji World Boxing Council) walka zostałaby zakończona. Jeszcze w piątej rundzie Durelle zadał nokdaun. Ostatecznie jednak Moore przetrwał walkę i w jedenastej rundzie znokautował przeciwnika, zachowując tym samym pas mistrzowski. Walka ta została uznana za jeden z najlepszych pojedynków roku przez sportową prasę kanadyjską. Podobną opinię wyraził znany sędzia bokserski Mills Lane.
Rewanż nie udał się Durelle’emu. Załamany tragicznym wypadkiem łodzi rybackiej w rodzinnej wiosce, który w czerwcu 1959 kosztował życie 35 rybaków, przegrał dwa miesiące później z Moore’em, tym razem przez nokaut już w trzeciej rundzie. W listopadzie tegoż roku uległ również rodakowi George Chuvalo. Od tego czasu stoczył już tylko kilka walk, bez większych sukcesów, by w 1963 zakończyć karierę bokserską. Przez pewien czas próbował również swoich sił jako zawodowy zapaśnik, a także otworzył i prowadził bar. W latach 70. zaatakowany w swoim barze, zastrzelił napastnika. Po głośnym procesie, w którym bronił go (i zyskał sławę) przyszły premier Nowy Brunszwiku Frank McKenna, został uniewinniony.
W Baie-Sainte-Anne otwarto niewielkie muzeum dla uhonorowania osiągnięć Durelle’a. Bokserowi poświęcono biografię ("The Fighting Fisherman: The Life of Yvon Durelle", 1981, pióra Raymonda Frasera; „Fighting Fisherman” był przydomkiem Durelle’a) i film dokumentalny ("Durelle", 2003, w reżyserii Ginette Pellerin). Durelle znalazł się także w kilku Hall of Fame – Sportu Prowincji Nowy Brunszwik (1971), Sportu Kanadyjskiego (1975) i Boksu Kanadyjskiego (1989).

</doc>
<doc id="771348" url="https://pl.wikipedia.org/wiki?curid=771348" title="Steen Steensen Blicher">
Steen Steensen Blicher

Steen Steensen Blicher (ur. 11 października 1782, zm. 26 marca 1848) - poeta duński, na którego twórczość duży wpływ miał falsyfikat "Pieśni Osjana" J. Macphersona (tłumaczony przez niego na język duński).

</doc>
<doc id="771349" url="https://pl.wikipedia.org/wiki?curid=771349" title="Memoriał Alfreda Smoczyka 2004">
Memoriał Alfreda Smoczyka 2004

LIV Memoriał Alfreda Smoczyka odbył się 10 października 2004. Zwyciężył Krzysztof Kasprzak.
Wyniki.
Bieg po biegu
Bieg o zwycięstwa

</doc>
<doc id="771355" url="https://pl.wikipedia.org/wiki?curid=771355" title="Karty Clowa">
Karty Clowa

"Ten artykuł jest częścią Cardcaptor Sakura"
 są fikcyjnymi magicznymi rzeczami i postaciami z mangi grupy CLAMP i serii anime zwanej "Cardcaptor Sakura". W drugiej połowie serii ich nazwa zmienia się na Karty Sakury (さくらカード "Sakura Kādo"|Karty Sakura Cards).
Historia.
"Karty Clowa" zostały stworzone w Hongkongu w Chinach przez maga Clowa Reeda. Były wynikiem połączenia zarówno wschodniej jak i zachodniej magii, które uformowało podstawę dla zupełnie nowego rodzaju magii, zupełnie innej niż była znana dotychczas.
By móc zapanować nad niesamowitą mocą "Kart Clowa" po swoim odejściu, Clow Reed zamknął je w "Książce Clowa" ("Clow Book"). Dodatkowo wyznaczył dwa magiczne stworzenia (które sam stworzył) do pełnienia straży przy "Kartach Clowa" - Cerberusa (przedstawionego jako złoty, uskrzydlony lew na przedniej okładce Książki Clowa) i Yue (przedstawionego jako uskrzydlony półksiężyc na tylnej okładce Clow Book). Tych dwóch strażników ma za zadanie znaleźć kogoś, kto byłby zdolny stać się nowym mistrzem "Kart Clowa". Cerberus, "Bestia Pieczęci i Selekcjoner" ("Beast of the Seal and The Selector") ma za zadanie wspierać potencjalnego kandydata, a Yue - "Sędzia" ("The Judge") ma ostatecznie podjąć decyzję, czy kandydat jest wart tytułu.
Rola.
Każda "Karta Clowa" ma swoją własną osobowość, od złośliwej do morderczej, oraz specjalny rodzaj mocy, która zazwyczaj skupia się wokół wybranej siły żywiołu bądź specyfiki.
Każda "Karta" posiada również alternatywną formę wyglądu. Ta postać jest osobliwa dla każdej "Karty", ale zazwyczaj jest to humanoid (częściej kobiecy) lub zwierzę. Do innych formy zaliczają się zwyczajne obiekty, jak książka, miecz czy kłódka. Na początku anime, Sakura przypadkowo uwalnia "Karty" z "Książki Clowa", w której były zapieczętowane. Pierwsza połowa serii skupia się na misji Sakurze, zbierającej ponownie "Karty Clowa".
W drugiej połowie serii Sakura zalicza "Sąd Ostateczny" ("Final Judgement") i zostaje nowym "Mistrzem Clow" ("Master of the Clow"). W efekcie "Karty Clowa" tracą więź ze swoim stwórcą. Sakura musi przystosować je na nowo do swojej magii, poprzez przetransformowanie ich do "Kart Sakury" ("Sakura Cards"). Przetransformowane "Karty" mają różowy układ, w przeciwieństwie do czerwonych "Kart Clowa".
W mandze jest przedstawionych 19 "Kart" i 53 "Karty" w anime. Oryginalne 19 "Kart" z mangi mają parę nowych umiejętności w anime. Także scenariusz mangi i anime nie jest dokładnie taki sam. Z tego powodu "Karty" są wyłapywane w różnej kolejności, w innych okolicznościach i innym sposobem.
"Karty Clowa" można podzielić na trzy kategorie: według specyficznego znaku, według konkretnego żywiołu i te stworzone w konkretnym celu lub mające dodatkowe zdolności. Niektóre karty mogą przynależeć do więcej, niż jednej kategorii.
Porządek według schwytania.
Tutaj "Karty Clowa" są wypisane zgodnie z kolejnością załapania ich w oryginalnej, japońskiej wersji anime wraz ze swoimi oryginalnymi nazwami. W angielskim dubbingu kolejność ich złapania jest odrobinę inny i nazewnictwo nieco zmienione (np. "The Watery" to "Water Card"). W amerykańskiej wersji większość "Kart" nie zostaje ukazanych albo tylko powierzchownie.
Porządek według transformacji.
Tutaj "Karty Clowa" uporządkowane według kolejności transformacji w "Karty Sakury" w oryginalnym anime w Japonii. Kolejność może być inna w angielskim dubbingu (gdzie są nazywane "Star Cards" po transformacji). (Chciałam tylko zaznaczyć, że nie było czegoś takiego jak transformacje. Jeśli chodzi o stroje Sakury to szyła je Tomoe, a jeśli o cielesne postacie kart to były przedstawione wszystkie. Sakura używała wszystkich kart, więc również wszystkie były pokazane w połączeniu z nią. Wyjątek stanowią karty: Love i Sadnness, które później połączyły się i stworzyły Hope)

</doc>
<doc id="771362" url="https://pl.wikipedia.org/wiki?curid=771362" title="C/2006 P1 (McNaught)">
C/2006 P1 (McNaught)

C/2006 P1 (McNaught), znana również jako "Kometa McNaughta" – kometa jednopojawieniowa odkryta 7 sierpnia 2006 roku przez Roberta McNaughta.
12 stycznia 2007 roku znalazła się w peryhelium, a gdy 14 stycznia jej jasność przekroczyła −5, stała się jaśniejsza od Wielkiej Komety z 1997 roku. Była widoczna także za dnia, jednak niewielka odległość kątowa od Słońca utrudniała jej dostrzeżenie przez mniej doświadczonych obserwatorów.
Orbita komety i jej właściwości fizyczne.
Kometa McNaughta porusza się po orbicie w kształcie hiperboli o mimośrodzie 1,00002. Peryhelium znajdowało się w odległości 0,17 j.a. od Słońca, nachylenie orbity do ekliptyki wynosi 77,84˚. Jest to kometa nieokresowa, przybyła najprawdopodobniej spoza Układu Słonecznego.
Ponieważ przeszła stosunkowo blisko Słońca, osiągnęła dużą jasność i rozwinęła dobrze widoczny warkocz. W styczniu i lutym 2007 roku została najjaśniejszą kometą widoczną z Ziemi w ciągu ostatnich 40 lat. Najbliżej Ziemi znalazła się 15 stycznia 2007 roku, w odległości 0,81 j.a.
Sonda Ulysses przypadkowo przeszła przez jej warkocz składający się ze zjonizowanego gazu. Był to najdłuższy poznany warkocz kometarny – 1,5 j.a..

</doc>
<doc id="771368" url="https://pl.wikipedia.org/wiki?curid=771368" title="Blindaż">
Blindaż

Blindaż - drewniany lub blaszany daszek nad okopem, przykryty faszyną i ziemią, zabezpieczający żołnierzy przed padającymi z góry kulkami szrapnelowymi i odłamkami granatów.

</doc>
<doc id="771373" url="https://pl.wikipedia.org/wiki?curid=771373" title="Kudyński Bór">
Kudyński Bór

Kudyński Bór (niem. "Komthurwald") – osada leśna w Polsce położona w województwie warmińsko-mazurskim, w powiecie elbląskim, w gminie Pasłęk. Wieś wchodzi w skład sołectwa Zielonka Pasłęcka.
W latach 1975–1998 miejscowość administracyjnie należała do województwa elbląskiego.

</doc>
<doc id="771374" url="https://pl.wikipedia.org/wiki?curid=771374" title="Jednostka transkrypcji">
Jednostka transkrypcji

Jednostka transkrypcji - fragment DNA, który ulega transkrypcji na cząsteczkę RNA. Jednostką transkrypcji może być pojedynczy gen lub operon.

</doc>
<doc id="771382" url="https://pl.wikipedia.org/wiki?curid=771382" title="Us5">
Us5



</doc>
<doc id="771393" url="https://pl.wikipedia.org/wiki?curid=771393" title="Efan Ekoku">
Efan Ekoku

Efan Ekoku, właśc. Efangwu Goziem Ekoku (ur. 8 czerwca 1967 w Manchesterze) piłkarz nigeryjski grający na pozycji napastnika. Nosił przydomek „Chief” ("Wódz").
Kariera klubowa.
Ekoku jest synem nigeryjskich emigrantów pochodzących z arystokracji i urodził się na przedmieściach Manchesteru w Cheetham Hill. Swoją piłkarską karierę zaczynał w Sutton United, nie grającym na żadnym szczeblu ligi angielskiej. Pierwszym poważnym klubem Ekoku był Bournemouth, w barwach którego zadebiutował w 1990 roku w Division Two. W klubie z południowego wybrzeża Wielkiej Brytanii grał do zimy 1993. W ciągu tego okresu rozegrał w barwach „The Cherries” 62 mecze i zdobył dla nich 25 goli, będąc jednym z najlepszych strzelców klubu w tym czasie.
W styczniu 1993 Ekoku dokonał przeskoku z Division Two prosto do Premier League stając się zawodnikiem Norwich City. Menedżer klubu Mike Walker zapłacił za niego 500 tysięcy funtów. Runda wiosenna nie była dla niego zbytnio udana. Zagrał tylko w 4 meczach swojego zespołu, w których to zdobył 3 gole (9 kwietnia w przegranym 1:5 meczu z Tottenhamem oraz 2 gole 8 maja w zremisowanym 3:3 spotkaniu z Middlesbrough F.C.). Norwich City rozegrał jednak dobry sezon i zakończył rozgrywki na najwyższej w historii klubu, 3 pozycji. Dzięki temu w sezonie 1993/1994 Norwich z Ekoku po raz pierwszy w historii zagrało w Pucharze UEFA. To właśnie Efan był tym, który zdobył pierwszego gola dla Norwich w tych rozgrywkach. Fakt ten miał miejsce w 1. rundzie podczas wygranego 3:0 meczu z SBV Vitesse. Kilka tygodni później błysnął w wyjazdowym spotkaniu z Evertonem, gdy czterokrotnie pokonał bramkarza gospodarzy, Neville'a Southalla, a „Kanarki” wygrały ten mecz 5:1. W Pucharze UEFA zespół doszedł do 3. rundy (odpadł po dwumeczu z Interem Mediolan) po drodze eliminując nie tylko wspomniane Vitesse, ale i słynny Bayern Monachium (2:1 1:1). W lidze Norwich zajęło 12. miejsce, a Ekoku rozegrał 27 meczów i zdobył 12 goli. W sezonie 1994/1995 grał tylko przez krótki okres (6 meczów), po czym odszedł z zespołu.
Londyński Wimbledon F.C. zapłacił za Ekoku kwotę miliona funtów, a Nigeryjczyk miał zastąpić w ataku Johna Fashanu. W lidze rozegrał 24 mecze i zdobył dla Wimbledonu 9 goli (13 dni po transferze zdobył gola przeciwko swojemu niedawnemu klubowi z Norwich), a klub zajął 9. miejsce w lidze. W kolejnym sezonie zagrał w 31 meczach Wimbledonu i strzelił 7 goli, a jego klub zajął 14. pozycję. Rok później był główną postacią swojego zespołu, który robił furorę na Wyspach dochodząc do półfinałów zarówno Pucharu Anglii jak i Pucharu Ligi Angielskiej wygrywając po drodze z kilkoma faworytami. Ekoku w ataku „Szalonego Gangu” najczęściej grywał z Jamajczykiem Marcusem Gaylem i w lidze zdobył 11 goli w 30 meczach. Sezon 1997/1998 nie był już tak udany jak poprzedni. Ekoku przytrafiały się częste kontuzje i z tego powodu zagrał tylko w 16 ligowych meczach, w których zdobył 4 gole. Jeden z nich, zdobyty w przegranym 1:3 meczu z Newcastle United kandydował do miana gola sezonu. Wimbledon na koniec sezonu zajął 15. miejsce w lidze i niemal do końca bronił się przed spadkiem. We wrześniu 1998 Ekoku zamierzał odejść z klubu. Był bliski przejścia do Nottingham Forest, ale klub ten ostatecznie pozyskał Pierre'a van Hooijdonka. Leicester City oferował 4 miliony funtów za Ekoku, a do wyścigu o napastnika włączyły się też Aston Villa F.C. oraz Southampton F.C. Ekoku pomimo tego został jednak w klubie na kolejny sezon. Zagrał w nim w 22 meczach strzelając 6 goli i zajął z Wimbledonem 16. pozycję. Latem 1999 nowym szkoleniowcem Wimbledonu został Norweg Egil Olsen, który nie widział dla Efana miejsca w pierwszym składzie, a dodatkowo ściągnął do zespołu za 7,5 miliona funtów Walijczyka Johna Hartsona.
25 sierpnia 1999 Ekoku podpisał 3-letni kontrakt ze szwajcarskim Grasshopper Club, do którego ściągnął go angielski szkoleniowiec, Roy Hodgson. W Grasshoppers dobrze wprowadził się do zespołu i w sezonie zdobył 16 goli będąc najlepszym strzelcem swojego zespołu w pierwszej lidze. Grasshoppers zajęło 4. pozycję. W październiku 2000 Hodgson został zwolniony i Ekoku po rozegraniu 7 meczów i strzeleniu 3 goli chciał wrócić do Anglii.
Ostatecznie trafił do Sheffield Wednesday na 3-miesięczne wypożyczenie. Ekoku nieźle spisywał się w barwach klubu z Sheffield i wypożyczenie zostało przedłużone do końca sezonu 2000/2001. W Division One Ekoku zagrał w 32 meczach i zdobył 7 goli dla swojego klubu. Sheffield zakończyło sezon na 17. miejscu. 31 lipca 2001 przeszedł do Wednesday na następny sezon. W 27 meczach strzelił 7 goli i Sheffield ledwo obroniło się przed spadkiem zajmując niską 20. pozycję. Jeszcze w kwietniu nowy menedżer Terry Yorath wystawił Ekoku na listę transferową i Efan był bliski przejścia do Wycombe Wanderers lub Gillingham F.C., ale wytrwał w klubie do końca sezonu.
We wrześniu 2002 Ekoku opuścił Sheffield rozwiązując kontrakt z Wednesday. Najpierw trenował z Luton Town, a następnie z Rushden &amp; Diamonds, ale nie przeszedł do żadnego z tych klubów. Dopiero 27 marca 2003 w ostatnim dniu okna transferowego Ekoku został zatwierdzony do gry w Brentford F.C. Grał tam jednak tylko 2 miesiące i został zwolniony. W 2003 pracował jako komentator dla stacji BBC. W sierpniu 2004 podpisał krótkoterminowy kontrakt z irlandzkim zespołem Dublin City, jednak po 2 meczach zrezygnował i ostatecznie zakończył piłkarską karierę.
Kariera reprezentacyjna.
W 1994 roku Ekoku był członkiem reprezentacji Nigerii na Puchar Narodów Afryki 1994. Wystąpił tam tylko w jednym meczu, 2 kwietnia w wygranym 2:0 meczu z Zairem (grał w nim 60 minut). Z Nigerią wywalczył wówczas mistrzostwo Afryki. W lecie został także powołany do kadry na finały MŚ w USA, ale ze względu na zbyt dużą konkurencję w ataku (Rashidi Yekini, Daniel Amokachi czy Emmanuel Amunike) nie zagrał na nich ani minuty.
W 1997 roku został powołany do reprezentacji po ponad 2 latach przerwy. 7 kwietnia wystąpił w wygranym 2:1 meczu z Burkina Faso rozegranym w ramach kwalifikacji do MŚ we Francji. Był to zarazem jego ostatni mecz w kadrze nigeryjskiej.

</doc>
<doc id="771395" url="https://pl.wikipedia.org/wiki?curid=771395" title="Trachemys scripta scripta">
Trachemys scripta scripta

Żółw żółtobrzuchy, Żółw żółtouchy ("Trachemys scripta scripta") – podgatunek żółwia ozdobnego ("Trachemys scripta") z podrzędu żółwi skrytoszyjnych z rodziny żółwi ozdobnych.

</doc>
<doc id="771397" url="https://pl.wikipedia.org/wiki?curid=771397" title="Memoriał Alfreda Smoczyka 2003">
Memoriał Alfreda Smoczyka 2003

LIII Memoriał Alfreda Smoczyka odbył się 17 sierpnia 2003. Zwyciężył Sławomir Drabik.
Wyniki.
Bieg po biegu
Bieg 0 3. miejsce
Bieg dodatkowy pamięci Stanisława i Jerzego Kowalskich

</doc>
<doc id="771407" url="https://pl.wikipedia.org/wiki?curid=771407" title="Ruskie">
Ruskie

Ruskie – nieistniejąca obecnie wieś w Bieszczadach na terenie gminy Lutowiska, położona na lewym brzegu Sanu, naprzeciwko Chmiela.
Lokowana przed 1580 rokiem na prawie wołoskim w dobrach Kmitów. W 1921 r. liczyła 30 domów i 184 mieszkańców – samych grekokatolików. We wsi była niewielka cerkiew zbudowana w 1848 roku i dwór. W połowie XIX wieku właścicielami posiadłości tabularnej w Ruskiem była Krystyna Niemczewska i współwłaściciele.
Po II wojnie światowej mieszkańców przesiedlono, a zabudowania wsi spaliła UPA w okresie tzw. akcji żniwnej. Dzwon z tutejszej cerkwi znajduje się obecnie przy kościółku w Chmielu.

</doc>
<doc id="771408" url="https://pl.wikipedia.org/wiki?curid=771408" title="Metaloenzymy">
Metaloenzymy

Metaloenzymy – enzymy należące do metaloprotein o specyficznych funkcjach katalitycznych. W ich katalitycznych centrach aktywnych znajdują się jony metalu, na przykład miedzi, cynku lub molibdenu, które koordynowane są przez ligandy lub grupy boczne aminokwasów. Najczęstszymi ligandami są: grupa tiolowa cysteiny, imidazolowa histydyny, grupy karboksylowe kwasów glutaminowego i asparaginowego oraz grupa fenolowa tyrozyny.
Miedź (Cu) występuje w kilkunastu poznanych metaloenzymach. Najlepiej zbadane to: dysmutaza ponadtlenkowa (niezbędna do dekompozycji wolnych rodników), oksydaza cytochromowa, hydroksylaza dopaminy (niezbędna do syntezy noradrenaliny), urykaza, oksydaza lizylowa (niezbędna do tworzenia wiązań poprzecznych w kolagenie i elastynie), dioksygenaza tryptofanowa, tyrozynaza (synteza melaniny), oksydaza tiolowa (utrzymanie struktury keratyny), lecytynaza, katalaza i inne oksydazy mono- i dwuaminowe. 
Molibden (Mo) jest składnikiem co najmniej trzech enzymów: aldehydooksydazy, ksantynooksydazy i oksydazy tiolowej.
Cynk (Zn) jest składnikiem kilkudziesięciu enzymów, w tym dehydrogenazy alkoholowej.

</doc>
<doc id="771414" url="https://pl.wikipedia.org/wiki?curid=771414" title="Fyla">
Fyla

Fyla – jednostka terytorialna w starożytnej Grecji.
Ewolucja organizacji fyli.
Pierwotna organizacja.
Początkowo fyla była podstawową komórką plemienną Dorów i Jonów, występującą we wszystkich doryckich i wielu jońskich ośrodkach osadnictwa. Początkowo skupiała grupę rodów ("genos"). Dorowie (np. Sparta, Syrakuzy) byli podzieleni na trzy fyle (Hylleis, Dymanes i Pamfyloj), zaś Jonowie (np. Ateny, Milet) na cztery (Geleonci, Hopleci, Argadejczycy i Aigikorejczycy). Obok tych, które odnaleźć można w doryckich i jońskich miastach-państwach (polis), istniały też fyle (jedna lub więcej) utworzone przez podbitą ludność miejscową (Sykion, Sparta). W Attyce były cztery fyle jońskie, starożytni zestawiali je z trzema pierwotnymi wielkimi warstwami społecznymi: eupatrydzi, georgoi, demiurdzy. I tak zasymilowano fyle z klasami: Geleontes to „wspaniali", „szlachetni", Hopletes to „żołnierze", Argadeis to „robotnicy", Aigikores to „pasterze". Można jednak przyjąć wytłumaczenie nowożytne, według którego nazwy fyl jońskich wywodzą się od imion pierwotnych bóstw właściwych dla każdej fyli. Zgodnie ze swoim pierwotnym rodowodem fyle były społecznością o wspólnych obyczajach religijnych i organizacji wojskowej, w której członkostwo było dziedziczne. Fyle dzieliły się na mniejsze grupy, zwane fratriami (bractwami). Bez wątpienia fyle poprzedzały powstanie miast greckich i odzwierciedlały organizację plemienną okresu koczowniczego epoki brązu.
Reforma Solona.
W czasach Solona (ok. 635 – ok. 560 p.n.e.) każda fyla została podzielona na trzy trytie, te zaś dzieliły się na cztery naukrarie. Na czele fyli stał fylobasileus. Bule za Solona liczyły 400 członków, po stu z każdej fyli.
Reforma Klejstenesa.
Wraz z rozwojem w VII-V wieku p.n.e. klasy średniej i jej konkurencją dla rządów arystokracji, dawny system fyli, zgrupowanej wokół rodów arystokratycznych i fratrii, został w wielu miastach greckich zreorganizowany dekretami władz. W Sparcie proces ten dokonał się prawdopodobnie w wyniku reform Likurga około 650 p.n.e. W Atenach przebudowa struktury społecznej stanowiła trzon reform Klejstenesa (508/507 p.n.e., który zlikwidował cztery pierwotne i rozdzielił Ateńczyków na dziesięć nowych fyl.
Fyle tworzono według określonego klucza łącząc po jednej trytii (obejmującej trzy dema) z trzech różnych stref (wybrzeże-"paralia", miasto-"asta", wnętrze kraju-"mezogeion"), na które Klejstenes podzielił Attykę. Dzięki temu, każda fyla była miniaturą całego państwa ateńskiego, stała się jednostką terytorialną leżącą nie na zwartym obszarze, lecz rozrzuconą w trzech różnych obszarach Attyki, grupującą ludzi o odmiennych interesach. Cztery dawne fyle eupatrydów istniały nadal, ale tylko dla oddawania czci przodkom.
Nazwy fyli.
Nazwa każdej z fyl po reformie Klejstenesa wywodziła się od lokalnego herosa, który odtąd był czczony jako heros-założyciel. Cześć oddawano mu w każdej fyli w osobnym kulcie, z którym związane było oddzielne sanktuarium, święty gaj i kapłani. Posągi herosów-eponimów znajdowały się na Agorze ateńskiej. Nazwy fyl wybrała dla nich wyrocznia delficka. Były to: Erechteis, Ajgeis, Pandionis, Leontis, Akamantis, Ojneis, Kekropolis, Hippothontis, Ajantis, Antiochis. Ten podział przetrwał przez cały okres helleński. Pod koniec IV wieku p.n.e. powstały nowe fyle: Antigonis i Demetrias.
Władze i instytucje publiczne.
W każdej fyli istniało zgromadzenie ("agora"), funkcjonował przewodniczący ("epimeletes") i skarbnik ("tamias") zarządzający nieruchomościami fyli. Ogłoszenia władz o decyzjach dotyczących ogółu wystawiano na cokole pomnika herosa danej fyli. Urzędnicy wybierani byli w równej ilości z każdej fyli, co tłumaczy, że większość urzędów to urzędy sprawowane kolegialnie przez dziesięciu urzędników, a większe rady składały się zawsze z wielokrotności dziesięciu, np. corocznie z każdej fyli wybieranych zostawało 50 obywateli (prytanie), którzy zasiadali w bule.

</doc>
<doc id="771420" url="https://pl.wikipedia.org/wiki?curid=771420" title="Karen Christence Blixen-Finecke">
Karen Christence Blixen-Finecke



</doc>
<doc id="771425" url="https://pl.wikipedia.org/wiki?curid=771425" title="Sophie Solomon">
Sophie Solomon

Sophie Solomon (ur. 6 czerwca 1978) – brytyjska skrzypaczka i kompozytorka, łącząca w swojej muzyce nurty muzyki klezmerskiej, rosyjskiej, wschodnioeuropejskiej i cygańskiej. Była założycielką brytyjskiej grupy Oi Va Voi. Współpracowała z przedstawicielami muzyki klezmerskiej, takimi jak David Krakauer czy Frank London.
W 2006 wydała debiutancki album solowy "Poison Sweet Madeira". We wrześniu 2006 występowała w Polsce, w Łodzi na Festiwalu Dialogu Czterech Kultur. W 2012 została dyrektorem Jewish Music Institute.

</doc>
<doc id="771426" url="https://pl.wikipedia.org/wiki?curid=771426" title="Smugi (Kłobuck)">
Smugi (Kłobuck)

Smugi – integralna część miasta i sołectwo w granicach miasta Kłobuck. Smugi do momentu włączenia w granice Kłobucka były niezależną wsią. Znajdują około 3 km na wschód od centrum Kłobucka.
Znajduje się tu wybudowany w czasach PRL Spółdzielczy Kombinat Rolno-Spożywczy "Smugi", szkoła podstawowa.

</doc>
<doc id="771427" url="https://pl.wikipedia.org/wiki?curid=771427" title="Jeanne Dumée">
Jeanne Dumée

Jeanne Dumée (ur. w 1660 w Paryżu, zm. w 1706) – francuska astronom.
Życiorys.
Od wczesnych lat życia przejawiała zamiłowanie do nauki. Młodo wyszła za mąż za oficera armii i owdowiała w wieku 17 lat (jej mąż zginął na wojnie w Niemczech). Od tego czasu poświęciła się głównie astronomii.
W 1680 roku napisała w języku francuskim dzieło "Entretiens sur l’opinion de Copernic touchant la mobilité de la terre" ("Rozważania na temat poglądów Kopernika o ruchu Ziemi"), w którym zawarła m.in. własne wnioski z obserwacji planety Wenus oraz księżyców Jowisza. W tej książce poparła teorie Kopernika i Galileusza oraz zachęcała kobiety do rozwijania zainteresowań naukowych. Dwustronicową recenzję dzieła opublikowano w czasopiśmie naukowym „Journal des sçavans” we wrześniu 1680 roku. Prawdopodobnie dzieło Dumée nie ukazało się drukiem. Do czasów współczesnych zachował się manuskrypt przechowywany obecnie w Bibliotece Narodowej Francji, jednak nie jest to ten sam manuskrypt, który zrecenzowano w 1680 roku, lecz zmieniona wersja, napisana 5 lat później. Analiza tego zachowanego manuskryptu wykazała, że Dumée w dużym stopniu oparła się na drugim tomie pracy "Abrégé de la philosophie de Mr Gassendi" François Berniera. Ta wydana w 1675 roku praca jest wiernym tłumaczeniem z łaciny na francuski dzieła Pierre’a Gassendiego, napisanego prawie 30 lat wcześniej. Podobieństwo prac Dumée i Berniera jest tak duże, że w dzisiejszych czasach zostałoby uznane za plagiat.

</doc>
<doc id="771429" url="https://pl.wikipedia.org/wiki?curid=771429" title="Machhapuchhare">
Machhapuchhare

Machhaphuchhare, Maćhapućhare (nepali: माछापुछ्रे) – szczyt w masywie Annapurny w Himalajach, osiągający wysokość 6993 m n.p.m. Według języków miejscowych nazwa oznacza „rybi ogon” – jednak ten kształt widoczny jest dopiero, kiedy mijamy górę z boku, na przykład podczas trekkingu dookoła Annapurny. Machhapuchhare jest uważana przez miejscową ludność za świętą górę, przez co władze Nepalu ustanowiły całkowity zakaz wspinaczki na szczyt. Z uwagi na swój kształt Machhapuchhare bywa nazywana „Matterhornem Nepalu”. Szczyt góruje nad doliną Pokhary, szczególnie pięknie prezentuje się znad jeziora Phewa Tal.
Pierwsza próba zdobycia miała miejsce w 1957 roku przez brytyjską wyprawę pod kierownictwem Jamesa Robertsa, jednak Wilfried Noyce i David Cox zawrócili będąc 50 m poniżej wierzchołka. Podaje się, iż Machhapuchhare nie została dotychczas zdobyta, jednak prawdopodobnie w 1980 r. szczyt nielegalnie zdobył Nowozelandczyk Bill Denz.

</doc>
<doc id="771430" url="https://pl.wikipedia.org/wiki?curid=771430" title="Abraham Bloemaert">
Abraham Bloemaert

Abraham Bloemaert (ur. 25 grudnia 1564 w Gorinchem, zm. 27 stycznia 1651 w Utrechcie) – niderlandzki malarza i rytownik.
Życiorys.
Był synem architekta Corneliusa Bloemaerta. Będąc dzieckiem, wraz z rodziną przybył do Utrechtu, w 1575. Malarstwa uczył się w Paryżu, gdzie spędził 3 lata. Miał kilku mistrzów. Mieszkał też w Amsterdamie, w 1597 został obywatelem tego miasta. Około 1611 osiedlił się na stałe w Utrechcie. Jego mistrzami byli m.in. Gerrit Splinter, Joos de Beer, Anthonie van Blocklandt czy Hieronimus Francken.
Był niezwykle płodnym artystą. Malował pejzaże, kompozycje religijne i mitologiczne, sceny rodzajowe, portrety. Zaczął od późnego manieryzmu, około 1620 roku przeszedł na styl wczesnego baroku. Niektóre z jego obrazów porównywane są do stylu Caravaggia.
Uważany jest za jednego z założycieli szkoły malarstwa w Utrechcie.

</doc>
<doc id="771431" url="https://pl.wikipedia.org/wiki?curid=771431" title="Kajmy">
Kajmy

Kajmy (niem. "Kaymen") – kolonia w Polsce położona w województwie warmińsko-mazurskim, w powiecie elbląskim, w gminie Pasłęk. Osada wchodzi w skład sołectwa Gulbity.
W latach 1975–1998 miejscowość administracyjnie należała do województwa elbląskiego.

</doc>
<doc id="771433" url="https://pl.wikipedia.org/wiki?curid=771433" title="Ług (województwo podkarpackie)">
Ług (województwo podkarpackie)

Ług (Łuh dawniej też Łuch) – nieistniejąca obecnie wieś w Polsce, położona w województwie podkarpackim, powiecie leskim, gminie Cisna.
Położenie geograficzne.
Wieś leżała na lewym brzegu rzeki Wetliny, poniżej i naprzeciwko Jaworca.
Ślady po owej wsi są oznakowane i opatrzone tablicami informacyjnymi w ramach ścieżki historycznej „Bieszczady Odnalezione”.
Historia.
Początki.
"Łuh" (po polsku "łąka") lokowano na prawie wołoskim w dobrach Balów z Hoczwi .
Wieś istniała już w 1552. Wieś prawa wołoskiego "Łuh" w latach 1551-1600, położona w ziemi sanockiej województwa ruskiego. W 1921 roku liczyła 32 domy i 175 mieszkańców (170 wyznania greckokatolickiego, 5 wyznania mojżeszowego), a w 1939 liczyła 230 mieszkańców.
Nowożytność.
W połowie XIX wieku właścicielami posiadłości tabularnej Łuh był Adolf Łazowski i Cecylia baronowa Wildberg.
Współczesność.
Po II wojnie światowej wieś została całkowicie zniszczona, a jej mieszkańców wysiedlono. W miejscu drewnianej cerkwi pw. św. Mikołaja Cudotwórcy z 1864 została podmurówka i ruiny kamiennej mensy ołtarzowej.
Zabytki.
Zachowany uszkodzony przez szkodniki dębowy krzyż, ustawiony w 1938 r. z okazji 950-lecia Chrztu Rusi. Obok nowy, trójramienny krzyż wkopany w 2011 r. z inicjatywy dawnych mieszkańców oraz tablica informacyjna ze zdjęciem świątyni zwieńczona srebrnymi kopułkami na wzór cerkiewnych bań.
Ścieżka historyczna.
Przez Łuh biegnie otwarta 14 czerwca 2012 ścieżka historyczna "Bieszczady Odnalezione", wiodąca po nieistniejących już wsiach Jaworzec, Łuh i Zawój. Na jej trasie znajdują się dwujęzyczne tablice (w języku polskim i ukraińskim), wskazujące granice wsi, miejsca po cerkwiach, cmentarze, studnie z odtworzonymi cembrowinami i żurawiami oraz piwnice dawnych domostw, a także zebrane przez Stowarzyszenie Rozwoju Wetliny i Okolic relacje dawnych mieszkańców tych wsi, przymusowo wysiedlonych w latach 1945-1947. Wytyczenie ścieżki historycznej miało na celu ocalenie od zapomnienia ostatnich śladów dawnych mieszkańców (Ukraińców, Polaków i Żydów) oraz uczczenie pamięci wszystkich, którzy musieli opuścić swoje domostwa wiosną 1947 roku.

</doc>
<doc id="771434" url="https://pl.wikipedia.org/wiki?curid=771434" title="Blok (ugrupowanie)">
Blok (ugrupowanie)

Blok (pełna nazwa Blok Kubistów, Suprematystów i Konstruktywistów) – awangardowe ugrupowanie artystyczne założone w Warszawie i działające w latach 1923–1926. 
Zawiązanie się grupy Blok było konsekwencją wileńskiej ekspozycji "Wystawa Nowej Sztuki", którą zorganizowano w 1923. Do Bloku należeli m.in. Mieczysław Szczuka, Jan Golus, Katarzyna Kobro-Strzemińska, Władysław Strzemiński, Teresa Żarnowerówna, Henryk Berlewi, Henryk Stażewski, Maria Nicz-Borowiakowa, Aleksander Rafałowski, Maria Puciatycka, Witold Kajruksztis, Karol Kryński, Teresa Roszkowska Mieczysław Szulc. Artyści wydawali czasopismo "Blok", gdzie publikowano prace zagranicznych artystów takich jak Kazimierz Malewicz, Filippo Tommaso Marinetti, Theo van Doesburg, Kurt Schwitters czy Herwarth Walden. 
Grupa rozpadła się w 1926 w wyniku sporów ideowych. Mieczysław Szczuka wraz z Teresą Żarnowerówną utożsamiali twórczość artystyczną z pracą produkcyjną. Postulowali użyteczność sztuki dla społeczeństwa, ale pojmując ją przy tym czysto instrumentalnie. Sztuka miała służyć projektowaniu przedmiotów, typografii itp. Strzemiński, Kobro i Stażewski widzieli ów utylitaryzm nieco inaczej. Sztuka, zachowując pełną autonomię, miała, ich zdaniem, kształtować aktywność człowieka.
Władysław Strzemiński, Katarzyna Kobro i Henryk Stażewski opuścili Blok, by wraz z grupą architektów działać pod nazwą Praesens.

</doc>
<doc id="771441" url="https://pl.wikipedia.org/wiki?curid=771441" title="Getto Łódzkie">
Getto Łódzkie



</doc>
<doc id="771445" url="https://pl.wikipedia.org/wiki?curid=771445" title="Nagroda im. Kazimierza Pułaskiego">
Nagroda im. Kazimierza Pułaskiego

Rycerz Wolności - nagroda ustanowiona i przyznawana przez Fundację im. Kazimierza Pułaskiego dla wybitnych postaci, które przyczyniły się do promocji wartości przyświecających generałowi Kazimierzowi Pułaskiemu tj. wolności, sprawiedliwości oraz demokracji. Laureaci określani są mianem Rycerza wolności. Wyróżnieni otrzymują ręcznie wykonane repliki karabeli (szabli) oficerskich z XVIII wieku, broni noszonej przez generała Kazimierza Pułaskiego.
Dotychczasowymi laureatami Nagrody są: 

</doc>
<doc id="771446" url="https://pl.wikipedia.org/wiki?curid=771446" title="Blok Mniejszości Narodowych">
Blok Mniejszości Narodowych

Blok Mniejszości Narodowych (BMN) – porozumienie stronnictw politycznych mniejszości narodowych (ukraińskiej, żydowskiej, niemieckiej i białoruskiej) w Polsce, zawarte w 1922 w celu prowadzenia wspólnej akcji wyborczej i działalności sejmowej. Była to odpowiedź na uchwalenie ordynacji wyborczej w lipcu 1922, która przez system list państwowych uprzywilejowywała większe partie. Założycielem ugrupowania był Izaak Grünbaum.
BMN istniał do wyborów w 1928, odnosząc spore sukcesy wyborcze: 1922 – 15,1% – 66 mandatów, 1928 – 12,6% – 55 mandatów.

</doc>
<doc id="771447" url="https://pl.wikipedia.org/wiki?curid=771447" title="Blok serca">
Blok serca



</doc>
<doc id="771449" url="https://pl.wikipedia.org/wiki?curid=771449" title="Blok ścienny wielkowymiarowy">
Blok ścienny wielkowymiarowy

Blok ścienny wielowymiarowy - duży prefabrykowany element budowlany przeznaczony do ustawiania pionowego, stosowany jako element konstrukcyjny ścian w budynkach. Wyróżnia się bloki ścienne gazobetonowe, żwirobetonowe, żużlobetonowe i inne.

</doc>
<doc id="771451" url="https://pl.wikipedia.org/wiki?curid=771451" title="Kotz">
Kotz

Osoby:
Zobacz też:

</doc>
<doc id="771452" url="https://pl.wikipedia.org/wiki?curid=771452" title="Koetz">
Koetz



</doc>
<doc id="771453" url="https://pl.wikipedia.org/wiki?curid=771453" title="Rofingen">
Rofingen



</doc>
<doc id="771454" url="https://pl.wikipedia.org/wiki?curid=771454" title="Roefingen">
Roefingen



</doc>
<doc id="771455" url="https://pl.wikipedia.org/wiki?curid=771455" title="Durrlauingen">
Durrlauingen



</doc>
<doc id="771456" url="https://pl.wikipedia.org/wiki?curid=771456" title="Duerrlauingen">
Duerrlauingen



</doc>
<doc id="771457" url="https://pl.wikipedia.org/wiki?curid=771457" title="Siódmak">
Siódmak

2 miejscowości w Polsce:

</doc>
<doc id="771458" url="https://pl.wikipedia.org/wiki?curid=771458" title="Munsterhausen">
Munsterhausen



</doc>
<doc id="771459" url="https://pl.wikipedia.org/wiki?curid=771459" title="Muensterhausen">
Muensterhausen



</doc>
<doc id="771460" url="https://pl.wikipedia.org/wiki?curid=771460" title="Stanisław Gruszczyński">
Stanisław Gruszczyński

Stanisław Gruszczyński (ur. 6 stycznia 1891 w Ludwinowie, zm. 3 lutego 1959 w Milanówku) – polski artysta, śpiewak (tenor).
Życiorys.
Był synem rolnika Michała. Uczęszczał do szkoły w Wilnie, w 1905 brał udział w strajku szkolnym, za co został wydalony ze szkoły z "wilczym biletem". Od 1912 roku mieszkał w Sosnowcu. Zajmował się różnymi pracami, statystował w teatrach; jednocześnie uczył się śpiewu. Podczas pracy jako kelner w Hotelu Angielskim w Warszawie, jeden ze stałych bywalców restauracji, Władysław Walter, zainteresował się jego talentem i spowodował zaangażowanie go do Operetki.
Zadebiutował w 1915 roku w „Teatrze Nowości”. Od razu osiągnął sukces i już w 1916 zadebiutował na scenie Opery Warszawskiej jako Radames w "Aidzie" Verdiego. Członkiem zespołu w operze Warszawskie był do 1931 roku oraz w latach 1936–1938. Zrobił błyskawiczną karierę i zyskał miano jednego z najsławniejszych polskich śpiewaków operowych pierwszej poł. XX wieku. Występował na scenach operowych całej Europy, śpiewając swoje partie po polsku, co było wówczas wydarzeniem bez precedensu. Był solistą scen w Hamburgu, Lizbonie, Madrycie, Barcelonie oraz mediolańskiej La Scali.
Był obdarzony wyjątkowymi zdolnościami i kapitalną pamięcią muzyczną, uczył się każdej partii bardzo szybko, repertuar jego był imponujący. Występował także w filmach polskich. Otrzymał wiele odznaczeń krajowych i zagranicznych, nagrał wiele płyt.
Śpiewał chętnie, nigdy nie odmawiał występów i bardzo szybko uczył się nowych ról, dlatego też jego głos był bardzo mocno eksploatowany. Ponieważ Gruszczyński nie ukończył żadnej szkoły wokalnej, dość wcześnie zaczęły się w śpiewie pojawiać różne niedomagania oraz w rezultacie utrata głosu w 1931.
Ponadto mając stajnię wyścigową i willę w Milanówku, a będąc rozrzutnym, utracił szybko olbrzymi majątek i stał się nałogowym alkoholikiem.
Podczas II wojny światowej pracował jako woźny i robotnik fizyczny. Po wojnie próbowano zaopiekować się zasłużonym artystą, zorganizowano mu skromny jubileusz, zatrudniono jako bibliotekarza Biblioteki Muzycznej Opery Warszawskiej. W latach 1947–1950 był pracownikiem Domu Kultury w Grodzisku Mazowieckim, a w latach 1950–1957 konsultantem Opery Warszawskiej. W 1958 przeszedł na emeryturę.
Zmarł na serce w zupełnym zapomnieniu i w skrajnej nędzy 3 lutego 1959 w Milanówku. Spoczywa na cmentarzu Powązkowskim w Warszawie (kwatera 174-1-6).

</doc>
<doc id="771461" url="https://pl.wikipedia.org/wiki?curid=771461" title="Eric Blom">
Eric Blom

Eric Blom (20 sierpnia 1888 w Bernie, zm. 11 kwietnia 1959 w Londynie) – muzykolog i leksykograf angielski pochodzenia szwajcarskiego, wydawca Grove Dictionary of Music and Musicians (1954) i czasopisma "" (1937–1950), autor m.in. "Everyman's Dictionary of Music" (1958).

</doc>
<doc id="771462" url="https://pl.wikipedia.org/wiki?curid=771462" title="Haldenwang (powiat Gunzburg)">
Haldenwang (powiat Gunzburg)



</doc>
<doc id="771463" url="https://pl.wikipedia.org/wiki?curid=771463" title="Skoda 16 T">
Skoda 16 T



</doc>
<doc id="771464" url="https://pl.wikipedia.org/wiki?curid=771464" title="Anton Kurjanow">
Anton Kurjanow

Anton Aleksiejewicz Kurjanow (ros. Антон Алексеевич Курьянов; ur. 11 marca 1983 w Ust'-Kamienogorsku, Kazachska SRR) – rosyjski hokeista pochodzenia kazachskiego, reprezentant Rosji, trener.
Kariera zawodnicza.
Wychowanek Torpedo Ust-Kamienogorsk. Wieloletni zawodnik Awangardu Omsk - do 2013. Od maja 2013 zawodnik Traktora Czelabińsk, związany rocznym kontraktem. Pod koniec października 2013 zwolniony przez klub, po czym powrócił do Awangardu. Pod koniec kwietnia 2014 przedłużył kontrakt z klubem o dwa lata. Od 2016 do 2017 zawodnik Jugry. Od grudnia 2017 zawodnik HC Kladno.
W barwach Rosji uczestniczył w turniejach rangi Euro Hockey Tour oraz mistrzostw świata w 2009.
Kariera trenerska.
W czerwcu 2011 uzyskał licencję trenerską. W maju 2021 wszedł do sztabu Awangardu Omsk

</doc>
<doc id="771465" url="https://pl.wikipedia.org/wiki?curid=771465" title="Haldenwang (powiat Guenzburg)">
Haldenwang (powiat Guenzburg)



</doc>
<doc id="771469" url="https://pl.wikipedia.org/wiki?curid=771469" title="Voehringen (Bawaria)">
Voehringen (Bawaria)



</doc>
<doc id="771470" url="https://pl.wikipedia.org/wiki?curid=771470" title="Kiejstut (książę trocki)">
Kiejstut (książę trocki)



</doc>
<doc id="771471" url="https://pl.wikipedia.org/wiki?curid=771471" title="Kellmunz an der Iller">
Kellmunz an der Iller



</doc>
<doc id="771473" url="https://pl.wikipedia.org/wiki?curid=771473" title="Kellmuenz an der Iller">
Kellmuenz an der Iller



</doc>
<doc id="771477" url="https://pl.wikipedia.org/wiki?curid=771477" title="Jerzy Bany">
Jerzy Bany

Jerzy Bany (ur. 4 marca 1961 w Bytomiu) – polski szachista, mistrz międzynarodowy od 1983 roku.
Kariera szachowa.
W roku 1978 zdobył w Białymstoku tytuł mistrza Polski juniorów do 17 lat. Dla lata później zadebiutował w finale mistrzostw kraju seniorów. Do roku 1990 w finałowych turniejach wystąpił siedmiokrotnie, najlepszy wynik osiągając w 1984 r. w Poznaniu, gdzie zajął IV miejsce. W latach 1981 i 1982 reprezentował Polskę w młodzieżowych drużynowych dwumeczach przeciwko NRD oraz Czechosłowacji. W roku 1983 podzielił III miejsce w otwartym turnieju w Katowicach, zaś rok później - również III w Plewen. W roku 1985 zajął II-III miejsce w "turnieju B" w Trnawie oraz podzielił II w turnieju "open" w Kecskemet. W 1986 r. zwyciężył w Wiśle, natomiast w 1987 r. zajął II-III miejsce w turnieju w Porąbce-Kozubnik oraz był trzeci w Ułan Bator. Rok później podzielił II miejsce w Bielsku-Białej. W 1989 r. zwyciężył w Gliwicach, natomiast na przełomie 1990 i 1991 r. podzielił II m. w Kolonii (za Andrejem Kawalouem, wspólnie z Wolfgangiem Uhlmannem).
Najwyższy ranking w karierze osiągnął 1 lipca 1984 r., z wynikiem 2460 punktów zajmował wówczas 2. miejsce (za Włodzimierzem Schmidtem) wśród polskich szachistów.
Od 1993 r. nie występuje w turniejach klasyfikowanych przez Międzynarodową Federację Szachową.

</doc>
<doc id="771479" url="https://pl.wikipedia.org/wiki?curid=771479" title="Karl-Birger Blomdahl">
Karl-Birger Blomdahl

Karl-Birger Blomdahl (ur. 19 października 1916 w Växjö, zm. 14 czerwca 1968 w Kungsängen koło Sztokholmu) – szwedzki kompozytor i dyrygent.
Życiorys.
W latach 1935–1944 studiował w konserwatorium w Sztokholmie, gdzie uczył się kompozycji u Hildinga Rosenberga oraz dyrygentury u Tora Manna. W latach 1946–1947 przebywał we Włoszech i Francji. Od 1950 do 1954 roku kierował zespołem muzyki kameralnej "Fylkingen". Od 1953 roku był członkiem Akademii Muzycznej w Sztokholmie. Gościnnie wykładał w Tanglewood (1954–1955) i na Uniwersytecie w Princeton (1959). W latach 1960–1964 profesor kompozycji w Królewskiej Akademii Muzycznej. Od 1965 roku do śmierci kierownik oddziału muzycznego szwedzkiego radia i telewizji. Pierwszy laureat Nagrody muzycznej Rady Nordyckiej (1965, za operę "Aniara").
Współpracował z czasopismami "Prisma" i "Nutida musik".
Twórczość.
W pierwszym okresie swojej twórczości nawiązywał do dorobku Paula Hindemitha i tradycji neoklasycznych, później zwrócił się ku dodekafonii i muzyce elektronicznej. Przykładem eksperymentów muzycznych Blomdahla jest utwór "Altisonans", w którym posłużył się głosami ptaków i sygnałami sztucznych satelitów Ziemi.
Skomponował m.in. trzy symfonie (1943, 1947, 1951), "Kwartet smyczkowy" (1939), "Koncert altówkowy" (1941), "Uwerturę koncertową" (1942), "Concerto Grosso" (1944), "Trio smyczkowe" (1945), "Suitę pastoralną" (1946), "Koncert skrzypcowy" (1946), "Koncert kameralny" (1953), 9 sonetów "I speglarnas sal" na chór, głosy solowe i orkiestrę (1953), suity baletowe "Sisyphos" (1954) i "Minotaurus" (1958), "Anabase" na baryton, narratora, chór i orkiestrę (1956), "Fioriture" na orkiestrę (1960), "Forma ferritonans" na orkiestrę (1961), suitę choreograficzną "Spel för åtta" (1963), operę futurystyczną "Aniara" (1959), operę komiczną "Herr von Hancken" (1965), utwór elektroniczny "Antisonans" (1966).

</doc>
<doc id="771480" url="https://pl.wikipedia.org/wiki?curid=771480" title="Karl Blomdahl">
Karl Blomdahl



</doc>
<doc id="771482" url="https://pl.wikipedia.org/wiki?curid=771482" title="Zaraza żółta">
Zaraza żółta

Zaraza żółta ("Orobanche flava") – gatunek rośliny należący do rodziny zarazowatych ("Orobanchaceae"). W Polsce występuje głównie w Karpatach, gdzie jest dość częsty. Poza Karpatami występuje tylko na pojedynczych stanowiskach w przylegających obszarach Pogórza i bardzo rzadko w Sudetach (Góry Sowie).
Zagrożenia i ochrona.
W Polsce była objęta od 2004 r. całkowitą ochroną gatunkową, od 2014 roku podlega ochronie częściowej. Została umieszczona na polskiej czerwonej liście w kategorii VU (narażony).
Zagrożona jest lokalnie, tam, gdzie wskutek działalności człowieka (np. regulacja lub zabudowa rzek i potoków górskich) ulega zniszczeniu jej środowisko.

</doc>
<doc id="771483" url="https://pl.wikipedia.org/wiki?curid=771483" title="Orobanche flava">
Orobanche flava



</doc>
<doc id="771485" url="https://pl.wikipedia.org/wiki?curid=771485" title="Clow Cards">
Clow Cards



</doc>
<doc id="771488" url="https://pl.wikipedia.org/wiki?curid=771488" title="Dem">
Dem

Dem (gr. "demos" δῆμος; l.mn. "demoi") – podstawowa jednostka administracyjna i terytorialna w starożytnej Grecji, gmina.
Równolegle słowo to posiadało jeszcze dwa znaczenia.
Powstanie demów.
Wszystkie państwa greckie podzielone były na demy, lecz wiedza współczesna ogranicza się do demów w Attyce, gdzie podział na demy w znanym obecnie kształcie został wprowadzony przez Klejstenesa w 508 p.n.e. Podzielił on Attykę na demy, przy czym 3 demy tworzyły trytię, a 3 trytie składały się na fylę. W sumie fyl było 10 i w każdej fyli było 9 demów.
Nazwy.
Każdy dem otrzymał nazwę od głównego miasta, przy czym na ogół nazwy te pochodziły od starego rodu ("genos") władającego miastem, wiązały się z głównymi produktami wytwarzanymi w danym rejonie albo z jakimś detalem topograficznym. Czasem nazwy nawiązywały do legendarnych postaci, które stawały się patronami demu.
Liczba i charakter demów.
Demy miały różny zasięg terytorialny, można więc było powiększać ich liczbę ze szkodą dla niektórych z nich. Początkowo było ich 90-100 (dokładnej liczby nie znamy), w V wieku p.n.e. – 139, a w epoce Strabona (I wiek p.n.e.) – 174. Miały one charakter okręgów miejskich lub wiejskich różnego typu, od dzielnic miasta poprzez całe miasta po skrawki terytoriów wiejskich.
Władze.
Dem był zarządzany przez demarchę ("demarchos") wybieranego na okres roku. Rozporządzał on księgami stanu cywilnego (rejestrami) obywateli demu. W obowiązkach pomagał mu skarbnik ("tomios"). Gmina posiadała nie tylko własnych urzędników, lecz także własne kulty, grunty i dochody. Demarcha przechowywał kataster, troszczył się o wspólny majątek, organizował święta, przewodniczył zgromadzeniom, reprezentował dem w sprawach przed heliają, zarządzał również finansami gminy.
Obywatele.
System demów stanowił podstawę organizacji demokracji ateńskiej, np. w skład Rady Pięciuset ("bule") wchodzili obywatele wybierani z każdego demu proporcjonalnie do liczby ludności. Przynależność do demów była dziedziczna, niezależnie od miejsca zamieszkiwania obywatela. Wpisanie do określonego demu następowało po ukończeniu 18 roku życia i odbywało się w obecności świadków, którzy potwierdzali, że obywatel pochodzi z prawnie zawartego małżeństwa osób wolnych. Odtąd po imieniu własnym Ateńczyka, oprócz lub zamiast imienia ojca, zapisywano nazwę demu. Przy sporządzaniu list członków po raz pierwszy postępowano liberalnie, uwzględniając wielu osiadłych na stałe metojków (cudzoziemców). Dopiero ponad pół wieku później, w czasach Peryklesa, uznano, że obywatelem i członkiem demu może być tylko osoba urodzona z rodziców Ateńczyków. Utworzenie demów znacznie przyczyniło się do rozpowszechnienia pisma wśród mieszkańców, ponieważ na najniższym szczeblu administracyjnym należało znać ustawy uchwalane w Atenach.
Ekonomia demu.
Dochody gminy pochodziły z podatku od nieruchomości ("enktetikon"), z wynajmu wspólnych dóbr gminnych i z operacji finansowych, jakie przeprowadzano środkami finansowymi gminy. Wydatki to m.in. organizacja świąt lokalnych, koszty utrzymywania kultów, wznoszenie monumentów publicznych, wykuwania w kamieniu dekretów i umów. Gdy na listę wydatków dochodziły liturgie, których koszty demarcha często ponosił, przekraczały one zazwyczaj dochody.

</doc>
<doc id="771491" url="https://pl.wikipedia.org/wiki?curid=771491" title="Sakura Cards">
Sakura Cards



</doc>
<doc id="771492" url="https://pl.wikipedia.org/wiki?curid=771492" title="Domisie">
Domisie

Domisie – edukacyjno-wychowawczy program telewizyjny o charakterze widowiska teatralnego z udziałem aktorów i lalek, kierowany do dzieci w wieku przedszkolnym. Premierowe odcinki w latach 2004–2013 emitowane były w TVP1, od 16 lutego 2014 przeniesione zostały do kanału tematycznego dla dzieci TVP ABC.
Opis programu.
Przyjaciele Amelka, Pysia, Bazyli i Eryk to mieszkańcy magicznej krainy Domisiowa. Amelka ma dar opowiadania bajek, Pysia zachęca do śpiewania piosenek, Bazyli zaprasza do gier i rozwiązywania quizów, a Eryk zaznajamia maluchy z multimediami. Sympatyczne skrzaty uczą najmłodszych widzów jak pomagać innym i czym jest prawdziwa przyjaźń. Poprzez zabawę pokazują przedszkolakom świat i przekazują, jak wykonywać proste czynności.
Aktorzy.
W epizodyczne role wcielają się niektórzy członkowie zespołu realizacyjnego:
Lalki.
Lalki są animowane przez członków zespołu realizacyjnego, którzy użyczają im swoich głosów:
Emisja.
Program zadebiutował 6 października 2004 w TVP1 i był tam emitowany do 16 marca 2014 w godzinach porannych. Początkowo emitowany był w środy, a od kwietnia 2005 do lutego 2010 w niedziele. W późniejszym czasie dzień tygodnia, w którym odbywała się emisja, regularnie zmieniał się w zależności od układu ramówki. Ustalony dzień był jednak stały w okresie jej obowiązywania. Od 16 lutego 2014 emisja premierowych odcinków przeniesiona została do kanału TVP ABC.
Liczba nagrywanych nowych odcinków, a tym samym częstotliwość premier, od 2010 zaczęła być systematycznie ograniczana i w zamian pojawiały się wielotygodniowe cykle powtórek starszych programów. Regularna cotygodniowa emisja odcinków premierowych (z przerwą na wakacje) trwała do lutego 2010. Od marca 2010 nowe odcinki pojawiały się już tylko co dwa tygodnie. Jesienią 2010 pokazano zaledwie trzy nowe programy, wyprodukowane jeszcze na potrzeby poprzedniej serii. W 2011 emitowany był tylko jeden premierowy program miesięcznie i tylko w tzw. miesiącach ramówki wiosennej i jesiennej (marzec–czerwiec, wrzesień–grudzień). Wiosną 2012 emitowano już średnio dwa nowe odcinki na miesiąc. Od września 2012 w związku z faktem, iż po likwidacji "Molików książkowych", "Jedynkowego przedszkola" i "Budzika" "Domisie" pozostały jedynym studyjnym programem dla dzieci produkowanym przez Redakcję Audycji Dziecięcych TVP ("Ziarno" produkuje Redakcja Programów Katolickich TVP), premiery programu odbywały się ponownie co tydzień. Sytuacja ta utrzymała się jednak tylko do połowy listopada. Od stycznia do czerwca 2013 emitowane były średnio trzy premiery w miesiącu. Od września 2013 premierowy program jest ponownie co tydzień, jednakże oprócz wakacji program ma półtoramiesięczną przerwę także na przełomie roku.
"Domisie" były także powtarzane w TVP Polonia (od 8 października 2004 do 8 kwietnia 2010), a także w TVP HD (od 5 października 2008 do 22 lutego 2009 oraz od 6 września 2009 do 17 stycznia 2010).
W 2007 wyprodukowano dwa dodatkowe cykliczne programy z udziałem Domisiów, które odgrywały w nich postacie z innych bajek:
1 czerwca 2009 nagrywano 200. odcinek "Domisiów".
W Internecie.
Odcinki "Domisiów" są dostępne bez opłat w serwisie TVP VOD (udostępnione są odcinki: 89, 95, 134, 140-154, 156-158, 160-243, 245-258, 260-274, 276-280, 282-289, 291-385, 387-397, 399-402, 404-427).
Dawniej odcinki od 213 do 233 udostępnione były w serwisie ipla. W 2016 r. skończyła się licencja i udostępnione odcinki zniknęły z serwerów.

</doc>
<doc id="771493" url="https://pl.wikipedia.org/wiki?curid=771493" title="Sakura Card">
Sakura Card



</doc>
<doc id="771494" url="https://pl.wikipedia.org/wiki?curid=771494" title="Tu bi-Szwat">
Tu bi-Szwat



</doc>
<doc id="771496" url="https://pl.wikipedia.org/wiki?curid=771496" title="Clow Card">
Clow Card



</doc>
<doc id="771498" url="https://pl.wikipedia.org/wiki?curid=771498" title="Karty Sakury">
Karty Sakury



</doc>
<doc id="771500" url="https://pl.wikipedia.org/wiki?curid=771500" title="Jacques-François Blondel">
Jacques-François Blondel

Jacques-François Blondel (ur. 8 stycznia 1705 w Rouen, zm. 9 stycznia 1774 w Paryżu) – francuski architekt i teoretyk architektury. Profesor Królewskiej Akademii Architektury.
Był autorem projektów zrealizowanych w Metzu (ratusz, parlament, pałac biskupi i College Royal St.Louis, 1763–1766). Był również jednym z encyklopedystów – napisał na zaproszenie Denisa Diderota i Jeana d’Alemberta rozdział poświęcony architekturze (1751–1772).

</doc>
<doc id="771501" url="https://pl.wikipedia.org/wiki?curid=771501" title="Florian Czerwiński">
Florian Czerwiński

Florian Jan Czerwiński (ur. 3 kwietnia 1940 w Chojnicach) – polski lekarz dentysta, chirurg szczękowy, profesor zw.; anatom
Życiorys.
Studiował medycynę na Wydziale Stomatologii Pomorskiej Akademii Medycznej w Szczecinie, a także na Wydziale Lekarskim. Stopień doktora nauk medycznych uzyskał w 1972 roku, a w roku 1981 habilitację. Po ukończeniu studiów prowadził zajęcia z anatomii prawidłowej, pracując równocześnie w Klinice Chirurgii Szczękowo-Twarzowej PAM, w której uzyskał najpierw specjalizację II stopnia z chirurgii stomatologicznej (w 1974), a następnie specjalizację II stopnia z chirurgii szczękowej (1978). Od 1984 roku był kierownikiem Katedry i Zakładu Anatomii Prawidłowej i Klinicznej PAM, w 2010 roku przeszedł na emeryturę, ale nadal prowadził wykłady dla wydziału Lekarsko-Stomatologicznego. W 1991 został profesorem nadzwyczajnym, w 1992 profesorem zwyczajnym, a w 1998 otrzymał etat profesora zwyczajnego. Pełni funkcję członka Szczecińskiego Towarzystwa Naukowego i przewodniczącego Szczecińskiego Oddziału Polskiego Towarzystwa Anatomicznego.
Od 2 lipca 1982 pełnił obowiązki Dyrektora ds. Lecznictwa Państwowego Szpitala Klinicznego nr 2 w Szczecinie, od 1983 r. był Dyrektorem Naczelnym PSK-2 w Szczecinie, a następnie od 1984 do 2013 roku pełnił funkcję Dyrektora ds. Lecznictwa.
Opublikował około 225 prac dotyczących anatomii i patofizjologii układu autonomicznego, układu krwionośnego i budowy układu kostnego opublikowanych w czasopismach krajowych i zagranicznych. Razem z Adamem Krechowieckim jest współautorem podręcznika "Zarys anatomii człowieka", którego pierwsze wydanie ukazało się w 1958 roku. W 2008 roku przy współudziale dr n. med. Grzegorza Sławińskiego i dr n. med. Wojciecha Kozika wydał zbiór testów z anatomii prawidłowej pt."Anatomia człowieka.1500 pytań testowych wielokrotnego wyboru". Był promotorem 21 ukończonych doktoratów. Napisał wiele recenzji prac doktorskich i habilitacyjnych oraz był recenzentem i superrecenzentem dorobku naukowego ubiegających się o tytuł profesora. Dnia 01.10.2013 roku został Rektorem Wyższej Szkoły Kosmetologii i Promocji Zdrowia w Szczecinie. 

</doc>
<doc id="771506" url="https://pl.wikipedia.org/wiki?curid=771506" title="Sławomir Tkaczyk">
Sławomir Tkaczyk

Sławomir Tkaczyk (ur. 2 maja 1957 roku) – polski komandor, morski dyplomowany oficer trałowców oraz magister inżynier techniki nawigacji. Od 1976 do 2007 roku służył w Wojsku Polskim, dowodził ORP "Pelikan", ORP "Albatros" i 13 dywizjonem Trałowców. Do momentu rozformowania 9 Flotylli Obrony Wybrzeża pod koniec 2006 roku był w niej zastępcą dowódcy.
Służba wojskowa.
Sławomir Tkaczyk urodził się 2 maja 1957 roku w Sobowidzu. W latach 1976–1981 ukończył Wydział Nawigacji i Uzbrojenia Okrętowego Wyższej Szkoły Marynarki Wojennej im. Bohaterów Westerplatte w Gdyni, uzyskując tytuł zawodowy magistra inżyniera nawigatora statku morskiego. Jest również absolwentem Akademii Marynarki Wojennej ZSRR im. Marszałka Klimenta Woroszyłowa w Leningradzie (1988–1990).
Na pierwsze stanowisko służbowe – dowódcy działu okrętowego III broni podwodnej – skierowano go na trałowiec bazowy projektu 206F ORP "Pelikan" w 13 dywizjonie Trałowców w Helu (9 Flotylla Obrony Wybrzeża im. Kontradmirała Włodzimierza Steyera). W 1983 roku został zastępcą dowódcy okrętu, a po kolejnych dwóch latach dowódcą okrętu na tej jednostce pływającej. Jeszcze w 1985 roku objął funkcję oficera w sztabie 13 dywizjonu Trałowców, natomiast od 1987 roku dowodził bliźniaczym okrętem "Pelikana" – ORP "Albatrosem". Po powrocie do Polski w 1990 roku wyznaczono go starszym oficerem Wydziału Operacyjnego w Sztabie 9 Flotylli Obrony Wybrzeża w Helu. Następnie był kolejno szefem sztabu (1991 rok), p.o. dowódcą (1991–1992) i dowódcą 13 dywizjonu Trałowców (1992–1996).
Od 1996 do 2002 roku służył w Dowództwie Marynarki Wojennej w Gdyni jako zastępca dowódcy Stanowiska Dowodzenia Marynarki Wojennej, po czym na skutek zmian organizacyjnych objął stanowisko szefa Sztabu Centrum Operacji Morskich w Gdyni. W 2003 roku został zastępcą dowódcy Centrum Operacji Morskich. W latach 2004–2006 zajmował posadę zastępcy dowódcy 9 Flotylli Obrony Wybrzeża, w tym przez kilka miesięcy w 2005 roku był p.o. dowódcą 9 Flotylli Obrony Wybrzeża. 31 stycznia 2007 roku odszedł do rezerwy, został pożegnany przez dowódcę Marynarki Wojennej adm. floty Romana Krzyżelewskiego.

</doc>
<doc id="771507" url="https://pl.wikipedia.org/wiki?curid=771507" title="San Salvador (wulkan)">
San Salvador (wulkan)

San Salvador (Quetzaltepec) – stratowulkan w środkowym Salwadorze. U stóp wulkanu, na wschód od niego, położona jest stolica kraju San Salvador.
Ostatnia erupcja miała miejsce w 1917.

</doc>
<doc id="771509" url="https://pl.wikipedia.org/wiki?curid=771509" title="Spread">
Spread

Spread – różnica pomiędzy kursem (ceną) sprzedaży a kursem (ceną) kupna aktywów (np. walut, papierów wartościowych, towarów).
Na terminowych rynkach finansowych i towarowych spread to różnica między kursem kasowym a kursem terminowym. Przy konkurencyjnym rynku jest to koszt transakcji bez opóźnienia.
Spread wynosi zazwyczaj kilka procent. Udzielając kredytu w obcej walucie bank przelicza kredyt po kursie kupna (niższym) waluty kredytu, natomiast przy spłacie bierze pod uwagę dzienny kurs sprzedaży (wyższy) tej waluty. Jeśli spread wynosi 0, oznacza to, że jest to transakcja bezkosztowa.
Wyrażony procentowo spread walutowy to różnica pomiędzy kursem sprzedaży i kursem kupna dewiz w banku do kursu kupna. Stanowi on dodatkowy zysk banku, np. w przypadku udzielonych przez bank kredytów walutowych. Szacunkowo spread na poziomie 12% to dodatkowo około 1 punkt procentowy, a 6% to około 0,5 punktu procentowego ukrytej marży kredytu.

</doc>
<doc id="771512" url="https://pl.wikipedia.org/wiki?curid=771512" title="Henryk Lamensdorf">
Henryk Lamensdorf

Henryk Alois Lamensdorf (ur. 6 marca 1876 w Krakowie, zm. 1928 tamże) – polski architekt żydowskiego pochodzenia, działający głównie w Krakowie.
Życiorys.
Syn Aloisa Lamensdorfa oraz Cyli z domu Kreutler. Ukończył Wydział Budowlany Krakowskiej Szkoły Przemysłowej studiując pod kierunkiem Józefa Pokutyńskiego i Beniamina Torbego, uzyskując dyplom w 1902. Jego kamienice wykazują się wysokim standardem rozwiązania wnętrz i klatek schodowych oraz wyposażone są w windy, co było wówczas rzadkością.

</doc>
<doc id="771513" url="https://pl.wikipedia.org/wiki?curid=771513" title="Gibity">
Gibity

Gibity – kolonia w Polsce położona w województwie warmińsko-mazurskim, w powiecie elbląskim, w gminie Pasłęk.
Miejscowość wchodzi w skład sołectwa Bądy.
W latach 1975–1998 miejscowość administracyjnie należała do województwa elbląskiego.
Według zestawienia Państwowego Rejestru Nazw Geograficznych w miejscowości nie ma zabudowy, w miejscu wskazywanym przez ten rejestr na zdjęciu satelitarnym zadrzewienia, nie widać śladów budynków. Na północ od tego miejsca są zabudowania z budynkami mieszkalnymi o adresach Gibity. Miejscowość ta na mapie topograficznej datowanej na 1965 r. zamieszczona w geoportalu jest opisana nazwą Podosie. Nazwa ta występuje w zestawieniu PRNG jako niestandaryzowana nazwa przysiółka wsi Bądy. 

</doc>
<doc id="771514" url="https://pl.wikipedia.org/wiki?curid=771514" title="Catherine Green">
Catherine Green

Catherine Green (ur. 1755, zm. 1814) – amerykańska wynalazczyni.
Jako kobieta mogła tylko współtworzyć wynalazki, a nie tworzyła ich samodzielnie (ze względu na panujące wówczas normy społeczne, zabraniające kobietom takiej działalności). Była żoną plantatora bawełny Petera Allumbaugha z Wirginii Zachodniej i współpracownicą Eliego Whitneya – słynnego wynalazcy, któremu miała zasugerować pomysł na odziarniarkę bawełny i pomagać przy rysowaniu prototypu urządzenia. Nie wiadomo, jak duży był jej wkład w działalność tego wynalazcy. Eli Whitney opatentował odziarniarkę bawełny tylko na swoje nazwisko.

</doc>
<doc id="771519" url="https://pl.wikipedia.org/wiki?curid=771519" title="Maurice Blondel">
Maurice Blondel

Maurice Blondel (ur. 2 listopada 1861, zm. 4 czerwca 1949) – francuski filozof, przedstawiciel modernizmu katolickiego.
Poglądy.
Blondel był krytyczny wobec pozytywizmu i tomizmu, poszukiwał racjonalnych przesłanek wiary poprzez analizę ludzkich działań, co uznał za główne zadanie filozofii. Dowodził występowania w każdym z nich nieusuwalnej dysproporcji między realizacją doraźnych celów a dążeniem do doskonałości i pełni, którego człowiek sam z siebie nie jest w stanie zaspokoić.
Zdaniem Blondela dążenie owo wskazuje, iż przyczyna sprawcza i celowa ludzkiej aktywności ma charakter transcendentny – jest nią Bóg uobecniający się w człowieku, kierujący go ku sobie i oferujący mu spełnienie absolutne, czyli zbawienie. Ku swemu Stwórcy, tak jak człowiek, orientuje się cała rzeczywistość. Teorie Blondela wywarły znaczący wpływ m.in. na myślicieli spod znaku katolickiego modernizmu i na Pierre'a Teilharda de Chardin.

</doc>
<doc id="771521" url="https://pl.wikipedia.org/wiki?curid=771521" title="Blondel">
Blondel

Biogramy:
Fizyka:

</doc>
