<doc id="776066" url="https://pl.wikipedia.org/wiki?curid=776066" title="Jerzy Ostrowski (pisarz)">
Jerzy Ostrowski (pisarz)

Jerzy Zbigniew Ostrowski (ur. styczeń 1897 w Chodelu, zm. listopad 1942 w Mauthausen-Gusen) – polski pedagog, reformator szkolnictwa, działacz społeczny, dziennikarz i powieściopisarz. Jako pedagog kierował w okresie międzywojennym kilkoma placówkami edukacyjnymi, m.in. seminariami nauczycielskimi w Mławie i Wymyślinie, gimnazjami w Równem oraz Rzeszowie. Przez pewien czas nadzorował także szkoły dla Polonii w Brazylii. 
Jako autor wydał około dwudziestu powieści, zarówno dla dorosłych, jak i dla młodzieży. Stworzył także wiele artykułów prasowych i słuchowisk radiowych. Przez kilka lat był redaktorem naczelnym czasopisma „Ster”. Jako działacz społeczny i publicysta podejmował wiele palących podówczas tematów, jak opieka nad więźniami po zakończeniu odbywania przez nich kary czy warunki życia na wsi. 
Aresztowany przy próbie ucieczki z okupowanej Polski, został zesłany do Auschwitz, a następnie do Gusen, gdzie zmarł w listopadzie 1942 roku. 
Życiorys.
Jerzy Ostrowski urodził się 9 lub 13 stycznia 1897 w Chodlu, niedaleko Opola Lubelskiego. Jego rodzicami byli Stanisław, urzędnik wywodzący się ze zubożałej szlachty oraz Zofia ze Stokowskich. W dzieciństwie uczył się w szkole ludowej w rodzinnej miejscowości, następnie przeniósł się do Lublina, gdzie w 1914 zdał maturę w prywatnym gimnazjum męskim. W czasie nauki w tej szkole należał także do Związku Młodzieży Polskiej „Zet”.
Powołany do armii Imperium Rosyjskiego, ukończył przyspieszony kurs oficerski i następnie służył w jej szeregach na frontach I wojny światowej. W lipcu 1917 odniósł rany na froncie i został przeniesiony na tyły, gdzie przeszedł długą rekonwalescencję. Po podpisaniu traktatu brzeskiego i wybuchu wojny domowej w Rosji powrócił do kraju i wstąpił do Polskiej Organizacji Wojskowej, w jej ramach brał udział w rozbrajaniu wojsk austro-węgierskich w Lublinie.
Po odzyskaniu przez Polskę niepodległości wstąpił na wydział prawa nowo powstałego Katolickiego Uniwersytetu Lubelski, jednak pod koniec 1919 przeniósł się do Poznania, gdzie podjął studia na Wydziale Ekonomiczno-Politycznym Uniwersytetu Poznańskiego. Podczas studiów udzielał się w rozmaitych organizacjach młodzieżowych, był m.in. wiceprezesem Związku Młodzieży Niepodległościowej. Tytuł magistra uzyskał w 1921 roku. Przez krótki okres pracował jako redaktor w „Przeglądzie Porannym”, jednak wkrótce przeniósł się do Warszawy, gdzie przez rok kontynuował studia w warszawskim Instytucie Pedagogicznym. Jego praca dyplomowa "Żywa szkoła" postulowała wprowadzenie liceum ogólnokształcącego na wzór ówczesnych pięcioletnich gimnazjów. Uzupełnioną pracę wydało w 1927 wydawnictwo Gebethner i Wolff.
W latach 1924-1925 kierował Seminarium Nauczycielskim w Mławie, następnie w latach 1925-1927 – analogiczną placówką w Wymyślinie. Jego uczniami w tym okresie byli m.in. Józef Leszczyński, Piotr Józef Gołaszewski i Zbigniew Becker.
Jego pierwszą żoną była Ewa Szelburg-Zarembina (podówczas: Ewa Szelburg-Ostrowska), którą poślubił w czerwcu 1921. Para rozwiodła się w 1926, a była już żona Ostrowskiego wkrótce poślubiła Józefa Zarembę – polonistę pracującego w seminarium nauczycielskim prowadzonym przez Ostrowskiego.
W 1927 Ostrowski na półtora roku wyjechał na zlecenie Ministerstwa Wyznań Religijnych i Oświecenia Publicznego do Brazylii, gdzie został naczelnym instruktorem oświatowym nadzorującym szkoły dla tamtejszej Polonii. Po powrocie do Polski w 1928 został dyrektorem gimnazjum w Równem, a w latach 1931–1933 lub 1930–1935 pracował jako wizytator szkół w wileńskim kuratorium oświaty. 
W 1933 został dyrektorem oraz nauczycielem polskiego, historii, geografii i filozofii w II Państwowym Gimnazjum Męskim im. Stanisława Sobińskiego w Rzeszowie. W rok po objęciu posady ożenił się ponownie, tym razem z polonistką żeńskiego gimnazjum w Rzeszowie Ewą Mrozówną.
W początkach 1939 wyjechał do Kanady na stypendium ufundowane przez Ministerstwo Wyznań Religijnych i Oświecenia Publicznego, miał pracować nad powieścią z życia tamtejszej Polonii. Wrócił do kraju przedterminowo, w początkach lipca, ze względu na napiętą sytuację międzynarodową. Prawdopodobnie walczył w Wojsku Polskim jako oficer rezerwy. Po klęsce wrześniowej uniknął niewoli i powrócił do Rzeszowa, jednak już w październiku 1939 został aresztowany przez Gestapo. Dzięki staraniom rodziny został po trzech tygodniach zwolniony z aresztu. 
Przeniósł się do Nowego Sącza i w listopadzie 1939 spróbował przedostać się przez zieloną granicę do tworzącej się we Francji armii polskiej, jednak w okolicach Muszyny został wydany w ręce Niemców przez przewodnika. Przetrzymywany w więzieniach w Nowym Sączu i Nowym Wiśniczu, 20 czerwca 1940 został przewieziony do Oświęcimia w drugim transporcie polskich więźniów do tego obozu (numer obozowy 915). 
W obozie został skierowany do pracy w magazynie żywnościowym, dzięki czemu mógł pomagać innym współwięźniom, m.in. swoim byłym wychowankom, których również zesłano do Auschwitz. Jednak w 1942 przeniesiony został do Gusen, podobozu KL Mauthausen-Gusen (numer 1665), gdzie trafił do wyniszczającej pracy w kamieniołomach. Zmarł 24 lub 27 listopada 1942 na dyzenterię.

</doc>
<doc id="776068" url="https://pl.wikipedia.org/wiki?curid=776068" title="Dalia Blimke-Dereń">
Dalia Blimke-Dereń

Dalia Blimke-Dereń (ur. 20 maja 1979 w Tychach) – polska szachistka, mistrzyni międzynarodowa od 1998 roku.
Kariera szachowa.
W 1991 r. zdobyła w Warszawie tytuł mistrzyni świata juniorek do lat 12. W kolejnych latach wielokrotnie reprezentowała barwy Polski na turniejach o mistrzostwo świata oraz Europy juniorek w różnych kategoriach wiekowych. W 1996 r. zdobyła tytuł mistrzyni Polski do lat 18, natomiast w 1999 – złoty medal na drużynowych mistrzostwach świata juniorów do lat 20 w Rio de Janeiro. Rok później zdobyła dwa medale mistrzostw kraju: srebrny w grze błyskawicznej oraz brązowy – w szachach szybkich. W latach 1994–2001 sześciokrotnie wystąpiła w finałach mistrzostw Polski seniorek. Najlepszy wynik osiągnęła w 1997 w Cisnej, zajmując IV miejsce. W tym samym roku zajęła również II miejsce (za Olgą Aleksandrową) w otwartym turnieju w Frydku-Mistku. W 2003 r. zajęła V miejsce w arcymistrzowskim turnieju w Belgradzie.
Najwyższy ranking w karierze osiągnęła 1 stycznia 1999 r., z wynikiem 2281 punktów zajmowała wówczas 6. miejsce wśród polskich szachistek.

</doc>
<doc id="776070" url="https://pl.wikipedia.org/wiki?curid=776070" title="Pustachowa">
Pustachowa

Pustachowa - dzielnica w południowej części Gniezna przy drodze krajowej nr 15 (ulica Wrzesińska), około 3000 mieszkańców. Rada Osiedla nr VI - Pustachowa. Od północy dzielnica graniczy z dzielnicą Osiedle Grunwaldzkie, od wschodu z dzielnicą Pławnik, od południa ze wsiami Gębarzewo i Cielimowo, od zachodu z dzielnicami Dalki i Kokoszki.
W północnej części osiedla zabudowa willowa z lat 70 i 80 XX wieku, w południowej powstają nowe osiedla jednorodzinne. Obiektem sakralnym jest kościół pw. Matki Bożej Miłosierdzia, wybudowany w latach 2006-2017. Osią dzielnicy jest ulica Pustachowska, przy której znajduje się pętla autobusowa,autobusów linii 11 i 17. Osiedle Pustachowa zostało uznane za najbezpieczniejsze osiedle w Gnieźnie.
W dzielnicy znajduje się jezioro Zacisze.

</doc>
<doc id="776073" url="https://pl.wikipedia.org/wiki?curid=776073" title="Tajny referat Chruszczowa">
Tajny referat Chruszczowa



</doc>
<doc id="776078" url="https://pl.wikipedia.org/wiki?curid=776078" title="Uriah Smith">
Uriah Smith

Uriah Smith (ur. 3 maja 1832 w Wilton, USA; zm. 6 marca 1903 w Battle Creek, USA) – pastor, jeden z historycznych przywódców Adwentyzmu Dnia Siódmego.
Wczesne życie.
Uriah Smith urodził się 2 maja 1832 roku w Wilton, w stanie New Hampshire, USA. Jego rodzina należała do ruchu adwentowego, który oczekiwał powtórnego przyjścia Chrystusa w 1844 roku. Po niewypełnieniu się proroctwa (tzw. wielkim rozczarowaniu), Uriah Smith stracił na pewien czas zainteresowanie religią i rozpoczął studia na "Philips Exeter Academy". W grudniu 1852 roku nawrócił się na chrześcijaństwo i stał się jednym z pionierów Kościoła Adwentystów Dnia Siódmego.
Działalność.
Uriah Smith służył jako duchowny, był także redaktorem naczelnym czasopisma "The Adventist Review" w latach 1855–1873 i 1901–1903. Napisał wiele książek, w tym, jedno z historycznych dzieł adwentyzmu, "Proroctwa Daniela i Objawienia", będące wykładem i komentarzem do Księgi Daniela i Objawienia Jana. Uriah Smith stał się pierwszym sekretarzem Generalnej Konferencji, mianowany na to stanowisko w 1863 roku.

</doc>
<doc id="776080" url="https://pl.wikipedia.org/wiki?curid=776080" title="Rybna (dopływ Bystrzycy)">
Rybna (dopływ Bystrzycy)

Rybna – potok górski, lewy dopływ Bystrzycy o długości 8,64 km.
Potok płynie w Sudetach Środkowych, w Górach Suchych, w woj. dolnośląskim. Jego źródła złożone z drobnych wycieków znajdują się na wysokości około 700 m n.p.m. poniżej Przełęczy Trzech Dolin. Potok w górnym biegu spływa przez niezalesione tereny w kierunku północnym, w Rybnicy Leśnej skręca na wschód i płynie głęboką, załamaną wąską doliną, oddzielającą Góry Wałbrzyskie od Gór Suchych, Następne przepływa przez Grzmiącą i uchodzi do Bystrzycy w miejscowości Głuszyca. W górnym i dolnym odcinku potok płynie wśród zabudowań. W środkowym odcinku płynie przez obszar Parku Krajobrazowego Sudetów Wałbrzyskich. Zbiera wody z północno-zachodnich zboczy Gór Suchych i południowych zboczy Gór Wałbrzyskich. Potok w większości swojego biegu nieuregulowany o wartkim prądzie wody.

</doc>
<doc id="776082" url="https://pl.wikipedia.org/wiki?curid=776082" title="Mercury-Atlas 6">
Mercury-Atlas 6

Mercury-Atlas 6 (MA-6) – pierwszy w historii amerykański orbitalny lot kosmiczny przeprowadzony 20 lutego 1962 roku w ramach programu Mercury. Astronauta John Glenn okrążył trzykrotnie kulę ziemską w statku Mercury, po czym bezpiecznie powrócił na Ziemię.
Przygotowania do misji.
Miesiąc po udanym locie Mercury-Atlas 5 z szympansem Enosem, w listopadzie 1961 NASA zwołała konferencję prasową, na której zapowiedziała pierwszy lot Amerykanina na orbitę okołoziemską. Na pytania reporterów o to, kto będzie pierwszym amerykańskim astronautą na orbicie, Robert Gilruth odpowiedział, że w ciągu najbliższych dwóch tygodni ogłoszeni zostaną załoganci misji. Na pilota wybrano Johna H. Glenna, a jako jego zastępcę (dublera), Scotta Carpentera. Ogłoszono także załogę następnego lotu, Mercury-Atlas 7.
Rakieta nośna.
W misji wykorzystano rakietę Atlas D, jedną z wersji rakiety Atlas zmodyfikowanych na potrzeby programu Mercury. Jej ciąg wynosił prawie 163,5 tony. Paliwem była substancja o nazwie RP-I, przypominająca paliwo lotnicze oraz ciekły tlen. Wysokość rakiety wyniosła niemal 20 metrów, a średnica ponad 3 metry. Całość, wraz z kapsułą i wieżą systemu ratunkowego miała ponad 28 metrów wysokości. W chwili startu odpalono jednocześnie wszystkie silniki (pięć): marszowy (o ciągu 27 ton), dwa startowe (o ciągu po 68 ton każdy) oraz dwa służące do korekt trajektorii podczas lotu. Rakieta została wyprodukowana w oddziale astronautycznym zakładów zbrojeniowych General Dynamics. Rakietę nośną kapsuły Mercury, dostarczono na przylądek Canaveral 30 listopada 1961, gdyż NASA miała nadzieję, że misja MA-6 odbędzie się jeszcze w tym samym roku kalendarzowym, co pierwszy w historii lot załogowy na orbitę – radziecki Wostok 1. Wcześniejszy start nie był jednak możliwy z powodów technicznych.
Kapsuła.
Produkcja kapsuły Mercury nr 13, użytej w locie Mercury-Atlas 6, rozpoczęła się w maju 1960 w zakładach firmy McDonnell Aircraft Corporation w St. Louis. Miała długość niecałe trzy metry i prawie dwa metry średnicy u podstawy, masę niemal dwie tony i jako wersja orbitalna różniła się od wcześniej używanych kapsuł. Do lotu w misji MA-6 wyznaczono ją w październiku 1960, a na Przylądek dostarczono ją 27 sierpnia 1961. Kapsuła i rakieta nośna stanęły na stanowisku startowym nr 14 w dniu 2 stycznia 1962.
Opóźniony start.
Pierwszą próbę startu wyznaczono na 16 stycznia 1962. Z powodu problemów ze zbiornikami paliwa rakiety Atlas D, przełożono go na 23 stycznia. Z powodu złej pogody start codziennie przekładano, aż do 27 stycznia. Tego dnia start również się nie odbył. Odwołano go na 20 minut przed wystrzeleniem rakiety, ponownie z powodu dużego zachmurzenia, które uniemożliwiłoby niezbędne optyczne śledzenie i fotografowanie lotu statku.
Po tej próbie start przełożono na 1 lutego 1962. Podczas napełniania zbiorników paliwa rakiety, 30 stycznia, technicy odkryli przeciek do izolacji między zbiornikami paliwa i utleniacza. Awaria opóźniła start o dwa tygodnie. Próba z 15 lutego została odwołana, ponownie z powodu pogody. 19 lutego pogoda zaczęła się poprawiać i wszystko wskazywało, że 20 lutego 1962 w końcu uda przeprowadzić się start.
Przebieg misji.
Odliczanie zostało podzielone na dwie części. Pierwszą przeprowadzono dzień przed startem. Trwała cztery godziny, podczas których odbyły się testy systemów statku i sprawdzono działanie ich wzajemnych połączeń. Potem nastąpiła siedemnastogodzinna przerwa, którą wykorzystano na zamontowanie elementów pirotechnicznych i tankowanie. Druga część odliczania rozpoczęła się w punkcie T –06:30:00. W punkcie T –02:00:00 ostatecznie sprawdzono, czy kapsuła jest gotowa, by umieścić w niej astronautę. John Glenn wszedł na pokład statku o godzinie 11:03 GMT, 20 lutego 1962. Właz zamknięto o 12:10, po 40-minutowej przerwie technicznej spowodowanej uszkodzeniem jednego z 70 bolców zamykających właz. Konieczne było usunięcie wszystkich bolców, zastąpienie uszkodzonego nowym i ponowne zaczopowanie włazu.
O 14:47, po 2 godzinach i 17 minutach przerw w odliczaniu, 3 godziny i 44 minut po tym, jak Glenn wszedł do kapsuły, doszło w końcu do pomyślnego startu. Był on transmitowany przez amerykańskie telewizje i obejrzało go około 60 milionów widzów. Puls Glenna w czasie startu wzrósł do 110.
Trzydzieści sekund po starcie kontrolę nad rakietą przejął naziemny system naprowadzania, za pośrednictwem radia. Gdy rakieta i statek przechodziły przez strefę maksymalnego ciśnienia dynamicznego, Glenn zaraportował: "Trochę tu trzęsie." Potem lot uspokoił się. Dwie minuty i 14 sekund po starcie wyłączyły się i odpadły silniki dodatkowe. Dziesięć sekund później odłączono wieżę ratunkową ze szczytu rakiety.
Rakieta i statek dalej zmieniały nachylenie trajektorii lotu, co dało Glennowi pierwszą możliwość obejrzenia horyzontu, co opisał słowami: "piękny widok, patrzę na wschód, w stronę Atlantyku". Przy wypalaniu resztek paliwa wzrosły wibracje rakiety. Po wyłączeniu głównego silnika rakiety nośnej stwierdzono, że kapsuła ma prędkość tylko o 2 m/s mniejszą niż planowano. Na wysokości 160 km kabina weszła na orbitę o parametrach: perygeum 160 km, apogeum 256 km. Prędkość osiągnięta wyniosła 28 048 – 28 072 km na godzinę, co wydłużyło nieco elipsę orbity. Pięć sekund po odłączeniu rakiety kabina obróciła się o 180° i zwróciła szerszym końcem ku Ziemi, dzięki czemu astronauta mógł obserwować Ziemię przez specjalny peryskop.
O 14:52 Friendship 7 znalazł się na orbicie okołoziemskiej. Glenn otrzymał informacje, że wykona trzy okrążenia Ziemi. W tym czasie komputery w Centrum Lotów Kosmicznych imienia Roberta H. Goddarda analizując orbitę MA-6 stwierdziły, że statek mógłby na niej pozostać na prawie sto okrążeń Ziemi.
Gdy rakietki odłączyły kapsułę od rakiety, doszło do nieplanowanego obracania się kapsuły. Automatyczny system kontroli wysokości umieszczał statek na właściwej orbicie przez 38 sekund, zużywając 2,4 kg paliwa. Gdy kapsuła osiągnęła ostateczną orbitę, jej prędkość wyniosła 7843 m/s.
Pierwsza orbita.
MA-6 rozpoczął orbitowanie z wszystkimi systemami sprawnymi. Przeleciał nad Atlantykiem i Wyspami Kanaryjskimi. Przelatując nad afrykańskim wybrzeżem astronauta powiedział, że dostrzega tam burzę pyłową. Stacja naziemna w Kano (Nigeria) odpowiedziała Glennowi, że faktycznie od paru tygodni wieją tu bardzo silne wiatry.
Nad Kano Glenn przejął ręczne sterowanie nad statkiem i rozpoczął korekcje odchylenia statku, aż do momentu, gdy ten zwrócił się dokładnie w stronę lotu. Glenn stwierdził, że wskaźniki podają błędną orientację kapsuły w przestrzeni. Przelatując nad Nigerią zjadł nieco pasty mięsno-jarzynowej wyciskając ją z plastikowej tubki.
Będąc nad Oceanem Indyjskim, Glenn obserwował pierwszy zachód Słońca. Moment zmierzchu określił jako piękny. Niebo określił jako głęboko czarne, z cienkim niebieskim pasmem atmosfery przy horyzoncie. Zachód Słońca przebiegł szybko, choć wolniej niż Glenn się spodziewał. Przez 5-6 minut wolno malała intensywność światła. Jasne pomarańczowe i niebieskie warstwy rozchodziły się na 45°, 60° od obu stron Słońca. Chmury przeszkodziły Glennowi w dostrzeżeniu flary wystrzelonej z moździerza ze statku śledzenia na Oceanie Indyjskim, co było częścią eksperymentu dotyczącego zdolności obserwacyjnych pilota statku kosmicznego.
Kontynuując podróż po nocnej stronie Ziemi, nad okolicami wybrzeży Australii, Glenn dokonał obserwacji astronomicznych, meteorologicznych i geograficznych. Z powodu niewystarczającego czasu potrzebnego do zaadaptowania się wzroku do nocy, nie dane mu było zauważyć, tzw. światła zodiakalnego.
Przelatując nad stacją śledzenia programu Mercury w Muchea, w Australii, Glenn złożył Gordonowi Cooperowi meldunek o swoim dobrym samopoczuciu i braku problemów. Dojrzał też na Ziemi bardzo jasne światła miejskie. Coopper powiedział Glennowi, że są to najpewniej światła Perth i Rockingham. Podekscytowany Glenn mówił do Coppera: "To był naprawdę krótki dzień."; "To był najkrótszy dzień jaki kiedykolwiek mnie spotkał.". Pod koniec pierwszego okrążenia, gdy kapsuła wyszła z cienia Ziemi, temperatura wewnątrz kabiny wzrosła do +43°. Jednak wewnątrz skafandra temperatura nie przekroczyła +20°. Pierwsze okrążenie trwało 88 i pół minuty.
W czasie pierwszego okrążenia udowodniono, że wykorzystanie horyzontu jako punktu odniesienia umożliwia precyzyjne sterowanie położeniem pojazdu. Astronauta wypił tubkę soku jabłkowego i stwierdził, że ten sposób odżywiania w stanie nieważkości nie sprawia problemów.
„Świetliki”.
W tym czasie statek minął Australię i zbliżał się do wyspy Canton na Pacyfiku. John Glenn doświadczył 45-minutowej nocy i przygotował się na swój pierwszy wschód Słońca oglądany z orbity. W miarę jak Słońce wznosiło się nad wyspą Canton, Glenn widział tysiące „malutkich kropeczek, błyszczących punkcików, latających wokoło kapsuły”. Miał wrażenie, że albo statek koziołkuje albo spogląda w nieboskłon pełen gwiazd. Gdy bardziej się przyjrzał przez bulaj statku, wrażenie minęło. Był przekonany, że "świetliki", jak je nazwał, nacierały strumieniem od przodu statku. Wydawały się wolno płynąć, ale nie wydobywać się z żadnej z części statku. W miarę jak Friendship 7 wchodził w bardziej oświetlony obszar, "świetliki" zaczęły znikać. Podczas kolejnych wschodów Słońca astronauta widział je za każdym razem. Były to drobiny lodu, odrywające się od zimnej powierzchni kapsuły. Glenn jednak tego nie wiedział. Uważał, że jest to jeszcze jedna tajemnica kosmosu.
Kłopotliwy silniczek odchylania.
Gdy statek mijał stację śledzącą w Kauaʻi na Hawajach, Glenn odnotował duże interferencje w zakresie fal krótkich. Po minięciu zachodniego wybrzeża Ameryki Północnej, poprzez stację śledzącą w Guaymas (Meksyk) poinformował kontrolę lotu o kłopotach z kontrolą położenia wywołanych silniczkiem odchylania. Glenn mówił później, że problem ten „trzymał się mnie przez pozostałą część lotu”.
Glenn zauważył, że problem pojawia się, gdy automatyczny system stabilizacji i kontroli położenia zezwalał na odchylenie się statku o około 1,5° w prawo. Przełączył więc sterowanie na ręczne-proporcjonalne i sprowadził statek do właściwego położenia. Następnie próbował różnych trybów kierowania, aby stwierdzić, który z nich zużywa najmniej paliwa. Okazało się, że najoszczędniejszy jest tryb ręczny "fly-by-wire". Po około 20 minutach silniczek zmiany odchylenia zaczął działać poprawnie i Glenn wrócił na sterowanie automatyczne. Po krótkim czasie znów pojawił się problem, tym razem z silniczkiem odchylającym w drugą stronę. Astronauta przełączył więc sterowanie na ręczne "fly-by-wire" i używał go już do końca misji.
Druga orbita.
Wraz z minięciem Przylądka Canaveral, Friendship 7 rozpoczął drugą orbitę. Kontroler lotu zauważył, że „Segment 51”, czujnik w systemie lądowania statku, przesyła dziwne odczyty. Według odczytu osłona termiczna i podwozie poduszkowe nie miały stałej pozycji. Gdyby tak było, oznaczałoby to, że osłona termiczna jest umocowana do statku wyłącznie przez metalowe taśmy łączące je z tzw. ładunkiem wstecznym, czyli systemem rakiet hamujących używanych przy lądowaniu. Kontrola lotu nakazała wszystkim stacjom śledzenia monitorować odczyty z czujnika „Segment 51” i zwrócić uwagę astronaucie, że przełącznik otwarcia podwozia poduszkowego powinien być w pozycji „wyłączone”.
Glenn nie zorientował się w istnieniu problemu do momentu, gdy każda mijana stacja śledzenia prosiła go o upewnienie się, że przycisk otwarcia podwozia poduszkowego jest wyłączony. Tymczasem statek przelatywał nad Atlantykiem. Astronauta zajęty był ręcznym sterowaniem statkiem i staraniem się, by wypełnić jak najwięcej z zadań przewidzianych w czasie lotu.
Przelatując nad Wyspami Kanaryjskimi, Glenn zaobserwował, że „świetliki” na zewnątrz statku nie mają związku z silniczkami odrzutowymi sterującymi położeniem statku. Temperatura w jego skafandrze podniosła się, ale nie miał czasu jej wyregulować. Stacje naziemne w Nigerii i Zanzibarze odnotowały nagle spadek ilości tlenu (o 12%) w zapasowych zbiornikach tlenu.
Podczas swojego drugiego przelotu nad Oceanem Indyjskim Glenn dostrzegł, że umieszczony tam statek śledzenia jest w trudnych warunkach pogodowych. Statek, zamiast wypuszczenia balonów, wystrzelił jasne flary na spadochronach, gdy MA-6 przelatywał nad nim. Glenn jednak widział ze swojej kapsuły jedynie błyskawice z okolicznych burz.
Temperatura w skafandrze wzrosła jeszcze trochę i gdy statek minął Ocean Indyjski, Glenn starał się ją wyregulować. Gdy statek był nad bazą Woomera (Australia), zapaliła się lampka sygnalizująca przekroczenie dozwolonej w kabinie wilgotności. Przez resztę lotu Glenn musiał ostrożnie balansować przy chłodzeniu skafandra, aby nie przekroczyć dozwolonej wilgotności.
Nad Australią też zapaliła się lampka ostrzegająca przed nadmiernym zużyciem paliwa – jego zapas spadł do 62%. Kontrola lotu zaleciła Glennowi, żeby pozwalał statkowi odbiegać z kursu w celu zaoszczędzenia paliwa.
Przez dalszą część drugiej orbity nie wystąpiło więcej problemów. Glenn kontynuował ręczne sterowanie statkiem, nie pozwalając by ten zanadto odszedł z wyznaczonej pozycji. Zużywał na to jednak więcej paliwa niż system automatyczny. W czasie trwania drugiej orbity, ze zbiornika paliwa dla sterowania automatycznego ubyło 2,7 kg paliwa, a ze zbiornika sterowania ręcznego 5,4 kg.
Pomimo tych nieprawidłowości zapadła decyzja o kontynuowaniu lotu. Astronauta był w doskonałej kondycji i zachowywał pełną kontrolę nad statkiem.
Trzecia orbita.
W trakcie trzeciego okrążenia Ziemi przez statek Friendship 7, statek na Oceanie Indyjskim nie podjął próby badania zdolności obserwacyjnych pilota. Chmury nad statkiem nadal były zbyt grube.
Będąc po raz trzeci nad Australią, Glenn żartował rozmawiając z Cooperem, w stacji śledzenia Muchea. Na przykład poprosił, aby powiadomić dowódcę korpusu Marines, generała Shoupa, że trzy okrążenia Ziemi powinny być równoważne czterem godzinom zwykłego latania, czyli miesięcznemu minimum dla pilotów. Chciał też na piśmie otrzymać, że za ten lot dostanie nie niższą premię niż za zwykły lot samolotem.
W tym czasie kontrola misji monitorowała sprawę związaną z czujnikiem „Segment 51”. Stacja śledzenia na Hawajach poprosiła Glenna, by przestawił przełącznik otwierania podwozia poduszkowego w pozycję „automatycznie”. Gdyby kontrolka zapaliła się, ponowne wejście w atmosferę powinno odbyć się bez odłączania ładunku wstecznego. Po tej prośbie Glenn zorientował się, że prawdopodobnie wystąpiła jakaś usterka związana z osłoną termiczną. Test przełącznika nie spowodował zapalenia się kontrolki. Glenn odnotował także, że podczas manewrowania statkiem nie słyszał ani nie czuł żadnych wstrząsów czy drgań.
Kontrola misji Mercury nadal nie była zdecydowana co do dalszych działań. Część z kontrolerów uważała, że silnik hamujący powinien zostać odrzucony po manewrze hamowania, inni, że powinien zostać zachowany jako dodatkowe mocowanie osłony termicznej. Jeśli w trakcie wejścia kapsuły do atmosfery gorące gazy przedostaną się za osłonę termiczną, astronauta spłonie żywcem. Do osłony przymocowany był silnik hamujący. Na szczęście sygnał okazał się fałszywy.
Dyrektor lotu (Chris Kraft) i dyrektor misji (Walter C. Williams) zadecydowali o nieodłączaniu ładunku wstecznego po wejściu w atmosferę. Decyzję przekazano Glennowi przez stację naziemną w Point Arguello. Ładunek wsteczny powinien zostać zachowany aż statek nie osiągnie stacji śledzenia w Teksasie.
Przygotowania do lądowania.
Zachowanie ładunku wstecznego oznaczało, że Glenn musiał ręcznie złożyć peryskop. Powinien także włączyć "sekwencję 0,05g". Friendship 7 zbliżał się do wybrzeży Kalifornii. Od startu mijały 4 godziny i 33 minuty. Statek wszedł na wysokość odpalenia silników wstecznych. Odpalił się pierwszy z nich. Glenn skomentował: „Kurczę, czuję się jakbym wracał w stronę Hawajów”. W pięciosekundowych odstępach włączył się drugi i trzeci silnik wsteczny. Wysokość podczas hamowania była stabilna. Sześć minut po manewrze hamowania Glenn ustawił statek w pozycji do wejścia do atmosfery (nos statku 14° w górę).
Powrót do atmosfery.
Mercury-Atlas 6 wytracał wysokość w czasie szybowcowego lotu nad Stanami Zjednoczonymi, podążając w kierunku Atlantyku, gdzie miał wodować. Stacja śledzenia w Teksasie przekazała Glennowi, aby zachował ładunek wsteczny do momentu, gdy przyspieszenie spadnie do 14,7 m/s². Glenn powiedział, że po minięciu przylądka Canaveral przejdzie na ręczne sterowanie. Kontrola lotu dała sygnał Glennowi do włączenia sekwencji 0,05 g (0,49 m/s²). Mniej więcej w tym samym czasie, Glenn usłyszał dźwięki, „jakby coś małego rozbijało się o kapsułę”. Do kontroli lotu przekazał: „To fala uderzeniowa na zewnątrz”. Przyczyną dźwięków były taśmy przytrzymujące ładunek wsteczny, które pod wpływem tarcia pękały i uderzały w kadłub statku. System kontroli statku działał dobrze, jednak ilość paliwa do sterowania ręcznego spadła do 15%. Glenn przełączył sterowanie na „fly-by-wire” i używanie paliwa ze zbiornika sterowania automatycznego, które miało większy zapas.
Statek zaczął przechodzić przez strefę największego tarcia. Glenn mówił później o tym fragmencie lotu: „Myślałem, że ładunek wsteczny został odrzucony; widziałem odpadające kawałki czegoś przelatujące przed bulajem”. Bał się, że te kawałki to jego zniszczona osłona termiczna. Były to jednak odłamki ładunku wstecznego, który uległ zniszczeniu od tarcia w atmosferze.
Po przejściu przez strefę największego przyspieszenia, Friendship 7 zaczął trochę oscylować. Pilot nie mógł ręcznie sterować statkiem. Odchylał się on w poziomie o ok. 10° w obie strony. „Czułem się jak opadający liść”, powiedział później Glenn. Oscylacje udało mu się zlikwidować włączając pomocniczy system tłumienia drgań. Zmniejszała się także ilość dostępnego paliwa. Glenn zaczął się nawet zastanawiać, czy statek pozostanie stabilny do czasu osiągnięcia wysokości potrzebnej do otworzenia spadochronów.
Paliwo w zbiorniku systemu automatycznego wyczerpało się 111 sekund przed otwarciem spadochronów, a w zbiorniku sterowania ręcznego na 51 sekund przed. Drgania statku powróciły. Na wysokości 10 km Glenn zdecydował się na ręczne wyzwolenie spadochronów, chcąc w ten sposób przywrócić stabilność lotu statku. Nie zdążył jednak sięgnąć do przycisku, gdyż spadochrony rozłożyły się automatycznie na wys. 8,5 km, zamiast 6,4 km. Statek odzyskał spokojny lot, a Glenn zaraportował, że „wszystko jest w najlepszym porządku”.
Na wysokości 5 km otworzył się peryskop, z którego mógł korzystać astronauta. Glenn próbował rozglądać się przez bulaj, jednak niewiele przez niego widział, ponieważ ten był silnie okopcony. Statek kontynuował opadanie na spadochronie hamującym. Odrzucono sekcję anten, otworzył się i w pełni rozłożył główny spadochron o średnicy 21 m. Kontrola misji Mercury przypomniała Glennowi o ręcznym otworzeniu podwozia poduszkowego. Przełączył więc przycisk i pojawiła się zielona kontrolka potwierdzająca otworzenie. Rozległ się też charakterystyczny dźwięk, gdy osłona termiczna i poduszka powietrzna opadły na swoje miejsce, 120 cm poniżej kapsuły.
Tak jak się spodziewano, doszło do przerwy w komunikacji radiowej, która trwała cztery minuty i dwadzieścia sekund. Wnioski płynące z misji spowodowały wprowadzenie zmian w procedurach związanych z wejściem w atmosferę.
Wodowanie.
Kapsuła Friendship 7 wodowała około 60 km bliżej niż zaplanowano. Obliczenia dotyczące działania silników wstecznych nie brały bowiem pod uwagę tak dużego zużycia paliwa, które spowodowało mniejszą od planowanej masę statku. USS Noa, niszczyciel o kryptonimie „Steelhead”, pierwszy wypatrzył opadającą na spadochronie kapsułę. Znajdował się tylko 10 km od kapsuły i powiadomił John Glenna, że niedługo do niego dotrze. Niszczyciel zbliżył się do kapsuły po siedemnastu minutach.
Jeden z załogantów niszczyciela usunął antenę radioboi okrętu, drugi zaczepił linę potrzebną do wciągnięcia kapsuły na pokład. Gdy kapsuła znalazła się na pokładzie, Glenn próbował opuścić kabinę górnym włazem. Jednak z powodu wysokiej temperatury w środku, zrezygnował z tego i zdecydował o odstrzeleniu bocznego włazu. Ostrzegł załogę niszczyciela, by odsunęła się i zdetonował ładunki wybuchowe włazu (lekko przecinając sobie dłoń odskakującym detonatorem), który z hukiem odpadł. Uśmiechnięty Glenn wyszedł na pokład niszczyciela Noa. Jego pierwsze słowa brzmiały: „Gorąco tam było”. W trakcie lotu astronauta przebywał przez cztery godziny i dwadzieścia siedem minut w stanie nieważkości. Osiemnastominutowy okres dryfowania kapsuły spowodowały u astronauty lekkie nudności.
Po misji.
Zarówno astronauta jak i statek przetrwali misję w dobrej kondycji. Dla USA był to ogromny sukces naukowo-techniczny i prestiż, gdyż USA stały się drugim, po ZSRR, państwem na świecie mogącym wysłać człowieka w kosmos. Był to też pierwszy krok Amerykanów w kierunku lądowania człowieka na Księżycu.

</doc>
<doc id="776083" url="https://pl.wikipedia.org/wiki?curid=776083" title="Rębowo (Gdańsk)">
Rębowo (Gdańsk)

Rębowo (kaszb. "Rãbòwò", niem. "Rambau") – osiedle w Gdańsku, w dzielnicy Jasień. Leży na południowym krańcu dzielnicy, a jego zachodnia i południowa granica pokrywa się z granicą miasta.
Historia.
Dawne nazwy: "Rambovo" (1294), "Rambow" (1334), "Rambkaw" (1570), "Ręmbkowo" (1624), "Rambau" (1790).
Pierwszy raz wymienione zostało w dokumentach jako posiadłość rycerska Rambau w 1294.
Na początku XV w. było własnością Andreasa von Rambow, ale podlegało zwierzchności komturów gdańskich Zakonu NMP. W kolejnych stuleciach Rębowo było kolejno własnością Georgiusa de Edena, Schwartzwaldów, Rembowskich herbu Poraj oraz sławnej rodziny gdańskich filantropów Conradich, do których należało do połowy XVIII w. 
Prywatna wieś szlachecka położona była w drugiej połowie XVI wieku w powiecie gdańskim województwa pomorskiego. 
W 1648 Rębowo należało do parafii w Św. Wojciechu, a kilkanaście lat później jego ówczesny właściciel sprzedał jego połowę za sumę 750 marek sąsiednim Szadółkom.
Kontrowersje między Szadółkami a Rębowem na tle granic były już wówczas zarzewiem waśni i niesnasek. Konflikty te trwały jeszcze w 1802.
Między 7 a 18 października 1939 w folwarku rębowskim pracowało aussenkommando więźniów KL Stutthof.
Po II wojnie światowej do końca lat 80. w Rębowie mieściło się Państwowe gospodarstwo rolne. Rębowo zostało przyłączone w granice administracyjne miasta w 1973. Należy do okręgu historycznego Wyżyny.
W latach 2004-2005 zostało zbudowane centrum handlowe "Fashion House Gdańsk" (obecnie "Designer Outlet Gdańsk"). W latach 2010–2011 miała miejsca rozbudowa centrum, po której w nowej części zostały uruchomione hipermarkety Carrefour i Obi. Całemu centrum została nadana nazwa "Morski Park Handlowy".
W 2005 oddano do użytku nowe, niewielkie osiedle mieszkaniowe, złożone głównie z 4-piętrowych bloków zbudowane na polach dawnego PGR-u.
Dworek.
Istniejący jeszcze dworek rębowski, zbudowany na fundamentach starszego dworu, znajduje się we wschodniej części folwarcznego założenia. Całość budowli dzieli się na cześć zachodnią – wyższą i podpiwniczoną, wyposażoną w drewniany ganek, z elementami architektonicznymi, które mogą pamiętać jeszcze XVIII w., oraz nowszą część wschodnią – dobudowaną w okresie międzywojennym.
Jeszcze kilka lat temu można było we wnętrzach dworu podziwiać sporych rozmiarów zabytkowy kominek. Na zapleczu zdewastowanego dworu zachowały się relikty dawnego parku i sadu. Najstarsze z żyjących tu czerwonych buków ("Fagus purpurea") i dębów liczą sobie najmniej 150 lat, wbrew prawu są systematycznie wycinane. Niegdyś ozdobą przydworskiego parku był staw, obecnie zarośnięty i zaniedbany. W ostatnich latach dwór przechodzi dalszą dewastację, pomimo starań władz Gdańska i urzędu konserwatorskiego, nie wydaje się, aby ten stan rzeczy miał się zmienić, gdyż nie przewidziano na razie rewitalizacji obiektu.
Dwór spłonął w październiku 2022.
Transport i komunikacja.
W Rębowie znajduje się węzeł drogowy ul. Jabłoniowej z obwodnicą Trójmiasta S6 oraz pasaż handlowy Designer Outlet Gdańsk przy ul. Przywidzkiej. Połączenie z centrum miasta umożliwiają autobusy komunikacji miejskiej (linie nr 115, 155, 156), natomiast z Pruszczem Gdańskim autobusy komunikacji podmiejskiej (linia 805)

</doc>
<doc id="776084" url="https://pl.wikipedia.org/wiki?curid=776084" title="Guglielmo Nasi">
Guglielmo Nasi

Guglielmo Ciro Nasi (ur. 21 lutego 1879 w Civitavecchii, zm. 21 września 1971 w Modenie) – włoski polityk i generał dowodzący podczas kampanii wschodnioafrykańskiej w II wojnie światowej.
Życiorys.
W okresie od 7 stycznia 1924 do 4 listopada 1928 roku był attaché wojskowym w Paryżu. Od 1928 roku pełnił funkcję szefa sztabu włoskich oddziałów kolonialnych. W latach 1934–1935 był wicegubernatorem Cyrenajki, w latach 1936–1939 gubernatorem Harer i gubernatorem Shewa w latach 1939–1940. Od roku 1939 pełnił także funkcję wicegubernatora Włoskiej Afryki Wschodniej. Pełniąc tę funkcję przyczynił się do poprawy morale administracji wojskowej i cywilnej, wykazał się także skutecznością w nawiązywaniu i utrzymywaniu kontaktów z tamtejszymi wodzami plemiennymi. W sierpniu 1940 dowodził operacją podboju Somali Brytyjskiego. Wykorzystując wsparcie lotnicze i czołgi, zmusił Brytyjczyków i ich sprzymierzeńców do ewakuacji do Adenu. Podczas brytyjskiej kontrofensywy na początku 1941 roku został zmuszony do wycofania się do Gondaru, który stał się ostatnim włoskim garnizonem we Włoskiej Afryce Wschodniej i skapitulował 28 listopada 1941 roku (znacznie później niż pozostałe włoskie placówki).
Po kapitulacji księcia Amedeo i generała Pietro Gazzery pełnił obowiązki wicekróla i generała-gubernatora Włoskiej Afryki Wschodniej. Po kapitulacji wysłany jako jeniec wojenny do Kenii, gdzie po śmierci księcia Amedeo objął zwierzchnictwo nad 60 tysiącami Włochów przebywających w niewoli brytyjskiej.
Powrócił do Włoch po zakończeniu wojny w 1945 roku. Cztery lata później, w czasie gdy Somalia była terytorium powierniczym ONZ, Nasi został powołany na jej komisarza. Zmarł w Modenie w 1971 roku.
Mimo umieszczania go przez powojenny rząd Etiopii na liście największych zbrodniarzy wojennych, włoski historyk Angelo del Boca postrzega go za najlepszego oficera włoskich sił zbrojnych we Wschodniej Afryce. Solomon Getahun podziela tę nieco mniej krytyczną ocenę Nasiego stwierdzając, że gdyby nie jego (dobra) postawa wobec ludności Gondaru i okolic, nie zdołałby tak długo skutecznie odpierać ataków wojsk brytyjskich i etiopskich.

</doc>
<doc id="776088" url="https://pl.wikipedia.org/wiki?curid=776088" title="Czystka etniczna">
Czystka etniczna

Czystka etniczna () – zbrodnia, która według rezolucji Komisji Praw Człowieka obejmuje deportację i przymusowe, masowe usuwanie lub wypędzanie osób z ich domów, jawne naruszanie praw tych osób w celu przemieszczenia lub zniszczenia grup narodowych, etnicznych, rasowych lub religijnych.

</doc>
<doc id="776092" url="https://pl.wikipedia.org/wiki?curid=776092" title="Wyrostek rzęskowy">
Wyrostek rzęskowy

Wyrostek rzęskowy (łac. "processus ciliaris") – jeden z szeregu fałdów połączonych za pomocą więzadeł, na których zamocowana jest soczewka. 
W nabłonku wyrostków rzęskowych syntetyzowana jest ciecz wodnista, wypełniająca przednią i tylną komorę oka. Wyrostki są bogato unaczynione i unerwione. Wchodzą one w skład ciała rzęskowego.

</doc>
<doc id="776093" url="https://pl.wikipedia.org/wiki?curid=776093" title="Edoardo Rabezzana">
Edoardo Rabezzana

Edoardo Rabezzana (ur. 4 kwietnia 1975 w Asti) - włoski siatkarz występujący obecnie w Serie A w drużynie Bre Banca Lannutti Cuneo. Gra na pozycji rozgrywającego. Mierzy 192 cm. Waży 85 kg.

</doc>
<doc id="776098" url="https://pl.wikipedia.org/wiki?curid=776098" title="Tygiel narodów">
Tygiel narodów

Tygiel narodów – rodzaj integracji etnicznej. Polega on na połączeniu kultur i zapatrywań różnych grup etnicznych.

</doc>
<doc id="776099" url="https://pl.wikipedia.org/wiki?curid=776099" title="Qatar SC">
Qatar SC

Qatar Sports Club – klub piłkarski z Kataru, grający obecnie w Q-League, mający siedzibę w mieście Doha. Jest sześciokrotnym mistrzem kraju i trzykrotnym zdobywcą tamtejszego pucharu. Swoje domowe mecze rozgrywa na stadionie Qatar SC Stadium, czwartym pod względem wielkości w kraju, mogącym pomieścić 19 tysięcy widzów.
Sukcesy.
1967, 1968, 1969, 1973, 1977, 2003
2001, 2004, 2006
1974, 1976, 2001
1981, 1989, 2004
2002, 2004
1983, 1984, 1987, 1995

</doc>
<doc id="776100" url="https://pl.wikipedia.org/wiki?curid=776100" title="Qatar Sport Club">
Qatar Sport Club



</doc>
<doc id="776106" url="https://pl.wikipedia.org/wiki?curid=776106" title="Integracja etniczna">
Integracja etniczna

Integracja etniczna – sposób koegzystencji różnych grup etnicznych na jednym obszarze (najczęściej państwowym). Według Anthony’ego Giddensa istnieją trzy rodzaje tej integracji:

</doc>
<doc id="776110" url="https://pl.wikipedia.org/wiki?curid=776110" title="Valerio Curti">
Valerio Curti

Valerio Curti, (ur. 10 listopada 1978 w Fano) – włoski siatkarz, występujący obecnie we włoskiej Serie A, w drużynie Bre Banca Lannutti Cuneo. Gra na pozycji środkowego. Mierzy 203 cm. Waży 94 kg.

</doc>
<doc id="776113" url="https://pl.wikipedia.org/wiki?curid=776113" title="Blitzkrieg (gra komputerowa)">
Blitzkrieg (gra komputerowa)

Blitzkrieg (ros. Блицкриг) – komputerowa strategiczna gra czasu rzeczywistego w realiach II wojny światowej, stworzona przez studio Nival Interactive i wydana w 2003 roku przez cdv Software Entertainment. W 2005 roku wydano kontynuację gry – "Blitzkrieg 2".
Fabuła.
Gracz wciela się w dowódcę wojskowego średniego szczebla z czasów II wojny światowej. Linia fabularna gry opiera się w całości na wykonywaniu przez bohatera rozkazów dowództwa i wygrywaniu kolejnych bitew. Grę podzielono na trzy kampanie: niemiecką, aliancką i radziecką, a także szereg misji dodatkowych i samouczkowych. W kampanii alianckiej gracz dowodzi wojskami w takich bitwach i operacjach, jak: obrona Norwegii i Francji w 1940 roku, bitwa o Tobruk, operacja Torch, walki we Włoszech, operacja Overlord, czy bitwa o Ardeny. Niemiecka kampania rozpoczyna się pierwszego dnia II wojny światowej wraz z agresją Wehrmachtu na Polskę; następnie przenosi się do Francji, rzuca gracza w wir pustynnych bitew w toku kampanii afrykańskiej, a wreszcie pozwala mu wziąć udział w operacji Barbarossa, bitwie pod Moskwą, pierwszej i drugiej bitwie o Charków, oraz w ofensywie w Ardenach. Kampania radziecka natomiast zabiera gracza na front wojny zimowej, później zaś wyznacza zadania bojowe w toku kontruderzenia spod Moskwy, bitwy stalingradzkiej i kurskiej, umożliwia także dowodzenie siłami Armii Czerwonej w operacji jassko-kiszyniowskiej i ostatecznej bitwie o Berlin.
Rozgrywka.
Mechanika "Blitzkriegu" bazuje na rozwiązaniach zastosowanych w grze "Sudden Strike". Gracz dowodzi oddanymi pod jego komendę oddziałami na polu bitwy, które obserwuje z lotu ptaka. Wydawać komendy można zarówno pojedynczej jednostce, jak też ich zgrupowaniu. Dowodzonym oddziałom można wydać m.in. rozkaz ataku, swobodnego marszu, okopania się, czy atakowania konkretnej jednostki wroga. Do dyspozycji gracza oddano w sumie kilkaset różnych rodzajów jednostek: oddziały piechoty, czołgi i pojazdy pancerne, działa, i moździerze, motocykle wojskowe, ciężarówki zaopatrzeniowe, techniczne, sanitarki itd. W wybranych momentach rozgrywki można wezwać także wsparcie lotnicze, od rozpoznania powietrznego, poprzez osłonę myśliwców, po bombowce taktyczne i strategiczne. W przeciwieństwie do wielu innych gier strategicznych, w "Blitzkriegu" nie ma możliwości kupowania nowych jednostek za punkty zdobywane w trakcie rozgrywki; posiłki nadchodzą jedynie w momentach przewidzianych przez twórców. Za swoje osiągnięcia na polu bitwy gracz jest po misji oceniany, a także nagradzany medalami i orderami wojskowymi.
Odbiór gry.
Gra spotkała się z pozytywnym przyjęciem recenzentów i graczy, uzyskując według agregatora GameRankings średnią ocen 80,21% oraz 7.8 z 49 recenzji według serwisu Metacritic. Według Steve'a Buttsa z portalu IGN "Blitzkrieg" jest grą kultową i przełomową, która na lata wyznaczyła rozwój gatunku drugowojennych RTS-ów.
Dodatki.
Do gry wydano dwa oficjalne dodatki, oba w 2004 roku: ' oraz '. Oferują ona rozgrywkę w jednej kampanii, w pierwszym wypadku pozwalając graczowi wcielić się w dowódcę wojsk niemieckich walczącego na szlaku bojowym feldmarszałka Erwina Rommla, w drugim zaś umożliwia grę jako podwładny generała George'a Pattona.

</doc>
<doc id="776118" url="https://pl.wikipedia.org/wiki?curid=776118" title="Blitzkrieg I">
Blitzkrieg I



</doc>
<doc id="776120" url="https://pl.wikipedia.org/wiki?curid=776120" title="Wyuczona bezradność">
Wyuczona bezradność

Wyuczona bezradność – w pracy socjalnej termin oznaczający stan wyuczony, wytworzony przez narażenie na szkodliwe, nieprzyjemne sytuacje, w których nie ma możliwości ucieczki lub których nie da się uniknąć. Dotyczy najczęściej osób zmarginalizowanych, długofalowo korzystających ze wsparcia ośrodków pomocy społecznej, w tym długotrwale bezrobotnych, dotkniętych ubóstwem, bezdomnych lub niepełnosprawnych. Z drugiej strony coraz częściej wskazuje się, że społeczeństwa cywilizacji "high tech" są dotknięte tą przypadłością.
W psychologii termin ten oznacza utrwalenie przekonań o braku związku przyczynowo-skutkowego między własnym działaniem (reakcją) a jego konsekwencjami (wzmocnieniem).
Termin został rozpropagowany w psychologii przez Martina Seligmana w latach 70. XX w., zaś badania nad tym zjawiskiem rozpoczął Curt Paul Richter pod koniec lat 50. XX wieku.
Eksperymenty.
Seligman i Maier (1967 r.) umieszczali psy w klatce tak, by nie mogły one uniknąć porażenia prądem elektrycznym. Po pewnym czasie i kilkunastu nieskutecznych próbach uniknięcia bólu psy kładły się na podłodze i biernie znosiły cierpienie. W warunkach pierwotnych (całkowity brak kontroli) wszystkie zwierzęta umierały z powodu apatii, odmawiania przyjęcia pokarmu. W innej grupie badawczej wykazano, że zwierzęta nie podejmują prób odzyskania kontroli nawet wtedy, gdy przeniesiono je do klatki, z której mogły łatwo uciec, przeskakując barierkę. Nawet jeśli smutnego, depresyjnego psa siłą przeciągnięto przez przeszkodę w celu pokazania, że druga część jest bezpieczna, psy nie powtarzały tego zachowania samodzielnie.
Podobne badania pokazujące znaczenie posiadania kontroli jako podstawy budowania nadziei w podtrzymywaniu orientacji sprawczej, ofensywnej koniecznej dla podejmowania działań zaradczych prowadził Curt Paul Richter. Szczur wrzucony do śliskiej kadzi z zimną wodą po kilkunastu minutach pływania w kółko tonie. Jeśli podsunie mu się kij tuż po rozpoczęciu tonięcia, tak że może się po nim wdrapać i wydostać z kadzi, to przy ponownym wrzuceniu pływa kilkadziesiąt godzin. Badacze odkryli, że za tonięcie zwierzęcia w pierwszej próbie odpowiedzialne nie są skutki stresu (np. zawał serca), ale właśnie rezygnacja i apatia.
Badacze instalowali nad głowami grupy dzieci leżących w łóżeczku dwa typy zabawek. Zabawka pierwszego typu obracała się w odpowiednią stronę, gdy dziecko przekręcało główkę (np. w prawo). Zabawka drugiego typu obracała się niezależnie od ruchu główki dziecka. Po dwóch tygodniach dzieci z pierwszej grupy, z zabawkami pierwszego typu, nauczyły się sprawnego sterowania zabawką. Po tym czasie dzieci z drugiej grupy, używające dotychczas zabawek "niesterownych", dostały nowe zabawki pierwszego typu ("sterowne"). Mimo to nie nauczyły się nimi kierować. Wyuczona bezradność dotyka więc również niemowlęta.
Jeśli dajemy badanym do rozwiązania dwa zadania, z których jedno jest łatwe, a drugie trudne, to oba zadania są częściej rozwiązywane, gdy prezentuje się najpierw łatwe zadanie, potem trudne. Jeśli kolejność jest odwrotna (najpierw trudne, potem łatwe), to oba zadania są rzadziej rozwiązywane.
W dużym stopniu związany z wyuczoną bezradnością jest stanfordzki eksperyment więzienny.
Skutki wyuczonej bezradności.
Ludzie szybko uczą się bezradności, czyli poczucia, że ich osobista kontrola wzmocnień i wpływ na sytuację jest nieefektywna. W związku z tym uczą się oczekiwać obniżonej kontroli w przyszłości.
To oczekiwanie prowadzi do:
Podsumowując, wśród negatywnych skutków wyuczonej bezradności można wymienić: trudności w uczeniu się, izolację społeczną, zaniedbanie pedagogiczne, wykorzystywanie seksualne, maltretowanie fizyczne oraz deprywację emocjonalną czyli tzw. zespół niewłaściwego wychowania dziecka. Wyuczona bezradność, wynikająca z niej frustracja i poczucie braku panowania nad własnym życiem może także powodować nadużywanie substancji psychoaktywnych (alkohol, narkotyki) oraz popadanie w nałóg seksualny.
Badacze odkryli, że stresujące zdarzenia, których nie jesteśmy w stanie uniknąć, prowadzą także do przyśpieszenia rozwijania się chorób (np. raka), szybszej śmierci w domach opieki społecznej i domach starców, obniżenia wyników uczenia się u dzieci.
Przeciwdziałanie i leczenie z wyuczonej bezradności.
Seligman w oparciu o swoje badania stworzył także model rozumienia i leczenia depresji. Modyfikacja tego stylu poznawczego oraz uczenie się tendencji samoobronnej niosą skutki lecznicze. Okazało się także, że dla wyuczonej bezradności istotne jest nie tyle rzeczywiste sprawowanie kontroli nad wzmocnieniami, ale raczej przekonanie o posiadaniu/nie posiadaniu tej kontroli.
Jak podkreśla literatura, w procesie leczenia (a na początku interwencji w sytuację bezradności) należy na wstępie udzielić wsparcia emocjonalnego, pozwolić na uzewnętrznienie wszystkich możliwych emocji, szczególnie tych negatywnych - by umożliwić spojrzenie na problem z dystansem, dostrzegając nowe punkty widzenia. W dalszych etapach ważne jest też wzmacnianie pacjenta w skupianiu się na pozytywnych emocjach, przypominanie pozytywów z przebiegu życia pacjenta.
Różnice indywidualne w wyuczonej bezradności.
Dwie trzecie ludzi umieszczonych w warunkach braku wpływu na wzmocnienia uczy się bezradności. Odkryto jednak, że około 30% opierało się próbom uczynienia ich bezradnymi. Te osoby nie rezygnowały, wysilały się nadal, nie pozwalały negatywnym doświadczeniom wytworzyć symptomów wyuczonej bezradności. Zachowania te zależą od "optymistycznego stylu atrybucyjnego", ogólnej skłonności do używania tendencji samoobronnej.
Wyuczona bezradność w ujęciu socjologicznym.
Bezradnością można "zarazić się" od innych osób ze swojego najbliższego otoczenia lub grupy odniesienia. W związku z tym wyuczona bezradność nabiera również charakteru socjologicznego.
W ujęciu socjologicznym wyuczona bezradność jest także wyuczonym sposobem na przetrwanie w społeczeństwie. Najczęściej odnosi się do warstw upośledzonych, jest charakterystyczna dla podklasy społecznej. Polega on na utwierdzaniu siebie i państwa, że w wyniku nierówności szans lub z innej istotnej przyczyny jednostka nie może samodzielnie sobie radzić (np. na rynku pracy), a więc potrzebuje opieki państwa (m.in. przez pomoc socjalną).
Według niektórych socjologów (np. prof. Marka Szczepańskiego) zjawisko wyuczonej bezradności pociągnęło za sobą deprywację mieszkańców gett biedy i zrodzenie "prawników i profesorów biedy" – czyli ludzi, którzy do perfekcji opanowali umiejętność korzystania z możliwości oferowanych wykluczonym przez różne organizacje pomocy społecznej.
Człowiek uczy się bezradności w ścisłym powiązaniu z poczuciem alienacji. Istnieje pięć wariantów alienacji, których zróżnicowanie przebiega na poziomie przyczyn i konsekwencji:
Zbieżność występowania silnych, negatywnych emocji, małej kontrolowalności sytuacji, występowania trudnych zadań, a więc powodowania trudności emocjonalnych oraz uniemożliwiania realizacji celów charakteryzuje syndrom sytuacji alienującej. Główną jej konsekwencją jest narastanie poczucia bezsilności.

</doc>
<doc id="776126" url="https://pl.wikipedia.org/wiki?curid=776126" title="Charcoal Feather Federation">
Charcoal Feather Federation



</doc>
<doc id="776128" url="https://pl.wikipedia.org/wiki?curid=776128" title="Ailes Grises">
Ailes Grises



</doc>
<doc id="776129" url="https://pl.wikipedia.org/wiki?curid=776129" title="Istota polityczna">
Istota polityczna



</doc>
<doc id="776132" url="https://pl.wikipedia.org/wiki?curid=776132" title="Reprezentacja Kazachstanu w skokach narciarskich">
Reprezentacja Kazachstanu w skokach narciarskich

Reprezentacja Kazachstanu w skokach narciarskich – grupa skoczków narciarskich reprezentująca ten kraj w zawodach międzynarodowych.
Pierwsze wzmianki dotyczące skoków narciarskich na terenie dzisiejszego Kazachstanu sięgają lat 40. XX wieku. To wtedy z inicjatywy Aleksandra Stepanowa wybudowano skocznię K-50 na obszarze kołchozu "Gornyj Gigant" w Ałmaty. Reprezentacja Kazachskiej SRR, której początki datuje się na lata 60., stała się elementem kadry radzieckiej w skokach narciarskich. Najbardziej znanymi podopiecznymi ośrodka szkoleniowego w Ałmaty byli: Władimir Sologub (uczestnik TCS 1965), Władimir Czerniajew (uczestnik mistrzostw świata, Pucharu Świata, multimedalista mistrzostw ZSRR), Andriej Wierwiejkin (5. zawodnik Mistrzostw Świata w Lahti 1989), Siergiej Badienko (brązowy medalista MŚJ 1985 w drużynie) i Dionis Wodniew (wielokrotny uczestnik imprez mistrzowskich w barwach czterech reprezentacji).
Reprezentacja niepodległego Kazachstanu regularnie uczestniczy w największych światowych imprezach od roku 1992. Pierwszym zawodnikiem Kazachstanu, który brał udział w Pucharze Świata, był Andriej Wierwiejkin. Kazachska drużyna skoczków zadebiutowała w konkursach rangi mistrzowskiej na mistrzostwach świata w Falun 1993. Debiut na igrzyskach olimpijskich przypadł w roku 1994, kiedy to Andriej Wierwiejkin i Kajrat Bijekienow reprezentowali Kazachstan w konkursach w Lillehammer. W 1996 roku reprezentacja Kazachstanu wygrała nieoficjalną edycję Zimowych Igrzysk Azjatyckich w chińskim Harbinie.
Jesienią roku 2006 trenerem kadry Kazachstanu został Niemiec Joachim Winterlich. Efektem tego zatrudnienia była najlepsza pozycja w historii reprezentacji w Pucharze Narodów - 11. miejsce w sezonie 2006/2007.
Najlepszym wynikiem reprezentanta Kazachstanu na mistrzostwach świata był występ Aleksandra Kołmakowa w Trondheim 1997 (18. miejsce). Najlepszy przedstawiciel kadry kazachskiej na igrzyskach olimpijskich to zaś Andriej Wierwiejkin, który uzyskał 24. miejsce w Lillehammer 1994. Najwyższym wynikiem w konkursie Pucharu Świata legitymuje się Dionis Wodniew (11. miejsce w Sapporo, sezon 1992/1993) i Radik Żaparow (11. miejsce w Kuopio, sezon 2006/2007).
Kazachowie mogą poszczycić się krążkami uzyskanymi podczas Zimowych Igrzysk Azjatyckich. W 2011 roku, pełniąc rolę gospodarza imprezy, zdobyli cztery medale (Jewgienij Lowkin - złoto na skoczni normalnej, Radik Żaparow - brąz na skoczni normalnej, Nikołaj Karpienko - brąz na skoczni dużej oraz srebro w drużynie). W roku 2017 uzyskali trzy medale (Siergiej Tkaczenko - brąz na skoczni normalnej, Marat Żaparow - brąz na skoczni dużej oraz srebro w drużynie). W 2019 Siergiej Tkaczenko zdobył brązowy medal na mistrzostwach świata juniorów w narciarstwie klasycznym w Lahti.
Od sezonu 2018/2019 trenerem kadry jest Kajrat Bijekienow.
22 grudnia 2019 pierwsze punkty Pucharu Świata uzyskał Siergiej Tkaczenko, przerywając okres dziewięciu sezonów bez punktów reprezentacji Kazachstanu w tym cyklu.
Kadra na sezon 2021/2022.
Do kadr narodowych zostało powołanych 7 mężczyzn i 1 kobieta.
Wyniki w sezonie 2020/2021.
Mistrzostwa świata w narciarstwie klasycznym.
Konkurs indywidualny na skoczni HS 106 – 27 lutego 2021.
Do konkursu indywidualnego na skoczni normalnej awansowało trzech reprezentantów Kazachstanu. Nikita Diewiatkin nie zdołał uzyskać kwalifikacji, osiągając 63. lokatę. W konkursie zaś Siergiej Tkaczenko osiągnął 40. miejsce (93,5 m), Sabirżan Muminow 45. miejsce (90,5 m), a Danił Wasiljew 49. miejsce (79 m).
Konkurs indywidualny na skoczni HS 137 – 5 marca 2021.
W konkursie indywidualnym wystąpili Siergiej Tkaczenko i Danił Wasiljew. Nikita Diewiatkin zajął 58. miejsce w kwalifikacjach, a Sabirżan Muminow ostatnią, 60. lokatę. Wyniki w konkursie: Siergiej Tkaczenko, 40. miejsce (103 m), Danił Wasiljew 47. miejsce (99 m).
Konkurs drużynowy na skoczni HS 137 – 6 marca 2021.
Reprezentacja Kazachstanu w składzie Sabirżan Muminow, Siergiej Tkaczenko, Nurszat Tursunżanow i Danił Wasiljew zajęła ostatnią, 14. pozycję (nota: 189,5 pkt) w zawodach drużynowych.
Kobiety.
Z powodu wykluczenia z kadry narodowej Walentiny Sdierżykowej, Wieroniki Szyszkiny i Aminy Tuchtajewej, na arenie międzynarodowej wystąpiła jedynie Dajana Piecha.
Mistrzostwa świata w narciarstwie klasycznym.
Dajana Piecha zajęła 55. pozycję (60,5 m) w kwalifikacjach do konkursu indywidualnego pań na skoczni normalnej, zaś w kwalifikacjach na skoczni dużej uzyskała ostatnią, 51. notę (69 m).
Kadra i wyniki w sezonie 2019/2020.
Przed sezonem 2019/2020 powołano skład kadry reprezentacji.
Mężczyźni.
Kadra główna.
Trenerzy: Kajrat Bijekienow - główny trener, Pawieł Wasiljew - drugi trener, Matjaz Zupan - trener konsultant
Zawodnicy:
Kobiety.
Kadra główna.
Trenerzy: Nikołaj Karpienko, Aleksiej Korolow
Zawodniczki:
Puchar Świata.
Siergiej Tkaczenko zdobył 13 punktów w trzech konkursach, klasyfikując tym samym Kazachstan w Pucharze Narodów po raz pierwszy od sezonu 2009/2010. 
FIS Cup.
Walentina Sdierżykowa odniosła pierwsze zwycięstwo w historii reprezentacji Kazachstanu kobiet w zawodach rangi FIS.
Kadra i wyniki w sezonie 2018/2019.
Przed sezonem letnim 2018 powołano kadry reprezentacji Kazachstanu w skokach narciarskich, tworząc zarazem po raz pierwszy drużynę narodową kobiet. 
Mężczyźni.
Kadra główna.
Główny trener: Pawieł Wasiljew
Zawodnicy:
Kobiety.
Kadra główna.
Zawodniczki:
Letnie Grand Prix 2018.
W cyklu Letniej Grand Prix 2018 wzięło udział czterech Kazachów. Trzech z nich startowało w konkursach indywidualnych (Nikita Diewiatkin uczestniczył w konkursie drużynowym w Wiśle, gdzie Kazachowie zajęli 10. miejsce).
Letnie Grand Prix 2018.
Trzy reprezentantki Kazachstanu brały udział w zawodach Letniego Grand Prix (Alina Tuchtajewa i Walentina Sdierżikowa uczestniczyły w konkursie mieszanym w Czajkowskim, gdzie drużyna Kazachstanu zajęła 8. lokatę)
Puchar Świata.
Dwóch reprezentantów Kazachstanu regularnie brało udział w kwalifikacjach do konkursów Pucharu Świata, niekiedy awansując do serii konkursowej. Ponadto Nikita Diewiatkin i Nurszat Tursunżanow wystąpili w konkursie drużynowym w Wiśle, zajmując 11. miejsce.
Puchar Kontynentalny.
Kazachowie jako jedyna nacja partycypująca w konkursach Pucharu Świata mężczyzn nie przystąpiła do zawodów Pucharu Kontynentalnego.
Mistrzostwa świata w narciarstwie klasycznym.
Do kwalifikacji na skoczni dużej w Innsbrucku Kazachowie posłali czterech zawodników (Nikita Diewiatkin, Sabirżan Muminow, Gleb Safonow, Siergiej Tkaczenko). Jedynie Tkaczenko przebrnął przez kwalifikacje (43. miejsce), by w konkursie głównym zająć 36. lokatę.
W konkursie drużynowym Kazachowie zajęli ostatnią, 12. pozycję z wynikiem 214,6 pkt.
W kwalifikacjach do konkursu na skoczni normalnej w Seefeld wystartowało czterech reprezentantów Kazachstanu (Nikita Diewiatkin, Sabirżan Muminow, Siergiej Tkaczenko, Nurszat Tursunżanow). Nikt nie awansował do serii konkursowej.
Mistrzostwa świata juniorów.
Czterech reprezentantów Kazachstanu (Nikita Diewiatkin, Gleb Safonow, Siergiej Tkaczenko, Nurszat Tursunżanow) uczestniczyło w konkursie indywidualnym. Tkaczenko zdobył brązowy medal, Safonow był 60., Tursunżanow 61., a Diewiatkin został zdyskwalifikowany. Kazachowie brali udział w rywalizacji drużynowej, zajmując 14. miejsce.
Mistrzostwa świata w narciarstwie klasycznym.
Do kwalifikacji do konkursu indywidualnego przystąpiły cztery reprezentantki Kazachstanu (Piecha, Sdierżykowa, Szyszkina, Tuchtajewa). Jedynie Szyszkinie udało się awansować do serii konkursowej. Zajęła ona 35. miejsce.
Kazachska drużyna kobiet wystąpiła w konkursie drużynowym. Kazaszki zajęły ostatnie, 11. miejsce. Ponadto Wieronika Szyszkina i Walentina Sdierżykowa brały udział w konkursie mieszanym, gdzie reprezentacja Kazachstanu zajęła 13. lokatę.
Mistrzostwa świata juniorów.
W juniorskim czempionacie w Lahti Walentina Sdierżykowa zajęła 20. miejsce w konkursie indywidualnym, Wieronika Szyszkina 35., Alina Tuchtajewa 46., a Dajana Piecha 51. W konkursie drużynowym Kazaszki zajęły 10. miejsce, wyprzedzając drużynę USA. W konkursie mieszanym reprezentacja Kazachstanu uplasowała się na 11. lokacie.
Kadra i wyniki w sezonie 2017/2018.
Reprezentację Kazachstanu w sezonie 2017/18 prowadzili Pawieł Wasiljew (jako główny trener) i Janez Debelak (jako trener konsultant).
Letnie Grand Prix 2017.
W cyklu Letniej Grand Prix 2017 wzięło udział czterech Kazachów. Najlepszy rezultat osiągnął Siergiej Tkaczenko, zajmując 18. miejsce w drugim konkursie w Hakubie.
Letni Puchar Kontynentalny 2017.
W Letnim Pucharze Kontynentalnym 2017 skakało siedmiu reprezentantów Kazachstanu. Najlepszy wynik osiągnął Sabirżan Muminow, uzyskując 24. miejsce w drugim konkursie w Rasnovie.
Puchar Karpat 2017/2018.
Dziesięciu młodych skoczków z Kazachstanu brało udział w rozgrywkach Pucharu Karpat. W klasyfikacji generalnej zawodów Kazachowie stanęli na podium: Siergiej Tkaczenko uplasował się na drugim miejscu, zaś Ilja Kratow na trzecim.
Igrzyska Olimpijskie.
Jedynym reprezentantem kraju startującym na Zimowych Igrzyskach Olimpijskich 2018 w Pjongczangu był Siergiej Tkaczenko. Kazach nie zakwalifikował się do konkursu na skoczni normalnej, a w konkursie na skoczni dużej zajął 49. miejsce.
Puchar Świata 2017/2018.
Podczas Pucharu Świata 2017/18 Kazachstan reprezentowało sześciu zawodników. Żaden z nich nie potrafił przebrnąć kwalifikacji. Jedyny występ w pierwszej rundzie konkursowej (bez rozgrywanej serii kwalifikacyjnej) jest autorstwa Konstantina Sokolenki, który zajął 56. miejsce w Willingen. Reprezentacja Kazachstanu wzięła udział w pięciu konkursach drużynowych (Wisła, Ruka, Zakopane, Lahti, Oslo).
Puchar Kontynentalny 2017/2018.
W Pucharze Kontynentalnym 2017/2018 brało udział sześciu Kazachów, zaś punktowało dwóch z nich. 9. miejsce Siergieja Tkaczenki z pierwszego konkursu w Zakopanem to najlepszy wynik reprezentacji. W klasyfikacji generalnej Tkaczenko uciułał 44 punkty i zajął 69. miejsce.
FIS Cup 2017/2018.
W konkursach FIS Cup 2017/2018 partycypowało aż piętnastu skoczków z Kazachstanu. Najwięcej punktów w klasyfikacji generalnej zdobył Siergiej Tkaczenko (84 punkty, 50. miejsce). Dzięki występowi Tkaczenki w szwedzkim Falun, Kazachstan zdobył dodatkowe miejsce na 1. period Letniego Pucharu Kontynentalnego 2018.
Mistrzostwa Świata Juniorów 2018.
W szwajcarskim Kandersteg wystąpiło trzech reprezentantów kraju: Nikita Diewiatkin, Siergiej Tkaczenko i Siergiej Zyrianow. W konkursie indywidualnym najlepiej spisał się Tkaczenko, zajmując 27. miejsce. Do II serii nie awansowali Diewiatkin i Zyrianow, osiągając odpowiednio 53. i 62. miejsce. W konkursie mieszanym Kazachstan zajął 14. miejsce.
Puchar Karpat 2017/2018.
3. miejsce Walentiny Sdierżykowej podczas drugiego konkursu Pucharu Karpat w Planicy to pierwsze w historii podium dla reprezentacji Kazachstanu kobiet w skokach narciarskich.
Puchar Kontynentalny 2017/2018.
Walentina Sdierżykowa zajęła 8. miejsce w klasyfikacji generalnej tego cyklu, Wieronika Szyszkina 32., zaś Alina Tuchtajewa 51.
Mistrzostwa Świata Juniorów 2018.
W zawodach wzięły udział dwie reprezentantki Kazachstanu. Walentina Sdierżykowa zajęła 21. miejsce podczas konkursu indywidualnego, a Dajana Piecha była na miejscu 54. Kazachski mikst zajął ostatnie, 14. miejsce.
Kadra i wyniki w sezonie 2016/2017.
Reprezentację Kazachstanu w sezonie 2016/17 prowadzili Pawieł Wasiljew (jako główny trener) i Janez Debelak (jako trener konsultant).
W cyklu Letniej Grand Prix 2016 wzięło udział trzech reprezentantów Kazachstanu:
Podczas Letniego Pucharu Kontynentalnego 2016 Kazachstan reprezentowali:
W Pucharze Świata 2016/2017 wystąpiło łącznie pięciu Kazachów, skaczących głównie w kwalifikacjach do konkursów. Jedynym zawodnikiem, któremu udało się przebrnąć kwalifikacje to Marat Żaparow (48. miejsce w Lillehammer, 44. miejsce w Wiśle i 49. miejsce w Zakopanem).
Zawodnicy występujący w Pucharze Świata:
W edycji Pucharu Kontynentalnego 2016/2017 brało udział sześciu Kazachów. Najlepszym zawodnikiem w tym cyklu okazał się Nikołaj Karpienko, który zgarnął 31 punktów w klasyfikacji generalnej.
Skoczkowie występujący w PK:
W edycji FIS Cup 2016/2017 wystartowało aż czternastu Kazachów. Najlepszy w klasyfikacji generalnej był Siergiej Tkaczenko, który zdobył 122 punktów i zajął 36. miejsce.
Skoczkowie występujący w FC:
Na Mistrzostwach Świata w narciarstwie klasycznym w Lahti partycypowało czterech Kazachów. Żaden z nich nie potrafił przejść kwalifikacji:
Kazachowie uczestniczyli w zawodach drużynowych, gdzie zajęli ostatnie, 12. miejsce. Brali udział w konkursie drużyn mieszanych i osiągnęli 14. pozycję.
Na Mistrzostwach Świata Juniorów w Park City wzięło udział dwóch reprezentantów Kazachstanu:
Kazachstan zorganizował Zimową Uniwersjadę 2017 w Ałmaty. Gospodarze wystawili czterech skoczków:
W konkursie indywidualnym najlepiej zaprezentował się Siergiej Tkaczenko. Kazach uplasował się na 12. pozycji. Sabirżan Muminow zajął 15. miejsce, Roman Nogin 43. miejsce, zaś Akram Adiłow zakończył zawody na 44. pozycji. Kazachowie wzięli jeszcze udział w zawodach drużynowych, gdzie drużyna: Adiłow, Muminow i Tkaczenko zajęła 8. miejsce.
Reprezentanci tego kraju uczestniczyli także w Zimowych Igrzyskach Azjatyckich 2017 organizowanych w Sapporo. Wystawili tam następującą drużynę:
Konkurs na skoczni normalnej okazał się sukcesem dla Siergieja Tkaczenki. Młody Kazach zdobył brązowy medal, przegrywając z Japończykami Sato i Iwasą. Wyniki pozostałych reprezentantów: Marat Żaparow (7. miejsce), Sabirżan Muminow i Konstantin Sokolenko (9.).
Na skoczni dużej brązowy medal zdobył Marat Żaparow. Kazach osiągnął odległość 130,5 i 127 m. Pozostałe wyniki Kazachów: Siergiej Tkaczenko (6. miejsce), Konstantin Sokolenko (10.), Sabirżan Muminow (12.).
Kadra i wyniki w sezonie 2015/2016.
Reprezentację Kazachstanu w sezonie 2015/16 prowadzili Pawieł Wasiljew (jako główny trener) i Janez Debelak (jako trener konsultant).
Kadra A w sezonie 2015/16:
W Pucharze Świata wystąpiło w sumie czterech kazachskich skoczków, skaczących głównie w kwalifikacjach do konkursów. Najlepszym rezultatem okazało się 31. miejsce Radika Żaparowa w Niżnym Tagile.
Zawodnicy występujący w Pucharze Świata:
W edycji Letniego Grand Prix najlepsze wyniki uzyskiwał Radik Żaparow, który zajął odpowiednio 26. i 23. miejsce w konkursie w Ałmaty. Były to jedyne punkty dla Kazachstanu w tym cyklu.
W Pucharze Kontynentalnym wystartowało pięciu Kazachów:
Jedyne punkty dla Kazachstanu w tym cyklu zdobył Sabirżan Muminow, który zdobył punkty w Garmisch-Partenkirschen (30. miejsce) i w Czajkowskim (26. miejsce).
W zawodach FIS Cup startowało ośmiu Kazachów:
Punktowało trzech Kazachów, najlepszy z nich, Sabirżan Muminow zajął 3. i 5. miejsce w zawodach rozgrywanych w Planicy.
Kadra i wyniki w sezonie 2014/2015.
Trenerem kadry pozostał Kajrat Bijekienow, a kierownikiem drużyny Dionis Wodniew.
Na arenie Pucharu Świata pojawiło się czterech kazachskich skoczków, skaczących głównie w kwalifikacjach do konkursów. Najlepszym rezultatem w PŚ okazało się 48. miejsce Konstantina Sokolenki w zawodach w Klingenthal.
Zawodnicy występujący w Pucharze Świata:
Znacznie lepiej powodziło się Kazachom w konkursach Letniej Grand Prix. Dwukrotnie punktował Konstantin Sokolenko (20. i 23 miejsce w Ałmaty), a raz Marat Żaparow (30. miejsce w Ałmaty).
Zawodnicy występujący w Letniej Grand Prix 2014:
W zawodach Pucharu Kontynentalnego startowało sześciu Kazachów:
Jedynymi punktami na koncie Kazachstanu zakończyły się zawody w Niżnym Tagile, gdzie Sabirżan Muminow zdobył 25. miejsce, uzyskując 5 punktów do klasyfikacji generalnej Pucharu Kontynentalnego.
W zawodach FIS Cup startowało dwunastu Kazachów:
W sezonie 2014/15 obyło się bez punktów w FIS Cupie. Największym osiągnięciem było 31. miejsce dwóch skoczków w Rasnovie: Ilji Kratowa i Akrama Adiłowa.
Mistrzostwa Świata w Falun.
Kazachowie wystąpili na Mistrzostwach Świata w Falun w składzie:
W zawodach na skoczni normalnej wszyscy Kazachowie nie przebrnęli kwalifikacji, zaś na skoczni dużej kwalifikacje przeszedł Sabirżan Muminow. Kazachski zawodnik w konkursie głównym zajął 45. miejsce.
Mistrzostwa Świata Juniorów w Ałmaty.
Kazachowie wystąpili na Mistrzostwach "u siebie" w następującym składzie:
W konkursie indywidualnym najlepiej spisał się Akram Adiłow, osiągając 55. miejsce, a zaś w konkursie drużynowym Kazachstan zajął 13. lokatę.
Zimowa Uniwersjada w Szczyrbskim Jeziorze.
Reprezentacja Kazachstanu wystawiła dwóch zawodników:
W konkursie indywidualnym pomyślnie zaprezentował się Sabirżan Muminow zajmując 19. miejsce, a Czingiz Kałykow ukończył Uniwersjadę na dalekim, 46. miejscu.
Kadra na sezon 2013/2014.
Do kazachskiej kadry A powołano 6 zawodników. Nie znaleźli się w niej Nikołaj Karpienko, który zakończył karierę, oraz Jewgienij Lowkin, przechodzący rehabilitację po wypadku samochodowym z listopada 2012.
Kadra na sezon 2012/2013.
W podstawowej kadrze znalazło się 6 zawodników, w młodzieżowej 16, a w kobiecej 4 zawodniczki.
Inni zawodnicy.
Zawodnicy, którzy wystartowali w sezonie 2012/2013 w zawodach Pucharu Świata, Pucharu Kontynentalnego lub Letniego Grand Prix, a nie znaleźli się w kadrze podstawowej:
Linki zewnętrzne.
Strona internetowa federacji narciarskiej w Kazachstanie

</doc>
<doc id="776133" url="https://pl.wikipedia.org/wiki?curid=776133" title="Nelson Valdez">
Nelson Valdez

Nelson Antonio Haedo Valdez (ur. 28 listopada 1983 w Caaguazú, Paragwaj) – reprezentant Paragwaju w piłce nożnej. Od 2017 jest zawodnikiem Cerro Porteño.
Do Niemiec trafił z paragwajskiego Atletico Tembetary w grudniu 2001 roku. Początkowo występował w Regionallidze w barwach rezerw Werderu Brema. W sezonie 2003/04 pomógł Werderowi wygrać Bundesligę i Puchar DFB. Strzelił wiele ważnych goli dla Werderu, wchodząc najczęściej w końcówkach meczu za Ailtona bądź Ivana Klasnicia. Po przybyciu do klubu Miroslava Klosego grał coraz rzadziej, w wyniku czego przeszedł do Borussii Dortmund. W letnim okienku transferowym sezonu 2010/11 przeszedł do Hérculesu Alicante za około 4 miliony euro. Niedługo potem jednak przeszedł do Rubin Kazań, z którym podpisał kontrakt na 3 lata. W sierpniu 2012 roku został wypożyczony do hiszpańskiej Valencii (z opcją transferu definitywnego).
Wystąpił na Mistrzostwach Świata w 2006 i w 2010.

</doc>
<doc id="776135" url="https://pl.wikipedia.org/wiki?curid=776135" title="Mohapi Ntobo">
Mohapi Ntobo

Mohapi Ntobo (ur. 7 maja 1984) – lesotyjski piłkarz, występuje na pozycji obrońcy.
Życiorys.
Mohapi Ntobo występuje w pierwszoligowym klubie z Lesotho, Matlama Maseru.
Ntobo ma za sobą występy w reprezentacji Lesotho. Grał między innymi na turniejach COSAFA Cup 2005 i 2006.
Ntobo ma brata, Moitheriego, który również jest reprezentantem Lesotho.

</doc>
<doc id="776140" url="https://pl.wikipedia.org/wiki?curid=776140" title="Zoon politikon">
Zoon politikon



</doc>
<doc id="776142" url="https://pl.wikipedia.org/wiki?curid=776142" title="Ferenc Szalasi">
Ferenc Szalasi



</doc>
<doc id="776144" url="https://pl.wikipedia.org/wiki?curid=776144" title="Rybczewice Drugie">
Rybczewice Drugie

Rybczewice Drugie (także "Rybczewice") – wieś w Polsce położona w województwie lubelskim, w powiecie świdnickim, w gminie Rybczewice. Leży przy drodze wojewódzkiej nr 837.
Miejscowość jest siedzibą gminy Rybczewice.
W latach 1975–1998 miejscowość administracyjnie należała do ówczesnego województwa lubelskiego.
Części miejscowości.
W miejscowości działa klub sportowy „Victoria” Rybczewice (sekcja piłka nożna). We wsi zanajduje się cmentarz wojenny z I wojny światowej.
Historia.
Rybczewice (dziś Rybczewice Pierwsze i Rybczewice Drugie) występują w źródłach z XVI wieku jako „Ripczowice”. Według registru poborowego powiatu lubelskiego z roku 1531 w Rybczewicach (par. Częstoborowice) część Czepelowskiej wynosiła 1 ½ łana, część Kleczewskiego 1 ½ łana, 1 młyn, część Piotra Ripczowskiego ½ łana. (Pawiński, Małop., 335, 363). W wieku XIX Rybczewice stanowiły: wieś, folwark i dobra tej nazwy w powiecie krasnostawskim, gminie Rybczewice, parafii Częstoborowice. Według spisu miast, wsi, osad Królestwa Polskiego z 1827 roku było 50 domów i 410 mieszkańców. W 1887 r. dobra Rybczewice składały się z folwarków Rybczewice Passów i Karczów – posiadały rozległość 1870 mórg.

</doc>
<doc id="776147" url="https://pl.wikipedia.org/wiki?curid=776147" title="Stryjno Pierwsze">
Stryjno Pierwsze

Stryjno Pierwsze – wieś w Polsce położona w województwie lubelskim, w powiecie świdnickim, w gminie Rybczewice.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Rybczewice.
Historia.
Historyczna nazwa wsi brzmiała Stryjne, dziś Stryjno Pierwsze i Stryjno Drugie. Wieś notowano od roku 1407 jako Stryna, 1416 – Striyna, 1510 – Stryyna, 1533 – Szthrynna, w roku 1827 Stryina. Długosz umieszcza tę wieś w parafii Piaski nie podając szczegółów (Długosz L.B. t.II s. 548). Wieś stanowiła własność szlachecką w latach 1407–1430 dziedzicem był Bernard ze stryjna.
W roku 1429 król Władysław II Jagiełło przenosi Stryjno na prawo średzkie, a przywileje nabyte w 1429 potwierdza w 1519 roku król Zygmunt. W latach 1510–1519 dziedzicami wsi byli Bernard, Jan i Mikołaj z Konar, synowcy Piotra z Sienicy (w ziemi chełmskiej) notariusza królewskiego. W roku 1531-33 odnotowano pobór z 7 łanów.
W wieku XVIII dobra stanowiły własność rodu Stryjeńskich herbu Tarnawa, są też miejscem urodzenia powieściopisarki Marianny Stryjeńskiej, żyjącej w pierwszej połowie XIX wieku (1778-1848) (Polski Słownik Biograficzny z.183 (tom 44/4 + wkł.)).
W wieku XIX Stryjna stanowiła wieś folwark i dobra w powiecie krasnostawskim, gminie Rybczewice, parafii Częstoborowice. W roku 1890 wieś posiadała 79 osad, staw, młyn oraz pokłady kamienia wapiennego. Według spisu miast, wsi, osad Królestwa Polskiego z 1827 roku było tu 75 domów i 508 mieszkańców. Dobra składały się w 1874 roku z folwarków Stryjno i Anusin, attynencji Zdzislawek, Chojny, Janówka i Rudka, posiadały rozległość 2084 mórg.
Zabytki.
Według rejestru zabytków NID na listę zabytków wpisany jest zespół dworski z 2 połowie XVIII w., przebudowany i rozbudowany w XIX w., nr rej.: A/715 z 6.04.1977:
Do 2012 mieściła się tam szkoła podstawowa.

</doc>
<doc id="776149" url="https://pl.wikipedia.org/wiki?curid=776149" title="Mistrzostwa świata w snowboardzie">
Mistrzostwa świata w snowboardzie

Mistrzostwa świata w snowboardzie – impreza organizowana przez FIS dla snowboardzistów z całego świata. Pierwsze mistrzostwa świata w snowboardzie odbyły się w styczniu 1996 r. w Lienzu. Następne mistrzostwa odbyły się rok później (w 1997 r.) i od tej pory rozgrywane są co dwa lata.
Na pierwszych mistrzostwach świata rozegrano zawody w trzech konkurencjach, były to: gigant, slalom równoległy i halfpipe. Już rok później rozegrano pięć konkurencji: snowcross, gigant, slalom równoległy, slalom oraz halfpipe. W 1999 roku slalom zastąpiono gigantem równoległym. Kolejna zmiana w programie nasąpiła w 2003 roku, kiedy usunięto giganta i wprowadzając big air. Następnie w 2011 roku dodano slopestyle, a w 2017 roku wprowadzono snowcross drużynowy. Obecnie program zawodów składa się wiec z siedmiu konkurencji: snowcrossu, slalomu równoległego, giganta równoległego, halfpipe'a slopestyle'u, big air i snowcrossu drużynowego.
Począwszy od 2015 r. mistrzostwa świata w snowboardzie rozgrywane są równolegle z mistrzostwami świata w narciarstwie dowolnym jako mistrzostwa świata w narciarstwie dowolnym i snowboardingu.
Klasyfikacja medalowa.
"Stan po MŚ 2021"

</doc>
<doc id="776151" url="https://pl.wikipedia.org/wiki?curid=776151" title="Chicago Black Hawks">
Chicago Black Hawks



</doc>
<doc id="776153" url="https://pl.wikipedia.org/wiki?curid=776153" title="Sterylizacja (ekonomia)">
Sterylizacja (ekonomia)

Sterylizacja - polityka centralnych władz monetarnych kraju, której celem jest sprawienie, by deficyt bądź nadwyżka w bilansie płatniczym nie wpływały na podaż pieniądza na rynku krajowym.
W przypadku zapobiegania spadku podaży pieniądza na skutek deficytu bilansu płatniczego, władze skupują papiery wartościowe, w wyniku czego zwiększa się składnik krajowy bazy monetarnej, co powoduje zwiększenie się podaży pieniądza.
W przypadku zapobiegania wzrostu podaży pieniądza na skutek nadwyżki bilansu płatniczego, władze zwiększają podaż papierów wartościowych, w wyniku czego zmniejsza się składnik krajowy bazy monetarnej, co powoduje zmniejszenie się podaży pieniądza.

</doc>
<doc id="776157" url="https://pl.wikipedia.org/wiki?curid=776157" title="Roddy Darragon">
Roddy Darragon

Roddy Darragon (ur. 31 sierpnia 1983 w Annecy) – francuski biegacz narciarski, wicemistrz olimpijski.
Kariera.
Po raz pierwszy na arenie międzynarodowej Roddy Darragon pojawił się 8 grudnia 2001 roku podczas zawodów Pucharu Kontynentalnego w szwajcarskiej miejscowości Ulrichen, gdzie w biegu na 10 km techniką dowolną zajął 23. miejsce. W 2002 roku wystartował na mistrzostwach świata juniorów w Schonach, gdzie w czołowej trzydziestce znalazł się tylko raz - w sprincie stylem dowolnym był trzydziesty. W tej samej konkurencji był osiemnasty na mistrzostwach świata juniorów w Sollefteå w 2003 roku. Na rozgrywanych trzy lata później mistrzostwach świata młodzieżowców w Kranju wystąpił tylko w sprincie stylem dowolnym, który ukończył na 21. pozycji. W Pucharze Świata zadebiutował 18 stycznia 2004 roku w Novym Měscie, zajmując trzydzieste miejsce w sprincie stylem dowolnym. Tym samym już w swoim debiucie zdobył swoje pierwsze pucharowe punkty. W klasyfikacji generalnej najlepiej wypadł w sezonie 2004/2005, który zakończył na 45. miejscu. Swój największy sukces Darragon osiągnął podczas igrzysk olimpijskich w Turynie w 2006 roku, gdzie wywalczył srebrny medal w swej koronnej konkurencji. Wyprzedził go jedynie Szwed Björn Lind, a trzecie miejsce zajął rodak zwycięzcy Thobias Fredriksson. na rozgrywanych cztery lata później igrzyskach olimpijskich w Vancouver rywalizację w sprincie stylem klasycznym zakończył na 31. miejscu. Kilkakrotnie startował na mistrzostwach świata, jednak indywidualnie nigdy nie znalazł się w trzydziestce. W parze z Cyrilem Mirandą zajął jedenaste miejsce w sprincie drużynowym podczas mistrzostw świata w Sapporo w 2007 roku.
Osiągnięcia.
Puchar Świata.
Miejsca na podium.
Darragon jak dotąd nie stawał na podium zawodów PŚ.

</doc>
<doc id="776159" url="https://pl.wikipedia.org/wiki?curid=776159" title="Dwuteownik">
Dwuteownik

Dwuteownik – kształtownik, którego przekrój poprzeczny ma kształt dwóch zetkniętych pionowymi kreskami liter 'T' (stąd też jego nazwa). Dwuteowniki wykorzystywane są jako elementy nośne w konstrukcjach budowlanych i inżynierskich. Dwuteowniki walcowane mają różne wymiary od 80 do 1000 milimetrów wysokości. Długości handlowe dwuteowników o wysokości mniejszej od 140 mm znajdują się w przedziale od 3 do 13 metrów, dwuteowników wyższych niż 140 mm od 3 do 15 metrów.

</doc>
<doc id="776160" url="https://pl.wikipedia.org/wiki?curid=776160" title="Khoto Sesinyi">
Khoto Sesinyi

Khoto Sesinyi (ur. 6 marca 1977) – lesotyjski piłkarz, występuje na pozycji obrońcy.
Życiorys.
Khoto Sesinyi od sezonu 2003/2004 występuje w pierwszoligowym klubie z Lesotho, Lesotho Prison Service Maseru.
Khoto ma za sobą występy w reprezentacji Lesotho. W 2000 roku piłkarze Lesotho z Khoto w składzie dotarli aż do finału COSAFA Cup, w którym polegli w dwumeczu z Zimbabwe, dwa razy po 0:3 i zajęli drugie miejsce.

</doc>
<doc id="776161" url="https://pl.wikipedia.org/wiki?curid=776161" title="Regoujście">
Regoujście

Regoujście (potocznie Kanał Resko, Błotnica) – ramię ujściowe, ujściowy odcinek rzeki Błotnicy, wypływ z jeziora, przetoka wodna przechodząca przez mierzeję jeziora Resko Przymorskie; łączy je z Morzem Bałtyckim. Długość cieku to ok. 1,3 km. Na prawym (wschodnim) brzegu mieści się wieś letniskowa Dźwirzyno. 
Według danych z 2003 r. przepływ wód był swobodny.
Kanał stanowi także granicę pomiędzy gminą Trzebiatów a gminą wiejską Kołobrzeg. W odcinku ujściowym zlokalizowany jest port morski Dźwirzyno. 
Nad przetoką przebiega most drogi powiatowej 0152Z. 
W 2007 r. gmina Kołobrzeg w miejscowym planie zagospodarowania przestrzennego Dźwirzyna zaplanowała zrealizować w kanale przegrodę (jaz), który nie dopuści do powstania cofki wód morskich do jeziora Resko Przymorskie. Cofka stanowi główne zagrożenie potencjalnego wystąpienia powodzi poprzez przelanie się wód przez wał przeciwpowodziowy.
Nazwa i status.
Do 1945 r. stosowano niemiecką nazwę "Fähre". W 1949 r. ustalono urzędowo polską nazwę "Regoujście". Nazwa "Regoujście" wymieniana jest w wydanym w 2001 r. "Słowniku nazw fizjograficznych Pomorza Zachodniego". Państwowy Rejestr Nazw Geograficznych wskazuje nazwę "Regoujście" jako urzędową.
Nazwa "Kanał Resko" pojawia się na mapach fizjograficznych i dokumentach samorządowych. 
Ciek został także określony przez Regionalny Zarząd Gospodarki Wodnej w Szczecinie jako "wypływ z jeziora Resko Przymorskie", a w 2006 jako "Kanał łączący jezioro z morzem". 
Wojewódzki Inspektorat Ochrony Środowiska w Szczecinie w 2001 i 2004 określił przetokę jako "kanał bez nazwy".
Ujście cieku do Morza Bałtyckiego zostało określone w 2006 r. przez Komisję Nazw Miejscowości i Obiektów Fizjograficznych jako ujście rzeki Błotnicy do morza – ciek jest częścią Błotnicy.
Na Mapie Podziału Hydrograficznego Polski z października 2007 wykonanej przez Zakład Hydrografii i Morfologii Koryt Rzecznych IMGW na zamówienie Ministra Środowiska, przetoka widnieje pod nazwą "Błotnica".

</doc>
<doc id="776165" url="https://pl.wikipedia.org/wiki?curid=776165" title="Bark (anatomia)">
Bark (anatomia)



</doc>
<doc id="776166" url="https://pl.wikipedia.org/wiki?curid=776166" title="Shalane Lehohla">
Shalane Lehohla

Shalane Lehohla (ur. 27 grudnia 1980) – lesotyjski piłkarz, występuje na pozycji pomocnika.
Życiorys.
Shalane Lehohla występuje obecnie w pierwszoligowym klubie z Lesotho, Lesotho Defense Force Maseru, nieprzerwanie od sezonu 2000/2001.
Lehohla ma za sobą występy na turniejach COSAFA Cup 2000, 2001 i 2005. W 2000 roku piłkarze Lesotho dotarli aż do finału, w którym polegli w dwumeczu z Zimbabwe, dwa razy po 0:3 i zajęli drugie miejsce.

</doc>
<doc id="776169" url="https://pl.wikipedia.org/wiki?curid=776169" title="Promieniotwórczość naturalna">
Promieniotwórczość naturalna

Promieniotwórczość naturalna (inaczej promieniowanie naturalne) – promieniowanie jonizujące pochodzące wyłącznie ze źródeł naturalnych, stanowiące źródło dawki naturalnej. 
Promieniotwórczość naturalna pochodzi z naturalnych pierwiastków radioaktywnych obecnych w glebie, skałach, powietrzu i wodzie:
Źródeł tego promieniowania nie da się uniknąć – są obecne m.in. w ścianach domów, w pokarmie, wodzie, czy w powietrzu. Promieniowanie może stwarzać zagrożenia dla zdrowia, lecz może stwarzać też korzyści – dzięki zjawisku hormezy radiacyjnej, o istnienie której toczą się spory w świecie naukowym.
Pierwiastkiem powodującym największą naturalną promieniotwórczość jest radon. Uwalnia się on wskutek rozpadu promieniotwórczego radu znajdującego się w minerałach skalnych, glebie oraz w materiałach konstrukcyjnych budynków. Przenikając do pomieszczeń mieszkalnych powoduje do 8-krotnego zwiększenia jego stężenia w zamkniętych pomieszczeniach niż na wolnym powietrzu. Dodając do tego fakt, iż przeciętny człowiek spędza 80% czasu w zamkniętych pomieszczeniach, a 20% na wolnym powietrzu, jego promieniotwórcze oddziaływanie na organizm jest większe.
Na podstawie badań przeprowadzonych w różnych krajach, nie wykryto większej zachorowalności na raka płuca u osób pochodzących z regionów o znacznej aktywności radonowej (przekraczających nawet 100-krotnie wartość średnią), a innymi regionami, co zdaje się potwierdzać teorię hormezy radiacyjnej.
Przykłady naturalnych źródeł promieniowania (w bekerelach):

</doc>
<doc id="776170" url="https://pl.wikipedia.org/wiki?curid=776170" title="Shijō">
Shijō

 – 87. cesarz Japonii, według tradycyjnego porządku dziedziczenia.
Przed wstąpieniem na tron nosił imię . Był pierwszym synem cesarza Go-Horikawa.
Shijō panował w latach 1232-1242.
Cesarzem został w 1232 r., ale ze względu na to, że był niemowlęciem, rządy regencyjne sprawował jego ojciec Go-Horikawa. Zmarł w wieku niespełna 11 lat. Następcą tronu został jego kuzyn Go-Saga.
Mauzoleum cesarza Shijō znajduje się w Kioto. Nazywa się ono "Tsukinawa no misasagi".

</doc>
<doc id="776172" url="https://pl.wikipedia.org/wiki?curid=776172" title="Dick Voorn">
Dick Voorn

Dick "Cookie" Voorn (ur. 30 października 1948 w Uithoorn) – holenderski trener piłkarski.
Drugi trener Borussii Dortmund od 1 lipca 2004 do 18 grudnia 2006. Współpracował z Bertem van Marwijkiem. Od roku 1978 pracował jako trener młodzieży, by w 2003 trafić wraz z van Marwijkiem do Fortuny Sittard. Pracował także przez rok w Feyenoordzie na stanowisku wyszukiwacza talentów.
Pseudonim "Cookie" (ciasteczko) zawdzięcza pracy w Fortunie Sittard, gdzie nazywali go tak piłkarze.

</doc>
<doc id="776177" url="https://pl.wikipedia.org/wiki?curid=776177" title="Puchar Mistrzów IIHF 2006">
Puchar Mistrzów IIHF 2006

W roku 2006 Puchar Mistrzów odbył się w Petersburgu.
Faza grupowa.
Grupa Hlinki.
"L = lokata, M = liczba rozegranych spotkań, W = Wygrane (ogółem), P = Porażki (ogółem), R = Remisy, G+ = Gole strzelone, G- = Gole stracone, Pkt = Liczba zdobytych punktów +/- Różnica bramek"
5 stycznia:
6 stycznia:
7 stycznia:
Grupa Ragulina.
"L = lokata, M = liczba rozegranych spotkań, W = Wygrane (ogółem), P = Porażki (ogółem), R = Remisy, G+ = Gole strzelone, G- = Gole stracone, Pkt = Liczba zdobytych punktów +/- Różnica bramek"
5 stycznia:
6 stycznia:
7 stycznia:
Finał.
8 stycznia:

</doc>
<doc id="776178" url="https://pl.wikipedia.org/wiki?curid=776178" title="Frode Estil">
Frode Estil

Frode Estil (ur. 31 maja 1972 w Sørli) – norweski biegacz narciarski, czterokrotny medalista olimpijski, dziewięciokrotny medalista mistrzostw świata.
Kariera.
Jego debiut olimpijski nastąpił dopiero w 2002 r., w wieku blisko trzydziestu lat, podczas igrzysk olimpijskich w Salt Lake City. Był to debiut bardzo udany, bowiem w czterech startach na tych igrzyskach Estil wywalczył trzy medale: złote w biegu łączony na 20 km i w sztafecie 4x10 km (razem z Thomasem Alsgaardem, Kristenem Skjeldalem i Andersem Auklandem) oraz srebrny w biegu na 15 km techniką klasyczną, w którym uległ tylko Andrusowi Veerpalu z Estonii. Swój trzeci medal olimpijski zdobył cztery lata później na igrzyskach olimpijskich w Turynie, gdzie zajął drugie miejsce w biegu łączonym na 30 km przegrywając tylko z Rosjaninem Jewgienijem Diemientjewem.
Na mistrzostwach świata po raz pierwszy wystartował w 1999 r. podczas mistrzostw świata w Ramsau, gdzie zajął 8. miejsce w biegu na 50 km techniką klasyczną. Dwa lata później, na mistrzostwach świata w Lahti Estil zdobył wraz z Odd-Bjørnem Hjelmesetem, Alsgaardem i Torem Arne Hetlandem złoty medal w sztafecie 4x10 km. Ponadto na tych samych mistrzostwach zdobył też srebrny medal w biegu na 30 km techniką klasyczną przegrywając tylko z Andrusem Veerpalu. Z mistrzostw świata w Val di Fiemme przywiózł trzy medale: brązowe w biegach na 15 oraz 30 km stylem klasycznym oraz ponownie złoty w sztafecie, w której oprócz niego biegli także Alsgaard, Aukland i Tore Ruud Hofstad. Na mistrzostwach świata w Oberstdorfie Estil osiągnął najlepsze wyniki zdobywając złote medale w sztafecie z Hofstadem, Larsem Bergerem i Hjelmesetem oraz w biegu na 50 km stylem klasycznym. Na tych samych mistrzostwach zdobył też brązowy medal w biegu łączonym na 30 km. Ostatni medal w karierze wywalczył podczas mistrzostw świata w Sapporo zajmując drugie miejsce w biegu na 50 km techniką klasyczną.
W Pucharze Świata startował w latach 1996-2007. Najlepsze wyniki osiągnął w sezonie 2001/2002, kiedy to zajął 5. miejsce w klasyfikacji generalnej. W sezonie 2003/2004 zajął trzecie miejsce w klasyfikacji biegów dystansowych.
W 2007 r. za swoje osiągnięcia sportowe został nagrodzony medalem Holmenkollen wraz ze szwajcarskim skoczkiem narciarskim Simonem Ammannem, norweskim biegaczem Odd-Bjørnem Hjelmesetem, królem Norwegii Haraldem V oraz królową Norwegii Sonją. W 2008 r. zakończył karierę.

</doc>
<doc id="776179" url="https://pl.wikipedia.org/wiki?curid=776179" title="Moses Ramafole">
Moses Ramafole

Moses Ramafole (ur. 28 stycznia 1976) – lesotyjski piłkarz, występuje na pozycji pomocnika.
Życiorys.
Moses Ramafole karierę zaczynał w Lesotho Prison Service Maseru. W sezonie 2010/2011 przeniósł się do Linare Leribe, gdzie gra do dziś.
Ramafole ma za sobą występy w reprezentacji Lesotho. Grał między innymi na turniejach COSAFA Cup 1999, 2004 i 2006. Występował również w eliminacjach do Mistrzostwa Świata 2006, na które reprezentacji Lesotho nie udało się zakwalifikować.
Linki zewnętrzne.
Profil na national-football-teams.com

</doc>
<doc id="776182" url="https://pl.wikipedia.org/wiki?curid=776182" title="Gemmoterapia">
Gemmoterapia

Gemmoterapia (mieristemoterapia) - dział ziołolecznictwa wykorzystujący w celach leczniczych jako surowiec pączki roślin. Napary, odwary, płukanki i okłady przygotowuje się z pączków liściowych, pączków pędów, pączków kwiatów, pączków korzeni, pączków kłączy lub pączków bulw.
Nazwa pochodzi od łac. Gemmae = pączki

</doc>
<doc id="776185" url="https://pl.wikipedia.org/wiki?curid=776185" title="Nowa Wieś (powiat działdowski)">
Nowa Wieś (powiat działdowski)

Nowa Wieś (niem. "Neudorf") – wieś w Polsce położona w województwie warmińsko-mazurskim, w powiecie działdowskim, w gminie Rybno.
W latach 1975–1998 miejscowość administracyjnie należała do województwa ciechanowskiego.

</doc>
<doc id="776189" url="https://pl.wikipedia.org/wiki?curid=776189" title="Ciasne Skałki">
Ciasne Skałki

Ciasne Skałki – suchy wąwóz znajdujący się na terenie Ojcowskiego Parku Narodowego. Wcina się pomiędzy Górę Rusztową i Górę Chełmową. Wylot, wspólny z wąwozem Skałbania, zwany Wąwozem za Krakowską Bramą, uchodzi do Doliny Prądnika. Zamknięty jest bardzo charakterystyczną bramą skalną – Bramą Krakowską.
Ma przekrój w kształcie litery „V” i jest silnie zerodowany przez wodę. Na dnie zalegają liczne okruchy skalne, występują progi, kotły eworsyjne, rynny. Na ścianach można dostrzec silną erozję krasową w postaci kanalików i ospy krasowej. Wąwóz jest ciemny i wilgotny, dlatego występują w nim licznie rośliny cieniolubne – mchy, wątrobowce, paprocie (zanokcica skalna). Porasta go grąd i naturalna buczyna karpacka z domieszką jawora.
Wąwóz opada stromo (różnica wysokości 90 m). Zamykająca go brama powoduje gromadzenie się w nim zimnego powietrza z górnej części wąwozu. Prowadzi to do częstego występowania inwersji temperatury.

</doc>
<doc id="776192" url="https://pl.wikipedia.org/wiki?curid=776192" title="Boaz Pash">
Boaz Pash

Boaz Pash (ur. 7 sierpnia 1966 w Jerozolimie) – izraelski rabin, od sierpnia 2006 do października 2012 naczelny rabin Krakowa. Wcześniej pełnił również posługę rabiniczną na Ukrainie, w Brazylii, Indiach i Portugalii.
Życiorys.
Jest absolwentem Joseph Straus Rabbinical Seminary. Ordynację rabinacką otrzymał w jesziwie Heichal HaTorah. Był następnie współzałożycielem i wykładowcą w jesziwie w Maaleh Amos. Zajmuje się Kabałą i filozofią żydowską, jest autorem książki poświęconej naukom i doktrynie kabalistycznej rabina Aschalaga. W 1992 pojechał na Ukrainę, gdzie założył jesziwę w Kijowie, w której również nauczał. Następnie w latach 1994–1998 pracował jako nauczyciel w São Paulo i później w Shavei Israel Center w Aizawl w stanie Mizoram w północnych Indiach. W latach 2004–2006 był rabinem w gminie żydowskiej w Lizbonie.
W sierpniu 2006 jako emisariusz organizacji Shavei Israel przybył do Polski, gdzie objął posadę rabina Gminy Wyznaniowej Żydowskiej w Krakowie. Przysługuje mu tytuł naczelnego rabina Krakowa. Jest czwartym od czasów II wojny światowej rabinem Krakowa. Swoją funkcję pełnił do października 2012. Od tego czasu pełni funkcję koordynatora edukacyjnego Gminy Wyznaniowej Żydowskiej w Warszawie. Jest jednym z członków Rabinatu Rzeczypospolitej Polskiej.
Boaz Pash jest żonaty z Sarą, z którą ma pięciu synów i córkę.
Publikacje.
W 2009 wydał płytę "Tobie zaśpiewam (Aszir Lecha)", która zawiera 17 utworów w języku hebrajskim, na które składają się szabatowe zemiroty, modlitwy żydowskie oraz kilka psalmów.

</doc>
<doc id="776193" url="https://pl.wikipedia.org/wiki?curid=776193" title="Rapaty (powiat działdowski)">
Rapaty (powiat działdowski)

Rapaty (niem. "Marienhain") – osada w Polsce położona w województwie warmińsko-mazurskim, w powiecie działdowskim, w gminie Rybno.
W latach 1975–1998 miejscowość administracyjnie należała do województwa ciechanowskiego. W 1921 roku stacjonowała tu placówka 13 batalionu celnego.

</doc>
<doc id="776194" url="https://pl.wikipedia.org/wiki?curid=776194" title="Rapaty">
Rapaty

2 miejscowości w Polsce:

</doc>
<doc id="776195" url="https://pl.wikipedia.org/wiki?curid=776195" title="Tadeusz Lewandowski">
Tadeusz Lewandowski



</doc>
<doc id="776197" url="https://pl.wikipedia.org/wiki?curid=776197" title="Stanisław Przystański">
Stanisław Przystański

Stanisław Przystański (ur. 20 września 1820 w Warszawie, zm. 30 listopada 1887 w Wiedniu) – polski fizyk, encyklopedysta i organizator instytucji naukowych i oświatowych.
Życiorys.
Ojciec Stanisława Przystańskiego ochrzczonego imieniem Stanisław po ojcu, lekarz wojskowy (chirurg) początkowo 10. pułku piechoty Księstwa Warszawskiego w styczniu 1810 roku otrzymał krzyż złoty Virtuti Militari. Starszy brat Aleksander urodził się trzy lata wcześniej, a siostra Joanna w 1833 r.
Stanisław Przystański uzyskał w 1842 na Uniwersytecie w Petersburgu stopień kandydata nauk matematyczno-fizycznych, następnie był nauczycielem gimnazjalnym. W latach 1848-1860 wykładał fizykę i chemię dla potrzeb słuchaczy architektury w warszawskiej Szkole Sztuk Pięknych. W tym samym czasie od 1849 do 1860 uczył w Instytucie Szlacheckim w Warszawie. W latach 1857-1860 wykładał fizykę w Akademii Medyko-Chirurgicznej. 
Aż do (niespodziewanej) śmierci był dyrektorem muzeum przemysłu i rolnictwa. Pochowano go na Powązkach.
Był żonaty i miał syna, który zmarł w młodości na gruźlicę oraz córkę, Aleksandrę (1850-1915).
Działalność naukowa i organizacyjna.
Członek honorowy Towarzystwa Rolniczego w Królestwie Polskim w 1858 roku. W 1861 był ostatnim dyrektorem Instytutu Agronomicznego i Leśnego. Członek korespondent Galicyjskiego Towarzystwa Gospodarskiego (1861-1887).
Od 10 czerwca 1866 był profesorem fizyki i dziekanem Wydziału Matematyczno-Fizycznego Szkoły Głównej Warszawskiej.
Był pierwszym dyrektorem Muzeum Przemysłu i Rolnictwa w Warszawie od 1875 roku, jednocześnie pełnił funkcję dyrektora Prywatnej Szkoły Handlowej Leopolda Kronenberga. Przystański szkołę tę wcześniej organizował.
Był encyklopedystą, jednym z autorów haseł do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii. W latach 1873-1874 współpracował przy wydaniu trzytomowej "Encyklopedii Podręcznej Powszechnej", wydawanej przez "Przegląd Tygodniowy". Natomiast od 1881 roku był jednym z redaktorów Encyklopedii Wychowawczej. Dla jej potrzeb opracował wiele haseł z zakresu fizyki. Był także autorem artykułów do pięciotomowej XIX wiecznej Encyklopedii rolnictwa i wiadomości związek z niem mających, gdzie wymieniony jest jako współautor.
Między 1874 rokiem a 1876 był redaktorem tygodnika "Zorza".
W roku 1881 był jednym z czterdziestu pięciu członków założycieli Kasy im. Józefa Mianowskiego – Fundacji Popierania Nauki w Warszawie.
Pochowany został na cmentarzu Powązkowskim (kwatera 3-5-24).
Publikacje.
Oto niektóre z publikacji:
"Encyklopedyja rolnictwa i nauk z nią związek mających" w roku 1872 rozpoczęta, a w roku 1879 ukończona. Wydawana ona była pod redakcją Jana Tadeusza księcia Lubomirskiego, Edmunda Stawiskiego i Stanisława Przystańskiego, przy współudziale L. Krasińskiego, L. Kronenberga i J. Zamoyskiego. St. Przystański opracował dla niej wiele haseł z zakresu fizyki.

</doc>
<doc id="776198" url="https://pl.wikipedia.org/wiki?curid=776198" title="Edyta Jakubiec">
Edyta Jakubiec

Edyta Jakubiec (z domu Andrzejewska, ur. 3 marca 1981 w Warszawie) – polska szachistka, mistrzyni międzynarodowa od 2005 roku.
Kariera szachowa.
W 1993 r. zdobyła w Szombathely brązowy medal mistrzostw Europy juniorek do 12 lat. W kolejnych dwóch latach reprezentowała Polskę na mistrzostwach Europy juniorek do 14 lat. Była wielokrotną medalistką mistrzostw Polski juniorek: srebrną (Trzebinia 2000 – do 20 lat) i czterokrotnie brązową (Nadole 1995 – do 14 lat, Krynica Morska 1998 i Nowa Ruda 1999 – oba w kategorii do 18 lat oraz Trzebinia 1999 – do 20 lat). Wielokrotnie wystąpiła w finałach indywidualnych mistrzostw Polski kobiet, najlepszy wynik osiągając w 2001 r. w Brzegu Dolnym, gdzie zajęła IV miejsce. W 2005 r. zdobyła w Lubniewicach brązowy medal drużynowych mistrzostw Polski, natomiast w 2012 r. we Wrocławiu – złoty medal drużynowych mistrzostw Polski kobiet. Oprócz tego, w 2005 r. zdobyła w Polanicy-Zdróju brązowy medal drużynowych mistrzostw Polski kobiet w szachach błyskawicznych (wszystkie medale w rozgrywkach drużynowych w barwach klubu JKSz-MCKiS Jaworzno).
Najwyższy ranking w karierze osiągnęła 1 kwietnia 2002 r., z wynikiem 2267 punktów zajmowała wówczas 7. miejsce wśród polskich szachistek.
Życie prywatne.
Od 2008 roku w związku małżeńskim z Arturem Jakubcem.

</doc>
<doc id="776202" url="https://pl.wikipedia.org/wiki?curid=776202" title="Naczynia kapilarne">
Naczynia kapilarne



</doc>
<doc id="776203" url="https://pl.wikipedia.org/wiki?curid=776203" title="Włośniczki">
Włośniczki



</doc>
<doc id="776204" url="https://pl.wikipedia.org/wiki?curid=776204" title="Puchar Mistrzów IIHF 2005">
Puchar Mistrzów IIHF 2005

W roku 2005 Puchar Mistrzów odbył się w Petersburgu.
Faza Grupowa.
Grupa Hlinki.
"L = lokata, M = liczba rozegranych spotkań, W = Wygrane (ogółem), P = Porażki (ogółem), R = Remisy, G+ = Gole strzelone, G- = Gole stracone, Pkt = Liczba zdobytych punktów +/- Różnica bramek"
13 stycznia:
14 stycznia:
15 stycznia:
Grupa Ragulina.
"L = lokata, M = liczba rozegranych spotkań, W = Wygrane (ogółem), P = Porażki (ogółem), R = Remisy, G+ = Gole strzelone, G- = Gole stracone, Pkt = Liczba zdobytych punktów +/- Różnica bramek"
13 stycznia:
14 stycznia:
15 stycznia:
Finał.
16 stycznia:

</doc>
<doc id="776206" url="https://pl.wikipedia.org/wiki?curid=776206" title="Naczynie kapilarne">
Naczynie kapilarne



</doc>
<doc id="776209" url="https://pl.wikipedia.org/wiki?curid=776209" title="Włośniczka">
Włośniczka



</doc>
<doc id="776210" url="https://pl.wikipedia.org/wiki?curid=776210" title="Lew azjatycki">
Lew azjatycki

Lew azjatycki, lew perski, lew indyjski ("Panthera leo persica") − podgatunek lwa afrykańskiego, ssaka z rodziny kotowatych (Felidae).
Park narodowy w Gir Forest w stanie Gudźarat, w północno-zachodnich Indiach jest ostatnim naturalnym siedliskiem dla ponad 500 lwów azjatyckich, które oddzieliły się od lwów afrykańskich ok. 100 tysięcy lat temu. Rezerwat ma powierzchnię ok. 1412 km2. Ten podgatunek zagrożony jest wymarciem.
W europejskich ogrodach zoologicznych przebywa około 60 lwów azjatyckich.
Lwy azjatyckie, w czasach historycznych egzystowały w Grecji, Kaukazie, Persji i od Macedonii Północnej, aż do Indii. Lwy przetrwały do czasów współczesnych tylko w parku narodowym Gir Forest w zachodnich Indiach. W 1907 roku liczebność podgatunku spadła do zaledwie 13 osobników. Objęta ścisłą ochroną populacja lwów zaczęła się stopniowo odradzać – w kwietniu 2015 roku liczyła już 523 osobniki, w tym 109 samców, 201 samic i 213 młodych, podczas gdy w 2010 było to jedynie 411 osobników.
Dzisiejszy lew azjatycki nie ma styczności z tygrysem azjatyckim, również żyjącym w Indiach na wolności, ponieważ tygrys wyginął w parku narodowym Gir Forest.
Projekt reintrodukcji lwa azjatyckiego.
Naukowcy zamierzają stworzyć drugą populację lwa azjatyckiego w parku narodowym Kuno Wildlife Sanctuary w stanie Madhya Pradesh, by zabezpieczyć gatunek przed wyginięciem w razie epidemii lub w wyniku naturalnych kataklizmów.
Tryb życia.
Lew azjatycki charakteryzuje się mniejszym stopniem socjalizacji od swojego kuzyna z Afryki. Spotyka się rodzinne stada liczące zazwyczaj 1-2 dorosłe samice i młode, oraz grupy samców (najprawdopodobniej spokrewnionych), które bronią swoich terytoriów zawierających jedno lub dwa stada rodzinne, i łączące się z nimi jedynie na czas godów i polowań na większą zdobycz.
Wielkość.
Lwy azjatyckie są mniejsze od podgatunków afrykańskich, jednak podobnie jak u osobników z Afryki samce są większe od samic.
Długość ciała: samice 140–170 cm, samce 170–200 cm
Długość ogona: 70–100 cm
Wysokość w kłębie: 70–100 cm
Masa ciała: samice 120–140 kg, samce 175–225 kg
Wygląd.
Sierść lwów jest jasnobrązowa, biała na brzuchu i wewnętrznych częściach nóg, grzbiet i uszy czarne, grzywa samca od brązowej do czarnej. Młode mają cętki, które zanikają z wiekiem. Lwy azjatyckie są nieco mniejsze od swoich afrykańskich kuzynów. Samiec, łatwo rozpoznawalny po grzywie, może ważyć do 225 kg i osiągać wysokość do 1 m w kłębie. Samice są znacznie mniejsze, ważą do 140 kg i nie posiadają charakterystycznej grzywy. Naukowcy zaobserwowali, że lew azjatycki ryczy znacznie częściej od swojego afrykańskiego kuzyna.
Pożywienie.
Lwy polują głównie na ssaki kopytne, również bydło domowe, antylopy, gazele.
Rozród.
Młode rodzą się od 2 do 4 o każdej porze roku, po ciąży trwającej 100-119 dni i stają się całkowicie niezależne od matki w wieku około dwóch i pół roku.
Rozwój.
3-11 dni: otwierają oczy;
10-15 dni: młode zaczynają chodzić. Zanim zaczną dobrze biegać, upłynie trzy do czterech tygodni;
4 tygodnie: zwierzętom wyrastają mleczne zęby;
1-2 miesięcy: pierwsze wyprawy;
3 miesiące: znikają plamy na futrze;
11 miesięcy: lwy uczestniczą w polowaniach;
16 miesięcy: samodzielność;
2 lata: samcom wyrastają grzywy;
2,5 roku: samce stają się dojrzałe płciowo;
2,5-4 lat: samice mają pierwsze potomstwo.

</doc>
<doc id="776211" url="https://pl.wikipedia.org/wiki?curid=776211" title="Grzechotnik preriowy">
Grzechotnik preriowy

Grzechotnik preriowy, grzechotnik zielony ("Crotalus viridis") – gatunek jadowitego węża z podrodziny grzechotników w rodzinie żmijowatych. Posiada silny jad – w statystykach pokąsań ludzi przez węże zajmuje drugie miejsce, po grzechotniku teksaskim.
Znanych jest kilka ras geograficznych, które różnią się umaszczeniem, porą polowań, pożywieniem (zależnym od dostępności drobnych kręgowców, którymi się żywi).
Opis.
Osiąga powyżej 100 cm długości, najdłuższy znaleziony mierzył 151,5 cm(Klauber, 1937). Grzbiet ma żółtawy, szarawy lub jasnobrunatny, z eliptycznymi, czerwonymi lub brunatnymi plamami. Z boku głowy przebiegają dwie jasne linie. Strona brzuszna żółtawa, mogą występować brunatne plamy.
Występowanie.
Żyje w Ameryce Północnej, od Kanady do Meksyku. Zamieszkuje tereny o podłożu żwirowo-kamiennym, stepy, a nawet pustynie.

</doc>
<doc id="776214" url="https://pl.wikipedia.org/wiki?curid=776214" title="100Base-FX">
100Base-FX

100Base-FX, 100BASE-FX – standard sieci Fast Ethernet korzystający z jednej pary włókien światłowodu wielomodowego zapewniającego transmisję danych z szybkością 100 Mb/s. 100Base-FX oparty jest na standardach 100Base-T oraz 100Base-X. 
100Base-FX zapewnia dostęp do medium transmisyjnego za pomocą protokołu CSMA/CD. Stosuje kodowanie 4B5B zaadaptowane z FDDI, co przy transmisji sygnału wynoszącym 125 Mbodów daje szybkość transmisji 100 Mb/s w trybie "half duplex" oraz 200 Mb/s w trybie "full duplex". Do kodowania fizycznego używany jest kod NRZI.
Sprzęt.
Produkowane urządzenia najczęściej wyposażone są w złącza światłowodowe SC-Duplex, LC czasem ST.
Najczęściej wykorzystywane są światłowody 62,5/125 mikrometra i 50/125 mikrometra. Typowa długość fali to 1300 nm.
Dupleks.
W przeciwieństwie do trybu "half duplex", fizyczna długość połączenia w trybie "full duplex" nie jest ograniczona poprzez czas propagacji potrzebny do wykrycia kolizji. Dzięki temu maksymalna długość połączenia między urządzeniami końcowymi jest ograniczona jedynie przez charakterystyki transmisji sygnału we włóknie światłowodowym i wynosi 2000 m. Wielkość segmentu sieci w trybie "full duplex" jest nie nieograniczona. Maksymalny rozmiar segmentu jest ograniczony ze względu na czas propagacji kolizji do 412 m.
Zastosowanie.
Standard 100Base-FX nie jest tak popularnym standardem jak 100Base-TX, jednak ze względu na kompatybilność protokołów stosuje się go często do łączenia segmentów sieci 100Base-TX za pomocą stosunkowo niedrogich konwerterów. Zasięg pojedynczego łącza 100Base-FX jest dwudziestokrotnie większy od zasięgu łącza 100Base-TX. Sieci 100Base-FX są również stosowane w miejscach wymagających dużej odporności na zakłócenia elektromagnetyczne.

</doc>
<doc id="776216" url="https://pl.wikipedia.org/wiki?curid=776216" title="Piotr Czerwiński (generał)">
Piotr Czerwiński (generał)

Piotr Aleksander Czerwiński (ur. 12 marca 1955 w Ciechanowie) – generał dywizji Wojska Polskiego, w latach 2007–2008 sekretarz stanu w Ministerstwie Obrony Narodowej.
Życiorys.
Podchorąży Wyższej Szkoły Oficerskiej Wojsk Pancernych im. Stefana Czarnieckiego w Poznaniu, którą ukończył w 1978. Służbę w jednostce rozpoczął jako dowódca plutonu w pułku czołgów w Lidzbarku Warmińskim. Stanowisko dowódcy kompanii czołgów w Morągu objął dwa lata później, a szefa sztabu batalionu czołgów po niespełna trzech latach. Ukończył w 1983 roku kurs w Centrum Doskonalenia Oficerów w Warszawie, a w roku następnym został wyznaczony na stanowisko oficera operacyjnego sztabu 15 Dywizji Zmechanizowanej w Olsztynie. W latach 1985–1987 słuchacz Akademii Wojsk Pancernych im. marszałka Rodiona Malinowskiego w Moskwie, a następnie zastępca dowódcy 28 pułku czołgów w Czarnym. Po dwóch latach wyznaczony na stanowisko zastępcy dowódcy pułku zmechanizowanego w Braniewie, a w latach 1991–1992 dowódca 36 pułku zmechanizowanego w Trzebiatowie. Czynnie uczestniczył w przeformowaniu tego pułku w 3 Brygadę Pancerną, a następnie został jej dowódcą. W 1996 roku wyznaczony został na stanowisko szefa sztabu 12 Dywizji Zmechanizowanej w Szczecinie. Po dwóch latach został szefem szkolenia tej dywizji i uczestniczył w tworzeniu Wielonarodowego Korpusu Północ–Wschód z siedzibą w Szczecinie. W 2000 roku ukończył Podyplomowe Studia Strategiczno–Obronne w Akademii Obrony Narodowej w Rembertowie i wyznaczony został na stanowisko zastępcy dowódcy 12 Dywizji Zmechanizowanej. W 2003 roku jako pierwszy polski dowódca prowadził wielonarodowe ćwiczenie dowódczo–sztabowe pod kryptonimem „Cristal Eagle”. 15 sierpnia 2003 awansowany do stopnia generała brygady.
W okresie styczeń–lipiec 2004 pełnił służbę na stanowisku zastępcy dowódcy Międzynarodowej Dywizji Sił Stabilizacyjnych w Iraku, a po powrocie do kraju awansowany do stopnia generała dywizji. Od 26 sierpnia 2004 dowodził 1 Warszawską Dywizją Zmechanizowaną. W okresie od lipca 2005 roku do lutego 2006 roku dowodził V zmianą Polskiego Kontyngentu Wojskowego w składzie Międzynarodowych Sił Stabilizacyjnych w Republice Iraku – Wielonarodową Dywizją Centrum-Południe. Od 29 listopada 2007 do 4 stycznia 2008 był sekretarzem stanu w Ministerstwie Obrony Narodowej, odwołany został z powodu oskarżeń o współpracę z tajnymi służbami w PRL.
6 lutego 2017 roku został prawomocnie skazany (podtrzymanie przez Sąd Najwyższy wyroku Wojskowego Sądu Okręgowego w Warszawie) na grzywnę 45 tysięcy złotych za przekroczenie uprawnień (wykorzystanie w roku 2000 żołnierzy służby zasadniczej do budowy prywatnego domu generała). Skazany za wykorzystywanie stanowiska.

</doc>
<doc id="776217" url="https://pl.wikipedia.org/wiki?curid=776217" title="Crotalus viridis">
Crotalus viridis



</doc>
<doc id="776221" url="https://pl.wikipedia.org/wiki?curid=776221" title="B36 Torshavn">
B36 Torshavn



</doc>
<doc id="776223" url="https://pl.wikipedia.org/wiki?curid=776223" title="Igor Omrcen">
Igor Omrcen



</doc>
<doc id="776225" url="https://pl.wikipedia.org/wiki?curid=776225" title="Tadeusz Lewandowski (1944–2021)">
Tadeusz Lewandowski (1944–2021)

Tadeusz Stefan Lewandowski (ur. 6 stycznia 1944 w Płuchowie, zm. 10 lipca 2021 w Jeleniej Górze) – polski polityk, działacz związkowy, samorządowiec, poseł na Sejm I kadencji, senator IV i VI kadencji.
Życiorys.
W 1971 ukończył technikum mechaniczne, jest także absolwentem Studium Metrologii i Systemów Jakości. Pracował w Fabryce Maszyn Papierniczych w Cieplicach. W 1980 wstąpił do NSZZ „Solidarność”. W stanie wojennym został internowany na okres od 29 sierpnia 1982 do 8 października 1982. W 1985 zwolniono go z pracy w związku z działalnością opozycyjną. Od 1986 do 2003 był zatrudniony w firmie telekomunikacyjnej, jako kierownik działu produkcyjnego, a od 2001 jako specjalista do spraw jakości. W 2003 przeszedł na świadczenie przedemerytalne.
W latach 1989–1992 przewodniczył zarządowi regionu NSZZ „Solidarność” w Jeleniej Górze. Z listy związkowej sprawował mandat posła I kadencji. W 1994 został wybrany na radnego Jeleniej Góry i powołany na stanowisko wiceprezydenta tego miasta. Pełnił także funkcję senatora IV kadencji z ramienia Akcji Wyborczej Solidarność. W 2001 bezskutecznie ubiegał się o reelekcję jako kandydat komitetu Blok Senat 2001. Działał w Ruchu Społecznym AWS.
W 2005 ponownie uzyskał mandat senatora z ramienia Prawa i Sprawiedliwości w okręgu legnickim. Później wstąpił do tej partii. W wyborach parlamentarnych w 2007 bez powodzenia ubiegał się o reelekcję. W 2010 i w 2014 uzyskiwał mandat radnego sejmiku dolnośląskiego. W 2011 ponownie kandydował bezskutecznie do Senatu, przegrywając z Józefem Piniorem. W 2014 kandydował także bez powodzenia na prezydenta Jeleniej Góry (zajął 3. miejsce spośród 9 kandydatów). W 2015 wystartował natomiast z listy Prawa i Sprawiedliwości do Sejmu. W 2018 nie ubiegał się o reelekcję w wyborach samorządowych.
Został pochowany 13 lipca 2021 na cmentarzu przy ul. Krośnieńskiej w Jeleniej Górze.
Odznaczenia.
W 2013 otrzymał Krzyż Wolności i Solidarności, a w 2019 Złoty Krzyż Zasługi. W 2021 został pośmiertnie odznaczony Krzyżem Oficerskim Orderu Odrodzenia Polski.
Życie prywatne.
Syn Kazimierza i Stefanii. Był żonaty, miał dwoje dzieci.

</doc>
<doc id="776226" url="https://pl.wikipedia.org/wiki?curid=776226" title="Yakuake">
Yakuake

YaKuake to emulator terminali oparty na silniku konsoli KDE, wyposażony w karty.
W przeciwieństwie do innych emulatorów, nie działa on w oknie, lecz wywołany skrótem klawiszowym "wysuwa się" na pulpit.
Twórcy Yakuake wzorowali się na konsolach z gier Quake, stąd też takie, a nie inne zachowanie się aplikacji.
Począwszy od wersji 2.8 Yakuake oferuje zmianę skórek, tryb pełnoekranowy, oraz podział okna na kilka terminali.

</doc>
<doc id="776231" url="https://pl.wikipedia.org/wiki?curid=776231" title="Orkiestra Dni Naszych">
Orkiestra Dni Naszych

Orkiestra Dni Naszych - polski zespół folkowy.

</doc>
<doc id="776233" url="https://pl.wikipedia.org/wiki?curid=776233" title="Antoni Pieczerski">
Antoni Pieczerski

Antoni Pieczerski, również Antoni Kijowsko-Pieczerski, cs. "Prepodobnyj Antonij Pieczerskij, Kijewskij, naczalnik wsiech russkich monachow" (ur. ok. 963 lub 983 w Lubeczy koło Czernihowa, zm. 10 lipca lub 27 maja 1073 w Kijowie) – założyciel Ławry Peczerskiej, święty mnich (cs. "prepodobnyj"), asceta, pustelnik, święty Kościoła prawosławnego i Kościoła katolickiego.
Życie.
Informacje o życiu św. Antoniego pochodzą z "Powieści minionych lat" (ok. 1051) oraz z "Żywota św. Teodozjusza Pieczerskiego" z XII wieku. W latach 70. lub 80. XI w. powstał żywot samego Antoniego, który był znany jeszcze w XIII w., następnie jednak zaginął, a jego treść znana jest fragmentarycznie.
Według wymienionych źródeł, Antoni Pieczerski nosił imię świeckie Antip i był synem bojara z Lubecza. W młodości odkrył w sobie zamiłowanie do życia pustelniczego. Udał się do Kijowa, gdzie zamieszkał w pieczarze zajmowanej przez mnicha Hilariona przed wyborem na metropolitę kijowskiego. Następnie opuścił Ruś i wyjechał na Athos (wersję taką przekazywał zaginiony żywot) lub tylko do Bułgarii.
Do Kijowa wrócił najpewniej ok. 1032 i zamieszkał w pieczarze nad Dnieprem, prowadząc surowe życie ascetyczne. Szybko zaczęli przyłączać się do niego uczniowie. Gdy było ich dwunastu, Antoni wyznaczył na przełożonego wspólnoty mnicha Warłaama, sam zaś kontynuował życie pustelnicze w pieczarze, której nie opuszczał przez kolejne 40 lat, nadal jednak udzielał duchowych rad i pouczeń.
Tak założono Monaster Kijowsko-Pieczerski, zwany później Ławrą Peczerską. Jej główny założyciel św. Antoni rozpoczął nowy nurt w życiu mniszym nacechowany nieustanną pracą, wstrzemięźliwością, umartwianiem ciała, czuwaniem i modlitwą.
Antoni uprosił księcia kijowskiego, aby podarował wspólnocie całą górę, dzięki czemu w okresie późniejszym mogła tu powstać ławra. Po ustąpieniu Warłaama, starzec wyznaczył na jego następcę św. Teodozego Kijowsko-Pieczerskiego.
Święty Antoni Kijowsko-Pieczerski posiadał dar czynienia cudów. Jego modlitwy sprawiały, że licznie przybywający chorzy otrzymywali uzdrowienie.
Zmarł w wieku dziewięćdziesięciu lat. Jego ciało pogrzebano w Ławrze Kijowsko-Pieczerskiej. Uważany jest za ojca życia monastycznego na Rusi.
Kult.
Jego kult nie ogranicza się jednak tylko do słowiańskiego obszaru kulturowego. Uważany jest za jednego z największych ruskich świętych. Wspominany jest również przez katolickich wyznawców.
Wspomnienie liturgiczne w Kościele greckokatolickim i prawosławnym, z uwagi na liturgię według kalendarza juliańskiego, obchodzone jest:
Rzymskokatolicy wspominają św. Antoniego 7 maja za "Martyrologium Rzymskim".
W ikonografii święty ukazywany jest w szatach mnicha wielkiej schimy, zwykle z prawą ręką uniesioną na znak błogosławieństwa. Ma długą, siwą brodę, rozdwajającą się na końcu. Przeważnie w lewej ręce trzyma rozwinięty zwój ze słowami pouczenia. Przedstawiany jest też na ikonie „Soboru świętych Kijowsko-Pieczerskich” oraz ze św. Teodozym Kijowsko-Pieczerskim, m.in. na Kijowsko-Pieczerskiej Ikonie Matki Bożej, gdzie stoją po obu stronach tronu, na którym zasiada Bogurodzica z Dzieciątkiem. Na tym obrazie Antoni trzyma zwój z napisem: "Panie, niech na miejscu tym spocznie błogosławieństwo Świętej Góry Atos".

</doc>
<doc id="776235" url="https://pl.wikipedia.org/wiki?curid=776235" title="Ferret (satelita)">
Ferret (satelita)

Ferret – seria 16 satelitów wywiadowczych (wywiadu elektronicznego, ELINT) amerykańskich sił powietrznych. Wysyłano je w latach 1962-1971.
Miały za zadanie wychwytywać sygnały z sowieckich baz radarowych, podsłuchiwać komunikację głosową, oraz przechwytywać sygnały telemetrii rakiet i satelitów.
Z powodu zachowanej do teraz tajności satelitów, plan ich budowy miał wiele innych enigmatycznych nazw: Program 102, Program 770, 698BK (oznaczenie producenta).
Statki miały masę od 1 000 do 1 500 kg.
Do serii należały (podano daty startów):

</doc>
<doc id="776240" url="https://pl.wikipedia.org/wiki?curid=776240" title="Erwin Kostedde">
Erwin Kostedde

Erwin Kostedde, (ur. 21 maja 1946 w Münster) – niemiecki piłkarz. Pierwszy czarnoskóry reprezentant Niemiec.
Kariera klubowa.
Syn amerykańskiego czarnoskórego żołnierza stacjonującego w jednostce wojskowej w okolicach miasta Münster w Westfalii i Niemki, wdowy po zabitym na wojnie, brat 6 starszych sióstr. W roku 1967 dołączył do 3-ligowej drużyny z tego miasta - Preußen Münster. Następnie grał w pierwszoligowej drużynie MSV Duisburg, z którą zajął 7. miejsce na zakończenie rozgrywek. W tym sezonie zdobył w 19 meczach 5 bramek i 5 asyst. W 1968 roku trafił do belgijskiego Standardu Liège, z którym to klubem zdobył 3 mistrzostwa Belgii (1968, 69, 70) Był także królem strzelców ligi belgijskiej w sezonie 1970/1971. Później odszedł do Ligue 1, gdzie grał w barwach Stade Laval, król strzelców Ligue 1 sezonu 1979/1980. Po tych osiągnięciach przeszedł do Kickers Offenbach, w którym występował do 1975 roku. W tym czasie zdobył w 93 meczach 52 bramki i zwrócił na siebie uwagę innych zespołów Bundesligi. Kupiła go Hertha BSC, w której w 26 meczach zdobył 14 bramek. Rok później grał już jednak w Borussii Dortmund, która awansowała do Bundesligi. W drużynie z rodzinnej Westfalii zagrał w 48 meczach i zdobył 18 bramek, ustępując umiejętnościami zdobywania bramek tylko łącznikowi Manfredowi Burgsmüllerowi. Po sezonie 1977/78 trafił do 2 ligi, gdzie w barwach FC Union Solingen z powodu częstych kontuzji zagrał tylko w dwóch spotkaniach. W wieku 34 lat trafił do 2 ligowego zespołu z Bremy – Werderu. W klubie znad Morza Północnego zdobył 29 bramek w 42 spotkaniach i walnie przyczynił się do awansu do Bundesligi.
Erwin w 1 lidze zagrał jeszcze w 33 spotkaniach i zdobył 9 bramek, jednak wobec konkurencji ze strony Norberta Meiera i Uwe Reindersa, a także 36 lat na karku odszedł do 2 ligowego VfL Osnabrück. To był ostatni rok jego kariery, zdobył w 28 spotkaniach 12 bramek. Ogółem w 2 Bundeslidze zagrał w 72 meczach i zdobył 41 bramek, zaś na pierwszoligowych boiskach zagrał w 219 spotkaniach, strzelając 98 bramek.
Kariera reprezentacyjna.
W reprezentacji Niemiec Erwin Kostedde rozegrał 3 spotkania w 1974 i 1975 roku. Był pierwszym czarnoskórym reprezentantem tego kraju. Debiut zaliczył w spotkaniu z Maltą (22 grudnia 1974 roku), wygranym 1–0 przez zespół zachodnioniemiecki.
Problemy karne.
Po zakończeniu kariery piłkarskiej Kostedde stracił swój majątek w wyniku nieudanych inwestycji. W 1990 roku oskarżono go o napad na salon gier w Coesfeld, jednak po kilku miesiącach został oczyszczony z zarzutów.
Dziś mieszka w Münster.

</doc>
<doc id="776244" url="https://pl.wikipedia.org/wiki?curid=776244" title="GÍ Gøta">
GÍ Gøta

Gøtu Ítróttarfelag – nieistniejący farerski klub piłkarski. Pierwszy człon nazwy pochodzi od miejscowości, gdzie zespół powstał, Gøta. 
Historia.
Klub brał udział w eliminacjach do Ligi Mistrzów UEFA 1997/98, gdzie uległ szkockiemu Rangers F.C. 5-0 i 6-0.

</doc>
<doc id="776245" url="https://pl.wikipedia.org/wiki?curid=776245" title="Naddominacja">
Naddominacja

Naddominacja, przewaga heterozygot, superdominacja, owerdominacja – zjawisko lepszego dostosowania się osobników będących heterozygotami względem danego genu niż każdej z obu homozygot do danych warunków środowiskowych. Jest ona jednym z mechanizmów utrzymujących polimorfizm genetyczny w populacji.
Przykładem naddominacji jest mutacja punktowa w genie kodującym łańcuch beta-globiny - białka wchodzącego w skład hemoglobiny. Jeśli występuje ona w obu allelach, powoduje anemię sierpowatą. Jednak ponieważ heterozygoty nie chorują na malarię, zmutowany allel utrzymuje się w populacji, zwłaszcza na terenach występowania malarii. Jest to jeden z nielicznych pewnych przykładów na naddominację. Ze względu na rozpowszechnienie w Europie mutacji powodującej mukowiscydozę postawiono hipotezę, że utrzymuje się ona dzięki przewadze heterozygot. Jako presję selekcyjną zaproponowano między innymi cholerę, dur brzuszny i nietolerancję laktozy, jednak jak dotąd żadne wyjaśnienie nie jest powszechnie uznane.

</doc>
<doc id="776249" url="https://pl.wikipedia.org/wiki?curid=776249" title="GI Gota">
GI Gota



</doc>
<doc id="776250" url="https://pl.wikipedia.org/wiki?curid=776250" title="GÍ Gota">
GÍ Gota



</doc>
<doc id="776251" url="https://pl.wikipedia.org/wiki?curid=776251" title="GI Gøta">
GI Gøta



</doc>
<doc id="776253" url="https://pl.wikipedia.org/wiki?curid=776253" title="Piotr Czerwiński (kontrabasista)">
Piotr Czerwiński (kontrabasista)

Piotr Czerwiński (ur. 1954 w Toruniu) – polski kontrabasista, profesor zwyczajny, profesor Akademii Muzycznej im. Ignacego Jana Paderewskiego w Poznaniu, członek Orkiestry Filharmonii Poznańskiej.
W 1974 zdobył II nagrodę w I Ogólnopolskim Konkursie Kontrabasowym im. A.B. Ciechańskiego w Poznaniu, w 1977 wygrał Konkurs Muzyki Współczesnej w Konserwatorium w Moskwie, a 1978 uzyskał brązowy medal na Międzynarodowym Konkursie Muzycznym w Genewie. W 1978 r. ukończył Konserwatorium im. Piotra Czajkowskiego w Moskwie, w klasie prof. Eugeniusza Kołosowa.
Koncertował z recitalami oraz jako solista z orkiestrami w wielu krajach. Obecnie prowadzi klasę kontrabasu w Akademii Muzycznej im. Ignacego Jana Paderewskiego oraz jest solistą i kierownikiem grupy kontrabasów w Orkiestrze Filharmonii Poznańskiej.
Od 1983 jest jurorem kolejnych edycji Ogólnopolskiego Konkursu Wiolonczelowego i Kontrabasowego w Poznaniu.

</doc>
<doc id="776254" url="https://pl.wikipedia.org/wiki?curid=776254" title="Jan Szembek (dyplomata polski)">
Jan Szembek (dyplomata polski)



</doc>
<doc id="776255" url="https://pl.wikipedia.org/wiki?curid=776255" title="Soufrière (Saint Vincent)">
Soufrière (Saint Vincent)

La Soufrière (Soufrière Saint Vincent) – czynny stratowulkan na wyspie Saint Vincent, wchodzącej w skład wyspiarskiego państwa Saint Vincent i Grenadyny na Morzu Karaibskim. Wulkan, stanowiący najwyższy szczyt wyspy, położony jest w jej północnej części.
Nazwa.
Nazwa wulkanu pochodzi z języka francuskiego i oznacza „ujście siarki”. Nazwę Soufrière nosi kilka karaibskich wulkanów, m.in. Soufrière Hills na wyspie Montserrat, Soufrière na wyspie Saint Lucia czy Soufrière na Gwadelupie.
Aktywność.
Gwałtowne wybuchy wulkanu Soufrière miały miejsce w latach 1718, 1812, 1902, 1971, 1979 i 2021. Erupcja z 7 maja 1902 spowodowała śmierć 1680 osób. Erupcja ta miała miejsce kilka godzin przed równie tragiczną erupcją wulkanu Montagne Pelée na Martynice, położonego 160 km na północ. Podczas wybuchu wulkanu w 1979 nie było ofiar, głównie dzięki nadanym wcześniej ostrzeżeniom.
Erupcja 2020–2021.
7 grudnia 2020 roku wulkan przebudził się, ale w pierwszych miesiącach utworzyła się tylko kopuła lawowa wewnątrz krateru, która stopniowo rosła. Rejestrowane były także wstrząsy sejsmiczne związane z ruchami magmy. Na początku kwietnia doszło do erupcji eksplozywnych, które zmusiły do ewakuacji około 16 tysięcy ludzi. Nastąpiły przerwy w dostawie prądu i wody do mieszkań, wyspę pokrył pył wulkaniczny, a jego opadem zagrożony był także Barbados.

</doc>
<doc id="776257" url="https://pl.wikipedia.org/wiki?curid=776257" title="Heroes Chronicles">
Heroes Chronicles

Heroes Chronicles – seria strategicznych gier turowych wydana przez firmę The 3DO Company oparta na grze "Heroes of Might and Magic III", składająca się z następujących części:
Cztery ostatnie nie zostały wydane w Polsce.
"Wojownicy Pustkowi".
Wiele wieków przed wydarzeniami z "Heroes of Might and Magic III", na kontynencie Antagarich, Tarnum dowiaduje się od umierającego barda, że barbarzyńcy byli niegdyś ludźmi chwały. Opowieści o jednym z nich, Jargu, inspirują Tarnuma do rozpoczęcia działań na rzecz wyzwolenia jego ludu spod jarzma Królów – Magów z Bracaduun. Wyznaczył Hardaca na swego doradcę. Tarnum na początku jest uważany za drobną rebelię, ale z biegiem czasu czarodzieje traktują go coraz bardziej poważnie. Jeden z nich, Kurl, łapie czterech pozostałych bardów i grozi ich śmiercią, jeśli barbarzyńcy nie złożą broni. Jednak Tarnum zabija go, ratując trzech zakładników. Zdając sobie sprawę, że będzie potrzebował więcej wojsk, zniewala sąsiedni Błotny Lud, by wsparł jego armie. Razem, dwie siły podbijają ziemie, które ongiś dzieliły.
Nieusatysfakcjonowany, Tarnum prowadzi swoich ludzi na wschód, w głąb Blanek (ufortyfikowanych gór pomiędzy Pustkowiami i Bracaduun). Syn Hardaca, Tordac, ginie w tu bitwie. Po przejściu przez góry, Tarnum wyrusza, by odnaleźć barbarzyńskie plemię, które niegdyś podążało za Jargiem. Plądrowali przy tym wszystkie wioski po drodze. W jednej z nich odnajduje ciało swojej starszej siostry. Jego rodzeństwo było zabrane przez Magów dawno temu, gdyż każda rodzina mogła mieć tylko jedno dziecko. Ona była zabita przez jego własną armię. Barbarzyńcy w tym rejonie uważali Tarnuma za okrutnego tyrana. Nawet jego właśni zaczęli dezerterować, bojąc się jego agresji. Na wszelki wypadek, Tarnum truje swoich pozostałych doradców w czasie uczty. Potem rozkazuje swoim siłom pomaszerować na to, co zostało z Imperium Bracaduun. W końcowym scenariuszu spotyka swego ojca, zmartwionego rzeczami, które słyszał o swoim synu. Umiera w łóżku wkrótce po zdobyciu Steelhornu, ostatniego zamku Bracaduun.
Kilka lat po upadku Bracaduun, rycerz Rion Gryphonheart daje początek królestwu Erathii. Przypadkowo spotyka Tarnuma w bitwie i go zabija. Barbarzyńca trafia do Sali Sądów, gdzie trzej barbarzyńscy bogowie znani jako Przodkowie osądzają go jako niegodnego przekroczenia bram Raju. Powraca zatem do Antagarichu jako Nieśmiertelny, miał jednak wielkie wyrzuty sumienia za straszne grzechy, które popełnił.
"Podbój Podziemi".
Kilka lat po śmierci Riona Gryphonhearta jego dusza zostaje porwana z raju i zabrana do głębin Podziemi. Tarnum zostaje wysłany przez Przodków, by wsparł królową Allison z Erathii w ratowaniu duszy jej ojca. Na pierwszym poziomie Podziemi Tarnum poszukuje Kuli Przeciwstawienia dla Przewoźnika, by ten zabrał go dalej. Allison chce dołączyć do Tarnuma, ale on prosi ją by trenowała dalej.
Na drugim poziomie Podziemi Tarnum i jego ludzie są dotykani przez duchy z ich przeszłości. Z tych koszmarów Tarnum dowiaduje się, że jego siostra została prawie zabita przez jego Barbarzyńską armię, ale była uratowana przez Riona Gryphonhearta i zaszła z nim w ciążę. Tarnum domyśla się, że dzieckiem jest właśnie Allison i utrzymuje swoją tożsamość w ukryciu przed swoimi ludźmi. Po pokonaniu Nekromantów w drodze na trzeci poziom, Tarnum poznaje imię demona, który porwał duszę Riona. Zwał się Jorm i żył w jeszcze niższych częściach Podziemia.
Deezelisk, Książę Dna, to potężny demon, który ongiś najechał Erathię, ale został pokonany w bitwie i oślepiony przez Riona Gryphonhearta, gdy próbował zdobyć mocną pozycję na powierzchni. Tarnum szuka dla niego Amuletu Magicznej Wizji, by ten znów mógł widzieć i znaleźć lokalizację Jorma. W tym czasie jeden z kapitanów Tarnuma, Mensor, odkrywa, kim jego zwierzchnik jest naprawdę, ale zgadza się zachować milczenie, gdy Tarnum mówi mu, że Allison jest jego siostrzenicą. Krótko później Jorm zostaje zabity, a dusza Riona ocalona.
W czasie bitwy przeciw Jormowi, Deezelisk porywa Allison. Demony zabijają Tarnuma i wszystkie jego siły, ale on powraca dzięki swej nieśmiertelności. Duch Riona wybacza Tarnumowi, który po przegrupowaniu sił uderza na demony i pokonuje Deezeliska, ratując Allison. Wkrótce potem Tarnum otrzymuje tytuł obrońcy królowej, lecz tego samego dnia wymyka się cichcem z jej zamku. Allison nie spotyka Tarnuma już nigdy.
"Revolt of the Beastmasters".
Przodkowie wysyłają Tarnuma, by uwolnił Błotny Lud spod Erathiańskiej kontroli. Nawet po setkach lat niewoli lud ten jest zdeterminowany obalić swoich panów. Tarnum zatrudnia gnola Brellicka jako kapitana i wiedźmę Adaminę jako doradcę. Trenuje również Drogla, ludzkiego chłopca wychowanego przez Błotny Lud. Buntownicy pokonują Lorda Onstena i Barona Paglona, zanim Szalony Król Gryphonheart traktuje ich rebelię poważnie.
Król wysyła swego syna, Nivena, by ten uciszył bunt na terytorium Hrabiego Ramberta, jednak skrycie ma nadzieję, że młodzian zawiedzie. Tarnum łapie księcia i pokazuje mu, co niewolnictwo zrobiło z Błotnym Ludem. Niven ostatecznie zgadza się z nim, przez co zostaje wypuszczony z więzienia. Buntownicy zmuszają Ramberta, by wycofał się do innego zamku, zostawiając za sobą wielu więźniów. Jednak kiedy Rambert grozi, że zabije jeńców, w tym Adaminę, Tarnum nie oddaje Nivena. Następnie wysyła Drogla, Brellicka i Nivena („charakteryzując” go uprzednio, by wyglądał jak prawdziwy więzień), by dokonać wymiany. Rambert atakuje z zasadzki ich armię i zabija Brellicka. W odpowiedzi Droglo czyni to samo z adwersarzem i Błotny Lud wkrótce wygrywa batalię. W czasie przygotowań do bitwy z Szalonym Królem we własnej osobie, Tarnum wysyła Drogla do Barbarzyńców z Krewlod (Pustkowia), by przysłali wsparcie.
Adamina i inne czarownice nazywają nowy kraj Błotnego Ludu „Tatalią”, co oznacza „wspólnota” w zapomnianym języku tego ludu, teraz znanym wyłącznie wiedźmom. Tymczasem, szlachta erathijska jest niezadowolona z rządów Szalonego Króla Gryphonhearta i obwołuje Nivena nowym władcą. Ten łączy swoje armie z Tarnumem i wspólnie niszczą ostatnich zwolenników starego króla. Droglo w końcu odkrywa prawdziwą tożsamość Tarnuma, ale godzi się z tym, że się zmienił. Tarnum i Gryphonheart spotykają się wkrótce potem w bitwie i wymieniają śmiertelne ciosy. Tarnum jednakże jest nieśmiertelny wobec tego przeciwnik nie czyni mu żadnych szkód. Wkrótce potem odchodzi z bagien. Droglo zostaje nowym przywódcą Tatalii.
"Władcy Żywiołów".
Gdy wymuszony, trwający dziesięć tysięcy lat rozejm między Władcami Ziemi, Wody, Powietrza i Ognia się kończy, Przodkowie wysyłają Tarnuma z misją powstrzymania zemsty żywiołów, zanim zniszczą nasz świat. By tego dokonać, należy wejść do wymiarów żywiołów, a jedyna brama do ich świata jest w ostatnich Wrotach Żywiołów na świecie. Używając sił Gavina Magnusa, Nieśmiertelnego Wielkiego Wezyra z Bracady, Tarnum zdobywa miasto i odkrywa drogę do pierwszego władcy.
Po dotarciu do Wymiaru Powietrza, Tarnum dowiaduje się, że Władca Powietrza, Shalwend, opuścił już swój świat i zniszczył bramę we Wrotach Żywiołów, odcinając mu drogę powrotu, wobec czego Tarnum został zmuszony do szukania innej drogi. Ten uświadamia sobie, że musi nauczyć się magii wszystkich żywiołów, zanim wróci do Antagarichu, co niezbyt przypada mu do gustu, zważywszy na jego barbarzyńskie korzenie. Przed opuszczeniem tego miejsca, Tarnum czuje obowiązek wyzwolenia spod jarzma Shalwenda sylfid, zniewolonych do pracy w kopalniach.
Następnie Tarnum przybywa do Wymiaru Wody, gdzie spotyka opór stworzeń podobnych do Tatalończyków, te jednak służyły Władcy Wody, Acwalanderowi, z własnej woli, bo broniły przy tym własnych domów. Wkrótce po wejściu do tego wymiaru, Tarnum zaczyna cierpieć na coś w stylu choroby morskiej i przez cały czas nie je i pije jedynie herbatę. Wyczuwa w tym spisek, kiedy po odstawieniu herbaty dolegliwości powoli mijają. Gdy w czasie pierwszego porządnego posiłku magowie zaczynają szeptać między sobą, jasnym się staje, że to oni zatruwali mu napój. Ostatecznie okazuje się, że Acwalander również opuścił swój świat. Wobec tego, Tarnum udaje się dalej.
W Wymiarze Ziemi wszyscy ludzie Tarnuma (nawet on sam, chociaż w dużo mniejszym stopniu) zaczynają odczuwać wielki ciężar, jakby ich nogi były z ołowiu. Wielu z magów, wcześniej drwiących z Tarnuma, oblepiało się brudem i chodziło z gołymi torsami, coraz bardziej przypominając Barbarzyńców. Tarnum uznał ich widok wystarczy zamiast zemsty. Wszyscy przypominają sobie o magu Reamusie, który 200 lat wcześniej przybył tu i nie powrócił. Gdy jednak przypadkowo on odnajduje ich obóz, okazuje się, że tu w tym czasie minęło jedynie 16 lat. Ponieważ okazało się, że Władca Ziemi, Gralkor, również opuścił swój wymiar, zostawiając za sobą stwory z podziemi do obrony, Tarnum i jego ludzie zaczynają zdawać sobie sprawę z tego, że Władcy Żywiołów używają jakichś przejść pomiędzy Wymiarami i materialnym światem, by zawczasu przygotować sobie mocne pozycje.
W Wymiarze Ognia wszędzie panoszyły się demony, które chętnie służyły Władcy Ognia – Pyrannaste. W tym czasie Reamus i Barsolar (kuzyn Magnusa i doradca Tarnuma) domyślili się, że to magia łączy żywioły ze sobą i to ona może dać im przewagę nad Władcami Żywiołów. Myślą więc, jak dostać się do Wymiaru Magii. Udaje im się sprowadzić Żywiołaka Umysłu, który mówi przesyłając swoje myśli innym i bez trudu może czytać w cudzych głowach. Informuje ich, że nie może przyłączyć się do wojny bez zgody najstarszych spośród Żywiołaków Magii zwanych Pierwszymi. Wkrótce potem Tarnum ściga się w Wymiarze Magii z innymi żywiołakami do Pierwszych. Osiągnąwszy to, wraca z powrotem do Wymiaru Ognia, by uwolnić Feniksy, które zniewolił Pyrannaste. Jego samego jednak nie znajduje, więc po wykonaniu zadania, wraca do materialnego świata.
Na świecie minęło trzydzieści lat, odkąd Tarnum wyjechał. Magnus przybywa z armią, by wspomóc powracającemu Tarnumowi. Gdy zatrzymują się w obozie, wymieniają się historiami. Gavin mówi, że został zabity przez jednego z behemotów Tarnuma w czasie szturmu na Steelhorn, ale w jakiś sposób się odrodził i stał się nieśmiertelny, później został królem Bracady. Tarnum widzi w Magnusie aroganta i pyszałka, który nie chce się zadawać z ludźmi. Gdy Władcy Żywiołów zostają pokonani odsyła armie żywiołaków z powrotem do ich wymiarów i chłodno daje znać Magnusowi o tym, że te już nigdy nie powrócą do Antagarichu (chociaż robią to jeszcze w Ostrzu Armagedonu). Potem każe Żywiołakom Magii zniszczyć wszystkie Wrota Żywiołów i wszelkie bramy do wymiarów ognia, ziemi, wody i powietrza. Wkrótce potem wraca do życia barbarzyńcy.
"The World Tree".
Tarnum słyszy we śnie krzyk „Ocal Drzewo Świata!”. Podróżuje więc setki mil na północ, do pradawnej jaskini, i dołącza do szczątków barbarzyńskiego plemienia, które widocznie miało chronić to Drzewo. Ostatnio nekromanci najechali tę jaskinię, więc Tarnum przyjmuje, że Przodkowie wysłali go z misją powstrzymania ich przed zniszczeniem Drzewa Świata. Tarnum dowiaduje się od mieszkających tu pięciu szamanów, że Drzewo daje życie wszystkiemu. Jednakże nadal nie wie gdzie i czym ono jest. Głebiej w jaskini, znajduje barbarzyńskie plemię pracujące z nekromantami. Chcą oni podążać za Vorrem, Przodkiem, który zmienił się w barbarzyńskiego boga wojny.
Tarnum następnie wchodzi do bujnej jaskini, wierząc, że Drzewo Świata musi być blisko. Myśli, że jeśli będzie w stanie przekonać barbarzyńców, by nie podążali za Vorrem, ten będzie słabszy. Śmiertelny przywódca zwolenników szalonego boga, król Targor, tworzy swoją władzę jak Tarnum, gdy walczył z Bracaduun. Tarnum wysyła więc Grumbę, ogra, który jest jednym z jego dowódców, na poszukiwania Amuletu Pamięci. To pozwala Targorowi zobaczyć doświadczenia Tarnuma, zmuszonego do poddania się Przodkom przez wszystkie wieki, co szczęśliwie kończy szaleństwo Targora.
Elficki druid Nilidon, który przybywa wesprzeć Tarnuma, mówi mu, że system tuneli, w którym był Nieśmiertelny Bohater, to w istocie Drzewo Świata, znany jako Korzenie Życia. Tarnum znajduje Amulet Pamięci, który pokazuje Targorowi błędy w jego ścieżce. Targor kieruje armie przeciw Vorrowi i ginie w walce z nim. Vorr poprzestaje na zniszczeniu Drzewa Świata, a pozostali barbarzyńcy zabijają resztę nekromantów. Tarnum dowiaduje się, że Drzewo Świata odrodzi się, gdy on będzie wychodził z Korzeni Życia w poszukiwaniu Vorra.
"The Fiery Moon".
W tej części, jako bezpośredniej kontynuacji „Drzewa Świata”, Tarnum kontynuuje poszukiwania Vorra i dwóch pozostałych Przodków. Jest ciągnięty dalej na północ, przez niegościnną pustynię, na wysokości bezimiennej góry. Po drodze spotyka rannego chowańca Skizzika, zbiega z armii Vorra. Mówi on Tarnumowi, że Przodkowie są przetrzymywani na Płomienistym Księżycu, to którego można dojść jedynie przez Iskrzący Most. Miejsce to jest starożytnym portalem, dzięki któremu można się dostać do każdego miejsca we wszechświecie. Od zarania dziejów jest strzeżony przez żywiołaki, a do użytkowania wymaga Pierścienia Wędrowca.
Tarnum przedostaje się na Płomienisty Księżyc i uwalnia dwóch pozostałych przodków, pokonując strażnika więzienia – Xyrona. Oni zaś dają mu sok z Drzewa Świata, który jest lekarstwem na szaleństwo ich brata. Jednakże Nieśmiertelny Bohater przegrywa w walce przeciw wojskom Vorra. W bitwie tej ginie Grumba (który pojawił się w poprzedniej części). Po odbudowaniu sił, Tarnum planuje zabić szalonego Przodka, jednak pozostali dwaj przekonują go, by użył soku, ponieważ śmierć jednego z Przodków zaowocuje śmiercią całej trójki. W końcu Tarnum dopada Vorra i leczy go sokiem z Drzewa Świata. Po raz pierwszy czuje, że rzeczywiście może zmienić swoje okrutne, barbarzyńskie sposoby.
"Szarża Smoków".
Dobre smoki opuszczają AvLee. Żyjący między nimi od dwudziestu lat Tarnum postanawia wyruszyć na ich poszukiwanie. Przed wyjazdem zostawia osieroconego chłopca, Waerjaka wiedźmie ognia, Adrienne, pod opieką. Następnie zatrudnia krasnoluda Kurbona, by ten dbał o dostawy, oraz elfa Aspena jako doradcę. Z tym drugim regularnie gra w szachy, ale jego agresywna taktyka za każdym razem ściąga nań porażkę.
Tarnum dociera do Zaklinaczki Smoków z którą rozmawia o zaginięciu jej podopiecznych. Ta natomiast mówi mu o Mutare, suzerence, która użyła Fiolki Smoczej Krwi, by zmienić się w Smoczą Królową Nighonu, zniewalając wszystkie smoki, dobre i złe, i poddając je jej woli. Bohater kradnie fiolkę i używa ją na Złotych Matkach Smoków, co miało wyzwolić spod władzy Mutare wszystkie dobre smoki. W międzyczasie ratuje z demonicznego więzienia kapitana Valitę. Aspen, ongiś niezwykle zręczny szpieg, podejrzewa ją o szpiegostwo na rzecz Nighonu, w co Tarnum nie zamierza wierzyć.
Tarnum kontynuuje podróż do Mutare, nawet po tym, gdy przeciągnęła na swoją stronę Kryształowe, Rdzawe i Błękitne Smoki. By jednak mieć szanse w starciu z nią, poszukuje pomocy u Czarodziejskich Smoków. Aspen łapie harpiego posłańca do i z Nighonu ze szpiegowskimi raportami. Ta zwraca uwagę, że listy były przyczepione do drzewa strzałą o zielonych i czarnych piórach (takich, jak u Vality). Wtedy Tarnum zdaje sobie sprawę, że to Kurbon jest szpiegiem, ponieważ znał wszystkie ruchy wojsk, a sam robił takie strzały dla młodej kapitan. Krasnolud jednak ucieka do Nighonu, postrzeliwszy uprzednio Aspena, który umiera parę tygodni później.
Szybkie uderzenie Tarnuma na Mutare zmusza ją do wycofania się w głąb Nighonu, lecz wkrótce Smocza Królowa rzuca wszystkie swoje siły przeciw niemu. Valita zostaje złapana przez Kurbona, jednak Nieśmiertelny Bohater w końcu ich odnajduje i uwalnia ją zabijając krasnoluda. Po porażce na własnej granicy Mutare wycofuje się dalej, zastawiając przy okazji pułapkę na wroga. Jednakże wkrótce zostaje zabita przez nieznaną nikomu osobę. Tarnum zostaje wezwany z powrotem przez Przodków, ale obraz AvLee zostaje mu w pamięci, jako najszczęśliwszy w jego życiu.
"The Sword of Frost".
Gelu, powiernik Ostrza Armageddonu, wyrusza, by zniszczyć Miecz Mrozu. Tarnum, znając prastarą przepowiednię o tym, że jeśli te dwa ostrza się spotkają, nastąpi koniec świata, próbuje mu w tym przeszkodzić. W związku z ostatnim chaosem po śmierci Mutare w Nighonie, Bohater staje się Suzerenem, by objąć kontrolę nad stworzeniom z Lochów, które jako jedyne chcą walczyć z Gelu. Jednakże panowanie nad tymi brutalnymi istotami przywraca w nim ciemność.
Miecz Mrozu jest ukryty na mroźnych, północnych terenach elfów z Vori. Gelu jest w połowie właśnie elfem z Vori, toteż tubylcy walczą po jego stronie. Ale i własne oddziały Tarnuma są skłonne do konfliktów wewnętrznych. On sam zostaje wkrótce postrzelony zatrutą strzałą przez meduzę, wobec czego zatrudnia swoich wybawców, beholdery Neez, Kilkik i Zarm, jako strażników osobistych i doradców. Dokonują oni zemsty na meduzach, jednak w jej trakcie ginie Zarm.
Kija, trzecia żona króla Kilgora z Krewlod, również ściga Gelu. Zamierza skraść Miecz Mrozu i dać go mężowi, by ich syn został spadkobiercą króla. Tarnum nie może przekonać żadnego z przeciwników do zaprzestania poszukiwań, toteż postanawia zdobyć przewagę w postaci włączenia do armii Błękitnych Smoków.
By dowiedzieć się więcej o Mieczu, Bohater łapie krasnoluda Ufretina, przyjaciela i kapitana Gelu. W tym czasie zamienia ostatniego żyjącego doradcę, beholdera Kilkika, na minotaura Trongara i meduzę Zallisę. Następnie przekonuje Ufretina do zrozumienia go, po czym go wypuszcza. Ten natomiast daje Tarnumowi czas, w którym Kija zostaje złapana, a jej armia – unicestwiona. Gelu jednak wciąż kontynuuje marsz w kierunku miasta Volee (w którym ukryto Miecz).
Ostatecznie Tarnum pokonuje Gelu i wkracza do Volee, ale tam odkrywa, że Miecz Mrozu został skradziony przez Kiję, która uciekła z więzienia parę tygodni wcześniej. Bohater na końcu woła do przodków: „Proszę, nie pozwólcie mojej litości zniszczyć świata!”.
Kontynuacja w "Heroes IV".
W intro do "Heroes IV" rozgrywa się bitwa (niedługo po wydarzeniach z "The Sword of Frost") pomiędzy Gelu, powiernikiem Ostrza Armageddonu i Kilgorem, posiadaczem Miecza Mrozu. W momencie, w którym dwie bronie zderzają się ze sobą, następuje ogromna eksplozja, która niszczy ten świat. Jednakże wielu ucieka przez tysiące magicznych portali do świata zwanego Axeoth.
Historia Tarnuma trwa dalej w kampanii Mocy. Uciekł on do Axeoth wraz z przybranym synem, Waerjakiem, który zamierza zjednoczyć swój rozproszony lud, jako nowy król barbarzyńców. Jednakże zostaje w końcu złapany i zabity przez nieuczciwego wojownika, znanego jako Vogel Karkołamacz. Nie wraca do Axeoth, ale podąża do Raju, gdzie ma być ostatecznie osądzony przez Przodków.
Po śmierci ojca i mentora, Waerjak kontynuuje jednoczenie barbarzyńskich ludów. Przy okazji dopada Vogla w jego twierdzy i dokonuje zemsty za Tarnuma. Ten jednak w końcu powraca do syna i zdaje mu sprawę ze swojego życia, jako nieśmiertelny bohater. Okazuje się, że Przodkowie pozwolili mu wejść do Raju, jednak ten odmówił woląc zostać opiekunem śmiertelnych, wśród których żył tak długo.
Wraz z upadkiem 3DO i porzuceniem przez Ubisoft historii z tych i poprzednich części "Heroes of Might and Magic", to już prawdopodobnie koniec "Heroes Chronicles".

</doc>
<doc id="776259" url="https://pl.wikipedia.org/wiki?curid=776259" title="Jan Szembek">
Jan Szembek



</doc>
<doc id="776261" url="https://pl.wikipedia.org/wiki?curid=776261" title="Nichole-Reine Lepaute">
Nichole-Reine Lepaute

Nichole-Reine Lepaute, z domu Étable (ur. 5 stycznia 1723 w Paryżu, zm. 6 grudnia 1788 w Saint-Cloud) – francuska astronom i matematyk.
Życiorys.
Urodziła się w Pałacu Luksemburskim w Paryżu, gdzie jej ojciec był na służbie u Elżbiety Orleańskiej, królowej Hiszpanii.
W 1749 roku wyszła za mąż za Jeana-André Lepaute (1709–1789), który pracował jako królewski zegarmistrz. Utworzyła tablicę pokazującą oscylacje wahadła zegarowego o różnych długościach w różnych jednostkach czasu (tę pracę opublikował jej mąż w książce swojego autorstwa: "Traité d'horlogerie" w 1755 roku). Była to jej pierwsza praca matematyczna.
We współpracy z astronomem Josephem Lalande prowadziła badania, które pozwoliły przewidzieć powrót komety Halleya w 1759 roku. Takie badania wymagały ogromnej ilości obliczeń, szczególnie potrzebnych do ustalenia efektów grawitacyjnych Jowisza i Saturna na orbitę komety. Zajmowała się obliczaniem tablic dla astronomicznego almanachu "Connaissance des temps", którego głównym redaktorem był Lalande. Obliczała efemerydy Słońca, Księżyca i planet nas okres 10 lat, wydawane drukiem pod tytułem "Ephémérides des mouvements célestes".
Z dwuletnim wyprzedzeniem obliczyła obrączkowe zaćmienie Słońca, widzialne 1 kwietnia 1764 roku. Stworzyła mapę pokazującą czas i zakres tego zaćmienia w całej Europie, która ukazała się w jezuickim czasopiśmie „Mémoires de Trévoux” w czerwcu 1762 roku.
Na jej cześć nazwano krater Lepaute na Księżycu oraz planetoidę (7720) Lepaute.

</doc>
<doc id="776263" url="https://pl.wikipedia.org/wiki?curid=776263" title="Bruno Bichir">
Bruno Bichir

Bruno Bichir Nájera (ur. 6 października 1967 w Meksyku) – meksykański aktor filmowy i telewizyjny.
Życiorys.
Urodził się w Meksyku jako najmłodszy z trzech synów aktorki Maríi de la Cruz Nájery i aktora / reżysera teatralnego Alejandro Bichira. Jego dwaj starsi bracia – Odiseo (ur. 3 maja 1960) i Demián (ur. 1 sierpnia 1963) - są także aktorami.
Na dużym ekranie zadebiutował w wieku dziesięciu lat w dramacie meksykańskim "Marionetka" ("Fantoche", 1977), a mając 16 lat pojawił się w amerykańskim dramacie wojennym Rogera Spottiswoode "Pod ostrzałem" ("Under Fire", 1983) u boku Nicka Nolte, Gene'a Hackmana i Joanny Cassidy. Potem wystąpił m.in. w meksykańskim dramacie biograficznym "Frida" ("Frida, naturaleza viva", 1986). 
Za rolę Nicolása Botero w dramacie "Początek i koniec" ("Principio y fin", 1993) zdobył nagrodę meksykańską Silver Ariel. 
Jego talent aktorski został także dostrzeżony w uhonorowanej nagrodą na festiwalu filmowym w Valladolid roli Abla w dramacie "Zaułek cudów" ("El callejón de los milagros", 1995) u boku Salmy Hayek. Natomiast rola Mani'ego w filmie "Po śmierci o nas zapomną" ("Nadie hablará de nosotras cuando hayamos muerto", 1995) przyniosła jemu nagrodę Premios ACE w Nowym Jorku. 
Popularność na małym ekranie zdobył jako Esteban w telenoweli TV Azteca "Rozmawiają o miłości" ("Háblame de amor", 1999).
Zajmuje się także dubbingiem. Użyczył swojego głosu Kenai, bohaterowi animowanego filmu wytwórni filmowej Disneya "Mój brat niedźwiedź" ("Tierra de Osos").

</doc>
<doc id="776265" url="https://pl.wikipedia.org/wiki?curid=776265" title="Friedberg (Bawaria)">
Friedberg (Bawaria)

Friedberg – miasto w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg. Leży około 15 km na południowy zachód od Aichach, nad rzeką Paar, przy drodze B300 i linii kolejowej Paartalbahn: Ingolstadt-Augsburg.
Polityka.
Burmistrzem miasta jest bezpartyjny Peter Bergmair, rada miasta składa się z 30 osób.
Współpraca.
Friedberg posiada pięć miejscowości partnerskich:

</doc>
<doc id="776266" url="https://pl.wikipedia.org/wiki?curid=776266" title="Blenda smolista">
Blenda smolista



</doc>
<doc id="776268" url="https://pl.wikipedia.org/wiki?curid=776268" title="Mathieu Rebeaud">
Mathieu Rebeaud

Mathieu Rebeaud zwany popularnie "Matem" albo "R'Matem" (ur. 29 lipca 1982 w Payerne, Szwajcaria) – szwajcarski zawodnik freestyle motocrossu. Z wykształcenia – mechanik. 
Mat zaczął swoją przygodę z motocyklem, już jako 4 letnie dziecko (dziadek i ojciec startowali w motocrossie i „zarazili” swoją pasją małego Mathieu). Nigdy nie musiał dokonywać przełomowego wyboru, co chce robić w dorosłym życiu. Od początku wiedział, że będzie to coś związanego z motocyklami. W jego pokoju zawsze wisiały jakieś plakaty sław motocrossu np. Jeremy'ego McGrath'a – jednego z jego idoli. Sponsorowany jest przez firmę produkującą napój energetyczny Red Bull.
W 1992 (MX Payerne) zaczął startować w motocrossie, zaś w 2000 roku przeszedł na zawodowstwo we freestyle motocrossie. Przełomem w jego karierze był rok 2004.
Do roku 2006 jeździł na hondzie, jednak od sezonu 2006 przesiadł się na KTM'a.
Numer jeden światowego rankingu IFMXF roku 2006-2007. Jednak w 2007 powoli zaczął się wycofywać z zawodów Night of the Jumps IFMXF, ustępując miejsca Ailo Gaupowi i Remiemu Bizouardowi. Sam skupil się na X-Games i Red Bull X-Fighters, mieszkając połowę roku w CA.
Sponsorują go między innymi Scott, Red Bull oraz Swatch. Lubi słuchać Guano Apes i Pleymo. Jeździ na snowboardzie, grywa w golfa. Pojawia się także w filmach o motocrossie Pastrany &amp; Godfreya – Nitro Circus III i IV.
Cztery razy odwiedził już Polskę. Raz w sierpniu 2006 – nocne skoki w Warszawie, pod PKiN, a raz w listopadzie (też 2006) – "Diverse Night of the Jumps" w Katowicach (pierwsze takie zawody w kraju). Z powodu kontuzji w obu konkursach nie brał udziału. Jednak na początku lipca uczestniczył w Red Bull FMX Seaside Tour odwiedzając miasta na polskim wybrzeżu. Tym razem jednak skakał. Jego ostatnia wizyta w Polsce wiązała się z wielkim przedsięwzięciem na nieistniejącym już Stadionie X-lecia, gdzie wziął udział w Red Bull X-Fighters Super Session. Mat otrzymał nagrodę zwycięzcy serii Red Bull X-Fighters roku 2008.

</doc>
<doc id="776269" url="https://pl.wikipedia.org/wiki?curid=776269" title="Nowa Wieś (gmina Rybno)">
Nowa Wieś (gmina Rybno)

Nowa Wieś – wieś w Polsce, położona w województwie mazowieckim, w powiecie sochaczewskim, w gminie Rybno.
W latach 1975–1998 wieś należała administracyjnie do województwa skierniewickiego.
Sołectwo 31 grudnia 2013 roku liczyło 84 mieszkańców.

</doc>
<doc id="776271" url="https://pl.wikipedia.org/wiki?curid=776271" title="Posąg Zeusa">
Posąg Zeusa



</doc>
<doc id="776274" url="https://pl.wikipedia.org/wiki?curid=776274" title="Teatr Powszechny w Warszawie">
Teatr Powszechny w Warszawie

Teatr Powszechny im. Zygmunta Hübnera – teatr założony w 1944, znajdujący się przy ulicy Jana Zamoyskiego 20 w Warszawie.
Historia.
Przed II wojną światową u zbiegu alei Zielenieckiej i ul. Jana Zamoyskiego znajdowało się Kino Bomba, działające od 1920 roku. W międzywojniu przemianowane zostało na Kino Popularne. Działalność teatralna została zapoczątkowana w 1944 roku, z inicjatywy Jana Mrozińskiego. Instytucja otrzymała wtedy nazwę "Teatr Popularny". 10 lutego 1945 roku odbył się tam pierwszy spektakl – "Moralność pani Dulskiej". We wrześniu 1945 roku miejsce przemianowano na Teatr Powszechny.
Do końca lat czterdziestych Powszechny był główną siedzibą warszawskich Miejskich Teatrów Dramatycznych. W tym czasie jego dyrektorami byli: Jan Mroziński, Eugeniusz Poreda, Józef Maśliński, Czesław Szpakowicz, a także Andrzej Krasicki. Na przełomie lat czterdziestych i pięćdziesiątych teatr przeszedł przebudowę, by w lipcu 1950 roku ruszyć ponownie, tym razem pod kierownictwem Karola Borowskiego. W połowie lat pięćdziesiątych na krótko dyrekcję objął Henryk Szletyński, a po nim, w sezonie 1956/57, Tadeusz Kaźmierski. Wraz z Kaźmierskim pojawiła się w Powszechnym na stanowisku kierownika artystycznego Irena Babel. Od tego czasu ranga Powszechnego na teatralnej mapie stolicy, a z czasem i Polski, znacznie wzrosła. Pierwszy sukces zdobył spektakl Babel "Wojna i Pokój". Tak był opisywany w ówczesnej krytyce:
"Autorzy sztuki &lt;...&gt; zbudowali dwie sceny jedną nad drugą: na tej wysoko rozgrywają się wypadki historyczne, na tej niżej prywatne życie bohaterów sztuki. Widać wówczas jasno, jak na dłoni, jak mocno splecione są losy pojedynczych ludzi z wypadkami politycznymi, nadto jeszcze Narrator łączy te wątki przy pomocy rozmów, jakie toczy, zarówno z bohaterami jednej jak i drugiej sceny. Na proscenium zbudowane są trzy miejsca dla bohaterów akcji. Siadają oni tu po to, by wyciągnąć wnioski z chwil przeżytych na scenie, pokazać widzom swe przeżycia wewnętrzne"
Pozytywne recenzje zebrały również inne spektakle w reżyserii Babel ("Zaklinacz deszczu", "Kaukaskie kredowe koło"), a także realizacje innych reżyserów: "Eurydyka" w reżyserii Jacka Szczęka, czy "Król w kraju rozkoszy" w reżyserii Wandy Laskowskiej. Powszechny słynął wtedy nie tylko z głośnych przedstawień, ale także z wybitnych aktorskich kreacji. Grali tu wówczas Zofia Kucówna, Wiesława Mazurkiewicz, Zofia Rysiówna, Ryszard Barycz, Tadeusz Janczar i Adam Hanuszkiewicz, który w Powszechnym pojawił się najpierw jako aktor, potem jako reżyser, by w roku 1963 objąć dyrekcję teatru. W 1969 został mianowany dyrektorem Teatru Narodowego w Warszawie. 1 marca 1970 roku teatr został zamknięty dla gruntownego remontu i wznowił swoją działalność w 1975 roku.
W 1975 dyrektorem teatru został Zygmunt Hübner, reżyser i aktor. Zygmunt Hübner skoncentrował wokół sceny najlepszych ówcześnie aktorów: Mariusza Benoit, Janusza Gajosa, czy Krystynę Jandę. Pierwszym spektaklem po długiej przerwie została inscenizacja "Sprawy Dantona" w reżyserii Andrzeja Wajdy. Według ówczesnych krytyków "przedstawieniem "Sprawy Dantona" Teatr Powszechny z miejsca stanął w rzędzie czołowych scen Warszawy". Kolejny wielki sukces zyskał spektakl "Lot nad kukułczym gniazdem" w reżyserii Hübnera. Krytycy charakteryzowali tę inscenizację jako "przed­stawienie interesujące, przenik­liwe i mądre - znakomite przy tym od strony czysto teatralnej", "suk­ces polskiego teatru, przekonują­cy raz jeszcze o swojej pozycji na mapie teatralnej świata". W 1989 zmarł Zygmunt Hübner, a dyrektorem artystycznym Teatru Powszechnego został Andrzej Wajda. Po roku na krótki okres zastąpił go Maciej Wojtyszko, a od 1991 do 2007 dyrektorem naczelnym i artystycznym teatru był Krzysztof Rudziński, który zastosował formułę teatru gwiazdorskiego. W latach 2007-2011 dyrektorem naczelnym i artystycznym był reżyser Jan Buchwald.
W latach 2009–2010 przeprowadzono remont generalny budynku teatru (zrealizowany przy pomocy funduszy Unii Europejskiej). W okresie remontu zespół grał gościnnie na deskach innych warszawskich teatrów.
Od września 2011 dyrektorem był Robert Gliński. W 2013 roku dyrekcję objął Paweł Łysak wraz z Pawłem Sztarbowskim – wcześniej dyrektorzy Teatru Polskiego w Bydgoszczy. Powołując się na Zygmunta Hübnera, pragną tworzyć „Teatr, który się wtrąca”, nowoczesną instytucję kultury łączącą wiele przedsięwzięć i podejmującą dyskusję z widzami na najbardziej gorące tematy. Wyrazisty profil teatru wynika zwłaszcza ze specyfiki spektakli autorstwa zapraszanych reżyserów Agnieszka Błońska, Maja Kleczewska, Ewelina Marciniak, Barbara Wysocka, Oliver Frljić, Wiktor Rubin, Michał Zadara), a także działalności społecznej i animacyjno-edukacyjnej.
W budynku teatru w latach 2015-2018 działał klub muzyczny Mózg Powszechny, który organizował liczne koncerty, wieczory improwizacji, a także inne wydarzenia muzyczne, przedstawiające muzykę jazzową, ambientalną oraz elektroniczną. Mózg Powszechny był filią bydgoskiego klubu Mózg.
W teatrze działa także Stół Powszechny, czyli kawiarnia i przestrzeń warsztatowa, organizująca wydarzenia dla migrantów oraz dzieci i seniorów i prowadzona przez Fundację Strefa WolnoSłowa.
Teatr Powszechny razem z organizacjami warszawskiej Pragi stworzył coroczny Festiwal Otwarta Ząbkowska, który w wakacyjne miesiące ściąga na ul. Ząbkowską (zamykaną wtedy dla ruchu samochodowego) tłumy mieszkańców stolicy i turystów, którzy aktywnie uczestniczą w wielu wydarzeniach, takich jak np.: koncerty, spektakle, słuchowiska, warsztaty dla dzieci i młodzieży, wystawy, otwarty antykwariat, czy silent disco na świeżym powietrzu.
W 2016 roku odbyła się pierwsza edycja Festiwalu Sztuki i Społeczności „Miasto Szczęśliwe”, który wpisuje się w plany Zintegrowanego Programu Rewitalizacji m. st. Warszawy. Tytuł festiwalu nawiązuje do książki Charlesa Montgomery’ego, w której zajmuje się on tym, jak miasto, jego organizacja i infrastruktura, wpływają na jakość i styl życia mieszkańców. Festiwal poprzez szereg wydarzeń performatywnych, debat i spektakli (również z zagranicy) proponuje nową formę dialogu instytucji kultury i organizacji pozarządowych, propaguje również idee wolności, demokracji, współpracy i obywatelskości. W ramach „Miasta Szczęśliwego” przed teatrem powstał także Ogród Powszechny (działający od maja do października), czyli społecznościowy ogród miejski, który łączy aktywności kulturalne (wspólnotowe spotkania, czytania, koncerty) z ekologicznymi (sadzenie drzew, krzewów, kwiatów i warzyw; ogrodnictwo działkowe; dbanie o zieleń miejską). W październiku 2016 roku Teatr Powszechny był organizatorem Kongresu Kultury 2016. W dniach 17-18 grudnia 2017 roku odbyło się w Teatrze Powszechnym Forum Przyszłości Kultury.
Patron Teatru Powszechnego.
Zygmunt Hübner rozpoczął pracę w Teatrze Powszechnym w Warszawie w 1974 roku i był z nim związany aż do śmierci. Do 1977 pracował tam jako kierownik artystyczny, a od 1977 jako dyrektor naczelny i artystyczny. Dzięki swojemu talentowi artystycznemu i organizacyjnemu oraz współpracy z najwybitniejszymi indywidualnościami polskiego teatru powtórzył sukces z pracy w Starym Teatrze, czyniąc z Teatru Powszechnego jedną z najlepszych scen w kraju. Swoje podejście do teatru sformułował tak:
"Jestem zwolennikiem teatru, który się wtrąca. &lt;...&gt; Teatru, który się wtrąca do polityki, do życia społecznego i do najbardziej intymnych spraw ludzkich. Teatru, który w tych sprawach ma własne zdanie, otwarcie je wypowiada i stara się go bronić – ze sceny, ma się rozumieć."
Wyreżyserował tam wiele ważnych i cenionych spektakli, m.in. "Lot nad kukułczym gniazdem" (1977) Dale’a Wassermana na podstawie powieści Kena Keseya, "Zemstę" (1978) Aleksandra Fredry, "Spiskowców" na podstawie powieści "W oczach Zachodu" (1980) Josepha Conrada, "Iwonę, księżniczkę Burgunda" (1983) Witolda Gombrowicza, "Garderobianego" (1986) Ronalda Harwooda i "Medeę" (1988) Eurypidesa. W kierowanym przez niego zespole aktorskim znaleźli się artyści współpracujący z nim wcześniej w Gdańsku i Krakowie: Mirosława Dubrawska, Anna Seniuk, Edmund Fetting, Kazimierz Kaczor, Władysław Kowalski, Franciszek Pieczka, Wojciech Pszoniak i Marek Walczewski oraz inni aktorzy: Krystyna Janda, Elżbieta Kępińska, Mariusz Benoit, Janusz Gajos, Leszek Herdegen, Piotr Machalica, Stanisław Zaczyk czy Zbigniew Zapasiewicz.
Z teatrem współpracowało wielu znakomitych reżyserów, wśród nich Kazimierz Kutz, Aleksander Bardini czy Piotr Cieślak, a także Andrzej Wajda, który w 1977 wystawił w Teatrze Powszechnym spektakl na podstawie "Rozmów z katem" Kazimierza Moczarskiego, w którym Hübner grał rolę Moczarskiego.
Sceny Teatru Powszechnego.
Teatr Powszechny posiada 3 sceny:
Zespół artystyczny Teatru Powszechnego.
Do zespołu artystycznego teatru w przeszłości należeli również m.in.: Joanna Szczepkowska, Krzysztof Stroiński, Justyna Sieńczyłło, Katarzyna Herman, Agnieszka Krukówna, Rafał Królikowski, Joanna Żółkowska oraz nieżyjący już Andrzej Piszczatowski.

</doc>
<doc id="776275" url="https://pl.wikipedia.org/wiki?curid=776275" title="POHID">
POHID



</doc>
<doc id="776277" url="https://pl.wikipedia.org/wiki?curid=776277" title="That '70s Show">
That '70s Show



</doc>
<doc id="776280" url="https://pl.wikipedia.org/wiki?curid=776280" title="C/1966 T1 (Rudnicki)">
C/1966 T1 (Rudnicki)

Kometa Rudnickiego (lub C/1966 T1) – kometa jednopojawieniowa odkryta przez polskiego astronoma, prof. Konrada Rudnickiego w 1966 roku.
Odkrycie komety.
Odkrycie komety miało miejsce w Obserwatorium Palomar, gdzie profesor Rudnicki zajmował się badaniem i szukaniem gwiazd supernowych. Na jednym ze zdjęć, na których poszukiwał tych obiektów, zauważył rozmytą plamkę. Porównując zdjęcia z innych dni, zauważył, że „plamka” ta przemieszcza się na tle gwiazd. O odkryciu nowej komety niezwłocznie powiadomił Międzynarodową Unię Astronomiczną, która wkrótce potwierdziła jego odkrycie.
Orbita komety.
Kometa Rudnickiego porusza się po orbicie w kształcie hiperboli o mimośrodzie 1,00039. Peryhelium jej znajdowało się w odległości 0,419 j.a. od Słońca, nachylenie do ekliptyki wynosi zaś 30,32˚.

</doc>
<doc id="776281" url="https://pl.wikipedia.org/wiki?curid=776281" title="La Grande Soufrière">
La Grande Soufrière



</doc>
<doc id="776282" url="https://pl.wikipedia.org/wiki?curid=776282" title="Ut">
Ut



</doc>
<doc id="776283" url="https://pl.wikipedia.org/wiki?curid=776283" title="Basse-Terre">
Basse-Terre



</doc>
<doc id="776284" url="https://pl.wikipedia.org/wiki?curid=776284" title="Michał Znicz">
Michał Znicz

Michał Znicz, właśc. Michał Feiertag (ur. 8 września 1895 w Działoszycach, zm. 24 grudnia 1943 w Pruszkowie) – polski aktor.
Życiorys.
Przed rozpoczęciem kariery aktorskiej brał udział w I wojnie światowej i dostał się do niewoli niemieckiej.
Jako aktor zadebiutował w 1918 w warszawskim teatrze „Sfinks”, wykonując monolog "Wariat" Nikołaja Gogola. W okresie dwudziestolecia międzywojennego występował w warszawskich teatrach rewiowych i dramatycznych. Grał m.in. w „Qui Pro Quo”, „Cyruliku Warszawskim”, „Teatrze Letnim w Warszawie”, „Wielkiej Rewii”. Występował także w Łodzi (Teatr Miejski) i Lwowie (Teatr Rozmaitości).
Występował również w wielu polskich filmach, jednak zazwyczaj były to role charakterystyczne lub drugoplanowe.
W czasie okupacji znalazł się w warszawskim getcie. Wydostała go stamtąd jego żona, aktorka Janina Morska. Zginął jednak w Pruszkowie w wigilię Bożego Narodzenia 1943, w niewyjaśnionych okolicznościach. Jedna z wersji głosi, że popełnił samobójstwo – inna, że został zadenuncjowany. W niektórych źródłach można znaleźć nieprawdziwą informację, jakoby zginął w czasie akcji likwidacyjnej w otwockim szpitalu Zofiówka, w ramach nazistowskiego programu likwidacji osób psychicznie chorych. Pochowany został na cmentarzu na Żbikowie w Pruszkowie. Jego grób odnaleziono w 2020 roku i krótko później został zlikwidowany. 
Jego pasją były psy.
Filmografia.
Nigdy nie zdobył wielkiej popularności, jednak w każdej granej postaci potrafił zobaczyć i oddać jej powagę, jej śmieszność, jej zwyczajność, ale i wielkość.
Przed laty pisano o nim:
„Z upodobaniem grywał role serio. Udawały mu się zwłaszcza te, które są jakby przejściem od ról komicznych do poważniejszych”.
Aktor Kazimierz Krukowski (Lopek) tak o nim mówił:
„Był na scenie – dodam także na ekranie – arcyludzko wzruszający i prosty w rolach małego nieszczęśliwego człowieka, wyrzuconego nie wiadomo za co poza nawias wszystkiego co ukochał, brutalnie zdeptanego przez życie i złych ludzi”.

</doc>
<doc id="776287" url="https://pl.wikipedia.org/wiki?curid=776287" title="Aindling">
Aindling

Aindling – gmina targowa w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg, siedziba wspólnoty administracyjnej Aindling. Leży około 15 km na północny zachód od Aichach.
Dzielnice.
Aindling, Binnenbach, Gaulzhofen, Hausen, Pichl i Stotzard.
Polityka.
Wójtem gminy jest Tomas Zinnecker, rada gminy składa się z 16 osób.
Współpraca.
Miejscowości partnerskie:

</doc>
<doc id="776288" url="https://pl.wikipedia.org/wiki?curid=776288" title="Ferret 1">
Ferret 1

Ferret 1 – pierwszy w serii Ferret amerykański satelita wywiadu elektronicznego. Najprawdopodobniej służył do rejestrowania sygnałów radzieckich radarów obrony przeciwlotniczej, telemetrii rakiet i satelitów, oraz podsłuchiwania komunikacji głosowej. Misja zakończyła się częściowym niepowodzeniem – człon Agena B nie odpalił się powtórnie, satelita nie osiągnął zaplanowanej orbity kołowej, a zbyt niskie perygeum orbity sprawiło, że spłonął w atmosferze już 4 marca 1962.

</doc>
<doc id="776291" url="https://pl.wikipedia.org/wiki?curid=776291" title="Utrudnienie połykania">
Utrudnienie połykania



</doc>
<doc id="776296" url="https://pl.wikipedia.org/wiki?curid=776296" title="Martha Daniell Logan">
Martha Daniell Logan

Martha Daniell Logan (ur. 29 grudnia 1704, zm. 28 czerwca 1779) – autorka pierwszej w Ameryce rozprawy o ogrodnictwie.
Jej rodzicami byli Robert Daniell i Martha Wainwright. W 1719 poślubiła George’a Logana juniora. Była właścicielką plantacji w Charleston (Karolina Południowa, USA) i nauczycielką. W 1752 opublikowała w "Almanack" Johna Toblera własną rozprawę pt. "„Gardener’s Kalendar”". Była to pierwsza fachowa praca, poświęcona amerykańskiemu ogrodnictwu, tym bardziej wyjątkowa, ponieważ w tamtej epoce profesjonalnym ogrodnictwem zajmowali się wyłącznie mężczyźni (np. John Bartram).

</doc>
<doc id="776297" url="https://pl.wikipedia.org/wiki?curid=776297" title="Go-Saga">
Go-Saga

 – 88. cesarz Japonii, według tradycyjnego porządku dziedziczenia.
Życiorys.
Przed wstąpieniem na tron nosił imię . Był drugim synem cesarza Tsuchimikado.
Został wypędzony przez ojca i wychowywał się na dworze matki. Po śmierci cesarza Shijō tron pozostawał opuszczony przez 11 dni. Pod naciskiem sioguna, Go-Saga został osadzony na tronie. Go-Saga panował w latach 1242-1246. W 1246 r. abdykował na rzecz swojego syna cesarza Go-Fukakusa.
W 1260 r. jego drugi syn objął tron cesarski jako cesarz Kameyama. Sam usunął się do klasztoru. Jego dwaj synowie dali początek dwóm liniom cesarskim, które w dalszym etapie historii Japonii rywalizowały z sobą.
Mauzoleum cesarza Go-Saga znajduje się w Kioto. Nazywa się ono "Saga no minami no misasagi".

</doc>
<doc id="776298" url="https://pl.wikipedia.org/wiki?curid=776298" title="Petersdorf (Bawaria)">
Petersdorf (Bawaria)

Petersdorf – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg, wchodzi w skład wspólnoty administracyjnej Aindling. Leży około 10 km na północny zachód od Aichach.
Polityka.
Wójtem gminy jest Johann Settele, rada gminy składa się z 12 osób.

</doc>
<doc id="776299" url="https://pl.wikipedia.org/wiki?curid=776299" title="Krzysztof Ptak">
Krzysztof Ptak

Krzysztof Ptak (ur. 3 kwietnia 1954 w Sulejowie, zm. 19 sierpnia 2016) – polski operator filmowy i wykładowca akademicki. Siedmiokrotny laureat Polskiej Nagrody Filmowej oraz dwukrotny laureat Festiwalu Polskich Filmów Fabularnych za najlepsze zdjęcia.
Życiorys.
W 1980 ukończył studia na Wydziale Operatorskim PWSF w Łodzi. Karierę rozpoczynał jako operator filmów dokumentalnych.
Jako jeden z pierwszych polskich operatorów filmowych rozpoczął realizację zdjęć techniką cyfrową. Był też autorem zdjęć do pierwszego filmu fabularnego nakręconego z zastosowaniem kamery High Definition do filmu "Pornografia" (2003).
Za swoją twórczość jako operator filmowy został aż siedmiokrotnie nagrodzony Polską Nagrodę Filmową za zdjęcia do filmów: "Historia kina w Popielawach, Weiser, Pornografia, Mój Nikifor, Jasminum, Dom zły i Papusza". Ponadto nominowany do tej nagrody za film "Edi."
Syn Józefa Ptaka i Aliny Ptak z d. Piotrowicz; kuzyn Bogusławy Cimoszko; szwagier innego polskiego operatora filmowego Przemysława Skwirczyńskiego. Ma z żoną Małgorzatą troje dzieci: Witolda, Anetę i Michała.
Pochowany w Alei Zasłużonych na Cmentarzu Komunalnym Doły w Łodzi.

</doc>
<doc id="776302" url="https://pl.wikipedia.org/wiki?curid=776302" title="FIFA Soccer 96">
FIFA Soccer 96



</doc>
<doc id="776304" url="https://pl.wikipedia.org/wiki?curid=776304" title="Konkurs Hartley-Merrill">
Konkurs Hartley-Merrill

Konkurs scenariuszowy Hartley-Merrill – jeden z najbardziej znanych konkursów scenariuszowych na świecie organizowany od 1989 roku, początkowo skierowany tylko na teren byłego ZSRR, obecnie organizowany w 21 krajach. Polska edycja jest organizowana od 1992 roku. W 2010 organizatorzy międzynarodowi zadecydowali o jego zakończeniu, jednak w Polsce kontynuowany jest pod zmienioną nazwą "Script Pro".
Pomysłodawcami konkursu byli Ted Hartley, prezes RKO Radio Pictures, i jego żona Dina Merrill.

</doc>
<doc id="776307" url="https://pl.wikipedia.org/wiki?curid=776307" title="Todtenweis">
Todtenweis

Todtenweis – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg, wchodzi w skład wspólnoty administracyjnej Aindling. Leży około 15 km na północny zachód od Aichach.
Polityka.
Wójtem gminy jest Thomas Riß z CSU/FW, poprzednio urząd ten obejmował Josef Kodmeir, rada gminy składa się z 12 osób.

</doc>
<doc id="776309" url="https://pl.wikipedia.org/wiki?curid=776309" title="Wiktor Kostyrko">
Wiktor Kostyrko

Wiktor Iwanowicz Kostyrko, cyr. Виктор Иванович Костырко (ur. 24 maja 1948 w Tyraspolu) – burmistrz Tyraspolu (1999–2012) stolicy Republiki Naddniestrzańskiej. Jest politycznym sojusznikiem Igora Smirnowa. Posiada obywatelstwo Naddniestrza.

</doc>
<doc id="776312" url="https://pl.wikipedia.org/wiki?curid=776312" title="Mięsień pośladkowy średni">
Mięsień pośladkowy średni

Mięsień pośladkowy średni (łac. "musculus gluteus medius") - leży pod mięśniem pośladkowym wielkim i pod powięzią pośladkową. Jest jednym z trzech mięśni pośladkowych.
Przebieg mięśnia.
Przyczep początkowy to powierzchnia pośladkowa talerza kości biodrowej, powięź pośladkowa. Włókna tego mięśnia zbiegają się wachlarzowato, przechodzą w krótkie ścięgno, które przyczepia się na powierzchni bocznej krętarza większego kości udowej, w pobliżu jego wierzchołka.
Czynność mięśnia.
Jest ona podobna do czynności mięśnia pośladkowego małego. Oba powodują ruchy biodra w trzech płaszczyznach:
Mięsień pośladkowy średni jest najsilniejszym odwodzicielem uda. Przy ustalonym udzie tzn. np. podczas stania "na jednej nodze" zbliża talerz kości biodrowej do krętarza większego kości udowej unosząc tym samym stronę przeciwną miednicy.
Unaczynienie i unerwienie.
Mięsień pośladkowy średni unaczyniony jest przez tętnicę pośladkową górną i unerwiony przez nerw pośladkowy górny ze splotu krzyżowego (L4-S1).
Aspekt kliniczny.
Osłabienie lub zanik tego mięśnia dają dodatni objaw Trendelenburga. Obustronny niedowład tego mięśnia i mięśnia pośladkowego małego powoduje tzw. chód kaczkowaty. Mięsień ten może być ten rozciągnięty długoterminowym spaniem na jednej stronie, przy czym dotyczy to głównie kobiet z szeroką miednicą. Środkiem zapobiegawczym może być wkładanie poduszki pomiędzy uda.

</doc>
<doc id="776313" url="https://pl.wikipedia.org/wiki?curid=776313" title="Manius Abbadi">
Manius Abbadi

Manius Fernando da Silva Abbadi (ur. 13 kwietnia 1976 w Porto Alegre) – brazylijski siatkarz, grający na pozycji przyjmującego.
Sukcesy klubowe.
Mistrzostwo Brazylii:
Mistrzostwo Francji:
Puchar Rosji:
Mistrzostwo Rosji:
Mistrzostwo Włoch:
Puchar CEV:
Klubowe Mistrzostwa Ameryki Południowej:
Klubowe Mistrzostwa Afryki:
Sukcesy reprezentacyjne.
Mistrzostwa Świata Kadetów:
Mistrzostwa Ameryki Południowej Juniorów:
Mistrzostwa Świata Juniorów:
Puchar Wielkich Mistrzów:

</doc>
<doc id="776314" url="https://pl.wikipedia.org/wiki?curid=776314" title="Szmer">
Szmer

Szmer - zjawisko akustyczne wywołane przez nieregularne drgania dźwięku, obejmujące wszelkie odgłosy o nieokreślonej wysokości (huk, trzask, szum). Szmerami są również odgłosy niektórych instrumentów perkusyjnych, np. bębna, trójkąta, gongu, kastanietów itp. Odgłosy wydawane przez te instrumenty nazywa się nieraz potocznie dźwiękami, co z punktu widzenia akustyki jest błędne. 
Główne cechy szmerów: natężenie dźwięku, barwa i czas trwania
Por.: dźwięk, ton (dźwięk)

</doc>
<doc id="776315" url="https://pl.wikipedia.org/wiki?curid=776315" title="Kometa Rudnickiego">
Kometa Rudnickiego



</doc>
<doc id="776321" url="https://pl.wikipedia.org/wiki?curid=776321" title="Kometa Pojmański">
Kometa Pojmański



</doc>
<doc id="776322" url="https://pl.wikipedia.org/wiki?curid=776322" title="Basse-Terre (wyspa)">
Basse-Terre (wyspa)

Basse-Terre (fr. "île de la Basse-Terre", Karukera) – jedna z dwóch wysp tworzących Gwadelupę. Basse-Terre stanowi zachodnią część tego terytorium, oddzieloną niewielką cieśniną Rivière Salée (fr. „słona rzeka”) od położonej na wschodzie Grande-Terre.
Basse-Terre zajmuje powierzchnię 848 km². Jej wnętrzne jest górzyste – najwyższy szczyt, wulkan Soufrière, osiąga wysokość 1467 m n.p.m.
Pod względem administracyjnym Basse-Terre stanowi jeden z okręgów departamentu zamorskiego Gwadelupy. Największe miasto na wyspie, Basse-Terre, jest również ośrodkiem administracyjnym całej Gwadelupy.

</doc>
<doc id="776323" url="https://pl.wikipedia.org/wiki?curid=776323" title="Inchenhofen">
Inchenhofen

Inchenhofen (baw. "Leahad") – gmina targowa w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg. Leży około 5 km na północ od Aichach.
Dzielnice.
Ainertshofen, Arnhofen, Ingstetten, Oberbachern, Unterbachern, Sainbach, Taxberg, Ried, Reifersdorf, Schönau, Inchenhofen, Oberbachern i Sainbach.
Polityka.
Wójtem gminy jest Karl Metzger, rada gminy składa się z 14 osób.

</doc>
<doc id="776325" url="https://pl.wikipedia.org/wiki?curid=776325" title="Riad Ribeiro">
Riad Ribeiro

Riad Garcia Pires Ribeiro (ur. 2 października 1981 w Rio de Janeiro) – brazylijski siatkarz, grający na pozycji środkowego. Od sezonu 2019/2020 występuje w drużynie Funvic/Taubaté.
Sukcesy klubowe.
Mistrzostwo Brazylii:
Mistrzostwo Włoch:
Liga Mistrzów:
Klubowe Mistrzostwa Świata:
Puchar Włoch:
Klubowe Mistrzostwa Ameryki Południowej:
Superpuchar Brazylii:
Sukcesy reprezentacyjne.
Mistrzostwa Ameryki Południowej Kadetów: 
Mistrzostwa Świata Juniorów: 
Puchar Ameryki:

</doc>
<doc id="776330" url="https://pl.wikipedia.org/wiki?curid=776330" title="40 Wall Street">
40 Wall Street

40 Wall Street (znany także jako Trump Building) – wieżowiec w Nowym Jorku na Manhattanie w Stanach Zjednoczonych. Ma 70 pięter i 282,5 metra wysokości. Jego budowa została rozpoczęta w roku 1929, a ukończona w 1930. Wykonano go w stylu art déco. Budynek, często nazywany „klejnotem w koronie Wall Street”, został zaprojektowany przez: H. Craig Severance, Yasuo Matsui i Shreve &amp; Lamb. Całkowita powierzchnia użytkowa budynku wynosi 83 891 m².
Opis.
Wybudowano go w 11 miesięcy. Jest usytuowany w północnej części Wall Street, pomiędzy Broad Street i William Street. Pierwotnie po wybudowaniu był znany jako Bank of Manhattan Trust Building. Razem z iglicą mierzy 282,5 metra i na krótko był najwyższym budynkiem świata. Niedługo bowiem został przewyższony przez Chrysler Building, który to został ukończony jeszcze tego samego roku. Obecnie jest on znany jako Trump Building za sprawą Donalda Trumpa, który kupił go i odrestaurował w 1996 roku.
Początkowo gmach ten był projektowany jako o 41 metrów niższy od pobliskiego Woolworth Building, ukończonego w 1913 roku. Następnie projekt zakładał, że budynek będzie o 2 stopy wyższy niż planowany Chrysler Building, który miał osiągnąć 282 metry. Jednak potajemnie plany budynku Chryslera zostały zmienione po tym, jak 40 Wall Street został ukończony. W tajemnicy zbudowano iglicę, która następnie została umieszczona na dachu budynku. Jednak i Chrysler Building nie cieszył się długo mianem najwyższego, gdyż w parę miesięcy później wybudowany został Empire State Building, który od tamtej pory był budynkiem najwyższym.
Trump kupił budynek za 8 mln USD w 1995 r. i przeprowadził gruntowny remont. Zamierzał sprzedać budynek w 2003 r., ale oczekiwana przez niego kwota 300 mln USD była zbyt wysoka. Żadna z ofert nie została przyjęta i Trump pozostał w posiadaniu tego wieżowca. Gdy Trump kupił budynek, zamierzał zmienić część jego przestrzeni biurowej na mieszkania. Jednak wkrótce rynek biurowy ponownie się wzmocnił i jego powierzchnia szybko została wydzierżawiona.
20 maja 1946 r. samolot Straży Wybrzeża Stanów Zjednoczonych uderzył w 58. piętro budynku. W wyniku tego wypadku, którego powodem była gęsta mgła, zginęło 5 osób.

</doc>
<doc id="776332" url="https://pl.wikipedia.org/wiki?curid=776332" title="Kühbach">
Kühbach

Kühbach – gmina targowa w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg, siedziba wspólnoty administracyjnej Kühbach. Leży około 5 km na północny wschód od Aichach, przy drodze B300.
Polityka.
Wójtem gminy jest Johann Lotterschmid, rada gminy składa się z 16 osób.

</doc>
<doc id="776336" url="https://pl.wikipedia.org/wiki?curid=776336" title="Lucio Antonio Oro">
Lucio Antonio Oro

Lucio Antonio Oro, (ur. 19 kwietnia 1977 we Francisco Beltrao) – brazylijski siatkarz, obecnie drugi trener Resovii Rzeszów. Grał na pozycji atakującego. Mierzy 200 cm. Waży 93 kg.

</doc>
<doc id="776337" url="https://pl.wikipedia.org/wiki?curid=776337" title="Schiltberg">
Schiltberg

Schiltberg – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg, wchodzi w skład wspólnoty administracyjnej Kühbach. Leży około 10 km na wschód od Aichach, nad rzeką Weilach.
Dzielnice.
Allenberg, Aufhausen, Rapperzell, Ruppertszell, Schiltberg
Polityka.
Wójtem gminy jest Josef Schreier, rada gminy składa się z 12 osób.
Współpraca.
Miejscowość partnerska:

</doc>
<doc id="776339" url="https://pl.wikipedia.org/wiki?curid=776339" title="Daniela Buruiană">
Daniela Buruiană

Daniela Buruiană-Aprodu (ur. 19 lipca 1953 w Braiła) – rumuńska polityk i dziennikarka, była posłanka, w 2007 deputowana do Parlamentu Europejskiego.
Życiorys.
Ukończyła studia na Wydziale Mechaniki Instytutu Politechnicznego w Bukareszcie. Pracowała jako dziennikarka. Zaangażowała się w działalność Partii Wielkiej Rumunii. W latach 1990–1992 i 1996–2008 z jej ramienia zasiadała w Izbie Deputowanych.
Po przystąpieniu Rumunii do Unii Europejskiej 1 stycznia 2007 objęła mandat eurodeputowanej jako przedstawiciel PRM w delegacji krajowej. Została członkinią grupy Tożsamość, Tradycja i Suwerenność, a także Komisji Rynku Wewnętrznego i Ochrony Konsumentów. Z PE odeszła 9 grudnia 2007, kiedy to w Europarlamencie zasiedli deputowani wybrani w wyborach powszechnych.

</doc>
<doc id="776341" url="https://pl.wikipedia.org/wiki?curid=776341" title="Daniela Buruiană Aprodu">
Daniela Buruiană Aprodu



</doc>
<doc id="776344" url="https://pl.wikipedia.org/wiki?curid=776344" title="What Goes Around... Comes Around">
What Goes Around... Comes Around

What Goes Around... Comes Around – trzeci singel z drugiej solowej płyty Justina Timberlake’a, "FutureSex/LoveSounds". „What Goes Around...Comes Around” jest, swego rodzaju, nową wersją piosenki Cry Me a River, za którą Justin dostał Nagrodę Grammy. Obie piosenki opowiadają o nieszczęśliwej miłości. Piosenkarz twierdzi że „What Goes Around...” nie jest piosenką o jego pierwszej miłości, czyli Britney Spears.
Informacje.
Tytuł piosenki odnosi się do angielskiego idiomu, który mówi o działaniu prawa karmy. Można go przetłumaczyć jako "masz to na co zasługujesz" albo też "cokolwiek myślisz czy robisz – powróci do ciebie".
Warto również zaznaczyć, że na castingach na nowego członka zespołu US5, śpiewając tę piosenkę Vince Tomas dostał się do zespołu.
Teledysk.
W klipie występuje aktorka Scarlett Johansson. Reżyserem klipu był Samuel Bayer. Premiera odbyła się 9 marca 2007 w serwisie iTunes. Była to pierwsza taka premiera w historii tego sklepu. Po rozesłaniu reżyserskiej, ponad dziewięciominutowej wersji tego teledysku, został on pocięty przez stacje telewizyjne i każda emitowała swoją wersję. Serwis iTunes sprzedał w dzień premiery rekordową liczbę 50 tysięcy ściągnięć.

</doc>
<doc id="776346" url="https://pl.wikipedia.org/wiki?curid=776346" title="Resko (ujednoznacznienie)">
Resko (ujednoznacznienie)



</doc>
<doc id="776349" url="https://pl.wikipedia.org/wiki?curid=776349" title="Maurizio Latelli">
Maurizio Latelli

Maurizio Latelli (ur. 10 grudnia 1974 w Lamezia Terme) – włoski siatkarz, grający na pozycji libero. 
Sukcesy klubowe.
Puchar Challenge:

</doc>
<doc id="776351" url="https://pl.wikipedia.org/wiki?curid=776351" title="Protowo">
Protowo

Protowo (niem. "Prothen" lub "Prowothine")– osada w Polsce położona w województwie warmińsko-mazurskim, w powiecie elbląskim, w gminie Rychliki przy drodze wojewódzkiej nr 527.
W latach 1975–1998 miejscowość administracyjnie należała do województwa elbląskiego.
Historia.
W zapisach źródłowych Prowothine, Procotheyn, Prowotheyn i Probotheyn. Według profesora J. Powierskiego miejscowa nazwa Prowothine, wzmiankowana po raz pierwszy w 1306 roku, może pochodzić od nazwy Provota, to jest strugi płynącej stąd do Dzierzgonii.
Prawdopodobnie początkowo Protowo stanowiło wspólne dobra Prusa Jonyke (bona Jonyken), wzmiankowane w 1299 roku, a po 1323 roku ze względów "spadkowych" zostały podzielone. Wspomniana wyżej nazwa Prowothine użyta została w zapisie lokacyjnym z 24 października 1306 roku wydanym w Dzierzgoniu przez mistrza krajowego Zakonu – Siegharda von Schwarzenburga, który nadał pole Protowo (das Feld Prowothine) liczące 34 łany Prusowi Joniko i jego spadkobiercom. Pole rozciągało się od rzeki Dzierzgoń w kierunku dóbr w Kołtynianach (Kolteney). Joniko, jako zasadźca otrzymywał od obsadzonych tu chłopów szarwark i dziesięcinę, ponadto musiał wystawić jednego zbrojnego na wyprawy wojenne – rajzy. Sam zobowiązany był do świadczeń w naturze, jednego korca pszenicy i żyta i inne, które rokrocznie musiał dostarczać do komturii w Dzierzgoniu.
Protowo było prawdopodobnie do 1427 roku wioską "wolnych Prusów", a następnie dobrami lennymi. Dopiero z 1631 roku pochodzi następna informacja, że zmarł kanclerz Merten von Wallenrodt "dziedzic na Protowie", a jego następca Achacy von Wallenrodt przekazał Protowo w posagu Sebastianowi von Reibnitz, którego córka (jedynaczka) była żoną wspomnianego Mertena.
Według Goldbecka w 1785 roku Protowo to dobra szlacheckie, folwark i wieś z 10 "dymami", należące do Jankowa. W 1939 roku Jankowo, z Sójkami, Świdami i Protowem miało 441 mieszkańców.

</doc>
<doc id="776353" url="https://pl.wikipedia.org/wiki?curid=776353" title="Polskie Radio Opole">
Polskie Radio Opole

Polskie Radio - Regionalna Rozgłośnia w Opolu "PRO FM" SA – jedna z siedemnastu rozgłośni regionalnych Polskiego Radia zrzeszonych w Audytorium 17. 
Charakterystyka.
Swoim zasięgiem obejmuje całe województwo opolskie oraz część województw dolnośląskiego, śląskiego, łódzkiego i wielkopolskiego. Działa jako jednoosobowa spółka Skarbu Państwa.
Posiada swoich korespondentów w Brzegu, Krapkowicach, Kędzierzynie-Koźlu, Kluczborku, Nysie, Prudniku, Głubczycach, Namysłowie i Strzelcach Opolskich. Nadaje całą dobę w Internecie oraz na falach ultrakrótkich.
Stacja oferuje dwa programy - poza programem FM od stycznia 2015 w Internecie oraz w ramach osobnej koncesji od października tego samego roku poprzez DAB+ emitowane jest kulturalne (dawniej publicystyczno-informacyjne) Radio Opole 2. 
Siedziba mieści się w gmachu przy ul. Strzelców Bytomskich 8, na Wyspie Pasiece w Opolu.
Radiostacja opolska posiada 2 nadajniki analogowe dużej mocy:
oraz 7 nadajników analogowych małej mocy (1 kW):
Odbiór cyfrowy.
Od 1 października 2014 rozgłośni można słuchać na radioodbiornikach naziemnej radiofonii cyfrowej DAB+. W październiku 2015 do oferty DAB+ dołączyło Radio Opole 2.

</doc>
<doc id="776354" url="https://pl.wikipedia.org/wiki?curid=776354" title="Oulun Kärpät">
Oulun Kärpät

Oulun Kärpät (wzgl. po prostu Kärpät, pol. "gronostaje") – fiński klub hokejowy z siedzibą w Oulu, występujący w rozgrywkach Liiga.

</doc>
<doc id="776356" url="https://pl.wikipedia.org/wiki?curid=776356" title="Anna Morandi Manzolini">
Anna Morandi Manzolini

Anna Morandi Manzolini (ur. w 1716, zm. w 1774) – włoska anatom.
Biografia.
Nauczyła się anatomii i umiejętności preparowania zwłok ludzkich od swojego męża-lekarza. Wkrótce zasłynęła jako zdolna anatom i mianowano ją asystentką w Instytucie Anatomii w Bolonii, a następnie powierzono jej katedrę anatomii na Uniwersytecie Bolońskim. Anatomia zawdzięcza jej wiele odkryć, m.in. jako pierwsza zaczęła tworzyć woskowe modele biologiczne i anatomiczne (później powszechnie używane w szkołach wyższych). Wykonywała takie modele dla wszystkich uczelni włoskich i wielu zagranicznych, m.in. do Londynu i Petersburga.
W Polsce modele wykonane przez Annę Morandi Manzolini kolekcjonowała Teofilia Konstancja z Radziwiłłów Morawska.

</doc>
<doc id="776357" url="https://pl.wikipedia.org/wiki?curid=776357" title="Stopień (muzyka)">
Stopień (muzyka)

Stopień - kolejny dźwięk skali lub gamy diatonicznej licząc od dźwięku centralnego, tzw. toniki (I stopień), w górę. Stopnie oznacza się cyframi rzymskimi, powtarzanymi odpowiednio w każdej oktawie.
Por.: gamy durowe, gamy molowe

</doc>
<doc id="776359" url="https://pl.wikipedia.org/wiki?curid=776359" title="Arundhati Roy">
Arundhati Roy

Arundhati Roy (ur. 24 listopada 1961, Shillong) – indyjska pisarka znana z rytmicznej prozy i lirycznych opisów Kerali, autorka kilku zbiorów esejów politycznych, poruszających kwestie humanitarne. Laureatka Nagrody Bookera w 1997.
Życiorys.
Córka chrześcijanki i pochodzącego z Bengalu wyznawcy hinduizmu. Dorastała w małej wiosce Aymanam w Kerali, gdzie toczy się też akcja jej pierwszej powieści "Bóg rzeczy małych" (1997). W wieku 16 lat przeprowadziła się do Delhi i zarabiała tam na życie sprzedażą butelek. W Delhi ukończyła architekturę, ale krótko pracowała w zawodzie. Pisała sztuki i scenariusze, pojawiała się na planie filmowym . Obecnie mieszka w Delhi ze swoim drugim mężem, reżyserem Pradipem Krishmenem. Przed napisaniem powieści stworzyła dwa scenariusze do wyreżyserowanych przez niego filmów: "In Which Annie Gives It Those Ones" (1989) to film o studentach architektury, w którym zagrała sama Roy, oraz "Electric Moon" (1992). Zagrała także rolę w "Massey Sahib" (1985), za który Krishen otrzymał nagrodę. Krótko po zakończeniu pracy nad filmami zajęła się "Bogiem rzeczy małych" - pisała tę książkę w latach 1992-1996. Powieść porusza przede wszystkim problem dyskryminacji kobiet w Indiach. Są one na poziomie prawnym, społecznym, kulturowym i politycznym wciąż obywatelkami drugiej kategorii, podobnie jak przedstawiciele niższych kast. Dyskryminacja ze względu na płeć i pochodzenie jest przyczyną tragedii, które spotykają bohaterów i bohaterki powieści. Ta częściowo autobiograficzna opowieść ukazuje Indie widziane oczami bliźniąt Rahel i Esthappena. Powieść zyskała wielkie międzynarodowe uznanie, czyniąc z Roy pierwszą kobietę z Indii, która otrzymała prestiżową Nagrodę Bookera.
Od czasu wydania "Boga rzeczy małych" Roy, dzięki sławie i pieniądzom, miała wreszcie możliwość zaangażować się skutecznie w działalność obywatelską i stała się, podobnie jak jej matka Mary, aktywistką społeczną i feministyczną. Matka Roy walczyła przeciwko prawu rodzinnemu w Indiach i pragnęła, by kobiety dostały równe prawo dziedziczenia majątków ojców. Roy poświęca swoje książki i wystąpienia prawom kobiet, sprawiedliwości społecznej i ochronie środowiska. Protestuje też przeciw broni nuklearnej i projektowi zapory na Narmadzie. W 2004 otrzymała nagrodę Sydney Peace Prize za walkę na rzecz pokoju i praw człowieka.
Zasiadała w jury konkursu głównego na 53. MFF w Cannes (2000).

</doc>
<doc id="776361" url="https://pl.wikipedia.org/wiki?curid=776361" title="Simone Bendandi">
Simone Bendandi

Simone Bendandi (ur. 7 sierpnia 1976 w Rawennie) – włoski siatkarz, grający na pozycji rozgrywającego. 10 razy wystąpił w reprezentacji Włoch.

</doc>
<doc id="776364" url="https://pl.wikipedia.org/wiki?curid=776364" title="Sokołowiec (potok)">
Sokołowiec (potok)

Sokołowiec – potok górski, lewostronny dopływ Ścinawki o długości 5,11 km.
Ciek IV rzędu o długości ok. 5,11 km, lewy dopływ Ścinawki należący do dorzecza Odry, zlewiska Morza Bałtyckiego.
Potok płynie w Sudetach Środkowych, w Górach Suchych, w woj. dolnośląskim. Jego źródła znajdują się na obszarze Parku Krajobrazowego Sudetów Wałbrzyskich na wysokości około 700 m n.p.m. u południowo-zachodniego podnóża Waligóry. W górnym biegu spływa przez zalesione tereny w kierunku północno-zachodnim, w Sokołowsku skręca bardziej na zachód i głęboką, wąską doliną, oddzielającą Masyw Stożka od głównego grzbietu zachodniej części Gór Suchych płynie w kierunku ujścia do Ścinawki. Zasadniczy kierunek biegu potoku jest północno-zachodni. Zbiera wody z północno-zachodnich zboczy Gór Suchych i odwadnia Kotlinę Sokołowską. W większości swojego biegu nieuregulowany o wartkim prądzie wody.
Dopływy.
Sokołowiec Mały oraz kilka niewielkich krótkich bezimiennych cieków oraz strug sezonowych, które ujawniają się w czasie wiosennych roztopów i wzmożonych opadów.

</doc>
<doc id="776366" url="https://pl.wikipedia.org/wiki?curid=776366" title="Chuundar">
Chuundar



</doc>
<doc id="776367" url="https://pl.wikipedia.org/wiki?curid=776367" title="Dorothea Lambert Chambers">
Dorothea Lambert Chambers



</doc>
<doc id="776369" url="https://pl.wikipedia.org/wiki?curid=776369" title="Francesco Fortunato">
Francesco Fortunato

Francesco Fortunato (ur. 23 lipca 1977 w Bassano del Grappa) – włoski siatkarz, występujący obecnie w Serie A w drużynie Bre Banca Lannutti Cuneo. Gra na pozycji środkowego. Mierzy 201 cm. Dwukrotnie wystąpił w reprezentacji Włoch.

</doc>
<doc id="776370" url="https://pl.wikipedia.org/wiki?curid=776370" title="Eugen Mihăescu">
Eugen Mihăescu

Eugen Grigore Mihăescu (ur. 24 sierpnia 1937 w Bukareszcie) – rumuński grafik, polityk, były senator, w 2007 deputowany do Parlamentu Europejskiego.
Życiorys.
Kształcił się w Instytucie Sztuk Pięknych "Nicolae Grigorescu". Do 1971 był dyrektorem artystycznym wydawnictw branżowych. Później do połowy lat 90. współpracował z amerykańskimi czasopismami "The New York Times", "The New Yorker" i "Time". Na początku lat 80. wykładał także w Pratt Institute. W 1993 został honorowym członkiem Academia Română.
W 1996 objął stanowisko radcy w ambasadzie Rumunii w Paryżu. Od 2000 do 2001 był doradcą prezydenta Iona Iliescu, następnie przez trzy lata stałym przedstawicielem przy UNESCO.
Zaangażował się w działalność Partii Wielkiej Rumunii. W latach 2004–2008 z jej ramienia zasiadał w rumuńskim Senacie.
Po przystąpieniu Rumunii do Unii Europejskiej 1 stycznia 2007 objął mandat eurodeputowanego jako przedstawiciel PRM w delegacji krajowej. Został wiceprzewodniczącym grupy Tożsamość, Tradycja i Suwerenność, a także członkiem Komisji Spraw Zagranicznych. Z PE odszedł 9 grudnia 2007, kiedy to w Europarlamencie zasiedli deputowani wybrani w wyborach powszechnych.

</doc>
<doc id="776371" url="https://pl.wikipedia.org/wiki?curid=776371" title="Eugen Mihaescu">
Eugen Mihaescu



</doc>
<doc id="776372" url="https://pl.wikipedia.org/wiki?curid=776372" title="Discoverer 38">
Discoverer 38

Discoverer 38 – amerykański satelita rozpoznawczy. Stanowił część tajnego programu CORONA. Jego zadaniami miało być wykonanie wywiadowczych zdjęć Ziemi. Kapsuła powrotna pomyślnie oddzieliła się od reszty satelity po wykonaniu 65 okrążeń Ziemi (ponad 4 dni), weszła do atmosfery i została przechwycona w locie przez wojsko. Większość wykonanych zdjęć była trochę nieostra. Pozostała część statku, człon Agena B, pozostał na orbicie transmitując dane aż do wejścia w atmosferę, 21 marca 1962.
Pomyślnie wystrzelone misje Keyhole-4 zużyły razem 108 402 metry taśmy filmowej, na których wykonały 101 743 fotografii. 
Ładunek.
W ważącej 136 kg kapsule znajdowały się, oprócz negatywów filmu:

</doc>
<doc id="776373" url="https://pl.wikipedia.org/wiki?curid=776373" title="Barbara Klimkiewicz">
Barbara Klimkiewicz

Barbara Klimkiewicz, właśc. Barbara Klimkiewicz-Kobylińska (ur. 8 kwietnia 1936, zm. 24 listopada 2010 w Monachium) – polska aktorka.
W 1961 ukończyła Państwową Wyższą Szkołę Teatralną w Warszawie. W latach 1961–1983 była aktorką stołecznego Teatru Dramatycznego.
Grała w serialach "Alternatywy 4", "Noce i dnie", "Stawka większa niż życie",
filmach "Jeśli się odnajdziemy", "Zagrożenie", "Przerwany lot", "Mam tu swój dom" i wielu spektaklach Teatru Telewizji. W radiowych "Matysiakach" odtwarzała do 1981 rolę Elżbiety Matysiakowej, pierwszej żony Gienka Matysiaka (debiut w lutym 1963). 
Od 1981 mieszkała w Niemczech, gdzie pracowała w Rozgłośni Polskiej Radia Wolna Europa. Należała do Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego.
Żona Włodzimierza Sokorskiego, następnie Anatola Kobylińskiego.

</doc>
<doc id="776375" url="https://pl.wikipedia.org/wiki?curid=776375" title="Daniela Buruiana">
Daniela Buruiana



</doc>
<doc id="776376" url="https://pl.wikipedia.org/wiki?curid=776376" title="Umberto Damaro">
Umberto Damaro

Umberto Damaro (ur. 6 marca 1986 w Velletri) – włoski siatkarz, występujący obecnie w Serie A w drużynie Top Volley Latina. Gra na pozycji przyjmującego. Mierzy 190 cm.

</doc>
<doc id="776381" url="https://pl.wikipedia.org/wiki?curid=776381" title="Andres Tarand">
Andres Tarand

Andres Tarand (ur. 11 stycznia 1940 w Tallinnie) – estoński polityk, były premier Estonii, poseł do Parlamentu Europejskiego w latach 2004–2009.
Życiorys.
W 1963 ukończył studia z zakresu klimatologii na Uniwersytecie w Tartu, w na tej samej uczelni został absolwentem geografii. Pracował zawodowo na tej uczelni, dochodząc do stanowiska dyrektora ds. badań. Zasiadał później (do 1996) we władzach uniwersytetu, ponadto od 1988 do 1990 pełnił funkcję dyrektora ogrodu botanicznego w Tallinnie.
W latach 90. założył partię wiejską, z którą przyłączył się do socjaldemokratów, współtworząc Partię Umiarkowanych, przemianowaną w 2003 na Partię Socjaldemokratyczną. W latach 1996–2001 zajmował stanowisko przewodniczącego tego ugrupowania. Od 1992 do 2004 sprawował mandat deputowanego do Riigikogu (został wybrany też w 2007, jednak zrezygnował z jego objęcia). W latach 1992–1994 sprawował urząd ministra środowiska w rządzie Marta Laara, następnie przez rok sam stał na czele estońskiego gabinetu.
W wyborach w 2004 został posłem do Parlamentu Europejskiego. Zasiadał w grupie Partii Europejskich Socjalistów oraz w Komisji Przemysłu, Badań Naukowych i Energii. W 2009 nie ubiegał się o reelekcję, europosłem został natomiast (jako kandydat niezależny) jego syn Indrek Tarand.

</doc>
<doc id="776382" url="https://pl.wikipedia.org/wiki?curid=776382" title="Giordano Mattera">
Giordano Mattera

Giordano Mattera (ur. 29 sierpnia 1983 w Civitavecchia) – włoski siatkarz, grający na pozycji rozgrywającego. 
Sukcesy klubowe.
Puchar Włoch: 
Puchar CEV:
Superpuchar Włoch: 

</doc>
<doc id="776383" url="https://pl.wikipedia.org/wiki?curid=776383" title="Gamy durowe">
Gamy durowe

Gamy durowe - skale durowe rozpoczynające się od określonych dźwięków (w dowolnej oktawie), od których przybierają swe nazwy:
Odmiany gam molowych:
Znaki przykluczowe w gamach durowych:
 7b 6b 5b 4b 3b 2b b # 2# 3# 4# 5# 6# 7#
Ces ← Ges ← Des ← As ← Es ← B ← F ← C → G → D → A → E → H → Fis → Cis
kolejność (dodawanych) krzyżyków - fis, cis, gis, dis, ais, eis, his
kolejność bemoli - b, es, as, des, ges, ces, fes

</doc>
<doc id="776389" url="https://pl.wikipedia.org/wiki?curid=776389" title="Powstanie sejneńskie">
Powstanie sejneńskie

Powstanie sejneńskie – polski zryw zbrojny, zorganizowany przez Polską Organizację Wojskową przeciwko litewskiej administracji na Sejneńszczyźnie. Powstanie trwało 5 dni (23-28 sierpnia 1919) a jego zwieńczeniem było przyłączenie spornego terytorium do II Rzeczypospolitej. Zryw ten wraz z dwoma powstaniami wielkopolskimi: z 1806 r. i z lat 1918–1919 oraz dwoma powstaniami śląskimi: z 1920 r. i z 1921 r. jest zaliczany do zwycięskich zrywów niepodległościowych w dziejach Polski.
Tło i przygotowania.
Wycofywanie się wojsk niemieckich w lecie 1919 roku na zachód, w wyniku zakończenia I wojny światowej, otworzyło tak Polakom, jak i Litwinom możliwości roztoczenia na zwalniane przez Niemców obszary Suwalszczyzny własnej władzy państwowej. 26 lipca 1919 roku Rada Najwyższa Ententy wytyczyła linię demarkacyjną (linia Focha), rozgraniczającą sporne terytoria. Litewska administracja opuściła znaczną część Suwalszczyzny, pod jej kontrolą pozostały jednak Sejny i tereny aż po rzekę Czarna Hańcza, leżące po polskiej stronie tej linii.
W sierpniu, na skutek niepowodzeń negocjacji, dowództwo suwalskiego Okręgu POW podjęło decyzję o zorganizowaniu powstania. Był to wynik wizyty w mieście premiera Litwy, Mykolasa Sleževičiusa, który zachęcał mieszkańców do oporu wobec Polaków.
Okręg, pod dowództwem ppor. Adama Rudnickiego, dysponując ok. tysiącem zakonspirowanych i uzbrojonych ludzi zdecydował się na siłowe rozwiązanie kwestii przynależności terytorialnej Sejn i okolic. Polacy byli zorganizowani w pięć kompanii piechoty i szwadron kawalerii. Litwini mieli liczebną przewagę, dysponując 1200 żołnierzami piechoty i 120 kawalerii.
Powstanie.
O godzinie 3 w nocy z 22 na 23 sierpnia 1919 Polacy rozpoczęli działania zbrojne. Jednocześnie kompania podchorążego Łankiewicza uderzyła na Krasnopol, rozbrajając załogę litewską i biorąc do niewoli około 40 jeńców. Polacy, wykorzystując zaskoczenie, wyparli z miasta Litwinów, którzy nie stawiali znaczącego oporu. Po litewskiej stronie linii Focha zajęto również Kopciowo, Wiejsieje i Łoździeje. Po kilkunastu godzinach znaczny obszar Suwalszczyzny znajdował się już w rękach POW. Powstańcy liczyli, że wkrótce z Suwałk nadejdzie mający obsadzić granicę 41 Suwalski Pułk Piechoty, który miał zjawić się w mieście 23 sierpnia.
Litwini ściągnęli posiłki w rejon Kalwarii i Łoździejów i o godzinie 4.30 26 sierpnia rozpoczęli kontratak i po dwóch godzinach odzyskali miejscowości położone poza linią demarkacyjną oraz Sejny i po uporczywych walkach opanowali je. W czasie obrony Sejn zginął ppor. Wacław Zawadzki, jednak oddziały POW przeprowadziły, pod dowództwem ppor. Alexandrowicza, kontratak i odbiły Sejny jeszcze tego samego dnia.
Żołnierze regularnego polskiego wojska zostali zatrzymani na trasie do Sejn na rozkaz gen. Wojciecha Falewicza, dotarli do miasta po czterech dniach walk, 27 sierpnia ok. godz. 16:00. Następnego dnia rano dotarła kolejna kompania 41 PP. Około godz. 5:00 nastąpił ostatni litewski atak. Powstańcy i żołnierze po całodziennej walce odparli litewski atak, Litwini wycofali się poza linię Focha. W tym dniu został ranny dowódca sił powstańczych por. Adam Rudnicki. 1 września powstańcy zostali wcieleni do suwalskiego pułku. Straty polskie wyniosły ok. 37 zabitych i ok. 70 rannych, litewskie są nieznane.
Do 9 września linia Focha została obsadzona przez regularne wojska i walki wygasły. Przedwczesny wybuch powstania spowodował niepowodzenie planowanego zamachu stanu na Litwie, który miał zastąpić rząd Mykolasa Sleževičiusa bardziej propolskim rządem.

</doc>
<doc id="776391" url="https://pl.wikipedia.org/wiki?curid=776391" title="Gamy molowe">
Gamy molowe

Gamy molowe – skale molowe rozpoczynające się od określonych dźwięków (w dowolnej oktawie), od których przybierają swe nazwy:
Odmiany gam molowych:
Naturalne gamy molowe z krzyżykami to: e-moll, h-moll, fis-moll, cis-moll, gis-moll, dis-moll, ais-moll.
Naturalne gamy molowe z bemolami to: d-moll, g-moll, c-moll, f-moll, b-moll, es-moll, as-moll.

</doc>
<doc id="776393" url="https://pl.wikipedia.org/wiki?curid=776393" title="Leandro Vissotto Neves">
Leandro Vissotto Neves

Leandro Vissotto Neves (ur. 30 kwietnia 1983 w São Paulo) – brazylijski siatkarz, grający na pozycji atakującego. Wybrany do najlepszej drużyny świata 2009 roku według magazynu "L'Équipe".
Sukcesy klubowe.
Liga brazylijska:
Liga Mistrzów:
Liga włoska:
Klubowe Mistrzostwa Świata:
Puchar Włoch:
Puchar Challenge:
Liga rosyjska:
Liga japońska:
Klubowe Mistrzostwa Azji:
Superpuchar Brazylii:
Klubowe Mistrzostwa Ameryki Południowej:
Puchar Brazylii:
Sukcesy reprezentacyjne.
Mistrzostwa Ameryki Południowej Kadetów:
Mistrzostwa Świata Kadetów:
Mistrzostwa Świata Juniorów:
Liga Światowa:
Mistrzostwa Ameryki Południowej:
Puchar Wielkich Mistrzów:
Mistrzostwa Świata:
Puchar Świata:
Igrzyska Olimpijskie:

</doc>
<doc id="776396" url="https://pl.wikipedia.org/wiki?curid=776396" title="TDM">
TDM



</doc>
<doc id="776397" url="https://pl.wikipedia.org/wiki?curid=776397" title="Multipleksing">
Multipleksing



</doc>
<doc id="776399" url="https://pl.wikipedia.org/wiki?curid=776399" title="Anita Brookner">
Anita Brookner

Anita Brookner (ur. 16 lipca 1928 w Londynie, zm. 10 marca 2016 w Londynie) – angielska pisarka i historyk sztuki, urodzona w Londynie i za życia mocno z tym miastem związana. Pochodziła z rodziny żydowskich imigrantów z Polski. Jej styl pisania jest podobny do pisarstwa Jane Austen i Henry Jamesa, analizujący kobiecą psychikę.

</doc>
<doc id="776401" url="https://pl.wikipedia.org/wiki?curid=776401" title="Oligozoospermia">
Oligozoospermia

Oligozoospermia – obniżona liczba plemników w nasieniu.
Zgodnie z obowiązującymi od 2010 roku wartościami referencyjnymi wyznaczanymi przez WHO przy diagnozowaniu oligozoospermii należy wziąć pod uwagę dwie wartości:
Aby nasienie uznać za prawidłowe (bez oligozoospermii) wystarczy aby jedna z powyżej wymienionych wartości była spełniona.
Wcześniejsze rekomendacje WHO, obowiązujące od 1992 do 2009 roku, podawały jako wartość graniczną liczebności plemników 20 mln plemników/ml lub 40 mln plemników/ejekulat. Obecnie zostały one obniżone do odpowiednio 15 mln/ml i 39 mln/ejakulat.
W ramach oligozoospermii wyróżnia się tzw. „ciężką postać oligozoospermii” oznaczającą liczebność &lt; 5 mln plemników na mililitr. Skrajną postacią oligozoospermii jest kryptozoospermia.
Diagnostyka.
Oligozoospermię diagnozuje się na podstawie ogólnego badania nasienia. Istnieje szereg testów dodatkowych, które można przeprowadzić w celu lepszego zrozumienia przyczyn oraz dolegliwości towarzyszących oligocytospermii. Oligocytospermia może być także skomplikowana przez asthenozoospermię i teratozoospermię – jeśli te trzy dolegliwości występują jednocześnie mówi się o asthenooligoteratozoospermii.
Leczenie.
Leczenie w zależności od przyczyny oligozoospermii może przyjmować różne formy (np. leczenia chirurgicznego – np. w przypadku żylaków powrózka nasiennego, hormonalnego – przy zaburzeniach hormonalnych np. hypogonadyzmie, antybiotykoterapii – jeśli przyczyną jest stan zapalny). Powodem oligozoospermii są także czynniki środowiskowe, takie jak wysoka temperatura, zanieczyszczenie powietrza, stres, dieta nie zawierająca antyoksydantów, promieniowanie jonizujące, których należy unikać chcąc poprawić jakość nasienia, w tym liczebność plemników. Do innych przyczyn oligozoospermii należy zaliczyć czynniki genetyczne np. Zespół Klinefeltera, czy mutacje w chromosomie Y (w tym mutacje regionu AZF).
Przy skrajnych, nie poddających się leczeniu postaciach oligozoospermii szansą na posiadanie biologicznego potomstwa są metody wspomaganego rozrodu np. inseminacja domaciczna lub zapłodnienie in vitro / ICSI.

</doc>
<doc id="776402" url="https://pl.wikipedia.org/wiki?curid=776402" title="Francesco Mattioli">
Francesco Mattioli

Francesco Mattioli (ur. 6 października 1975 we Florencji) – włoski siatkarz, występujący obecnie w Serie A w drużynie Top Volley Latina. Gra na pozycji przyjmującego. Mierzy 194 cm.

</doc>
<doc id="776403" url="https://pl.wikipedia.org/wiki?curid=776403" title="Thorwald">
Thorwald



</doc>
<doc id="776406" url="https://pl.wikipedia.org/wiki?curid=776406" title="Pogórze Bolesławieckie">
Pogórze Bolesławieckie

Pogórze Bolesławieckie – według podziału fizycznogeograficznego Jerzego Kondrackiego najdalej na północny zachód wysunięty i najrozleglejszy mikroregion wchodzący w skład mezoregionu Pogórza Kaczawskiego. Od północy i północnego wschodu, na linii Bolesławiec – Tomaszów Bolesławiecki – Zagrodno graniczy z Niziną Śląsko-Łużycką. Na zachodzie Dolina Bobru oddziela je od Pogórza Izerskiego. Na południu, wzdłuż linii Włodzice Wielkie – Sędzimirów – Zagrodno przechodzi w Rów Zbylutowski.
Podłoże zbudowane jest w większości ze skał osadowych i wulkanicznych niecki północnosudeckiej. Są to dolnopermskie (czerwony spągowiec) piaskowce, zlepieńce, mułowce, porfiry i melafity oraz ich tufy; górnopermskie (cechsztyn) wapienie i dolomity; triasowe piaskowce, mułowce i wapienie oraz górnokredowe piaskowce, margle, iłowce. W kilku miejscach przebijają je trzeciorzędowe kominy bazaltowe. Wschodnia część Pogórza należy do metamorfiku kaczawskiego i zbudowana jest ze starszych skał metamorficznych. Są to staropaleozoiczne (ordowickie i sylurskie) fyllity i łupki. Na tych skonsolidowanych skałach zalegają piaski i żwiry trzeciorzędowe i czwartorzędowe oraz plejstoceńskie gliny zwałowe.
Krajobraz jest lekko pofalowany z niewielkimi wzniesieniami. Najwyższym wzniesieniem jest widoczny z daleka Grodziec (389 m n.p.m.).
Pogórze należy do zlewni Bobru, jego dopływu Bobrzycy i Skory – dopływu Czarnej Wody, a przez nią Kaczawy.
Miejscowości.
Ważniejsze miejscowości: Bolesławiec, Bożejowice, Grodziec, Iwiny, Stare Jaroszowice, Jurków, Kruszyn, Lubków, Łaziska, Raciborowice Dolne, Raciborowice Górne, Sędzimirów, Tomaszów Bolesławiecki, Ustronie, Warta Bolesławiecka, Wartowice, Żeliszów.

</doc>
<doc id="776407" url="https://pl.wikipedia.org/wiki?curid=776407" title="Léon Bloy">
Léon Bloy

Léon Bloy // (właściwie Marie Joseph Cain Marchenoir, ur. 11 lipca 1846, zm. 3 listopada 1917) – francuski pisarz katolicki, w młodości agnostyk pełen nienawiści do Kościoła. Nawrócony pod wpływem katolickiego pisarza Barbey d’Aurevilly.

</doc>
<doc id="776410" url="https://pl.wikipedia.org/wiki?curid=776410" title="Marie Joseph Cain Marchenoir">
Marie Joseph Cain Marchenoir



</doc>
<doc id="776411" url="https://pl.wikipedia.org/wiki?curid=776411" title="Marie Marchenoir">
Marie Marchenoir



</doc>
<doc id="776412" url="https://pl.wikipedia.org/wiki?curid=776412" title="Adam Komorowski (harcmistrz)">
Adam Komorowski (harcmistrz)

Adam Komorowski (ur. 16 listopada 1964 w Puławach) – polski prawnik, harcmistrz, w latach 1997–2002 dwukrotnie naczelnik harcerzy ZHR.
Życiorys.
Urodził się w Puławach, przez większość życia mieszka w Łodzi. W latach 1983–1988 był drużynowym 28 Łódzkiej Drużyny Harcerzy im. Antoniego Olbromskiego. Wraz z nią latem 1986 brał udział w zdjęciach do filmu "Czarne Stopy", będącego ekranizacją powieści Seweryny Szmaglewskiej. Po przekazaniu funkcji drużynowego 28 ŁDH był szczepowym szczepu „Myśli Braterskiej” w Hufcu ZHP Łódź-Polesie.
Na przełomie 1989/1990 wraz z grupą instruktorów wystąpił ze Związku Harcerstwa Polskiego i założył łódzkie środowisko Związku Harcerstwa Polskiego rok założenia 1918. W 1992 po połączeniu ZHP-1918 z ZHR współtworzył łódzkie środowisko ZHR.
W latach 1992–1995 pełnił funkcję komendanta Łódzkiej Chorągwi Harcerzy, w okresie 1995–1997 był przewodniczącym Okręgu Łódzkiego. Od 2 marca 1997 do 24 listopada 2001 pełnił przez dwie kadencje funkcję naczelnika harcerzy ZHR. W latach 2004–2006 przewodniczący Komisji harcmistrzowskiej Głównej Kwatery Harcerzy ZHR oraz członek Kręgu Harcmistrzów ZHR.
W wyborach samorządowych w 1998 do rady miasta w Łodzi kandydował z listy Łódzkiego Porozumienia Obywatelskiego.
Obecnie członek komendy Łódzkiej Chorągwi Harcerzy ZHR, przewodniczący Kapituły Stopnia Harcerza Rzeczypospolitej. Od 2010 członek Rady Naczelnej Związku Harcerstwa Rzeczypospolitej z wyboru.

</doc>
<doc id="776414" url="https://pl.wikipedia.org/wiki?curid=776414" title="Zegar 12-godzinny">
Zegar 12-godzinny

Zegar 12-godzinny – sposób zapisywania czasu, polegający na podzieleniu doby na dwie pory: przedpołudnie od do godziny 12:00 i popołudnie – po tej godzinie, do północy.
Stosowany powszechnie w krajach anglojęzycznych. Godziny przedpołudniowe odróżnia się od popołudniowych dodatkową informacją, zwykle w formie dwuliterowego skrótu:

</doc>
<doc id="776419" url="https://pl.wikipedia.org/wiki?curid=776419" title="WANJU">
WANJU

Wartość Aktywów Netto na Jednostkę Uczestnictwa - pojęcie związane z funduszami inwestycyjnymi, które można rozumieć jako aktualną wartość środków zgromadzonych na danym koncie funduszu.

</doc>
<doc id="776420" url="https://pl.wikipedia.org/wiki?curid=776420" title="Vladimir Grbić">
Vladimir Grbić

Vladimir Grbić (ur. 14 grudnia 1970 w Zrenjaninie) – serbski siatkarz, ponad 300-krotny reprezentant Serbii. Mistrz olimpijski z Sydney z 2000 roku. Mistrz Europy z 2001 roku. Jeden z najlepszych siatkarzy świata przełomu XX i XXI wieku.
Życiorys.
Jest bratem innego sławnego serbskiego siatkarza, Nikoli Grbicia. Wraz z reprezentacją Serbii i Czarnogóry uczestniczył w Mistrzostwach Świata 2006 rozgrywanych w Japonii, gdzie Serbia i Czarnogóra zajęła 4. miejsce, w meczu o brązowy medal przegrywając z reprezentacją Bułgarii.
W 2000 r. został wybrany chorążym reprezentacji Jugosławii na Igrzyskach Olimpijskich w Sydney.
Obecnie jeden z czterech wiceprezesów (potpredsednik) Serbskiego Związku Piłki Siatkowej (OSSRB – Odbojkaški Savez Srbije) i członek komisji w FIVB do rozwoju światowej siatkówki (FIVB Development Commission).
Dnia 27.10.2011 roku został wprowadzony do Volleyball Hall of Fame wraz z takimi siatkarskimi sławami jak: Lorenzo Bernardi, Magaly Carvajal, Hugo Conte, Rita Crockett, Frantistek Stibitz.
Sukcesy klubowe.
Puchar Serbii i Czarnogóry: 
Mistrzostwo Serbii i Czarnogóry: 
Puchar CEV: 
Superpuchar Europy: 
Puchar Włoch: 
Mistrzostwo Włoch: 
Superpuchar Włoch: 
Puchar Europy Zdobywców Pucharów:
Mistrzostwo Brazylii: 
Liga Mistrzów: 
Mistrzostwo Japonii: 
Mistrzostwo Rosji: 
Puchar Turcji: 
Mistrzostwo Turcji: 
Sukcesy reprezentacyjne.
z reprezentacją Jugosławii
Mistrzostwa Europy: 
Igrzyska Olimpijskie:
Mistrzostwa Świata: 
Puchar Wielkich Mistrzów: 
Liga Światowa: 
z reprezentacją Serbii i Czarnogóry
Puchar Świata: 
Liga Światowa: 

</doc>
<doc id="776421" url="https://pl.wikipedia.org/wiki?curid=776421" title="Don’t Stop Me Now">
Don’t Stop Me Now

Don’t Stop Me Now – piosenka zespołu Queen wydana w 1979 roku na singlu, który promował album "Jazz" (1978). Utwór został napisany przez Freddiego Mercury’ego. Refren to charakterystyczne dla Queen harmonie wokalne oraz solo na gitarze.
W tekście piosenki obecne jest nawiązanie do postaci z XIII-wiecznej legendy, Lady Godivy. Utwór znajduje się na kompilacji "Greatest Hits" (1981).
W głosowaniu w programie BBC Top Gear w 2005 roku, utwór został wybrany najlepszą piosenką do drogi.
Wydania.
Na stronie B singla znalazł się utwór „In Only Seven Days” (wyjątki to Stany Zjednoczone, Japonia, Australia, gdzie na stronie B umieszczono utwór „More of That Jazz”).
Covery.
Wybrane wersje innych wykonawców:

</doc>
<doc id="776424" url="https://pl.wikipedia.org/wiki?curid=776424" title="Bruno Zanuto">
Bruno Zanuto

Bruno Augusto Iório Zanuto (ur. 3 marca 1983 w São Paulo) – brazylijski siatkarz, grający na pozycji przyjmującego.
Posiada również obywatelstwo włoskie. 
Sukcesy klubowe.
Mistrzostwo Brazylii: 
Klubowe Mistrzostwa Ameryki Południowej:
Mistrzostwo Egiptu: 
Klubowe Mistrzostwa Afryki: 
Sukcesy reprezentacyjne.
Mistrzostwa Ameryki Południowej Kadetów:
Mistrzostwa Świata Kadetów:
Mistrzostwa Ameryki Południowej Juniorów:
Mistrzostwa Świata Juniorów:
Nagrody indywidualne.
 

</doc>
<doc id="776427" url="https://pl.wikipedia.org/wiki?curid=776427" title="Brudny widelec">
Brudny widelec



</doc>
<doc id="776428" url="https://pl.wikipedia.org/wiki?curid=776428" title="Go-Toba">
Go-Toba

 – 82. cesarz Japonii, według tradycyjnego porządku dziedziczenia.
Przed wstąpieniem na tron nosił imię .
Go-Toba panował w latach 1183-1198.
Mauzoleum cesarza Go-Toba znajduje się w Kioto. Nazywa się "Ōhara no misasagi".

</doc>
<doc id="776429" url="https://pl.wikipedia.org/wiki?curid=776429" title="Paolo Cipollari">
Paolo Cipollari

Paolo Cipollari (ur. 18 grudnia 1974 w Velletri) – włoski siatkarz występujący obecnie w Serie A w drużynie Top Volley Latina. Gra na pozycji atakującego. Mierzy 198 cm.

</doc>
<doc id="776432" url="https://pl.wikipedia.org/wiki?curid=776432" title="Lipofilowość">
Lipofilowość

Lipofilowość, lipofilność – skłonność cząsteczek chemicznych do rozpuszczania się w tłuszczach, olejach oraz rozpuszczalnikach niepolarnych (heksan, toluen). Cząsteczki lipofilowe, lub fragmenty cząsteczek lipofilowych, są najczęściej hydrofobowe i niepolarne, ale pojęcia te nie są tożsame. Pojęciem przeciwstawnym do lipofilowości jest lipofobowość.
Dla przykładu, witaminy dzielą się na lipofilowe (A, D, E, K) i hydrofilowe (witaminy grupy B, witamina C). 

</doc>
<doc id="776433" url="https://pl.wikipedia.org/wiki?curid=776433" title="Rów Zbylutowski">
Rów Zbylutowski

Rów Zbylutowski (Rów Zbylutowa) – według podziału fizycznogeograficznego Jerzego Kondrackiego niewielki mikroregion wchodzący w skład mezoregionu Pogórza Kaczawskiego. Rozciąga się on południkowo od Doliny Bobru w rejonie Żerkowic na zachodzie do Zagrodna – Uniejowic – Wojcieszyna na wschodzie. Od północy graniczy z Pogórzem Bolesławieckim, od wschodu z Kotliną Proboszczowa, od południa ze Wzniesieniami Płakowickimi a od zachodu, poprzez Dolinę Bobru z Pogórzem Izerskim.
Podłoże zbudowane jest w większości ze skał osadowych i wulkanicznych niecki północnosudeckiej. Są to dolnopermskie (czerwony spągowiec) piaskowce, zlepieńce, mułowce, porfiry i melafity oraz ich tufy; górnopermskie (cechsztyn) wapienie i dolomity; triasowe piaskowce, mułowce i wapienie oraz górnokredowe piaskowce, margle, iłowce. W kilku miejscach przebijają je trzeciorzędowe kominy bazaltowe. Wschodnia część Pogórza należy do metamorfiku kaczawskiego i zbudowana jest ze starszych skał metamorficznych. Są to staropaleozoiczne (ordowickie i sylurskie) fyllity i łupki. Na tych skonsolidowanych skałach zalegają piaski i żwiry trzeciorzędowe i czwartorzędowe oraz plejstoceńskie gliny zwałowe.
Krajobraz jest lekko pofalowany i poprzecinany dolinami rzek i potoków. Miejscami występują strome krawędzie i skałki zbudowane z piaskowców górnokredowych (Skała z Medalionem).
Zachodnia, większa część Rowu Zbylutowa należy do zlewni Bobru i jego dopływu Bobrzycy, wschodnia do Skorej – dopływu Czarnej Wody, a przez nią Kaczawy.
Miejscowości.
Ważniejsze miejscowości: Chmielno, Gaszów, Grodziec, Nowa Wieś Grodziska, Sędzimirów, Skała, Skorzynice, Uniejowice, Wojcieszyn, Zagrodno, Zbylutów, Żerkowice.

</doc>
<doc id="776434" url="https://pl.wikipedia.org/wiki?curid=776434" title="Zofiówka (powiat sochaczewski)">
Zofiówka (powiat sochaczewski)

Zofiówka – kolonia wsi Cypriany położona w Polsce, w województwie mazowieckim, w powiecie sochaczewskim, w gminie Rybno.
W latach 1975–1998 Zofiówka należała administracyjnie do województwa skierniewickiego.

</doc>
<doc id="776435" url="https://pl.wikipedia.org/wiki?curid=776435" title="Novica Bjelica">
Novica Bjelica

Novica Bjelica, (serbs. Новица Бјелица; ur. 9 lutego 1983 w Puli) – urodzony w Chorwacji siatkarz, reprezentacji Serbii, grający na pozycji środkowego. Wybrany do najlepszej drużyny świata 2009 roku według magazynu "L'Équipe". 
Sukcesy klubowe.
Liga Mistrzów:
Liga włoska:
Superpuchar Włoch:
Puchar CEV:
Superpuchar Turcji:
Klubowe Mistrzostwa Ameryki Południowej:
Puchar Czarnogóry:
Liga czarnogórska:
Puchar Serbii:
Superpuchar Serbii:
Liga serbska:
Sukcesy reprezentacyjne.
Liga Światowa:
Puchar Świata:
Mistrzostwa Europy:

</doc>
<doc id="776436" url="https://pl.wikipedia.org/wiki?curid=776436" title="Franciszek Kiliński">
Franciszek Kiliński

Franciszek Kiliński (ur. 13 października 1786 w Warszawie, syn Jana i Marianny Rucińskiej) – oficer szwoleżerów-lansjerów Cesarstwa Francuskiego.
14 kwietnia 1807 wstąpił jako szwoleżer do 1 kompanii 1 pułku szwoleżerów-lansjerów Gwardii Cesarskiej. 1 sierpnia 1808 brygadier; 21 sierpnia 1808 awansował na wachmistrza; 17 lutego 1811 przeniesiony do 4 kompanii; 17 lutego 1811 został porucznikiem. 1 maja 1814 udał się z pułkiem do Polski.
Walczył w kampaniach 1808 – 1814. Brał udział w bitwach pod Wagram, Witebskiem, Możajskiem, Berezyną, Lützen, Budziszynem, Dreznem, Lipskiem, Hanau, Brienne-le-Château, Montmirail, Laon, Château-Thierry, Arcis-sur-Aube.
14 kwietnia 1813 r. otrzymał Legię Honorową nr 34859.

</doc>
<doc id="776438" url="https://pl.wikipedia.org/wiki?curid=776438" title="Order Świętego Huberta">
Order Świętego Huberta

Order Świętego Huberta, właśc. Order Rycerski Świętego Huberta (niem. "Ritterorden des Heiligen Hubertus", "St. Hubertus Orden" łac. "Ordo Divi Huberti"), pierw. Order Rogu (niem. "Orden vom Horn") – odznaczenie ustanowione w 1444 po bitwie pod Linnich przez julijskiego księcia Gerarda. Order wygasł po śmierci Jana Wilhelma. 29 września 1708 został odnowiony przez Elektora Palatynatu Jana Wilhelma Wittelsbacha i odtąd przyznawany przez władców bawarskich.
Odznaczeni.
Orderem św. Huberta odznaczono 55. Polaków z rodów arystokratycznych: 26. Radziwiłłów, 9. Lubomirskich, 6. Jabłonowskich, 4. Sułkowskich, 4. Korybutów-Woronieckich, 3. Sapiehów, 2. Sanguszków, a także Agenora Gołuchowskiego młodszego.

</doc>
<doc id="776439" url="https://pl.wikipedia.org/wiki?curid=776439" title="Czarny szlak turystyczny Nowa Słupia – Piórków">
Czarny szlak turystyczny Nowa Słupia – Piórków

 Czarny szlak turystyczny Nowa Słupia – Piórków im. Jerzego Kapuścińskiego – szlak turystyczny na terenie Gór Świętokrzyskich.

</doc>
<doc id="776443" url="https://pl.wikipedia.org/wiki?curid=776443" title="Psychodeliczność">
Psychodeliczność



</doc>
<doc id="776447" url="https://pl.wikipedia.org/wiki?curid=776447" title="Autechre">
Autechre

Autechre – brytyjski duet w składzie Rob Brown (ur. 1971) oraz Sean Booth (ur. 1973).
Zespół ten tworzy muzykę elektroniczną, w szczególności ambient i IDM (starsze albumy) oraz muzykę eksperymentalną i abstrakcyjną (nowsze dokonania), czy wręcz non-music. Brzmienie Autechre, choć podlega ciągłej ewolucji, jest specyficzne i łatwo rozpoznawalne. Większość ich płyt została wydana w londyńskiej wytwórni Warp Records. Brown i Booth zaangażowali się także w projekt pod nazwą Gescom, będący stowarzyszeniem muzyków elektronicznych, którzy nie ujawniają swoich personaliów (choć częściowo są one znane).
Historia i nazwa zespołu.
Booth i Brown założyli Autechre w 1987 roku w Rochdale, będącym jedną z dzielnic brytyjskiego miasta Manchester. Działalność muzyczną rozpoczynali od miksowania materiału muzycznego na kasetach magnetofonowych, lecz szybko zaczęli tworzyć własne kompozycje. Na początku wykorzystywali tanie instrumenty elektroniczne, takie jak Casio SK-1 (sampler) czy automat perkusyjny Roland TR-606. Niedługo potem dysponowali już pokaźnym zapleczem instrumentów.
Booth i Brown nazwę swojego zespołu wymawiają jako "ou-te-ker" (IPA [ɔˈtɛk.ə]), choć sami uważają, iż nazwa ta może być wypowiadana w każdy inny sposób. Powstała ona przypadkowo, choć dwie pierwsze litery "Au" stanowiły zapis fonetyczny próbki dźwiękowej zawartej w utworze, a pozostała część nazwy "techre" była wynikiem przypadkowych uderzeń w klawiaturę komputera.
Jak sami mówią: "Nagraliśmy ten stary utwór na kasetę i wykonaliśmy kolorową okładkę. Spodobało nam się to bardzo i od tego czasu zaczęliśmy używać AUTECHRE jako naszej nazwy".
Autechre nagrywali także pod różnymi pseudonimami, prawdopodobnie po to, aby unikać zainteresowania mediów i fanów. Jednym z pierwszych dokonań duetu była 12" epka, nagrana pod pseudonimem Lego Feet w 1991 roku, a wydana przez Skam Records. Inne utwory nagrywali pod pseudonimem "Ae". Muzycy są również trzonem stowarzyszenia muzyków elektronicznych Gescom.
Muzyka.
Część słuchaczy określa muzykę Autechre jako zimną i mroczną, choć inni jej miłośnicy uznają ją za przyjazną i sentymentalną. Większość utworów została skomponowana z naciskiem na skomplikowany rytm, który niejako jest motywem przewodnim dla towarzyszących mu zawiłych i obfitujących w eksperymentalne elektroniczne brzmienia sekwencji.
Wcześniejsze prace (płyta Incunabula czy Amber) brzmią znacznie mniej skomplikowanie i są łatwiejsze w odbiorze. Mniejszy nacisk położono na rytm utworów, choć i tak jest on obecny, a większy na melodyjność i harmonijność konstrukcji muzycznych. W późniejszych okresach członkowie grupy postanowili mocniej eksperymentować z brzmieniami, co zaowocowało powstaniem utworów chaotycznych a nawet abstrakcyjnych (singel Gantz Graf, albumy Draft 7.30 i Untilted).
Metody komponowania.
Autechre posiada rozległe zaplecze sprzętowe. Stosują oni syntezatory analogowe oraz cyfrowe i analogowe automatyczne perkusje, miksery, procesory efektów oraz samplery. Tych samych instrumentów używali wcześni twórcy nurtu techno. Grupa stosuje także aplikacje komputerowe takie jak sekwencery i syntezatory programowe oraz inne programy do sterowania syntezatorami lub przetwarzania dźwięków wytworzonych przy ich pomocy. Autechre współpracowało przy rozwoju aplikacji Max/MSP, SuperCollider oraz Kyma i innych, nie jest jednak pewne czy sami je stosują. W roku 2005 używali syntezatorów Elektron Machinedrum i Monomachine podczas występów na żywo.
Grupa naciska na fakt, że dźwięki jakie komponują są efektem zastosowań starego sprzętu w nowoczesny sposób oraz nowoczesnego sprzętu w stary sposób. Twierdzą, że dźwięki to kombinacja specyficznie wykorzystanych narzędzi i technik ich zastosowania. Przykładem takiego działania było wykorzystywanie cyfrowego pogłosu BOSS, który posiada złącze pitch/trigger in co pozwoliło to proste urządzenie wykorzystać jako sampler działający w trybie rzeczywistym. Podając zmodyfikowany filtrem dolnoprzepustowym z rezonansem przebieg kwadratowy na to wejście muzycy zmusili urządzenie do dryfowania między nutami. Podając ten dźwięk pętlą zwrotną do złącza pitch urządzenie produkowało niezwykłe brzmienia o strukturze fraktala, podobny efekt nie może być łatwo uzyskany przy zastosowaniu oprogramowania komputerowego czy innego rozbudowanego systemu.
Autechre jako cenne w swojej kolekcji wymienia instrumenty Roland TR-606, Roland MC-202 czy Clavia Nord Lead
Dyskografia.
Albumy.
"Tri Repetae" zostało wydane w Stanach Zjednoczonych jako "Tri Repetae++", razem z "Garbage" i "Anvil Vapre" na drugim, bonusowym dysku. Japońska edycja została wydana przez Sony i zawiera dodatkowy, bonusowy utwór "Medrey". Tytuł albumu "LP5" jest nieoficjalny, album nie posiada tytułu.

</doc>
<doc id="776448" url="https://pl.wikipedia.org/wiki?curid=776448" title="Radio Leliwa">
Radio Leliwa

Radio Leliwa – tarnobrzeska rozgłośnia radiowa nadająca na analogowych częstotliwościach 104,7 MHz (nadajnik znajduje się na kominie zakładów chemicznych "Siarkopol" w Tarnobrzegu-Machowie), 93,5 MHz (z nadajnika na dachu Mostostalu w Stalowej Woli) i 102,4 MHz (z nadajnika na jupiterze stadionu w Mielcu) oraz w Rzeszowie w ramach multipleksu radia cyfrowego. Posiada również redakcyjny oddział w Stalowej Woli i Mielcu. Radio Leliwa obejmuje swoim zasięgiem tereny północno-centralnej części Kotliny Sandomierskiej oraz obszar na północ od Tarnobrzega. W tym takie miasta jak: Tarnobrzeg, Stalową Wolę, Sandomierz, Mielec, Klimontów, Koprzywnicę, Nisko, Nową Dębę, Kolbuszową, Kraśnik, Opatów, Puławy nad Wisłą czy Janów Lubelski, Zawichost. Odbiór jest także możliwy w okolicach Rzeszowa (od Przeworsk aż po Ropczyce).
Emisję swojego programu rozpoczęło 16 października 1992 roku. Jest najstarszą komercyjną rozgłośnią w południowo-wschodniej Polsce. Prezesem radia jest Bogusław Szwedo. Zespół redakcyjny, wraz z obsługą administracyjną i techniczną wynosi ok. 20 osób.
Muzyka i audycje.
Początkowo radio miało charakter rozgłośni amatorskiej, wzorowane na Rozgłośni Harcerskiej, promując głównie rock i muzykę alternatywną. Z upływem czasu zamieniło się w rozgłośnię promującą głównie pop i soft rock naśladując tym samym wiodące RMF FM i Radio Zet. Pragnąc lepiej dotrzeć do audytorium 25–35 lat, na antenie coraz częściej można było usłyszeć starsze przeboje z lat. 70. i 80. (golden, oldies). Tak jest do dziś. Radio Leliwa nadaje program „dzienny” od poniedziałku do piątku w godzinach 6:00-21:00, sobota 8:00-12:00, niedziela 12:00-20:00. Na przestrzeni lat zdarzały się audycje autorskie promujące inne gatunki muzyczne: "DJ Dance Charts" (piątek 21:00), Polska muzyka rockowa (środa 21:00), Muzyka filmowa (niedziela 11:00), "Kurcze! To my" (program satyryczno-rozrywkowy, sobota 22:00), Muzyka alternatywna i hard rock (niedziela 17:00), "Spotkania" – audycja religijna (najstarsza audycja ciągle nadawana, niedziela 18:30), "Sportowy weekend" (niedziela 20:00), "Inny świat" (program realizowany przez tarnobrzeskie dominikańskie duszpasterstwo młodzieży "Effata", niedziela 21:00), "Rendez-vous" (program interaktywny, czwartek 21:00), "Taneczna lista przebojów" (czwartek 18:30), Disco polo (niedziela 16:05).

</doc>
<doc id="776449" url="https://pl.wikipedia.org/wiki?curid=776449" title="Czarny szlak turystyczny Starachowice – Wykus">
Czarny szlak turystyczny Starachowice – Wykus

 Czarny szlak turystyczny Starachowice – Wykus – szlak turystyczny na terenie Gór Świętokrzyskich.

</doc>
<doc id="776455" url="https://pl.wikipedia.org/wiki?curid=776455" title="Skam Records">
Skam Records

Skam Records to wytwórnia muzyczna założona przez Andy'ego Maddock'a w 1990 roku w brytyjskim mieście Manchester.
Wydawnictwo zajmuje się promowaniem oraz produkcją nowoczesnej muzyki elektronicznej. Dla Skam swoje albumy nagrywali tacy artyści, jak Boards of Canada, Gescom, Bola czy Freeform.

</doc>
<doc id="776456" url="https://pl.wikipedia.org/wiki?curid=776456" title="Marco Bernacci">
Marco Bernacci

Marco Bernacci (ur. 15 grudnia 1983 w Cesenie) – włoski piłkarz występujący na pozycji napastnika, trener piłkarski.
Kariera klubowa.
Ostatnio grał w Torino FC. Był do niego wypożyczony z Bologna FC, do której trafił 31 lipca 2009. Wcześniej występował kolejno w takich zespołach jak AC Cesena, AC Mantova i Ascoli. 26 sierpnia 2010 Bernacci z powodu depresji zawiesił swoją karierę na czas nieokreślony.

</doc>
<doc id="776460" url="https://pl.wikipedia.org/wiki?curid=776460" title="Czarny szlak turystyczny Suchedniów – rezerwat Dalejów">
Czarny szlak turystyczny Suchedniów – rezerwat Dalejów

 Czarny szlak turystyczny Suchedniów – rezerwat Dalejów – szlak turystyczny na terenie Gór Świętokrzyskich.

</doc>
<doc id="776465" url="https://pl.wikipedia.org/wiki?curid=776465" title="Piotr Makak Szarłacki">
Piotr Makak Szarłacki



</doc>
<doc id="776469" url="https://pl.wikipedia.org/wiki?curid=776469" title="Go-Fukakusa">
Go-Fukakusa

 – 89. cesarz Japonii, według tradycyjnego porządku dziedziczenia.
Przed wstąpieniem na tron nosił imię .
Go-Fukakusa panował w latach 1246-1260.
Mauzoleum cesarza Go-Fukakusa znajduje się w Kioto. Nazywa się ono "Fukakusa no kita no misasagi".

</doc>
<doc id="776471" url="https://pl.wikipedia.org/wiki?curid=776471" title="Sybilla Masters">
Sybilla Masters

Sybilla Masters (data urodzenia nieznana, zm. w 1720) pierwsza znana amerykańska wynalazczyni (wynalazła młyn do mielenia ziarna kukurydzy oraz metodę wyrobu kapeluszy z włókna miejscowej palmy).
Wynalazła urządzenie do oczyszczania i mielenia ziarna kukurydzy. Patent na to odkrycie został zarejestrowany 25 listopada 1715 w Anglii pod nr 4021 na nazwisko męża Sybilli- Thomasa Mastersa, ponieważ kobiety nie mogły dokonać takiej rejestracji. Kolejny wynalazek Sybilli, dotyczący metody wykorzystania włókna palmy palmetto do wyrobu kapeluszy także został zarejestrowany na nazwisko jej męża. W obu patentach to jednak ona została wskazana jako wynalazczyni.

</doc>
<doc id="776474" url="https://pl.wikipedia.org/wiki?curid=776474" title="Theodore Dreiser">
Theodore Dreiser

Theodore Dreiser (ur. 27 sierpnia 1871 w Terre Haute, stan Indiana, zm. 28 grudnia 1945 w Hollywood) – amerykański powieściopisarz z nurtu naturalizmu i dziennikarz.
Życie.
Pochodził z religijnej rodziny (ojciec pobożny rzymski katolik, matka z farmerskiej rodziny menonickiej przeszła na katolicyzm). Theodore był dwunastym z ich trzynaściorga dzieci (dziewiątym z dziesięciu, które przeżyły niemowlęctwo). Jego starszym bratem był popularny twórca tekstów piosenek Paul Dresser.
Przez rok (1889–1890) studiował na Uniwersytecie Indiany. Podejmował różne prace dorywcze, a potem został reporterem "Chicago Globe" i "St. Louis Globe-Democrat". Zajmował się przestępczością, wydarzeniami politycznymi, pisał też artykuły o pisarzach takich jak Nathaniel Hawthorne czy William Dean Howells, przeprowadzał wywiady z osobami publicznymi: Andrew Carnegiem, Thomasem Edisonem. W 1898 roku poślubił Sarę White. Swoje dzieciństwo i młodość opisał w dwóch książkach autobiograficznych: "Dawn" (1931) i "Newspaper Days" (1922 jako "A Book About Myself", wydanie rozszerzone 1931).
Opierając się na intensywnej pracy dziennikarskiej, z rozmachem opisywał dynamiczny rozwój Chicago, skrajne ubóstwo i skrajne bogactwo. Był pionierem nurtu naturalistycznego w USA, zafascynowanym powieściami Zoli i Balzaca. Tworzył postacie niedoskonałe moralnie, ale przeciwstawiające się wszystkim przeszkodom, w duchu darwinowskim. Często poruszał temat nierówności społecznych. Wywarł wielki wpływ na kolejne pokolenie, choć krytycy zarzucają mu czasem ciężki styl, rozwlekłe dywagacje.
Jego pierwsza powieść, "Siostra Carrie" (1900), opowiada historię 18-letniej dziewczyny, która ucieka ze wsi do Chicago, zostaje utrzymanką, przenosi się wraz z kochankiem do Nowego Jorku i tam zostaje popularną aktorką (film Wylera z 1952 roku). Tematem "Amerykańskiej tragedii" jest pogoń za fortuną: młody chłopak zabija ubogą narzeczoną w ciąży, gdy pojawia się perspektywa poślubienia zamożnej dziewczyny. Z kolei tzw. "Trylogia pragnienia" ("The Financier", "The Titan" i "The Stoic") to opowieść o życiu magnata finansowego z Chicago, m.in. budującego tam linie tramwajowe, wzorowana na życiorysie Yerkesa, przy czym pisarz podziwia przebojowość tego biznesmena. Sam Dreiser musiał borykać się z cenzurą (niektóre książki wydał w Anglii) i trudnościami finansowymi – wczesne książki nie sprzedawały się zbyt dobrze, mimo uznania krytyki, więc pisał nadal do prasy, bywał też redaktorem w różnych czasopismach, m.in. prestiżowym magazynie dla kobiet "Delineator" w Nowym Jorku (1907–1910). W latach 1911–1925 opublikował 14 książek, przezwyciężając kryzys pisarski spowodowany kłopotami z wydaniem "Siostry Carrie".
Sympatyk komunizmu.
Theodore Dreiser niejednokrotnie stawał po stronie lewicowych związkowców w publicznych debatach. Zwiedził duży obszar ZSRR w 1927, w ciągu 77 dni (co opisał w książce "Dreiser Looks at Russia", 1928). W 1937 podpisał list otwarty przeciwko trockizmowi. Krytykował militarne ambicje USA, przez co stał się niepopularny w kręgach oficjalnych. W książce "America is Worth Saving" wypowiedział się przeciwko sojuszowi z Wielką Brytanią, po stronie ZSRR i III Rzeszy. Krótko przed śmiercią wstąpił do Partii Komunistycznej USA.

</doc>
<doc id="776476" url="https://pl.wikipedia.org/wiki?curid=776476" title="Profesor uniwersytetu">
Profesor uniwersytetu



</doc>
<doc id="776477" url="https://pl.wikipedia.org/wiki?curid=776477" title="Charles FitzGerald (książę)">
Charles FitzGerald (książę)

Charles William FitzGerald (ur. 30 marca 1819 w Dublinie, zm. 10 lutego 1887) – brytyjski arystokrata irlandzkiego pochodzenia, syn Augustusa FitzGeralda, 3. księcia Leinster i Charlotte Stanhope, córki 3. hrabiego Harrington.
Od urodzenia nosił tytuł markiza Kildare. Tytuł księcia Leinster i przysługujące mu miejsce w Izbie Lordów odziedziczył po śmierci swojego ojca w 1874 r.
13 października 1847 r. w Trentham, poślubił lady Caroline Leveson-Gower (15 kwietnia 1827 - 13 maja 1887), córkę George'a Sutherland-Leveson-Gowera, 2. księcia Sutherland i lady Harriet Howard, córki 6. hrabiego Carlisle. Charles i Caroline mieli razem ośmiu synów i siedem córek:

</doc>
<doc id="776481" url="https://pl.wikipedia.org/wiki?curid=776481" title="Piotr Gołębiowski">
Piotr Gołębiowski

Piotr Gołębiowski (ur. 10 czerwca 1902 w Jedlińsku, zm. 2 listopada 1980 w Nałęczowie) – polski duchowny rzymskokatolicki, biskup pomocniczy sandomierski w latach 1957–1968, administrator apostolski diecezji sandomierskiej w latach 1968–1980. Sługa Boży Kościoła katolickiego.
Życiorys.
Urodził się w Jedlińsku. Ukończył Państwowe Gimnazjum w Radomiu. Następnie studiował w seminarium duchownym w Sandomierzu. Jako kleryk wysłany został na studia specjalistyczne do Rzymu na Papieski Uniwersytet Gregoriański. Ukończył studia z najwyższym wyróżnieniem – "summa cum laude". W czasie studiów, 12 października 1924, otrzymał w katedrze sandomierskiej święcenia kapłańskie z rąk biskupa Pawła Kubickiego. Ukończywszy w 1928 studia, rozpoczął pracę jako wikariusz w sandomierskiej katedrze.
Następnie został mianowany profesorem seminarium. W 1930 otrzymał miano ojca duchownego kleryków. W czasie II wojny światowej objął parafię w Baćkowicach, gdzie przeżył okupację. Potem pracował jako rektor kościoła Świętej Trójcy w Radomiu. Był również proboszczem i dziekanem parafii św. Floriana w Koprzywnicy. W 1950 jako kanonik kapituły katedralnej wrócił do Sandomierza. Oddał się tam pracy profesorskiej w seminarium.
28 lipca 1957 przyjął sakrę biskupią, zostając biskupem pomocniczym diecezji sandomierskiej. Jako stolicę tytularną otrzymał Panium. W 1967, po śmierci biskupa Jana Kantego Lorka, został wybrany wikariuszem kapitulnym. 26 lutego 1968 z woli papieża Pawła VI został mianowany administratorem apostolskim z prawami biskupa ordynariusza diecezji sandomierskiej, którą kierował do śmierci.
W 1968 zorganizował obchody 150-lecia istnienia diecezji sandomierskiej, a w 1970 seminarium. Przeprowadził trzy koronacje obrazów Matki Bożej słynących łaskami: Studzianna (1968), Wysokie Koło (1974) i Błotnica (1977). Odprawił rekolekcje trzeźwościowe w diecezji sandomierskiej (1978/1979).
2 listopada 1980 zmarł niespodziewanie w Nałęczowie podczas odprawiania mszy. Został pochowany w katedrze sandomierskiej.
Proces beatyfikacyjny biskupa Piotra Gołębiowskiego prowadzi diecezja radomska.

</doc>
<doc id="776483" url="https://pl.wikipedia.org/wiki?curid=776483" title="Kiersity (powiat elbląski)">
Kiersity (powiat elbląski)

Kiersity – osada w Polsce położona w województwie warmińsko-mazurskim, w powiecie elbląskim, w gminie Rychliki. Wieś wchodzi w skład sołectwa Protowo.
W latach 1975–1998 miejscowość administracyjnie należała do województwa elbląskiego.

</doc>
<doc id="776485" url="https://pl.wikipedia.org/wiki?curid=776485" title="Czarny szlak turystyczny Piekoszów – Zgórskie Góry">
Czarny szlak turystyczny Piekoszów – Zgórskie Góry

 Czarny szlak turystyczny Piekoszów – Zgórskie Góry – szlak turystyczny na terenie Gór Świętokrzyskich.
Opis szlaku.
Szlak rozpoczyna się przy PKP Piekoszów. Przechodząc łąkami dochodzimy do Łazisk a dalej poruszamy się pomiędzy lasami państwowymi a prywatnymi. Idąc cały czas lasem dochodzimy do węzła Jaworznia. Stąd kilkaset metrów podążamy na wschód wzdłuż drogi wojewódzkiej 761, z której skręcamy w prawo na leśną ścieżkę. Ten odcinek w pierwszej części w miarę płaski ale w drugiej z dosyć stromym podejściem na Zieloną, gdzie szlak się kończy. 

</doc>
<doc id="776486" url="https://pl.wikipedia.org/wiki?curid=776486" title="PARM 1">
PARM 1

PARM 1 – niemiecka przeciwburtowa mina przeciwpancerna, skonstruowana w latach 80.
Historia.
Mina PARM 1 została opracowana na początku lat 80. Próby miny przeprowadzono między marcem 1983 a marcem 1988. Została przyjęta na wyposażenie niemieckiej armii która między 1991 a 1994 otrzymała 25000 sztuk.
W 2022 roku nieznana liczba tych min została dostarczona Siłom Zbrojnym Ukrainy.
Opis.
Mina składa się z podstawy-trójnogu, wyrzutni z granatem kumulacyjnym i układu detektor-zapalnik. Lekki trójnóg umożliwia obracanie miny w zakresie 360 stopni. Mina wyposażona jest w czujnik światłowodowy grubości 0,3 mm i długości 50 metrów, po najechaniu którego następuje wystrzelenie granatu. Można go także odpalić zdalnie. Po ustawieniu mina uzbraja się z opóźnieniem 5 minut. Granat kalibru 128 mm charakteryzuje się bardzo wysoką przebijalnością ok. 800 mm dla stali pancernej. Baterie litowe pozwalają na pozostawienie miny w położeniu bojowym przez 40 dni; po tym czasie zapalnik samoczynnie przechodzi w stan zabezpieczenia.

</doc>
<doc id="776491" url="https://pl.wikipedia.org/wiki?curid=776491" title="Liszki (województwo warmińsko-mazurskie)">
Liszki (województwo warmińsko-mazurskie)

Liszki – osada w Polsce położona w województwie warmińsko-mazurskim, w powiecie elbląskim, w gminie Rychliki. Wieś wchodzi w skład sołectwa Śliwica.
W latach 1975–1998 miejscowość administracyjnie należała do województwa elbląskiego.

</doc>
<doc id="776492" url="https://pl.wikipedia.org/wiki?curid=776492" title="Matias Raymaekers">
Matias Raymaekers

Matias Raymaekers (ur. 11 maja 1982 w Herk De Stad) – belgijski siatkarz, grający środkowego. 36-krotny reprezentant Belgii.
Sukcesy klubowe.
Superpuchar Belgii:
Puchar Belgii:
Mistrzostwo Belgii:
Superpuchar Włoch:
Puchar Rosji:
Puchar Niemiec:
Mistrzostwo Niemiec:

</doc>
<doc id="776493" url="https://pl.wikipedia.org/wiki?curid=776493" title="Słodki Całus Od Buby">
Słodki Całus Od Buby

Słodki Całus Od Buby – polski zespół muzyczny.
Skład zespołu.
Współpracują także:

</doc>
<doc id="776494" url="https://pl.wikipedia.org/wiki?curid=776494" title="Bertha Benz">
Bertha Benz

Bertha Benz z domu Ringer (ur. 3 maja 1849 w Pforzheim jako Cäcilie Bertha Ringer; zm. 5 maja 1944 w Ladenburgu) – żona Carla Benza od 20 czerwca 1872 roku; pierwsza osoba, która samodzielnie pokonała automobilem dystans ok. 106 km.
5 sierpnia 1888 roku Bertha wraz z synami: 14-letnim Richardem oraz 15-letnim Eugenem, kierując automobilem Benz Patent-Motorwagen Nummer 3, skonstruowanym przez swojego męża, wybrała się bez jego wiedzy w podróż z Mannheim do rodzinnego Pforzheim. Tym samym zapisała się w historii jako pierwsza osoba, której udało się samodzielnie pokonać ponad stukilometrowy dystans (dokładnie 106 km), dodatkowo bez mechanika. Podczas podróży osobiście dokonywała koniecznych napraw, jak przetkanie rurki doprowadzającej paliwo do gaźnika, wymiana izolacji przewodu zapłonowego, naprawa ogniwa łańcucha.
Celem podróży Berthy Benz była wizyta u jej matki. Jednak wyjeżdżając z Mannheim miała jeszcze jeden motyw. Chciała pokazać swojemu mężowi, że jednym z warunków finansowego powodzenia przedsięwzięcia produkcji automobili jest ukazanie jego praktycznego zastosowania szerokiej publiczności. Taką właśnie okazją była jej historyczna przejażdżka.
Bertha opuściła Mannheim o świcie, do Pforzheim dotarła po zmierzchu. Swojego męża Karla poinformowała o tym sukcesie telegramem. Do macierzystego Mannheim wróciła następnego dnia.
Po wyprawie, dzięki sugestiom żony Karl Benz mógł wprowadzić poprawki do nowych modeli swoich automobili.

</doc>
<doc id="776495" url="https://pl.wikipedia.org/wiki?curid=776495" title="Kiersity">
Kiersity

2 miejscowości w Polsce:

</doc>
<doc id="776497" url="https://pl.wikipedia.org/wiki?curid=776497" title="Teddy Da Costa">
Teddy Da Costa

Teddy Da Costa (ur. 17 lutego 1986 w Melun) – francuski hokeista pochodzenia polskiego, reprezentant Francji.
Jego dwaj bracia również zostali hokeistami; starszy Gabriel Da Costa (ur. 1984) i młodszy Stéphane Da Costa (ur. 1989). Rodzeństwo ma matkę Polkę i ojca Francuza.
Kariera.
Od 2011 zawodnik GKS Tychy. W lipcu 2012 przedlużył kontrakt o rok. W lipcu 2013 ponownie prolongował umowę z Tychami, lecz w sierpniu 2013 odstąpił od niej i odszedł z klubu. Następnie został zawodnikiem fińskiego klubu Hokkiz ligi Mestis. Od czerwca 2014 zawodnik Tappara w fińskich rozgrywkach Liiga. W tym czasie był wypożyczony do drużyny LeKi w Mestis, a w styczniu 2015 do Pelicans w Liiga. W lutym 2015 definitywnie został zawodnikiem Pelicans. W marcu 2015 przedłużył kontrakt o rok. Od stycznia 2016 zawodnik Vaasan Sport. Od końca września 2016 do marca zawodnik czeskiego klubu Orli Znojmo w austriackich rozgrywkach EBEL. Od lipca 2017 zawodnik Cracovii. Od maja 2018 zawodnik Brûleurs de loups de Grenoble. W lipcu 2019 został zawodnikiem GKS Katowice. Od czerwca 2020 zawodnik Unii Oświęcim.
Uczestniczył w turniejach mistrzostw świata Elity w 2011, 2012 (dwa gole i jedna asysta), 2013, 2014, 2015, 2016, 2017, 2018.
Na stałe zamieszkał wraz z rodziną w Zaborzu.

</doc>
<doc id="776498" url="https://pl.wikipedia.org/wiki?curid=776498" title="Kameyama">
Kameyama

 – 90. cesarz Japonii, według tradycyjnego porządku dziedziczenia.
Przed wstąpieniem na tron nosił imię .
Go-Horikawa panował w latach 1259-1274.
Mauzoleum cesarza Kameyama znajduje się w Kioto. Nazywa się ono "Kameyama no misasagi".

</doc>
<doc id="776500" url="https://pl.wikipedia.org/wiki?curid=776500" title="Fabrizio Faniello">
Fabrizio Faniello

Fabrizio Faniello (ur. 27 kwietnia 1981 we Florianie) – maltański piosenkarz. 
Dwukrotny reprezentant Malty w Konkursie Piosenki Eurowizji (2001 i 2006).
Życiorys.
Ma dwie młodsze siostry, Claudię i Marinę. Będąc nastolatkiem, brał udział w wielu konkursach młodych talentów. W 1998 zgłosił się z utworem „More Than Just a Game” do udziału w programie "Malta Song for Europe", wyłaniającym reprezentanta Malty w Konkursie Piosenki Eurowizji. Zajął drugie miejsce w finale eliminacji. W kolejnych latach ponownie startował w krajowych eliminacjach: w 1999 zajął 8. miejsce z piosenką „Thankful for Your Love”, w 2000 – 2. miejsce z utworem „Change of Heart”, a w 2001 wygrał selekcje z singlem „Another Summer Night”, dzięki czemu reprezentował Maltę w 46. Konkursie Piosenki Eurowizji. W maju zajął 9. miejsce w finale konkursu. Również w 2001 wydał debiutancki album studyjny pt. "While I’m Dreaming".
W 2004 wydał drugi album studyjny pt. "When We Danced", który promował singlem „I'm in Love”. W lutym wziął udział z utworem „Did I Ever Tell You” w finale maltańskich eliminacji do 49. Konkursu Piosenki Eurowizji, zajmując trzecie miejsce. Piosenką promował trzeci album studyjny pt. "Believe", który wydał w 2005. W lutym 2005 wystartował z piosenką „Don’t Tell It” w programie "Malta Song for Europe", z którą zajął 12. miejsce w selekcjach.
Na początku lutego 2006 po raz siódmy wziął udział w festiwalu "Malta Song for Europe", tym razem z utworem „I Do”. W finale eliminacji zdobył największe poparcie telewidzów, zostając reprezentantem Malty w 51. Konkursie Piosenki Eurowizji. W maju wystąpił w finale konkursu i zajął ostatnie 24. miejsce. W 2011 ponownie zgłosił się do programu "Malta Song for Europe", z utworem „No Surrender” zajął czwarte miejsce w finale. Również w 2011 wydał czwarty album studyjny pt. "No Surrender".

</doc>
<doc id="776501" url="https://pl.wikipedia.org/wiki?curid=776501" title="Czarny szlak turystyczny Oblęgorek – Barania Góra">
Czarny szlak turystyczny Oblęgorek – Barania Góra

 Czarny szlak turystyczny Oblęgorek – Barania Góra – szlak turystyczny na terenie Gór Świętokrzyskich.

</doc>
<doc id="776503" url="https://pl.wikipedia.org/wiki?curid=776503" title="Gary Paulsen">
Gary Paulsen

Gary Paulsen (ur. 17 maja 1939 w Minneapolis, Minnesota, zm. 13 października 2021) – amerykański pisarz i podróżnik.
Życiorys.
Gary Paulsen urodził się w Minneapolis w Minnesocie. Był wychowywany przez swoją babcię oraz ciotki, jako że jego ojciec stacjonował z wojskiem w Europie, a matka całymi dniami pracowała w fabryce. Mieszkał wraz z żoną Ruth w La Luz w Nowym Meksyku.
Książki.
Paulsen był autorem ponad 200 książek. Pisał głównie powieści survivalowe i przygodowe skierowane do młodzieży. Trzy z jego książek zostały nagrodzone tytułem Newbery Honor. Jego najbardziej znane powieści to:

</doc>
<doc id="776507" url="https://pl.wikipedia.org/wiki?curid=776507" title="Eiichirō Oda">
Eiichirō Oda

 – japoński twórca mangi, najlepiej znany jako twórca mangi i anime "One Piece".
Kariera.
Eiichirō Oda zadebiutował w wieku 17 lat, jako twórca "Wanted!" (zbioru krótkich opowieści komiksowych, zawierających m.in. „zerowy” rozdział "One Piece"). W 1993 r. stworzył i opublikował w "Jump Original" pierwsze w pełni profesjonalne dzieło - "Kami Kara Mirai no Present". Publikacja ta, w połączeniu z wcześniejszymi nagrodami (m.in. Nagroda Tezuki) sprawiły, że został zauważony przez redakcję "Shūkan Shōnen Jump". W 1994 przerwał edukację, i podjął pracę jako asystent przy trzech mangakach związanych ze "Shonen Jump" - Nobuhiro Watsuki (twórcy "Rurōni Kenshin"), Shinbou Kaitani i Masaya Tokuhiro. W tym okresie stworzył dwie miniatury komiksowe ("Monsters" i "Romance Dawn"), które wraz z "Wanted!" stały się częścią "One Piece". W 1997 r. opublikował na łamach "Shonen Jump" pierwszy rozdział "One Piece", mangi która przyniosła mu światowy rozgłos, i kontynuowanej do dnia dzisiejszego. Eiichirō Oda miał również krótki epizod jako seiyū - w 2002 r. wystąpił w filmie "One piece: Yume no sakka-o!". W 2007 r., z okazji dziesięciolecia "One Piece", wspólnie z Akirą Toriyamą stworzył krótką mangę "Cross Epoch", zawierającą bohaterów z "Dragon Ball" i "One Piece". W 2008 r. Eiichirō Oda zajął piąte miejsce w przeprowadzonym przez Oricon Inc. rankingu popularności twórców mangi w Japonii.
Twórczość.
Komiksy Eiichirō Ody odzwierciedlają fascynację autora piratami (jedną z jego ulubionych postaci historycznych jest Edward Teach). Na jego twórczość miały wpływ "Kinniku-man" i "Hokuto no Ken". W wywiadzie dla "Grand Line" wskazał jednak na Akirę Toriyama (twórcę mangi "Dragon Ball") jako na autora którego twórczość miała wpływ na jego własną.
Nagrody i wyróżnienia.
Drugie miejsce na 44. Tezuka Shō (pol. Nagroda Tezuki) za "Wanted!" w 1992 r., Tenkaichi Manga Award za "Ikki Yakō" w 1993. Dwukrotny laureat Nagrody Sondermanna - w 2005 i 2008 r. za "One Piece" i "One Piece 44" w kategorii "najlepsza manga/manhwa

</doc>
<doc id="776508" url="https://pl.wikipedia.org/wiki?curid=776508" title="Frölunda HC">
Frölunda HC

Frölunda HC – szwedzki klub hokeja na lodzie z siedzibą w Göteborgu, występujący w rozgrywkach SHL.

</doc>
<doc id="776509" url="https://pl.wikipedia.org/wiki?curid=776509" title="Frolunda HC">
Frolunda HC



</doc>
<doc id="776510" url="https://pl.wikipedia.org/wiki?curid=776510" title="Czarny szlak turystyczny Wólka Plebańska – rezerwat Skałki Piekło pod Niekłaniem">
Czarny szlak turystyczny Wólka Plebańska – rezerwat Skałki Piekło pod Niekłaniem

 Czarny szlak turystyczny Wólka Plebańska – rezerwat Skałki Piekło pod Niekłaniem – szlak turystyczny na terenie Gór Świętokrzyskich.

</doc>
<doc id="776512" url="https://pl.wikipedia.org/wiki?curid=776512" title="Łazek (Niemstów)">
Łazek (Niemstów)

Łazek – przysiółek wsi Niemstów w Polsce, położony w województwie dolnośląskim, w powiecie lubińskim, w gminie Lubin.
W latach 1975–1998 przysiółek położony był w województwie legnickim.
W 2006 r. w przysiółku zameldowanych było 20 osób. Od 2019 roku ulicę przebiegającą przez miejscowość nazwano ulicą Grabową w Niemstowie.

</doc>
<doc id="776513" url="https://pl.wikipedia.org/wiki?curid=776513" title="Czarny szlak turystyczny Sołtyków – Bliżyn">
Czarny szlak turystyczny Sołtyków – Bliżyn

 Czarny szlak turystyczny Sołtyków – Bliżyn – szlak turystyczny na terenie Gór Świętokrzyskich.

</doc>
<doc id="776514" url="https://pl.wikipedia.org/wiki?curid=776514" title="Benz Patent-Motorwagen Nummer 1">
Benz Patent-Motorwagen Nummer 1

Benz Patent-Motorwagen Nummer 1 – trójkołowa konstrukcja Karla Benza napędzana czterosuwowym silnikiem benzynowym z elektrycznym zapłonem. Był to pierwszy pojazd w dziejach ludzkości, który w pełni zasługiwał na miano samochodu. Został zaprezentowany po raz pierwszy 3 lipca 1886 roku na ulicy Ringstraße w Mannheim (Niemcy), a opatentowany pod numerem 37435 29 stycznia 1886. Pojazd osiągał maksymalną prędkość 16 km/h.
Karl Benz był pierwszym, który rozpoczął seryjną produkcję aut. 
Pierwszy samochód nie miał skrzyni biegów, lecz prostą przekładnię z mechanizmem różnicowym. Po nieudanych próbach wbudowania ważącego 100 kg silnika do ramy rowerowej Benz zdecydował, że jego pojazd będzie poruszał się na trzech kołach szprychowych. Średnica koła przedniego wynosiła 730 mm, a tylnych 1125 mm. Ramę pierwszego samochodu wykonano ze spawanych giętych rur stalowych. Na niej zamontowano ławkę dla kierowcy i pasażera. Nierówności drogi amortyzowały umieszczone pod nią sprężyny oraz piórowe resory. Metalowe elementy pokryto błyszczącym czarnym lakierem, który do dziś figuruje w ofercie Mercedesa-Benza jako „Schwarz DB 040”. Pojazd wykonano w Mannheim, z wyjątkiem obręczy kół, które zamówiono w wytwórni Adler we Frankfurcie.
Przełomowym momentem dla zainteresowania się pojazdem szerszego grona była udana 106 km podróż Berthy Benz wraz z synami z Mannheim do Pforzheim i z powrotem w sierpniu 1888 modelem Benz Patent Motorwagen Typ 3, który był ulepszoną wersją modelu Nr. 1 i był pierwszą wersją skierowaną do sprzedaży.
W 2011 Patent został wpisany na Listę światowego dziedzictwa UNESCO.

</doc>
<doc id="776515" url="https://pl.wikipedia.org/wiki?curid=776515" title="Kolonia Luizjana">
Kolonia Luizjana



</doc>
<doc id="776516" url="https://pl.wikipedia.org/wiki?curid=776516" title="Podgórze (Niemstów)">
Podgórze (Niemstów)

Podgórze – osada wsi Niemstów w Polsce, położona w województwie dolnośląskim, w powiecie lubińskim, w gminie Lubin.
W latach 1975–1998 osada położona była w województwie legnickim. 

</doc>
<doc id="776518" url="https://pl.wikipedia.org/wiki?curid=776518" title="Android 18">
Android 18



</doc>
<doc id="776519" url="https://pl.wikipedia.org/wiki?curid=776519" title="Świdy (województwo warmińsko-mazurskie)">
Świdy (województwo warmińsko-mazurskie)

Świdy – nieoficjalna część osady Jankowo w Polsce położona w województwie warmińsko-mazurskim, w powiecie elbląskim, w gminie Rychliki.
Miejscowość wchodzi w skład sołectwa Święty Gaj.
W latach 1975–1998 miejscowość administracyjnie należała do województwa elbląskiego.
Nazwa nie funkcjonowała oficjalnie i została wykreślona z ewidencji gminy, należy do osady Jankowo.

</doc>
<doc id="776522" url="https://pl.wikipedia.org/wiki?curid=776522" title="Mika Noronen">
Mika Noronen

Mika Noronen (ur. 17 czerwca 1979 w Tampere) – fiński hokeista, reprezentant Finlandii.
Kariera klubowa.
Wychowanek i od stycznia 2013 ponownie zawodnik Tappara - wystąpił w dwóch meczach w sezonie SM-liiga. Przez kilka lat występował w NHL (do której był draftowany w 1997 roku przez Buffalo Sabres). W październiku 2013 podpisał terminowy kontrakt ze szwajcarskim klubem HC Davos na okres dwóch miesięcy. Od 23 stycznia 2014 do końca sezonu 2014/2015 zawodnik niemieckiego klubu. Od stycznia 2015 zawodnik HC 05 Banská Bystrica. Od lutego w klubie LeKi w lidze Mestis. Następnie powrócił do macierzystego Tappara. Odszedł z drużyny na początku sezonu Liiga (2015/2016) w październiku 2015. Wówczas został zawodnikiem Malmö Redhawks. Stamtąd odszedł na koniec listopada 2015. W lutym 2016 ponownie przeszedł do LeKi.
Uczestniczył w turnieju mistrzostw świata w 2004.

</doc>
<doc id="776523" url="https://pl.wikipedia.org/wiki?curid=776523" title="Parafia św. Barbary w Katowicach">
Parafia św. Barbary w Katowicach

Parafia św. Barbary w Katowicach-Giszowcu – rzymskokatolicka parafia znajdująca się w Katowicach, w jednostce pomocniczej Giszowiec. Należy ona do archidiecezji katowickiej, do dekanatu Katowice-Bogucice. Obejmuje ona swoim zasięgiem wiernych z północnej Giszowca (pozostali wierni z Giszowca przynależą parafii św. Stanisława Koski). Parafia została erygowana 19 sierpnia 1984 roku. Kościół parafialny został konsekrowany 23 października 1994 roku. Sąsiadujące ze świątynią probostwo znajdujące się przy ul. Młodzieżowej 10. W 2015 roku do parafii przynależało około 10,7 tys. wiernych.
Zasięg parafii.
Do parafii należą wierni z Katowic (północna część jednostki pomocniczej Giszowiec), mieszkający przy ulicach: Agaty, Gościnnej, Karliczka, Kolistej, Kosmicznej 1-31 i 57-62, Kwiatowej, Miłej, Młodzieżowej, Mysłowickiej, Pod Kasztanami (część), Plac Pod Lipami, Przyjaznej, Radosnej, Sputników, Wojciecha 7, 11, 15 i 19.
Historia.
Znaczna rozbudowa osiedla Giszowiec w latach 60. i 70. XX wieku, a wraz z tym wzrost liczby wiernych parafii św. Stanisława Kostki spowodowała konieczność budowy kolejnego kościoła i punktu katechetycznego, które pozwoliłyby objąć opieką duszpasterską wszystkich potrzebujących mieszkańców. W 1983 roku biskup Herbert Bednorz pozytywnie rozpatrzył prośbę o utworzenie nowej parafii na Giszowcu. Pod nowy kościół uzyskano teren pomiędzy ulicami: Młodzieżową, Batalionów Chłopskich i Radosną.
Dnia 20 czerwca 1983 roku papież Jan Paweł II podczas podróży apostolskiej w Katowicach-Muchowcu poświęcił kamień węgielny pod budowę kościoła św. Barbary. Budowniczym kościoła został ksiądz Izydor Harazin, a architektem inż. Zygmunt Fagas. Budowa tymczasowej kaplicy rozpoczęła się w marcu 1983 roku. W miejscu dawnej prowizorycznej kaplicy znajduje się obecnie probostwo. Została ona poświęcona 17 kwietnia 1984 roku przez biskupa Herberta Bednorza.
W dniu 19 sierpnia 1984 roku na mocy dekretu ordynariusza katowickiego z parafii św. Stanisława Kostki wydzielona została nowa parafia pod wezwaniem św. Barbary, a proboszczem został budowniczy kościoła – ksiądz Izydor Harazin. Pierwszym wikariuszem został mianowany ksiądz Romuald Adamski, a w 1985 roku dołączył drugi wikariusz – ksiądz Stanisław Sinka. Do czasu budowy docelowego kościoła życie parafialne odbywało się normalnie – odprawiano msze święte i nabożeństwa, a także działało kilka grup parafialnych, w tym Oaza i Dzieci Maryi.
Kościół św. Barbary był budowany w latach 1985–1994. W budowie kościoła czynny udział wzięło wielu mieszkańców Giszowca. Dnia 7 grudnia 1986 roku biskup Damian Zimoń poświęcił dom katechetyczny, a 15 marca 1989 roku poświęcono kaplicę. 23 października 1994 roku biskup Gerard Bernacki konsekrował kościół. W kaplicy w dniu 24 kwietnia 1996 roku ustanowiono całodzienną adorację Najświętszego Sakramentu.
Rozwijała się działalność parafialna, a ksiądz Izydor Harazin podjął rozległe działania charytatywne, w szczególności dla dzieci i młodzieży, a także dla niepełnosprawnych. 1 września 1998 roku rozpoczęła działalność Świetlica Środowiskowa Profilaktyczno-Wychowawcza im. św. Brata Alberta, a rok później poświęcono oratorium dla młodzieży i nowe probostwo. W 2008 roku ksiądz Izydor Harazin został kanonikiem gremialnym Kapituły Metropolitarnej w Katowicach, a 26 sierpnia 2012 roku przeszedł na emeryturę. Arcybiskup Wiktor Skworc powierzył mu funkcję kapelana katowickiego Stowarzyszenia na Rzecz Niepełnosprawnych, a także opiekuna duchowego Ośrodka Rehabilitacyjno-Edukacyjno-Wychowawczego. Nowym proboszczem został ksiądz Grzegorz Glenc.
Działalność duszpasterska i charytatywna.
W parafii w dni powszechnie odbywają się trzy msze święte (dwie w godzinach porannych i jedna wieczorem), natomiast w niedziele i święta odprawianych jest sześć mszy świętych (w tym 4 w godzinach przedpołudniowych i dwie w godzinach popołudniowych). Ponadto w kościele parafialnym odbywają się liczne nabożeństwa, w tym nowenny do Matki Boskiej Nieustającej Pomocy, wieczory uwielbienia, różaniec, nabożeństwa fatimskie. Odbywają się też całodzienne adoracje Najświętszego Sakramentu.
Na terenie parafii działają instytucje charytatywne:
Grupy parafialne.
W parafii działają liczne wspólnoty parafialne dla różnych grup wiernych. Są to: Ministranci, Oaza, Dzieci Maryi, Domowy Kościół, Schola Młodzieżowa, Wspólnota Krwi Chrystusa, Chór Parafialny "Spes", Legiony Maryi, Wspólnota Mężczyzn św. Józefa, duszpasterstwo młodzieży studiującej i pracującej oraz duszpasterstwo nauczycieli Giszowca.

</doc>
<doc id="776524" url="https://pl.wikipedia.org/wiki?curid=776524" title="Lubków (Szklary Górne)">
Lubków (Szklary Górne)

Lubków – kolonia wsi Szklary Górne w Polsce, położona w województwie dolnośląskim, w powiecie lubińskim, w gminie Lubin.
W latach 1975–1998 kolonia administracyjnie należała do województwa legnickiego. 
Kolonia należała do sołectwa Szklary Górne. Ostatnie zabudowania zostały wyburzone w 2015 roku pod budowę drogi S3.

</doc>
<doc id="776525" url="https://pl.wikipedia.org/wiki?curid=776525" title="Bez przeszłości">
Bez przeszłości

Bez przeszłości (ang. "Nowhere Man", pol. "Człowiek, którego nie ma") – serial telewizyjny z pogranicza akcji, dramatu i thrillera produkcji amerykańskiej, emitowany w latach 1995-1996. W Polsce serial wyświetlał Polsat (pod tytułem "Człowiek, którego nie ma") oraz AXN (pod tytułem "Bez przeszłości"). "Nowhere Man" składa się z 25 odcinków (1 sezon).
Opis fabuły.
Fotograf Thomas Veil urządza wystawę swoich zdjęć. Gwoździem wernisażu jest fotografia przedstawiające egzekucję miejscowej ludności wykonana w Ameryce Południowej. Parę godzin później życie Toma zmienia się diametralnie. Wraz z żoną Alyson wybiera się do restauracji. Po lekkiej scysji z małżonką Thomas wychodzi na papierosa. Po powrocie spostrzega absencję Alyson. Przy stoliku, który rezerwował, siedzi kompletnie obca mu para. Zaniepokojony zniknięciem żony podpytuje o całe zajście kelnera, jednak ten oznajmia, że po raz pierwszy widzi go na oczy. Nie wie również nic na temat Alyson. Parę minut później Tom zostaje zmuszony do opuszczenia lokalu. Bez chwili zwłoki dzwoni do Alyson. Bezskutecznie. Numer jest błędny. Tom udaje się więc do domu, gdzie wpada w konsternację - Alyson go nie poznaje. Co gorsza, mieszka z nieznanym Tomowi mężczyzną, podającym się za męża Alyson. Historia zatacza koło w pracowni fotograficznej. Nawet matka Thomasa stwierdza w jego obecności, że jej syn nie żyje. Niebawem Tom konstatuje, iż jego tożsamość nie istnieje. Zalążkiem zaistniałego stanu rzeczy zdają się być negatywy zdjęcia z Ameryki Południowej, które znajdują się w orbicie zainteresowań ścigających Veila ludzi.

</doc>
<doc id="776526" url="https://pl.wikipedia.org/wiki?curid=776526" title="Willi Ritschard">
Willi Ritschard

Willi Ritschard lub Willy Ritschard (ur. 28 września 1918, zm. 16 października 1983) – polityk szwajcarski, członek Szwajcarskiej Rady Związkowej (rządu) z ramienia Partii Socjaldemokratycznej, prezydent.
Ritschard został wybrany w skład Szwajcarskiej Rady Związkowej w grudniu 1974 jako reprezentant kantonu Solura i zastąpił swojego kolegę partyjnego, Hansa-Petera Tschudiego. Kierował początkowo resortem transportu, komunikacji i energii (1974-1979), następnie resortem finansów (od 1980). W 1978 sprawował rotacyjne przewodnictwo Rady (równoznaczne z funkcją prezydenta Szwajcarii). Był również dwukrotnie wiceprezydentem - w 1977 i 1983. W październiku 1983 ogłosił, że z końcem roku kończy pracę w rządzie; zmarł jednak już kilka tygodni później, doznawszy w trakcie spaceru ataku serca. Jego miejsce w Radzie Związkowej zajął Otto Stich.
Z zawodu monter instalacji grzewczych, był pierwszym robotnikiem zasiadającym w rządzie Szwajcarii. Popularność przyniosły mu liczne złote myśli, których kilka zbiorów ukazało się jeszcze za jego życia. Polityką zajął się również jego syn Rolf, wieloletni członek rządu kantonu Solura.

</doc>
<doc id="776527" url="https://pl.wikipedia.org/wiki?curid=776527" title="Willy Ritschard">
Willy Ritschard



</doc>
<doc id="776530" url="https://pl.wikipedia.org/wiki?curid=776530" title="Wojna chłopska w Austrii">
Wojna chłopska w Austrii

Wojna chłopska w Austrii – powstanie chłopskie mające miejsce w 1626 roku w imperium Habsburgów. 
Był to konflikt, który w przeciwieństwie do wojny chłopskiej w Niemczech z roku 1525 oraz tzw. drugiego zrywu chłopskiego w Austrii w latach 1595–1597 swój nacisk kładł nie na sprawy socjalne czy też rewolucyjne, lecz skierowany był przeciwko kontrreformacji i bawarskim rządom w Górnej Austrii. Przyczyną wojny stało się postępowanie bawarskiego namiestnika Adama hrabiego von Herbersdorff, który surowo rozprawił się z pastorami protestanckimi.
W roku 1620 podczas trwającej już drugi rok wojny trzydziestoletniej zadłużone wobec Bawarii tereny górnej Austrii, na których dominowała ludność protestancka zostały przekazane przez cesarza Habsburgów Ferdynanda II swojemu północnemu sąsiadowi. Książę Bawarii Maksymilian I Bawarski, katolik, rozpoczął od razu na tych terenach wprowadzanie kontrreformacji. Zgodnie z zawartym w roku 1555 pokojem w Augsburgu pomiędzy protestantami a katolikami w landach niemieckich, ludność danych terenów musiała wyznawać religię swojego władcy. Gdy w roku 1626 we Frankenburgu postanowiono przepędzić księży protestanckich, doszło do pierwszych wystąpień chłopów i mieszczan. Zamek we Frankenburgu został oblężony, a księża katoliccy wypędzeni. Po trzech dniach powstańcy ulegli jednak bawarskiemu namiestnikowi, po czym doszło do słynnej w Austrii frankenburgskiej „gry w kości”, podczas której powieszono 17 domniemanych przywódców powstania. Namiestnik bawarski mimo zwycięstwa już w maju 1626 zmuszony został do zażegnywania kolejnego konfliktu, podczas wybuchu nowej wojny chłopskiej.
Podczas Zielonych Świątek w roku 1626, pochodzący z miejscowości Parz wieśniak Stefan Fadinger wraz ze swoim szwagrem Christophem Zellerem, chodząc od domu do domu nawoływali chłopów oraz mieszkańców miasteczek do przyłączenia się do powstania. Ich celem stało się wyzwolenie terenów górnej Austrii spod panowania bawarskiego i zwrócenie kraju cesarzowi Habsburgów. Obaj przywódcy zdawali sobie sprawę z tego, że w razie niepowodzenia, zmuszeni zostaną do wywędrowania z kraju na tereny protestanckie, jednak chęć pomszczenia powieszonych chłopów dodawała im odwagi w urzeczywistnieniu swojego planu. Powstanie wybuchło w dniu w którym bawarscy żołnierze ukradli jednemu z wieśniaków konia w miejscowości Lembach. Przebywający w Lembach na pielgrzymce chłopi, zebrali się razem i w sile 25 ludzi oblegli silnie bronioną gminę bawarską. Armia chłopów rosła w siłę, a kolejnymi celami były miejscowości Sarleinsbach oraz Rohrbach. W końcu powstańcy wyruszyli do Peuerbach, gdzie zamierzali czekać na siły namiestnika bawarskiego. Pierwsze na miejsce dotarły siły chłopskie pod wodzą Zellera, które nie czekając na posiłki Fadingera w dniu 21 maja 1626 r. rozbiły w bitwie pod Peuerbach wojska namiestnika. Następnego dnia Zeller został wybrany głównodowodzącym powstańców. W czasie gdy siły Zellera radziły jak oblegać Linz w obozie pod Ottensheim, wojska Fadingera zdobyły Eferding, Wels, Kremsmünster i Steyr. Inna grupa powstańców pod wodzą Hansa Chritopha Haydena oblegała miasto Freistadt. Chłopi budowali szańce wokół miasta, blokowali dostawy wody dla obrońców i żądali ich kapitulacji. Dowódca miasta mimo to nie chciał się poddać, licząc na wsparcie 150 żołnierzy bawarskich oraz sympatyzujących z nimi mieszkańców. Dnia 10 czerwca chłopi podpalili kilka chałup na przedmieściach miasta, po czym rozpoczęli ostrzał murów miejskich, spychając obrońców z ich stanowisk.
W czasie oblężenia w mieście obrońcom zaczął doskwierać głód, co stało się przyczyną buntu. Około 50 żołnierzy namiestnika stanęło po stronie obywateli protestanckich. Ten jednak pozostał niewzruszony i w dniu 30 czerwca w czasie kolejnego ataku chłopów nakazał ostrzał powstańców. W końcu połączonym siłom powstańców i protestanckich mieszkańców miasta udało się zdobyć Freistadt.
W tym czasie inne oddziały chłopskie atakowały Linz. Jednak już pierwszego dnia oblężenia w czasie zawieszenia broni postrzelony został Stefan Fadinger. Podłamało to mocno chłopów, którzy wierzyli, że zbroja ich dowódcy jest kuloodporna. Około dwa tygodnie później Fadinger nabawił się zakażenia krwi, co było wynikiem źle przeprowadzonej opieki lekarskiej.
Oczekiwana przez chłopów pomoc ze strony cesarza w Wiedniu nie nadchodziła. Sześciu wyznaczonych posłańców, nie zostało w ogóle dopuszczonych przed oblicze władcy. Tymczasem Bawarczycy wysyłali już swoje oddziały do górnej Austrii. Dunajem wysłano amunicję i około 340 muszkieterów, którzy przerwali blokadę na rzece w okolicy Neuhaus. Podczas starcia z powstańcami w rejonie Urfahr, zabity został Christoph Zeller. Samo oblężenie miasta zakończyło się w dniu 29 września. Bawarczykami dowodził generał Gottfried Heinrich von Pappenheim, wyznaczony przez Maksymiliana do odzyskania utraconych terenów. Nawet po jego śmierci, szala zwycięstwa nie przechyliła się na żadną ze stron. W końcu wsparte oddziałami Habsburgów wojska bawarskie odzyskały Freistadt, a wielu chłopów dostało się do niewoli.
Dnia 22 września 1626 r. dowodzący wojskami powstańców Loebl zdobył ponownie Steyr, a 5 dni później 27 września Wels. Ostatnie sukcesy chłopów to pobicie pod Neukirchen oddziałów księcia von Holstein oraz pokonanie armii bawarskiej pod Pramwald. Nowy dowódca chłopów Davis Spat, pociągnął na czele swej armii w kierunku Peilstein, po czym zajął zamki Marspach, Berg oraz spalił klasztor Schlägl. Pod Haslach siły Spata wzmocnione oddziałami Ludwika Schorera stanęły do bitwy z Bawarczykami. Starcie zakończyło się klęską powstańców i było ostatnim aktem powstania. Z początkiem zimy działania wojenne ustały. Chłopi zmuszeni zostali przyjąć i wyżywić 12 000 bawarskich żołnierzy. Wielu przywódców powstania zostało ściętych lub powieszonych.

</doc>
<doc id="776531" url="https://pl.wikipedia.org/wiki?curid=776531" title="Krzysztof Michalski (polityk)">
Krzysztof Michalski (polityk)

Krzysztof Michalski (ur. 9 stycznia 1960 w Nowym Mieście Lubawskim) – polski polityk, samorządowiec, były wojewoda lubelski.
Życiorys.
Ukończył studia z zakresu transportu na Politechnice Warszawskiej, odbył również studia podyplomowe na Wydziale Zarządzania i Podstaw Techniki Politechniki Lubelskiej w zakresie zarządzania zasobami ludzkimi. Ukończył też program menedżerski w Polsko-Amerykańskim Instytucie Zarządzania OIC-Poland oraz Certificate of Postgraduate Management Studies The University of Illinois.
Przez dziesięć lat pracował w Wytwórni Sprzętu Komunikacyjnego „PZL-Świdnik” na stanowiskach konstruktora, technologa, a od 1991 kierownika działu projektowania i rozwoju przedsiębiorstwa. W tym okresie był również sekretarzem rady techniczno-ekonomicznej PZL oraz członkiem zespołu opracowującego projekt restrukturyzacji tego przedsiębiorstwa.
W 1981 wstąpił do Niezależnego Zrzeszenia Studentów na Politechnice Warszawskiej. W 1991 został członkiem NSZZ „Solidarność”. Kierował kołem zakładowym w „PZL-Świdnik”. Działał w Ruchu Społecznym AWS, a od 2004 w Partii Centrum. Później bezpartyjny.
W wyborach samorządowych w 1994 uzyskał mandat radnego rady miasta Świdnik z ramienia lokalnego Świdnickiego Forum Prawicy. 31 sierpnia 1994 został powołany na stanowisko burmistrza Świdnika.
22 stycznia 1998 został mianowany na wojewodę lubelskiego w rządzie Jerzego Buzka. Po reformie administracyjnej objął stanowisko wojewody nowego województwa lubelskiego. W lutym 2000 podał się do dymisji po tym, jak Najwyższa Izba Kontroli zakwestionowała transakcję, na skutek które nadzorowane przez wojewodę Przedsiębiorstwo Państwowe FS Holding w Lublinie zakupiło za około 27 mln zł akcje Herbapolu Białystok.
Po odwołaniu przez rok pełnił funkcję prezesa zarządu spółki akcyjnej „Protektor”. W latach 2001–2003 był prezesem zarządu Zakładu Obróbki Plastycznej Sp. z o.o., wyodrębnionej z „PZL-Świdnik” S.A. Następnie został zastępcą prezesa zarządu i dyrektorem technicznym Przedsiębiorstwa Energetyki Cieplnej „PEC” w Świdniku Sp. z o.o. oraz pełnomocnikiem tego przedsiębiorstwa ds. systemu zarządzania jakością.
Otrzymał Krzyż Kawalerski Orderu Odrodzenia Polski (2011) i Srebrny Krzyż Zasługi (2010).
Życie prywatne.
Żonaty (żona Lucyna), ma dwoje dzieci: syna Marcina i córkę Agnieszkę.

</doc>
<doc id="776532" url="https://pl.wikipedia.org/wiki?curid=776532" title="Ruprechticki Szpiczak">
Ruprechticki Szpiczak

Ruprechticki Szpiczak (czes. "Ruprechtický Špičák", 880 m n.p.m.) — szczyt w Czechach w Sudetach Środkowych, w Górach Kamiennych.
Wzniesienie położone jest w zachodniej części pasma Gór Suchych, na południe od Przełęczy pod Granicznikiem, po obu stronach granicy, jednak obszarowo w większej części na terytorium Czech, gdzie znajduje się jego kulminacja. Północno-wschodnim zboczem, 10 m poniżej szczytu przechodzi granica państwowa. Góra w kształcie stożka, o stromych zboczach z wyraźnie zaznaczonym wierzchołkiem położonym po czeskiej stronie. Wzniesienie jest najwyższym szczytem czeskiej części pasma Gór Suchych (czes. "Javoři hory"), także najwyższą górą w powiecie Náchod.
Jest to góra zbudowana ze skał wylewnych, należących do północnego skrzydła niecki śródsudeckiej.
Wzniesienie w całości porasta las świerkowy regla dolnego.
Poniżej granicy państwowej północno-wschodnie zbocze góry po polskiej stronie obejmuje obszar Parku Krajobrazowego Sudetów Wałbrzyskich, południowo-zachodnie zbocze po czeskiej stronie położone jest w granicach czeskiego parku krajobrazowego Broumovsko (czes. "Chráněna krajinná oblast Broumovsko", "CHKO Broumovsko").
Na szczycie znajduje się stalowa wieża telekomunikacyjna z ogólnie dostępnym tarasem widokowym, zbudowana w 2002.
Szlaki turystyki pieszej.
W pobliżu szczytu przechodzi szlak turystyczny:
Po czeskiej stronie przez szczyt prowadzi:

</doc>
<doc id="776534" url="https://pl.wikipedia.org/wiki?curid=776534" title="Waldemar Dudziak">
Waldemar Dudziak

Waldemar Dudziak (ur. 6 kwietnia 1955 w Lublinie) – polski związkowiec, wojewoda lubelski w latach 2000–2001.
Życiorys.
Ukończył studia magisterskie w Instytucie Zarządzania i Marketingu Katolickiego Uniwersytetu Lubelskiego. Przez wiele lat pracował w Fabryce Samochodów Ciężarowych. Od 1980 należy do NSZZ "Solidarność". W 1992 został członkiem zarządu regionu związku, do 1998 był sekretarzem i skarbnikiem, następnie do 2000 jego przewodniczącym. W 2001 kandydował do Sejmu z listy AWSP, z poparciem PPChD.
28 lutego 2000 został powołany na stanowisko wojewody lubelskiego. Funkcję tę pełnił do końca rządu Jerzego Buzka, tj. do 22 października 2001. Od 2002 był wiceprezesem Lubelskiego Przedsiębiorstwa Energetyki Cieplnej, następnie do 2007 prezesem tego przedsiębiorstwa.

</doc>
<doc id="776535" url="https://pl.wikipedia.org/wiki?curid=776535" title="Andrzej Kurowski">
Andrzej Kurowski

Andrzej Stefan Kurowski (ur. 20 sierpnia 1950 w Lublinie) – polski prawnik, wojewoda lubelski w latach 2001–2005.
Życiorys.
Ukończył studia na Wydziale Prawa i Administracji Uniwersytetu Marii Curie-Skłodowskiej w Lublinie. W okresie PRL należał do PZPR. W latach 1975–1987 oraz 1989–1990 pracował w Lubelskim Urzędzie Wojewódzkim. Od 1991 do 1993 pełnił funkcję zastępcy dyrektora Przedsiębiorstwa Handlowego "Carexim" w Lublinie, był też dyrektorem Przedsiębiorstwa Zagranicznego "Inter TPHF" w Jeziorzanach. Pracował następnie we Wschodnim Banku Cukrownictwa S.A. w Lublinie, od maja 1997 na stanowisku wiceprezesa zarządu.
W latach 2001–2005 sprawował urząd wojewody lubelskiego.
Odznaczony Złotym, Srebrnym i Brązowym Krzyżem Zasługi PRL, a także Brązowym Medalem "Za Zasługi dla Obronności Kraju".

</doc>
<doc id="776536" url="https://pl.wikipedia.org/wiki?curid=776536" title="Elliott Joslin">
Elliott Joslin

Elliot Proctor Joslin (ur. w czerwcu 1869 w Oxfordzie, zm. 28 stycznia 1962) – amerykański diabetolog i założyciel kliniki diabetologicznej Joslin Clinic.
Życiorys.
Kształcił się w Leicester Academy, Yale College i Harvard Medical School. Kształcenie podyplomowe odbywał w Massachusetts General Hospital, a potem także w Niemczech i Austrii.
W 1898 otworzył prywatną praktykę. Był jednym z pierwszych lekarzy, który wprowadził stosowanie, odkrytej w 1922, insuliny do leczenia cukrzycy. Jego wielkim wkładem w terapię cukrzycy jest wypracowanie i wprowadzenie metod edukacji pacjentów dla osiągnięcia sukcesu terapeutycznego. Metoda Joslina zastosowania właściwej diety i wysiłku fizycznego okazała się skuteczna w zmniejszeniu śmiertelności chorych jeszcze przed wprowadzeniem insuliny. Jako pierwszy na świecie w 1940 wprowadził monitorowanie poziomu glukozy we krwi, który stał się wzorem dla domowego monitorowania poziomu glukozy przez pacjenta za pomocą glukometru. Joslin stał na stanowisku, że należy dążyć do ścisłego wyrównania glikemii dla uniknięcia naczyniowych powikłań cukrzycy. W czasie jego działalności wzbudzało kontrowersje, jednak znalazło potwierdzenie w wynikach badań naukowych przeprowadzonych pod nazwą "Diabetes Control and Complications Trial" ("DCCT") i ogłoszonych w 1993.

</doc>
<doc id="776537" url="https://pl.wikipedia.org/wiki?curid=776537" title="Grądowy Młyn">
Grądowy Młyn

Grądowy Młyn – osada w Polsce położona w województwie warmińsko-mazurskim, w powiecie elbląskim, w gminie Rychliki.
W latach 1975–1998 miejscowość administracyjnie należała do województwa elbląskiego.

</doc>
<doc id="776538" url="https://pl.wikipedia.org/wiki?curid=776538" title="Elliott P. Joslin">
Elliott P. Joslin



</doc>
<doc id="776540" url="https://pl.wikipedia.org/wiki?curid=776540" title="Operacje bilansowe">
Operacje bilansowe



</doc>
<doc id="776541" url="https://pl.wikipedia.org/wiki?curid=776541" title="Frankfurt Lions">
Frankfurt Lions

Frankfurt Lions – niemiecki klub hokejowy z siedzibą we Frankfurcie nad Menem działający w latach 1959–2010.
Historia.
Klub został założony w 1959 roku jako sekcja drużyny Eintracht Frankfurt. Pod tą nazwą występował do 5 marca 1991 roku, kiedy to po reorganizacji zmienił nazwę na "Frankfurter ESC". Od 1994 roku klub występował pod nazwą Frankfurt Lions. Największym sukcesem klubu jest zdobycie Mistrzostwa Niemiec w 2004 roku. W 2010 został wykluczony z rozgrywek DEL po odebraniu licencji. Tym samym zakończył 16-letni udział w najwyższej klasie rozgrywek. Jego tradycje kontynuuje klub Löwen Frankfurt.
Zawodnicy.
W latach 1982–1988 w klubie Eintrachtu grał Polak Jerzy Potz, który w sezonie 1997-1998 był asystentem trenera.

</doc>
<doc id="776543" url="https://pl.wikipedia.org/wiki?curid=776543" title="Lubków">
Lubków



</doc>
<doc id="776544" url="https://pl.wikipedia.org/wiki?curid=776544" title="Leczenie adiuwantowe">
Leczenie adiuwantowe

Leczenie adiuwantowe, leczenie adjuwantowe (łac. "adiuvare", pomagać) – rodzaj ogólnoustrojowego leczenia nowotworów, uzupełniającego zasadnicze leczenie, najczęściej chirurgiczne. Najważniejszą metodą leczenia adiuwantowego jest chemioterapia, a w mniejszym stopniu hormonoterapia i radioterapia. Celem leczenia adiuwantowego jest eliminacja mikroprzerzutów, a tym samym redukcja ryzyka wznowy miejscowej lub pojawienia się przerzutów odległych i zwiększenie szansy na wyleczenie.
Po usunięciu guza pojawiają się sprzyjające warunki do działania chemioterapii. Jest to związane z dynamiką wzrostu guza, która ulega zahamowaniu w miarę jego wzrostu. Jest to spowodowane nienadążaniem rozwoju unaczynienia guza, w wyniku czego nie jest on wystarczająco ukrwiony i komórki nowotworowe nie mają optymalnych warunków do podziału. W wyniku cytoredukcji dochodzi do wzrostu wrażliwości na leki komórek nowotworowych, które po wcześniejszym okresie zmniejszonego wzrostu intensywnie się dzielą. Wówczas są szczególnie wrażliwe na leki cytostatyczne, które działają najsilniej na szybko dzielące się komórki.

</doc>
<doc id="776546" url="https://pl.wikipedia.org/wiki?curid=776546" title="Li’or Narkis">
Li’or Narkis

Li’or Narkis (hebr. ליאור נרקיס); (ur. 8 listopada 1976 w Holonie) – izraelski wokalista, reprezentant Izraela podczas 48. Konkursu Piosenki Eurowizji w 2003 roku.
Życiorys.
Dzieciństwo.
Urodził się w 1976, w położonym niedaleko Tel Awiwu, Holonie, jako syn pochodzącego z Iraku Dawida Narkisa oraz pochodzącej z Serbii Hanny, która miała grecko-tunezyjskie korzenie.
Kariera muzyczna.
W wieku 16 lat Narkis nagrał swój pierwszy album, zatytułowany "Tfjlat chajaj". Drugim wydawnictwem wokalisty został krążek pt. "Ha’olam kmo galgal", później ukazał się płyty "At ho hakohaw", "Simanim"i "Hay leahava". W 2000 roku Narkis wydał płytę pt. "Rak jtach", a rok później – "Ze mehalew".
W listopadzie 2002 roku krajowy nadawca publiczny Israel Broadcasting Authority (IBA) ogłosił, że Narkis został wybrany wewnętrznie na reprezentanta Izraela podczas 48. Konkursu Piosenki Eurowizji rozgrywanego w 2003 roku. Kilka tygodni później pojawiły się informacje, jakoby wybór Narkisa na reprezentanta był wynikiem korupcji oraz umowy między nadawcą i menedżerem artysty, czemu zaprzeczył sam zainteresowany. W styczniu odbył się specjalny koncert preselekcyjny "Kdam", podczas którego spośród czterech propozycji wybrany został konkursowy utwór wokalisty – „Words for Love” (hebr. „Millim la'ahava”) autorstwa Yossiego Gispana i Yoniego Rohe'a. Wybór reprezentanta negatywnie skomentowało kilku poprzednich przedstawicieli kraju w konkursie: Gali Atari (zwyciężczyni widowiska w 1979 roku przyznała: "Jestem zaskoczona, nie wiedziałam, że on jest kandydatem. Ma miły głos, ale myślę, że David D’Or byłby lepszym wyborem"; Jizhar Kohen (zwycięzca konkursu w 1978) dodał: "(...) Myślę, że Lior Narkis mógłby poczekać na podjęcie tej decyzji parę lat dłużej"; Awi Toledano uznał: "Uważam, że David D’Or ze swoim unikatowym głosem byłby bardziej atrakcyjny w tej roli"; producent kilku izraelskich propozycji konkursowych, Szelomo Cach, przyznał: "Nie rozumiem tego wyboru. Mamy przecież wielu znacznie bardziej wykwalifikowanych artystów". Sam D’Or życzył natomiast powodzenia reprezentantowi. Poparcie dla Narkisa wyraziły także Jardena Arazi (reprezentantka kraju w 1976 i 1988 roku) oraz Sarit Chadad (przedstawicielka Izraela podczas widowiska w 2002 roku).
Po koncercie eliminacyjnym wokalista wyruszył w trasę promocyjną z nową, przearanżowaną wersją zwycięskiej propozycji. Podczas pobytu artysty w Rydze (miejscu organizacji konkursu) nagrany został materiał do izraelskiego programu telewizyjnego "Passport", w którym zaprezentowane zostały przygotowania reprezentanta do występu. Emisja programu odbyła się w lipcu tego samego roku. Przed finałem Konkursu Piosenki Eurowizji wokalista zdradził, że byłby zadowolony z zajęcia miejsca w pierwszej piątki rankingu. Ostatecznie zdobył jedynie 17 punktów i zajął 19. miejsce w końcowej klasyfikacji. Podczas występu wokaliście towarzyszyły tancerki, w tym m.in. Meital Patasz i Maja Awidan.
Po udziale w konkursie Narkis wydał swój kolejny album studyjny, zatytułowany "Milim la’ahava". W 2005 roku ukazała się płyta "Hatoul re'hov", a trzy lata później – "Saharuri". W 2010 roku wokalista wydał krążek zatytułowany "Erew tow", później ukazał się także jego album pt. "Im tirtsi".
Życie prywatne.
W listopadzie 2009 roku Narkis ożenił się z Sapirą Vanounou, z którą ma dwóch synów. Para mieszka w Rishon Lezion.
Dyskografia.
Albumy studyjne.
Sporządzone na podstawie materiału źródłowego:

</doc>
<doc id="776551" url="https://pl.wikipedia.org/wiki?curid=776551" title="Metopozaur">
Metopozaur

Metopozaur "(Metoposaurus)" - duży wymarły płaz z rzędu labiryntodontów z triasu.
Metopozaury występowały na początku późnego triasu na terenie dzisiejszej środkowej Europy. Wielkość ciała dochodziła do 3 m, z tego około 25% stanowiła masywna czaszka. Charakterystyczne dla tych płazów jest dobre wykształcenie linii bocznej. Szkielety metopozaurów znajdywane są w Niemczech oraz w Polsce, gdzie stanowisko paleontologiczne Krasiejów dostarczyło najliczniejszego i najbardziej kompletnego materiału. Szereg znalezisk z USA i Indii opisanych początkowo jako gatunki z rodzaju "Metoposaurus" zaliczono później do innych, choć blisko spokrewnionych, rodzajów. 
Był zwierzęciem drapieżnym, zamieszkującym wody słodkie - jeziora, starorzecza rzek, potencjalnie również wolnopłynące rzeki, polującym na ryby. Polował głównie z zasadzki, przy dnie. 

</doc>
<doc id="776552" url="https://pl.wikipedia.org/wiki?curid=776552" title="The Heart of Everything">
The Heart of Everything

The Heart of Everything – czwarty album studyjny holenderskiego zespołu Within Temptation wydany w Europie 12 marca 2007 roku. Płytę nagrywano w Holandii i Pradze (orkiestra i chór), a zmiksowano w Szwecji. Album różni się nieco od dotychczasowej twórczości Within Temptation. Uwypuklono bardziej brzmienie gitar, ograniczając jednocześnie przewodnią rolę orkiestry symfonicznej. Słychać wiele eksperymentów Sharon den Adel ze swoim głosem.
Pierwszy singel - "What Have You Done" został wydany w lutym 2007. Zaśpiewał w nim gościnnie, oprócz wokalistki Sharon den Adel, Keith Caputo z Life of Agony. Na singlu z tym utworem umieszczono także drugą piosenkę nagraną wspólnie z Keithem Caputo, zatytułowaną "Blue Eyes". Na drugim singlu wydanym w maju w Stanach Zjednoczonych w formie EP ukazała się kompozycja "The Howling" nagrana wraz z utworem "Sound of Freedom" na ścieżkę dźwiękową do gry komputerowej "The Chronicles of Spellborn". Drugim singlem w Europie został utwór "Frozen". W Wielkiej Brytanii wydano ten singiel wspólnie z utworem "The Howling". Czwartym i zarazem ostatnim komercyjnym singlem była piosenka "All I Need". Na singlu z tą piosenką umieszczono niepublikowaną wcześniej wersję demo piosenki "The Last Time". Przy okazji premiery wydawnictwa "Black Symphony" w sierpniu 2008 roku jako singiel promocyjny zostanie wydana także ballada "Forgiven".
Krążek zadebiutował na szczycie listy albumowej w Holandii. Płyta trafiła do pierwszej dziesiątki najlepszych albumów w Belgii, Finlandii, Niemczech, Szwecji, Portugalii i Szwajcarii. W pierwszym tygodniu sprzedała się w ilości 50,000 kopii. Do dzisiaj sprzedano ponad 480,000 egzemplarzy na całym świecie.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="776554" url="https://pl.wikipedia.org/wiki?curid=776554" title="The Heart Of Everything">
The Heart Of Everything



</doc>
<doc id="776557" url="https://pl.wikipedia.org/wiki?curid=776557" title="Marwica Wielka">
Marwica Wielka

Marwica Wielka – wieś w Polsce położona w województwie warmińsko-mazurskim, w powiecie elbląskim, w gminie Rychliki. Znajduje się tutaj Dom Dziecka "Orle Gniazdo".
W latach 1975–1998 miejscowość administracyjnie należała do województwa elbląskiego.

</doc>
<doc id="776559" url="https://pl.wikipedia.org/wiki?curid=776559" title="HK Dukla Trenczyn">
HK Dukla Trenczyn

HK Dukla Trenczyn – słowacki klub hokejowy z siedzibą w Trenczynie.
Członkami zarządu zostali m.in. Róbert Švehla, František Hossa, Jozef Daňo. Trenerem i kierownikiem drużyn młodzieżowych został w 2010 Viliam Čacho. Asystentem trenera w klubie był Branislav Jánoš. 27 stycznia 2017 zmarł w wieku 41 lat na atak serca sprawujący posadę trenera i menedżera generalnego Dukli, Ján Kobezda. Nowym trenerem został następnie Július Pénzeš, a jego asystentami Viliam Čacho i Peter Kosa.

</doc>
<doc id="776567" url="https://pl.wikipedia.org/wiki?curid=776567" title="Ignition (gra komputerowa)">
Ignition (gra komputerowa)

Ignition (w Niemczech jako "Bleifuss Fun") – gra komputerowa stworzona przez Unique Development Studios w 1997. Jest to typowa wyścigówka polegająca na dojechaniu do mety przed przeciwnikami. Charakterystycznym elementem dla tej "wyścigówki" jest tzw. doładowanie, którego można użyć po upływie kilku sekund. Dostępnych jest siedem różnych tras, na których spotkamy przeszkody w postaci pociągów, traktorów czy samolotów. Do dyspozycji jest jedenaście samochodów.
Rodzaje rozgrywek.
Gracz ma do wyboru następujące rodzaje rozgrywek:

</doc>
<doc id="776569" url="https://pl.wikipedia.org/wiki?curid=776569" title="Memoriał Alfreda Smoczyka 1957">
Memoriał Alfreda Smoczyka 1957

VII Memoriał Alfreda Smoczyka odbył się 15 września 1957 r. Zwyciężył leszczynianin Henryk Żyto.

</doc>
<doc id="776570" url="https://pl.wikipedia.org/wiki?curid=776570" title="Ludyczność">
Ludyczność

Ludyczność (łac. "ludus" – zabawa, gra) – cecha literatury pięknej polegająca na jej zdolności do zaspokajania potrzeby rozrywki. Jest główną cechą kultury masowej. Funkcję tę realizują różne dzieła i gatunki takie jak bajka, farsa, komedia, melodramat, satyra itp.

</doc>
<doc id="776574" url="https://pl.wikipedia.org/wiki?curid=776574" title="Podizdebno">
Podizdebno

Podizdebno – wieś w Polsce położona w województwie lubelskim, w powiecie świdnickim, w gminie Rybczewice.
Miejscowość na wschodnim krańcu Krzczonowskiego Parku Krajobrazowego, stanowi podsołectwo gminy Rybczewice.
W latach 1975–1998 miejscowość administracyjnie należała do ówczesnego województwa lubelskiego.
Historia.
Wieś znana w XIX wieku; był to wówczas folwark w dobrach Częstoborowice.

</doc>
<doc id="776579" url="https://pl.wikipedia.org/wiki?curid=776579" title="Stryjno-Kolonia">
Stryjno-Kolonia

Stryjno-Kolonia – kolonia w Polsce położona w województwie lubelskim, w powiecie świdnickim, w gminie Rybczewice.
Miejscowość położona na wschodnim krańcu Krzczonowskiego Parku Krajobrazowego.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Rybczewice.

</doc>
<doc id="776580" url="https://pl.wikipedia.org/wiki?curid=776580" title="Histrion (aktor)">
Histrion (aktor)

Histrion (łac. "histrio" - aktor) – w średniowieczu wędrowny aktor, uprawiający rodzaj bezsłownych (choć czasami z udziałem muzyki) przedstawień, nawiązujących do tradycji mimu, o treściach satyrycznych, posługujący się gestem, ruchem (np. taniec), kostiumami itp.

</doc>
<doc id="776581" url="https://pl.wikipedia.org/wiki?curid=776581" title="Friendship 7">
Friendship 7



</doc>
<doc id="776582" url="https://pl.wikipedia.org/wiki?curid=776582" title="Memoriał Alfreda Smoczyka 1958">
Memoriał Alfreda Smoczyka 1958

VIII Memoriał Alfreda Smoczyka odbył się 21 września 1958 r. Zwyciężył Henryk Żyto, który już wygrał w poprzedniej edycji.

</doc>
<doc id="776583" url="https://pl.wikipedia.org/wiki?curid=776583" title="Mercury 6">
Mercury 6



</doc>
<doc id="776585" url="https://pl.wikipedia.org/wiki?curid=776585" title="HB Tórshavn">
HB Tórshavn

HB Tórshavn (pełna nazwa: "Havnar Bóltfelag") – półprofesjonalny klub piłkarski, jeden z najstarszych na Wyspach Owczych, a także w całym Królestwie Danii. Jest to klub o największej liczbie tytułów mistrza archipelagu (24), a także zdobywca największej liczby Pucharów Wysp Owczych (28).
"Bóltfelag" po przełożeniu na język polski to "klub piłkarski", "Havnar" zaś oznacza dokładnie "portowy", lecz "Havn" jest także potocznym określeniem miasta Tórshavn i to do niego odnosi się nazwa klubu.
Historia.
Historia HB Tórshavn zaczęła się 4 października 1904 roku, co sprawia, że jest to trzeci najstarszy klub piłkarski Wyspach Owczych, po TB Tvøroyri (13.05.1892) i KÍ Klaksvík (24.08.1904). Do roku 1942 na Wyspach Owczych rozgrywano głównie mecze towarzyskie lub nieoficjalne puchary, organizowane przy okazji lokalnych festynów. Później, z inicjatywy założonego trzy lata wcześniej ÍSF, rozpoczęto regularne mecze ligowe w ramach Meistaradeildin.
Początkowo w ligowej historii HB Tórshavn nie odnosił dużych sukcesów. Pierwsze miejsce w tabeli uzyskał w sezonie 1955. Od tamtej pory zespół zaczął częściej zdobywać tytuły mistrzowskie i dziś zgromadził ich najwięcej (24), wyprzedzając KÍ Klaksvík o 5.
HB Tórshavn odniósł także wiele sukcesów w ramach odbywającego się od 1955 roku, Pucharu Wysp Owczych. Podczas pierwszej edycji pokonał w finale KÍ Klaksvík i od tamtej pory jest zespołem regularnie zdobywającym trofeum. Dotychczas klub wywalczył je 28 razy, o 21 więcej niż kolejny w tej klasyfikacji B36 Tórshavn.
Zespół występuje także regularnie w różnych rozgrywkach międzynarodowych, a jednym z największych sukcesów było przejście fazy kwalifikacyjnej Pucharu Zdobywców Pucharów. Dotychczas najwyższym jego międzypaństwowym zwycięstwem było pokonanie gruzińskiego WIT Georgia Tbilisi 3:0 w sezonie 2004/2005 Ligi Mistrzów UEFA.
Od 1985 roku HB Tórshavn posiada także sekcję żeńską.
Piłkarze.
"Stan na 8 grudnia 2021"
Dotychczasowi trenerzy.
Następujący trenerzy prowadzili dotąd klub HB Tórshavn:

</doc>
<doc id="776586" url="https://pl.wikipedia.org/wiki?curid=776586" title="Gerald FitzGerald (5. książę Leinster)">
Gerald FitzGerald (5. książę Leinster)

Gerald FitzGerald (16 sierpnia 1851 w Dublinie - 1 grudnia 1893), brytyjski arystokrata pochodzenia irlandzkiego, najstarszy syn Charlesa FitzGeralda, 4. księcia Leinster i lady Caroline Leveson-Gower, córki 2. księcia Sutherland.
Po śmierci ojca w 1887 r. odziedziczył tytuł księcia Leinster i zasiadł w Izbie Lordów.
17 stycznia 1884 r. w Londynie, poślubił lady Hermione Wilhelminę Duncombe (30 marca 1864 - 19 marca 1895), córkę Williama Duncombe'a, 1. barona Feversham i Mabel Graham, córki sir Jamesa Grahama, 2. baroneta. Gerald i Hermione mieli razem trzech synów:
Zmarł nagle w wieku 42 lat. Tytuł książęcy przypadł jego najstarszemu synowi.

</doc>
<doc id="776588" url="https://pl.wikipedia.org/wiki?curid=776588" title="Unia lyońska">
Unia lyońska

Unia lyońska – unia Kościoła Katolickiego i prawosławnego uchwalona na soborze lyońskim II w roku 1274.
Zawarli ją papież Grzegorz X oraz cesarz bizantyjski Michał VIII Paleolog. Papież pragnął utwierdzić prymat papiestwa w świecie chrześcijańskim, połączyć oba Kościoły, przywracając jedność chrześcijaństwu i kończąc schizmę z roku 1054. Chciał ponadto uzyskać pomoc ze strony Bizantyńczyków dla krzyżowców w Ziemi Świętej. Czynił to jednak, co zrozumiałe, z pozycji strony silniejszej. Cesarz – oprócz pobudek religijnych – kierował się bardziej przyziemnymi celami. Pragnął uchronić swoje państwo przed atakiem Karola I Andegaweńskiego, dążącego do odbudowy Cesarstwa Łacińskiego. Michał VIII nie chciał prowadzić z nim wojny, gdyż odrestaurowane z wielkim wysiłkiem przez niego przed trzynastu laty Cesarstwo było zbyt słabe i miało zbyt wiele problemów wewnętrznych, aby podołać trudom nowej wojny. Zawarcie zaś unii między Kościołami skutecznie krzyżowałoby plany Karola.
Pierwszy krok wykonał w 1263 roku Michał VIII, wysyłając list do papieża Urbana IV z deklaracją pojednania kościołów. Zadeklarował uznanie prymatu papiestwa i wyrażał nadzieję na polubowne załatwienia spraw dogmatycznych. Urban IV przyjął list z aprobatą i wysłał do Konstantynopola czterech franciszkanów. Dzięki wymianie poselstw zakreślono projekt przyszłej unii: Kościół prawosławny miał uznać prymat papieża i wyrazić zgodę, aby to papież rozstrzygał spory religijne między duchowieństwem wschodnim a cesarzem. Zaś kwestie dogmatyczne miał rozstrzygnąć przyszły sobór powszechny. Był to ukłon ze strony papieża w kierunku wschodniego kleru, który uznawał sobór a nie papieża za najwyższą instancję w Kościele katolickim.
Plany uchwalenia unii upadły po śmierci Urbana IV. Jego następca Klemens IV odrzucił możliwość zawarcia kompromisu z Bizancjum. Zażądał od Michała VIII uznania rzymskiego wyznania wiary, akceptacji nauki o czyśćcu i siedmiu sakramentach, a także uznania jurysdykcji papieża w sprawach religijnych. Warunki okazały się nie do przyjęcia dla cesarza, a zwłaszcza wschodniego duchowieństwa i wiernych. Rozmowy dlatego przerwano w 1267 roku.
Zostały wznowione po śmierci Klemensa IV za pośrednictwem króla Francji Ludwika IX. Jednak zgon Ludwika w czasie nieudanej krucjaty oraz legata papieskiego biskupa Sant`Albano w 1270 roku doprowadziły do zakończenia rozmów. Poza tym kolegium kardynalskie postawiło Bizantyńczykom surowsze żądania niż Klemens IV. Domagano się od cesarza publicznego wyznania wiary w rycie zachodnim, a od wschodniego kleru wyrażenia aktu posłuszeństwa wobec papiestwa. Byłyby to warunki upokarzające dla prawosławnych.
Negocjacje wznowiono po objęciu tronu papieskiego przez Grzegorza X. Michał VIII kluczył między papieżem a wschodnim duchowieństwem. Pozornie przyjął warunki przedstawione przez Grzegorza X, podsuwał stronom sporu zmieniane przez siebie dokumenty. Tracił zaufanie Rzymu oraz budził coraz większy opór wśród swoich poddanych. Przeciwnicy unii skupili się wokół Józefa – patriarchy Konstantynopola. Michał rozpoczął represje wobec oponentów, zrzucił Józefa z tronu patriarszego, a na następcę wyniósł Jana Bekkosa.
Ostatecznie na soborze lyońskim II, w 1274 roku Michał VIII, jako reprezentant Kościoła Prawosławnego, uznał listownie ważność siedmiu sakramentów, zaaprobował formułę "filioque", która miała odtąd obowiązywać w atanazjańskim wyznaniu wiary, zaakceptował naukę o czyśćcu głoszoną przez Kościół katolicki i wyznał weń wiarę oraz, co chyba najważniejsze, przyjął doktrynę o supremacji papieża. Deklarował ponadto udział Cesarstwa w przyszłej krucjacie. Michał nie pojawił się na soborze. W jego imieniu unię zawarli posłowie: były patriarcha German, wielki logoteta Jerzy Akropolita, metropolita Nicei Teofanes. 6 lipca odczytano na soborze list Michała VIII oraz list duchowieństwa greckiego, po czym uznano unię za zawartą. W Konstantynopolu ogłoszono ją 12 stycznia 1275 roku.
Unia uratowała co prawda Cesarstwo, jednak przyczyniła się do upadku politycznego samego cesarza. Społeczeństwo Bizancjum uznało uchwalenie unii za zdradę. W dużej mierze było ono przeciwne jakimkolwiek rozmowom, negocjacjom czy porozumieniom z Kościołem Katolickim. Szczególny opór stawiali mnisi. Niezadowolenie budziło przyjęcie formuły "filioque" oraz zwierzchnictwa Rzymu nad całym Kościołem Prawosławnym. Lata 1275–1282 zaogniły konflikty polityczne w Bizancjum, a Michał VIII próbował co prawda zdławić niezadowolenie i bunty represjami, lecz nieskutecznie.
Michał VIII nie realizował też porozumienia z papiestwem. Do liturgii nie wprowadzono "filioque", ani nie zaproszono na stałe do Konstantynopola papieskiego legata. Wówczas kolejny papież Marcin IV wyklął w 1281 roku cesarza Michała VIII. To samo uczynili jego przeciwnicy, reprezentujący ortodoksyjny nurt Prawosławia. Po śmierci cesarza w 1282 roku, jego syn i następca Andronik II Paleolog doprowadził do cofnięcia unii.

</doc>
<doc id="776590" url="https://pl.wikipedia.org/wiki?curid=776590" title="Havnar Bóltfelag">
Havnar Bóltfelag



</doc>
<doc id="776592" url="https://pl.wikipedia.org/wiki?curid=776592" title="Havnar Boltfelag">
Havnar Boltfelag



</doc>
<doc id="776594" url="https://pl.wikipedia.org/wiki?curid=776594" title="HB Torshavn">
HB Torshavn



</doc>
<doc id="776599" url="https://pl.wikipedia.org/wiki?curid=776599" title="Maurice FitzGerald (6. książę Leinster)">
Maurice FitzGerald (6. książę Leinster)

Maurice FitzGerald (1 marca 1887 - 4 lutego 1922 w Edynburgu), brytyjski arystokrata irlandzkiego pochodzenia, najstarszy syn Geralda FitzGeralda, 5. księcia Leinster i lady Hermione Duncombe, córki 1. barona Feversham.
Tytuł ojcowski odziedziczył w 1893 r. mając zaledwie 6 lat. Zyskał również prawo do zasiadania w Izbie Lordów, ale nie mógł z niego korzystać z powodu choroby psychicznej. Został w końcu umieszczony w zakładzie dla obłąkanych w Edynburgu, gdzie zmarł w wieku 35 lat. Nigdy się nie ożenił i nie pozostawił potomstwa. Tytuł książęcy przypadł jego młodszemu bratu.

</doc>
<doc id="776603" url="https://pl.wikipedia.org/wiki?curid=776603" title="84 Charing Cross Road">
84 Charing Cross Road



</doc>
<doc id="776604" url="https://pl.wikipedia.org/wiki?curid=776604" title="Alfa Centrum">
Alfa Centrum



</doc>
<doc id="776607" url="https://pl.wikipedia.org/wiki?curid=776607" title="Splatter">
Splatter



</doc>
<doc id="776612" url="https://pl.wikipedia.org/wiki?curid=776612" title="Mart Siimann">
Mart Siimann

Mart Siimann (ur. 21 września 1946 w Kilingi-Nõmme) – estoński polityk, premier w latach 1997–1999, prezes Estońskiego Komitetu Olimpijskiego od 2001 do 2012.
Życiorys.
W 1971 ukończył studia filologiczno-psychologiczne na Uniwersytecie w Tartu.
Od 1971 do 1975 pracował jako psycholog i zastępca dyrektora instytutu badawczego. Później do 1982 był asystentem na Uniwersytecie w Tartu. Pełnił później funkcję wicedyrektora programowego estońskiego nadawcy telewizyjnego Eesti Televisioon, a w latach 1987–1989 dyrektora publicznego radia (Eesti Raadio). Przez następne trzy lata kierował estońską telewizją, później do połowy lat 90. zarządzał firmą marketingową.
W 1995 z ramienia Estońskiej Partii Koalicyjnej uzyskał mandat posła do Zgromadzenia Państwowego. Od 1997 do 1999 sprawował urząd premiera Estonii. W tym samym okresie kierował swoim ugrupowaniem, ustąpił po porażce tej partii w wyborach krajowych. Do 2003 zasiadał ponownie w Riigikogu, później wycofał się z działalności politycznej.
W 2001 objął stanowisko prezesa Estońskiego Komitetu Olimpijskiego, które zajmował do 2012.

</doc>
<doc id="776613" url="https://pl.wikipedia.org/wiki?curid=776613" title="Memoriał Alfreda Smoczyka 1959">
Memoriał Alfreda Smoczyka 1959

IX Memoriał Alfreda Smoczyka odbył się 25 września 1959 r. Wygrał po raz trzeci Henryk Żyto z Unii Leszno.

</doc>
<doc id="776615" url="https://pl.wikipedia.org/wiki?curid=776615" title="Honowanie">
Honowanie

Honowanie ("obciąganie, gładzenie, dogładzanie długoskokowe") – metoda obróbki wygładzającej, stosowana do wykańczania bardzo dokładnych otworów (np. cylindrów tłokowych) oraz zewnętrznych powierzchni obrotowych walcowych lub stożkowych, niektórych powierzchni kształtowych (np. uzębień) oraz płaszczyzn.
Gładzenie umożliwia uzyskanie dużej dokładności wymiarowej i 10–13 klasy chropowatości (Rz 0,8–0,05). Honowanie może być stosowane dla średnic od kilku mm do około 1 m oraz długości od 1 cm do około 20 m.
Wynik gładzenia zależy od:
Kąt skrzyżowania śladów obróbki zależy od prędkości posuwisto-zwrotnej głowicy i przyjmuje się dla żeliwa α=45°, a dla stali α=40°.
Kinematyka obróbki.
Narzędzie wykonuje jednocześnie ruch obrotowy i posuwisto-zwrotny. W przypadku bardzo długich skoków głowicy, honownice buduje się w układzie poziomym. Podczas gładzenia głowica połączona z wrzecionem obrabiarki wykonuje ruch obrotowy oraz posuwisto-zwrotny. Skojarzenie tych ruchów powoduje, że każde ziarno pilnika zakreśla linię śrubową. Prędkość obrotowa głowicy nie powinna być wielokrotnością podwójnych suwów głowicy – mamy wtedy pewność, że żadne ziarno pilnika nie trafi na te same tory obróbki.
Narzędzia.
Narzędziem stosowanym do gładzenia otworów jest gładzik, czyli głowica wyposażona na obwodzie w trzy do dwunastu pilników ściernych. Składa się ono z korpusu będącego zarówno częścią chwytową do połączenia z wrzecionem obrabiarki, jak i oprawą dla osełek, zestawu osełek stanowiących część roboczą oraz urządzeń do regulacji narzędzia. Gładziki centruje się na dwa sposoby:
Osełki.
Osełki, będące częścią roboczą narzędzi do gładzenia, wykonuje się z tych samych materiałów co ściernice. Najczęściej stosowane ścierniwa to: diament syntetyczny, azotek boru (do stali austenitycznych), elektrokorund szlachetny (do stali), karborund (do żeliwa i metali nieżelaznych).
Chłodzenie.
Jako cieczy chłodząco – smarującej używa się:
Ciecze chłodząco-smarujące mają za zadanie obniżenie temperatury obrabianego cylindra oraz usunięcie z powierzchni resztek zeszlifowanego materiału i wykruszonych ziaren ściernych.

</doc>
<doc id="776616" url="https://pl.wikipedia.org/wiki?curid=776616" title="Bezpostaciowość">
Bezpostaciowość



</doc>
<doc id="776617" url="https://pl.wikipedia.org/wiki?curid=776617" title="Charles Brooks">
Charles Brooks

Charles Brooks Jr (ur. 1 września 1942, zm. 7 grudnia 1982 w Huntsville, Teksas), amerykański przestępca.
Brooks był pierwszą osobą w USA skazaną na karę śmierci, w przypadku której wyrok wykonano poprzez zastrzyk trucizny. Egzekucja została przeprowadzona w Teksasie.

</doc>
<doc id="776620" url="https://pl.wikipedia.org/wiki?curid=776620" title="Muzeum Narodowe Tadżykistanu">
Muzeum Narodowe Tadżykistanu

Muzeum Narodowe Tadżykistanu () – największe muzeum znajdujące się w Duszanbe, stolicy Tadżykistanu. W muzeum zgromadzonych jest niespełna 50 tys. eksponatów.
Historia.
Centralne Muzeum Tadżyckie zostało założone w 1934 roku. Przekazano do niego eksponaty z wystawy osiągnięć gospodarki narodowej zorganizowanej w Duszanbe. Początkowo posiadało tylko 530 eksponatów. W 1955 roku w związku z 500. rocznicą urodzin Behzada miniaturzysty z XV-XVI wieku Muzeum nadano jego imię. W 1959 roku po połączeniu z Republikańskim Muzeum Historii i Wiedzy Lokalnej utworzono Republikańskie Zjednoczone Muzeum Historii i Wiedzy Lokalnej i Sztuk Pięknych. Muzeum pod tą nazwą funkcjonowało do odzyskania niepodległości przez Tadżykistan. W latach 60. XX wieku zostało umieszczone w centrum Duszanbe, w dawnym budynku uczelnianym. W 1999 roku otrzymało status muzeum narodowego. Podlega Ministerstwu Kultury Tadżykistanu.
Dekretem Prezydenta Republiki Tadżykistanu z 27 lipca 2011 r. Nr 1094 nosi nazwę Muzeum Narodowego Tadżykistanu.
Nowy budynek.
W marcu 2013 roku Muzeum przeniosło się do nowego budynku. Jego powierzchnia wynosi 24 tys. m², 15 tys. m² jest przeznaczone na wystawę. Muzeum ma 22 sale wystawowe. W nowym budynku muzeum znajdują się 4 stałe wystawy: przyrody, historii starożytnej i średniowiecznej, historii współczesnej oraz sztuk pięknych i stosowanych.
Na parterze budynku została umieszczona wystawa poświęcona przyrodzie. Można na niej poznać faunę i florę, klimat, obszary chronione, rezerwaty Republiki Tadżykistanu. Warto zwiedzić salę geologiczną, w której wyeksponowano okazy minerałów Tadżykistanu. Na środku sali umieszczono wysokie na 3,40 m i ważące 600 kg drzewo wykonane z kamieni szlachetnych Tadżykistanu. Znalazło się na nim 19536 kamieni szlachetnych.
Na wystawie poświęconej historii Tadżykistanu znajdziemy zbiory archeologiczne. Muzeum posiada bogate zbiory numizmatyczne. W salach wystawowych poświęconych historii najnowszej eksponowane są zabytki z okresu przynależności Tadżykistanu do Związku Radzieckiego (1917–1991). Znajdziemy tu również specjalną salę gromadzącą prezenty otrzymane przez Prezydenta Republiki Tadżykistanu od gości z całego świata. Na drugim piętrze w Muzeum Sztuk Pięknych i Stosowanych znajdują się zbiory malarstwa rzeźba i sztuki użytkowej. 

</doc>
<doc id="776622" url="https://pl.wikipedia.org/wiki?curid=776622" title="Zespół Kallmanna">
Zespół Kallmanna

Zespół Kallmanna (ang. "Kallmann syndrome") – grupa uwarunkowanych genetycznie chorób endokrynologicznych, w których obrazie klinicznym występuje zaburzenie węchu i hipogonadyzm hipogonadotropowy.
Historia.
Pierwszy znany opis tego zespołu pochodzi z 1856 roku, kiedy hiszpański lekarz Aureliano Maestre de San Juan dokonał autopsji 40-letniego mężczyzny, u którego stwierdził hipogonadyzm, bardzo małe jądra i nieobecne opuszki węchowe. Kilka lat później podobny przypadek opisał austriacki patolog Richard Ladislaus Heschl. W 1914 Franz Weidenreich u trzech na dziesięciu pacjentów z anosmią stwierdził hipogonadyzm, i zasugerował związek tych dwóch patologii. Franz Josef Kallmann i wsp. w 1944 jako pierwszy przedstawił rodzinny charakter eunuchoidyzmu połączonego z brakiem powonienia, sugerując w opisie trzech rodzin etiologię genetyczną. Jednak pierwszy dowód zaburzenia na osi przysadka-podwzgórze pojawił się, dopiero gdy opracowano metodę oznaczania gonadotropin w moczu. Zespół Kallmanna został sklasyfikowany jako postać hipogonadyzmu hipogonadotropowego. W późniejszych badaniach uzyskano jednoznaczny dowód na niedobór wydzielania gonadoliberyny – hormonu uwalniającego gonadotropiny (GnRH).
Definicja i epidemiologia.
Zespół Kallmanna de Morsiera oznacza połączenie wrodzonego hipogonadyzmu hipogonadotropowego z brakiem powonienia (anosmią) lub jego upośledzeniem (hiposmią). Zespół ten bywa też czasem nazywany wrodzoną dysplazją węchu.
Idiopatyczny hipogonadyzm hipogonadotropowy to szerszy termin opisujący pacjentów z niewytłumaczalnym izolowanym niedoborem gonadotropiny, który może, lecz nie musi, być połączony z brakiem powonienia. Nawet w rodzinach obciążonych genetycznie jedne osoby mogą przejawiać zarówno izolowany niedobór gonadotropiny, jak i brak powonienia, podczas gdy inne – izolowany niedobór gonadotropiny i normalny zmysł węchu.
Zespół ten cztery do pięciu razy częściej dotyka mężczyzn. Może występować zarówno dziedzicznie, jak i samoistnie. Stwierdzono dziedziczenie w sposób autosomalny recesywny, autosomalny dominujący i związany z chromosomem X. Uwarunkowanie genetyczne można potwierdzić u zaledwie 20–30% wszystkich przypadków wystąpienia zespołu.
Przypadki samoistne wykazują zbliżone cechy kliniczne do klasycznego zaburzenia dziedzicznego. Nawet w przypadku dziedziczenia autosomalnego dominującego zespół ten zazwyczaj częściej dotyka mężczyzn. Niezależnie od modelu dziedziczenia często obserwuje się niekompletne objawy znanych cech zespołu, co wynika ze zmienności penetracji genu.
Jest to choroba rzadka, zwłaszcza u kobiet – szacuje się, że występuje jeden przypadek na 8–10 tys. mężczyzn i 40–50 tys. kobiet.
Patofizjologia.
Podstawowym zaburzeniem prowadzącym do hipogonadyzmu w tym zespole jest nienormalne wydzielanie gonadoliberyny w podwzgórzu wtórne w stosunku do zaburzenia migracji neuronów wydzielających gonadoliberynę z opuszki węchowej do mózgu i agenezji receptorów węchowych.
Objawy kliniczne.
Pacjenci z zespołem Kallmanna zgłaszają się na ogół do lekarza w związku z opóźnionym dojrzewaniem lub niepełnym rozwojem cech płciowych. U około 80% pacjentów występuje brak lub upośledzenie powonienia, co stanowi podstawę dla diagnozy zespołu u osób z izolowanym niedoborem gonadotropiny. Obserwuje się też zazwyczaj małe jądra, małe prącie i wnętrostwo. U kobiet brak rozwoju piersi jest istotniejszy niż owłosienie łonowe i pachowe, ponieważ adrenarche może wystąpić niezależnie od gonadarche.
Pozostałe objawy są następujące:
Zaburzenia związane z chromosomem X mogą być połączone z rybią łuską, upośledzeniem umysłowym, chorobą Conradiego i niskim wzrostem.
Diagnoza.
Hipogonadyzm hipogonadotropowy stwierdza się u dorosłych na podstawie normalnego lub niskiego poziomu hormonu luteinizującego w surowicy (LH) oraz folikulotropiny (FSH) w obecności małego stężenia testosteronu u mężczyzn i estradiolu u kobiet.
U młodszych pacjentów oznaczenia te nie pozwalają rozróżnić niedoboru gonadotropiny od organicznego opóźnienia dojrzewania. Zróżnicowanie jest bardzo trudne. Dojrzewanie uważa się za opóźnione, jeśli nie rozpoczyna się w 14. roku życia u chłopców i 13. roku życia u dziewcząt. Nie istnieją żadne niezawodne testy pozwalające z całą pewnością rozróżnić te dwie jednostki chorobowe. Jedynym sposobem na rozróżnienie idiopatycznego hipogonadyzmu hipogonadotropowego (IHH) od opóźnionego dojrzewania jest długofalowa obserwacja.
Po stwierdzeniu hipogonadyzmu hipogonadotropowego dodatni wywiad rodzinny i osłabiony węch lub inne podobne zaburzenia są silnym argumentem przemawiającym za diagnozą tego zespołu. IHH pozostaje diagnozą z wykluczenia. Testy czynności tarczycy u wszystkich pacjentów powinny obejmować oznaczenie TSH, wolnego T4 i prolaktyny. W razie potrzeby należy przeprowadzić test stymulacji wydzielania ACTH. Wskazane jest oznaczenie żelaza w surowicy, transferryny i ferrytyny, co pozwala wykluczyć hemochromatozę, jak również przeprowadzenie tomografii komputerowej lub rezonansu magnetycznego. Powinno się też zrobić próbę czułości powonienia, ponieważ pacjenci mogą nie być świadomi osłabienia zmysłu węchu.
W diagnozie różnicowej występują przyczyny powszechne i rzadkie:

</doc>
<doc id="776628" url="https://pl.wikipedia.org/wiki?curid=776628" title="Gratowanie">
Gratowanie

Gratowanie) – usuwanie ostrych pozostałości materiału (metalu lub tworzywa sztucznego), tzw. gratów, na krawędziach detalu pozostałych po różnego rodzaju obróbce skrawaniem lub z wyprasek. Celem gratowania jest stępienie ostrych krawędzi, które mogą uszkodzić ciało lub w celu poprawienia estetyki.
Stosowane w hutnictwie maszyny do gratowania (oszlifowywania) końcówek wyrobów, zwane są gratownicami.

</doc>
<doc id="776630" url="https://pl.wikipedia.org/wiki?curid=776630" title="Działania polityczne">
Działania polityczne

Działania polityczne – takim mianem można określić działania ludzi w polityce. Za działania polityczne uważa się racjonalne, kontrolowane i dobrowolne czynności podmiotu realizującego swoje potrzeby i interesy związane w sposób bezpośredni lub pośredni z władzą polityczną. Działania polityczne charakteryzują się tym, że podmiot może świadomie i samodzielnie wybrać czas, miejsce i sposób postępowania. Istotą działań politycznych podmiotu polityki (np. partii politycznej) jest sprawowanie (samodzielnie lub w koalicji) władzy politycznej albo też wywieranie wpływu na ośrodki decyzji politycznych (np. rząd, parlament) w warunkach walki, kompromisów lub współpracy. Działania polityczne są podejmowane przede wszystkim z zamiarem osiągnięcia korzystnych dla danego podmiotu stanów (skutków) w sferze politycznej, ekonomicznej, socjalnej, kulturowej. Działania polityczne mają wiele przejawów w życiu politycznym.
Działanie polityczne i jego skutki podlegają zmiennym ocenom ze względu na kryterium czasu. Działanie polityczne skuteczne doraźnie może zostać ocenione negatywnie w dłuższym okresie.
Cechy działań politycznych.
Działania polityczne mogą mieć formę bezpośrednią i pośrednią. Działania bezpośrednie są bardzo wyraziste (np. wybory parlamentarne). Działania pośrednie są powodowane pod wpływem różnych czynników życia politycznego i są mniej dostrzegane.
Działania polityczne cechuje ogromna różnorodność, co sprawia dużą trudność w wydzieleniu pewnych rodzajów działań. W zbiorze działań politycznych wyszczególnić można według różnych kryteriów m.in. działania polityczne: konsensualne i konfliktowe, indywidualne i zbiorowe, zinstytucjonalizowane i nie zinstytucjonalizowane, itp.
Kryteria podziału.
Kryterium podmiotu.
Działania polityczne ze względu na podmiot możemy podzielić na działania zbiorowe i indywidualne. Działania zbiorowe są sumą podobnych lub identycznych zachowań indywidualnych, które oddziałują na ośrodki kierowniczo- decyzyjne w systemie politycznym. Do działań zbiorowych możemy zaliczyć zgromadzenia, strajki, manifestacje. Dotyczą one interesów zbiorowości. Działania indywidualne to działania jednostek prowadzonych na własna rękę i na własny rachunek. Do działań indywidualnych zaliczymy kampanie wyborcze. Dotyczą interesów poszczególnych jednostek.
Kryterium instytucjonalizacji działań politycznych.
Działania politycznie niezinstytucjonalizowane mają mniejszy stopień skoordynowania, planowości i reglamentacji a większy stopień spontaniczności. Działania zinstytucjonalizowane wyróżniają się określoną specjalizacją i reglamentacją.
Kryterium stopnia przymusowości.
Działania przymusowe polegają na obowiązaniu określonych podmiotów do działania. Podjęcie działań dobrowolnych nie jest w żaden sposób nakazane ani przeciwwskazane. Chęć podjęcia działania zależy od woli grup kierowniczych, podmiotów politycznych.
Kryterium stopnia jawności..
W tym kryterium możemy wyróżnić: działania jawne, działania ukryte, działania zamaskowane. Pierwszy typ działań jest prowadzony otwarcie i pod kontrolą opinii publicznej. Działania ukryte prowadzone są w najgłębszej tajemnicy i nie podlegają kontroli opinii publicznej. Działania zamaskowane informują nas o założeniach ale pozostawiają w tajemnicy szczegółowe cele. Ich występowanie i praktykowanie jest niezmiernie ważne.

</doc>
<doc id="776632" url="https://pl.wikipedia.org/wiki?curid=776632" title="Przewód trzustkowy">
Przewód trzustkowy

Przewód trzustkowy, przewód Wirsunga (łac. "ductus pancreaticus") – przewód odprowadzający sok trzustkowy z trzustki. Jest połączony z przewodem żółciowym wspólnym i wraz z nim łączy się z częścią zstępującą dwunastnicy. 
Nazwa „przewód Wirsunga” pochodzi od nazwiska jego odkrywcy, niemieckiego anatoma Johanna Georga Wirsunga.

</doc>
<doc id="776634" url="https://pl.wikipedia.org/wiki?curid=776634" title="An Inconvenient Truth">
An Inconvenient Truth



</doc>
<doc id="776641" url="https://pl.wikipedia.org/wiki?curid=776641" title="Podmiot polityki">
Podmiot polityki

Podmiot polityki (aktor polityczny) – zbiorowy lub indywidualny uczestnik życia politycznego podejmujący w sposób względnie trwały świadome, suwerenne i zaplanowane działania. Jego celem jest realizacja, poprzez bezpośrednie sprawowanie lub współuczestnictwo we władzy politycznej, określonych potrzeb, interesów, wartości i idei. Podmiot polityki może także wpływać na proces podejmowania decyzji politycznych w sposób formalny (zgodny z normami obowiązującymi w systemie politycznym lun nieformalny (niezgodny z tymi normami). Podstawowym celem podmiotu polityki jest utrwalenie lub zmiana istniejących stosunków politycznych. Z formalnego punktu widzenia podmiotem polityki jest każdy pełnoletni obywatel, o czym świadczy czynne i bierne prawo wyborcze. Podejście realistyczne wskazuje na podmiot polityki jedynie te jednostki, które w sposób stały i aktywny podejmują działania polityczne na przykład zawodowi politycy, partie polityczne, funkcjonariusze administracji państwowej. 
Podstawowy podział podmiotów to rozróżnienie na podmioty pierwotne i wtórne. 
Podmioty polityki pierwotne to duże grupy społeczne, wspólnoty narodowe lub etniczne, które są zorganizowane w całość i posiadają wspólne interesy. 
Podmioty polityki wtórne to różnego rodzaju siły polityczne, organizacje zawodowe wytwórców i pracodawców, instytucje polityczne, organizacje pozarządowe, związki wyznaniowe, a także grupy lub zespołu reprezentujące interesy i wolę wielkich grup społecznych.
Trzy podstawowe kryteria podziału podmiotów.
Istnieją trzy podstawowe kryteria podziału podmiotów:
Kryterium liczebności.
W tym kryterium możemy wyróżnić podmioty zbiorowe i podmioty indywidualne. Podmioty zbiorowe to potężna siła sprawcza w działaniach politycznych. Odgrywają dużą rolę w życiu politycznym, gdyż mogą masowo oddziaływać na procesy społeczne. 
Podmioty indywidualne liczą się jako uczestnicy życia zbiorowego, którzy oddziałują na procesy polityczne. Pojawiają się najczęściej na pograniczu epok i mają znaczenie dziejowe dla wspólnot ludzkich. 
Kryterium miejsca w strukturze politycznej społeczeństwa.
Cechą charakterystyczną tych podmiotów jest duża aktywność, która wpływa na procesy decyzyjne. Podmioty te w okresach przełomowych odgrywają znaczącą rolę, ponieważ niekiedy mogą przesądzić o biegu wydarzeń lub procesach społecznych. Do tego rodzaju podmiotów możemy zaliczyć przede wszystkim duże grupy społeczne, związki wyznaniowe,a także elity polityczne.
Kryterium funkcji.
Możemy wyróżnić następujące podmioty: decyzji i wpływu.
Podmioty decyzji to takie, które w bezpośredni sposób uczestniczą w procesie decyzyjnym i rozwiązują problemy życia politycznego społeczeństwa. Przykładem takiego podmiotu mogą być wyborcy, którzy w bezpośredni sposób uczestniczą w procesie decyzyjnym – rozstrzygają o wyborze składu osobowego parlamentu i rządzących sił politycznych. 
Podmioty wpływu zaś, oddziałują pośrednio lub bezpośrednio na podejmowanie decyzji, na przykład związki zawodowe, pracodawców.
Aktywność podmiotów polityki.
Aktywność podmiotów polityki przybiera różne formy uczestnictwa w polityce. Uczestnictwo w sprawowaniu władzy i wpływanie na nią może mieć charakter:

</doc>
<doc id="776642" url="https://pl.wikipedia.org/wiki?curid=776642" title="Tolib Szahidi">
Tolib Szahidi

Tolib Szahidi (tadż. Толиб Шаҳидӣ/طالب شهیدی) (ur. 13 marca 1946) – tadżycki muzyk oraz mistrz Perskiej Orkiestry Symfonicznej. Jest obecnie głównym kierownikiem Orkiestry Symfonicznej Duszanbe.
Shahidi jest synem Zijodullaha Szahidiego, założyciela Perskiej Orkiestry Symfonicznej. 

</doc>
<doc id="776643" url="https://pl.wikipedia.org/wiki?curid=776643" title="Królowa (szachy)">
Królowa (szachy)



</doc>
<doc id="776645" url="https://pl.wikipedia.org/wiki?curid=776645" title="Pionek (szachy)">
Pionek (szachy)



</doc>
<doc id="776646" url="https://pl.wikipedia.org/wiki?curid=776646" title="Clamp no kiseki">
Clamp no kiseki

Clamp no Kiseki (Clampノキセキ) – seria wydana z okazji 15. rocznicy powstania zespołu Clamp. Została ona opublikowana w Ameryce przez Tokyopop. W Japonii wydano wszystkie dwanaście tomików, natomiast w Ameryka wydawnictwo Tokyopop wydało sześć tomów. Każdy tomik jest wielokolorowy i zawiera 32 strony zawierające skrótowe przedstawienie i zapoznanie z zespołem Clamp oraz z ich przyjaciółmi, pracą twórczą i ekskluzywnymi krótkimi dodatkami. Dodatkowo każdy nakład ukazuje się wraz z trzema specjalnymi figurkami szachowymi przedstawiającymi postacie z różnych serii Clamp.

</doc>
<doc id="776649" url="https://pl.wikipedia.org/wiki?curid=776649" title="Zijodullo Szahidi">
Zijodullo Szahidi

Zijodullo Szahidi (/; ur. 4 maja 1914 - zm. 25 lutego 1985) - tadżycki muzyk oraz mistrz i założyciel Perskiej Orkiestry Symfonicznej. Był ojcem Toliba Szahidiego, który również jest muzykiem.

</doc>
<doc id="776650" url="https://pl.wikipedia.org/wiki?curid=776650" title="SKA-Speedway Lwów">
SKA-Speedway Lwów

SKA-Speedway Lwów – ukraiński klub żużlowy ze Lwowa. Dwukrotny mistrz Związku Radzieckiego.
Historia.
Powstanie klubu i występy w latach 60..
Historia klubu, jak i lwowskiego żużla bierze swój początek w 1960 roku, kiedy pod kierownictwem trenera sportów motocyklowych Wołodymyra Bondarczuka stworzony został zespół biorący udział w rozgrywkach ligi radzieckiej, który w debiutanckim sezonie 1963 zdobył tytuł mistrza kraju, rok później medal brązowy, zaś w 1966 roku medal srebrny. Ze względu na fakt że tor żużlowy był jednocześnie bieżnią lekkoatletyczną, żużlowcy SKA w kolejnym roku opuścili obiekt przy ul. Kleparowskiej, występując w latach 1967-1968 na stadionie Silmasz, w sezonie 1967 pod nazwą "Awanhard," rok później pod nazwą "Silmasz" lub "Lwiwsilmasz""."
Odrodzenie żużla we Lwowie (1988-1991).
Z inicjatywy Serhija Latosinskiego, trenera reprezentacji Ukraińskiej SRR na żużlu udało się przekonać kierownictwo Karpackiego Okręgu Wojskowego sprawującego pieczę nad klubem SKA o potrzebie rozwoju rozwoju dyscypliny sportu jaką jest żużel, w ostatnich latach istnienia Związku Radzieckiego udało się przywrócić do życia klub żużlowy we Lwowie. Do zmagań ligowych drużyna przystąpiła w 1988 roku, uczestnicząc w klasie B "Pierwoj ligi", uzyskując awans do klasy A, z której lwowianie w 1989 awansowali do najwyższej klasy rozgrywkowej "- Wysszej ligi." W latach 1990-1991 SKA został odpowiednio wicemistrzem i mistrzem drużynowych mistrzostw Związku Radzieckiego. Indywidualne sukcesy odnosili tacy zawodnicy jak Rif Saitgariejew, Rene Aas czy Ihor Dubinin.
W 1990 roku klub współorganizował na swoim obiekcie najważniejsze jak dotąd rangą zawody, finał indywidualnych mistrzostw świata juniorów. Zwyciężył w nim Brytyjczyk Chris Louis, przed zawodnikiem SKA, Estończykiem Rene Aasem i Szwedem Tonym Rickardssonem. Podczas drugiego biegu tych zawodów, kolejny z Brytyjczyków, Dean Standing ustanowił aktualny do dziś rekord toru wynoszący 67,07 sekundy.
W niepodległej Ukrainie (od 1992).
Po upadku ZSRR, aż do 2000 roku klub organizował jedynie zawody rangi mistrzostw Ukrainy (indywidualne, parowe, indywidualne juniorów). W latach 2001, 2003 i 2005-2010 klub organizował rundy kwalifikacyjne i półfinałowe indywidualnych mistrzostw Europy. latach 2002-2003 drużyna SKA uczestniczyła w eliminacjach Klubowego Pucharu Europy.
Chęć rozwoju lwowskiego i ukraińskiego żużla, przy wsparciu ukraińskiej federacji motocyklowej, spowodowała, że zespół SKA, jako pierwszy klub zagraniczny, został przyjęty został do startów w 2. polskiej lidze żużlowej. W sezonie 2004 lwowianie zajęli w rozgrywkach 4. miejsce wyprzedzając PKŻ Polonię Piła i TŻ Łódź, wygrywając 4 spotkania (jedno walkowerem z klubem z Łodzi) i przegrywając 6 meczów. Władze klubu zgłosiły również akces do występów w kolejnym sezonie, ale wycofały się z rozgrywek już po opublikowaniu kalendarza, nie będąc w stanie sprostać wymaganiom finansowym.
W latach 2004-2009 klub był organizatorem rund żużlowego pucharu MACEC.
Rozegrana 26 czerwca 2010 roku runda kwalifikacyjna IME była ostatnimi jak dotąd zawodami żużlowymi rozegranymi we Lwowie. Następnymi rozegranymi na torze żużlowymi zawodami były obie rundy indywidualnych mistrzostw Ukrainy we flat-tracku w roku 2016. Ostatnią próbę rozegrania zawodów żużlowych podjęto w 2018 roku, zaplanowane na 23 czerwca zawody - mistrzostwa Ukrainy par zostały odwołane z powodu pożaru w kompleksie sportowym na którym znajduje się stadion SKA.

</doc>
<doc id="776651" url="https://pl.wikipedia.org/wiki?curid=776651" title="Centrum Handlowe Manhattan">
Centrum Handlowe Manhattan

Manhattan – centrum handlowe w Gdańsku, w centralnej części dzielnicy Wrzeszcz Górny, przy al. Grunwaldzkiej 82. Zostało otwarte 5 marca 2004. Swoją nazwę centrum zawdzięcza zwyczajowej nazwie istniejącego wcześniej na tym terenie targowiska.
Położenie.
CH Manhattan położone jest pomiędzy następującymi ulicami:
Ulice: R. Dmowskiego, Partyzantów i Jaśkowa Dolina są na odcinku otaczającym Manhattan jednokierunkowe, co umożliwia sprawniejszy wyjazd z parkingu podziemnego.
Budynek.
Centrum posiada łącznie 8 kondygnacji, w tym 3 podziemne, z których dwie przeznaczone są na parking podziemny o pojemności 365 miejsc. Główne wejście mieści się od strony skrzyżowania ul. R. Dmowskiego z al. Grunwaldzką, ale istnieją też boczne wejścia do centrum od strony pozostałych skrzyżowań.
Twórcy projektu budynku – architekci Wojciech Targowski, Antoni Taraszkiewicz i Piotr Mazur z zespołem, otrzymali za ten projekt wyróżnienie w konkursie Stowarzyszenia Architektów Polskich w 2004.
Początkowo budynek miał być wyższy o jedno piętro (przypuszczalnie handlowe), jednak na etapie budowy zmieniono projekt.
Handel i biznes.
W CH Manhattan znajduje się łącznie 80 sklepów i punktów usługowych, a także restauracje, kawiarnie, bary, centrum odnowy biologicznej, salony urody, klub fitness, kręgielnia, multimedialna biblioteka i nowoczesny wielofunkcyjny plac zabaw. 
CH Manhattan liczy ponad 6000 m² powierzchni biurowej, na której swoje działalności prowadzi 70 najemców.

</doc>
<doc id="776652" url="https://pl.wikipedia.org/wiki?curid=776652" title="Interscope">
Interscope



</doc>
<doc id="776653" url="https://pl.wikipedia.org/wiki?curid=776653" title="Szympans zwyczajny">
Szympans zwyczajny

Szympans zwyczajny ("Pan troglodytes") – gatunek ssaka naczelnego z podrodziny Homininae w obrębie rodziny człowiekowatych (Hominidae), jeden z dwóch gatunków szympansów, hominidów najbliżej spokrewnionych z rodzajem "Homo". Do niedawna nazywany szympansem. Dopiero po odkryciu drugiego, blisko z nim spokrewnionego i nieco mniejszego bonobo, czyli szympansa karłowatego przyznano mu epitet "zwyczajny" dla odróżnienia od nazwy rodzajowej szympans ("Pan").
Zasięg występowania.
Szympans zwyczajny występuje w Afryce Zachodniej, Środkowej i Wschodniej zamieszkując w zależności od podgatunku:
Taksonomia.
Gatunek po raz pierwszy naukowo opisał w 1775 roku niemiecki przyrodnik Johann Friedrich Blumenbach nadając mu nazwę "Simia troglodytes". Holotyp pochodził z Mayoumba, w Gabonie lub Angoli. 
Istnieje kilka różnic morfologicznych między czterema, nieco źle zdefiniowanymi podgatunkami, ale analizy mtDNA wskazują, że różnią się one od siebie. Autorzy "Illustrated Checklist of the Mammals of the World" rozpoznają cztery podgatunki.
Morfologia.
Długość ciała (bez ogona) samic 70–91 cm, samców 71–96 cm; masa ciała samic 20–50 kg, samców 28–70 kg. Wzór zębowy: I formula_1 C formula_2 P formula_1 M formula_4 (x2) = 32. 
Ekologia.
Tryb życia.
Wykazuje duże zdolności przystosowawcze do warunków panujących w różnych habitatach. Żyje w dżunglach, na suchych sawannach, bagnach oraz w górskich lasach. Najliczniej obecnie występujący przedstawiciel szympansów. Szympans zwyczajny prowadzi nadrzewny i naziemny tryb życia. Na ziemi spędza od 20-50% swojego czasu.. Potrafi poruszać się w postawie dwunożnej, choć woli podpierać się zgiętymi palcami ręki, podobnie jak to robią goryle. Aktywny w ciągu dnia, noce spędza w koronie drzew w specjalnie do tego celu budowanych gniazdach-posłaniach. Posłania są jednorazowe, każdego wieczoru szympans buduje nowe. Połowę dnia spędza na jedzeniu, pozostałą część zajmują mu wędrówki w poszukiwaniu kolejnego źródła pokarmu oraz dzienna drzemka.
W warunkach naturalnych długość życia szympansów zwyczajnych mieści się w granicach 40-45 lat. W niewoli notowano przypadki starszych osobników.
Struktury społeczne.
Szympansy uważane są za zwierzęta wysoce uspołecznione. Wielopokoleniowe stada szympansów liczą od 25-80 osobników zajmujących dość stabilny areał o powierzchni od 5-20 km2. Stada sąsiadujące ze sobą stykają się ze sobą, wspólnie wędrują, a nawet jednocześnie korzystają z tego samego źródła pożywienia bez okazywania wzajemnej agresji. Grupa, która znajduje pożywienie, oznajmia ten fakt pozostałym osobnikom poprzez głośne nawoływanie i uderzanie kijami w pnie drzew. W odróżnieniu od większości innych zwierząt migracje pomiędzy stadami dotyczą samic, a nie samców.
W kontaktach interpersonalnych duże znaczenie mają gesty, dotyk i rytuały wzajemnej pielęgnacji. Władzę w grupie sprawuje dominujący samiec, zwany niekiedy samcem alfa, który obejmuje panowanie po serii walk stoczonych z konkurencyjnymi samcami. Panuje on na ogół przez kilka lat, do chwili, gdy ulegnie następnemu samcowi pretendującemu do tej roli. Wszystkie samce mają ściśle określony status, rangę, która dokładnie plasuje ich w hierarchii i wyznacza kolejność, w jakiej mogą korzystać z wszelkich przywilejów w obrębie grupy, a zwłaszcza z dostępu do samic. 
Okres rui sygnalizowany jest u samic charakterystycznym pokaźnym obrzmieniem i zaróżowieniem okolicy sromowej. Występuje niekiedy zwyczaj zawierania czegoś w rodzaju czasowego „małżeństwa”, które polega na tym, że samiec uprowadza aktywną seksualnie samicę na kilka dni w odosobnione miejsce i cieszy się w tym czasie wyłącznością kopulacji. Także samice obejmuje ścisła hierarchia, która wyraża stopień atrakcyjności seksualnej, a tym samym kolejność, w jakiej będą one pozostawały w sferze zainteresowania najwyższych kolejno rangą samców. Atrakcyjność seksualna zależy od statusu ich matek oraz liczby odchowanego potomstwa.
Polowania.
Szympansy wspólnie polują na inne zwierzęta. Zwykle zajmują się tym samce, ale zaobserwowano również przypadki udziału samic w polowaniu. Przyjmują przy tym różne techniki polowań. W trakcie pościgu zachowują się bardzo cicho.
Rozród.
Po ciąży trwającej 220-245 dni samica rodzi jedno, rzadko dwoje młodych. Młode pozostają przy matce do ok. 4-5 roku życia. Dojrzewają ok. 9 roku życia. Więzi pomiędzy samicą a jej potomstwem są podtrzymywane jeszcze długo po odstawieniu młodych od matki.
Pożywienie.
Jest zwierzęciem wszystkożernym. Je głównie rośliny, od czasu do czasu owady (termity, mrówki) lub mięso. Zabija i zjada małe i średniej wielkości ssaki, w tym młode pawiany, a czasem inne małpy.
Komunikacja.
Społeczności szympansów wypracowały bogaty system komunikowania się (van Lewick-Goodall, 1968, 1974). Porozumiewają się za pomocą złożonych sygnałów zbudowanych z gestów, dźwięków, postawy i ruchów ciała oraz bogatej mimiki.
Kultura materialna.
Potrafią posługiwać się narzędziami. Zachodnioafrykański "Pan troglodytes verus" wytwarza rodzaj prymitywnej dzidy, poprzez zaostrzenie zębami gałęzi, którą następnie wykorzystuje do zabijania drobnych zwierząt ukrywających się w dziuplach. Narzędzie tego rodzaju jest jednorazowe, po użyciu jest wyrzucane.
W dwóch zachodnioafrykańskich regionach (Bossou w Gwinei i Park Narodowy Taï w Wybrzeżu Kości Słoniowej) udokumentowane są narzędzia kamienne wykorzystywane przez szympansy. Narzędzia wykorzystywane są do łupania orzechów.
Zagrożenia.
Wszystkie podgatunki szympansa zwyczajnego narażone są na wyginięcie. Populacje zachodnioafrykańskie są rozproszone i stosunkowo małe, przez co podatne na zagrożenia. Podgatunki występujące w środkowym i wschodnim obszarze występowania całego gatunku są często celem polowań. Jedynie w kilku dużych parkach narodowych (m.in. w Tanzanii) objęte są zadowalającą ochroną, ale nawet w największych parkach lokalne populacje nie przekraczają tysiąca osobników.
Badaniem szympansów zajmowali się m.in.: Jane Goodall, K. Izawa i Kenji Kawanaka.
Filatelistyka.
Poczta Polska wyemitowała 21 sierpnia 1972 r. znaczek pocztowy przedstawiający głowę szympansa zwyczajnego o nominale 1,35 zł, w serii "Zwierzęta ZOO". Druk w technice offsetowej na papierze kredowym. Autorem projektu znaczka był Janusz Grabiański. Znaczek pozostawał w obiegu do 31 grudnia 1994 r..

</doc>
<doc id="776654" url="https://pl.wikipedia.org/wiki?curid=776654" title="Fazowanie">
Fazowanie

Fazowanie (załamywanie krawędzi) – wykonywanie faz poprzez usunięcie materiału na krawędzi detalu (przedmiotu), najczęściej poprzez obróbkę skrawaniem za pomocą wierteł, noży tokarskich, pilników oraz specjalnych urządzeń elektryczno-gazowych.
Wymiar fazy określa się przez podanie kąta i długości, na której ma być wykonana faza, np. 1x45°. Najczęściej fazuje się wałki i otwory, ułatwia to późniejszy montaż oraz poprawia estetykę.
Fazowanie może być wykonywane ręcznie lub na szlifierce, strugarce, tokarce, frezarce albo za pomocą półautomatycznego, elektryczno-gazowego urządzenia w którym częścią roboczą jest palnik gazowy napędzany silniczkiem elektrycznym, wykorzystywanego w przemyśle stoczniowym do fazowania krawędzi blach w celu trwalszego połączenia np. poszycia kadłuba statku. Taka obróbka krawędzi blach nazywa się ukosowaniem. Fazowania otworów najczęściej wykonuje się na tokarce lub obróbką plastyczną - przy pomocy specjalnego młotka do sfazowań.

</doc>
<doc id="776658" url="https://pl.wikipedia.org/wiki?curid=776658" title="Kevin Garnett">
Kevin Garnett

Kevin Garnett (ur. 19 maja 1976 w Mauldin) – amerykański zawodowy koszykarz, grający na pozycji silnego skrzydłowego. Mistrz NBA z Boston Celtics z 2008 roku.
W 1995 wystąpił w meczu wschodzących gwiazd - Nike Hoop Summit oraz McDonald’s All-American.
Po ukończeniu szkoły średniej Farragut Career Academy w Chicago, został wybrany w I rundzie z 5 numerem draftu NBA 1995 przez Minnesotę Timberwolves. Był to pierwszy od 20 lat przypadek wybrania w drafcie gracza bezpośrednio ze szkoły średniej. Zespół ten reprezentował przez 12 sezonów, po czym trafił do Boston Celtics. W pierwszym sezonie jego występów w Celtics, drużyna ta z nim w składzie zdobyła tytuł mistrzów NBA.
Podczas rozgrywek 1999/2000 uplasował się na drugiej pozycji w głosowaniu na MVP sezonu.
Był członkiem kadry olimpijskiej Stanów Zjednoczonych na Letnie Igrzyska Olimpijskie 2000 w Sydney, gdzie zdobył wraz z nią złoty medal. W 2004 został uznany najbardziej wartościowym graczem NBA, a w 2008 otrzymał nagrodę najlepszego obrońcy ligi. Wytatuował sobie napis „Malik Sealy RIP”, dla uczczenia pamięci kolegi z drużyny Malik Sealy, który zginął w wypadku samochodowym. Dedykował również mu swój model butów pisząc na ich języku napis 2Malik. Zajmuje pierwsze miejsce na liście najlepiej łącznie zarabiających koszykarzy w historii NBA.
W sezonach 2000/2001, 2001/2002 i 2010/2011 zajął drugie miejsce w głosowaniu na obrońcę roku NBA, a w 2002/2003 na MVP fazy zasadniczej.
19 lutego 2015, Kevin Garnett został wymieniony do Minnesoty Timberwolves za Thaddeusa Younga. 23 września 2016 ogłosił zakończenie kariery po 21 sezonach gry w NBA.
Statystyki.
"Na podstawie Basketball-Reference.com "

</doc>
<doc id="776659" url="https://pl.wikipedia.org/wiki?curid=776659" title="Ghilzajowie">
Ghilzajowie

Ghilzajowie (paszto l. poj. rodzaj męski "Ghilzaj", rodzaj żeński "Ghilzej", l. mn. "Ghilzi" lub "Ghalzi") – jedno z dwóch największych (obok Durranich) plemion pasztuńskich. Żyją w okolicach miast Ghazni i Kandahar. Są nomadycznymi pasterzami kóz i owiec, mieszkają w charakterystycznych czarnych namiotach.
Do tego plemienia należała większa część dowództwa Talibów i komendant Gulbuddin Hekmatjar – jeden z ważniejszych dowódców Afgańczyków podczas wojny ze Związkiem Radzieckim w latach 80. XX wieku.

</doc>
<doc id="776661" url="https://pl.wikipedia.org/wiki?curid=776661" title="107 mm armata wz. 1910">
107 mm armata wz. 1910

107 mm armata wz. 1910 (ros. "107-мм пушка образца 1910 года") – armata polowa zaprojektowana przez francuską firmę Schneider dla armii rosyjskiej, produkowana początkowo we Francji, następnie od 1916 w Rosji, między innymi w fabryce Putiłowa w Petersburgu. Nieznacznie zmodyfikowana wersja tej armaty została przyjęta na uzbrojenie armii francuskiej jako Canon de 105 modèle 1913. Francja dostarczała do Rosji również te działa, które były następnie przekalibrowane w rosyjskich fabrykach, co czyniło je prawie identycznymi do dział wz. 1910, poza drobnymi detalami.
Historia.
W połowie 1909 roku firma Schneider dostarczyła do Rosji armatę kalibru 107 mm. W październiku tego samego roku swoją armatę tego samego kalibru do Rosji dostarczyła firma Krupp. W połowie 1910 roku odbyły się testy porównawcze obu dział. Wykazały one że obydwa mają zbliżone parametry, ale za lepiej spełniające wymagania rosyjskie uznano działo Schneidera. Nadzorująca testy komisja zaleciła przy tym zastosowanie w obu działach niższego łoża. Dzięki temu mniejsza miała być masa działa oraz łatwiejsze maskowanie. Wadą niższych lawet było zmniejszenie maksymalnej długości odrzutu (w przypadku działa Schneidera 1100 zamiast 1500 mm). Jeszcze w tym samym roku odbyły się testy obu dział na niskich łożach. Ostatecznie do uzbrojenia postanowiono przyjąć działo Schneidera. Działo firmy Krupp na prośbę producenta zostało zwrócone do Niemiec.
Armata Schneidera została przyjęta do uzbrojenia armii rosyjskiej pod oznaczeniem "42-линейная полевая тяжелая пушка обр. 1910 г." (ros. 42-liniowa ciężka armata polowa wz. 1910). 11 października 1910 roku zawarto kontrakt na produkcję dział wz. 1910 we Francji. Ze strony rosyjskiej produkcję nadzorować miał pułkownik Bardiel von Bardielius. Zamówiono 40 dział dla artylerii fortecznej, 76 dla 19 baterii artylerii ciężkiej i 8 dział zapasu wojennego. W 1911 roku do Rosji dotarła pierwsza seryjna armata wz. 1910. Do końca 1912 roku dostarczono 40 dział, a dostawy zamówionych dział zakończyły się w 1913 roku.
Rosja zamówiła 200 dział tego typu także we Włoszech, ale wybuch rewolucji spowodował, że nie zostały one dostarczone. 
Produkcję armat wz. 1910 uruchomiono także w kilku zakładach położonych na terenie Rosji. W 1914 zamówienie na armaty wz. 1910 otrzymały zakłady putiłowskie. Zawarto z nimi dwa kontrakty, w ramach których miały dostarczyć odpowiednio 50 i 265 armat wz. 1910. Pierwszy kontrakt został zrealizowany w całości, produkcję dział zamówionych w drugim przerwała rewolucja. Petersburska Fabryka Dział 27 lipca 1912 roku otrzymała zamówienie na 100 dział wz. 1910. Tu produkcję dział wz. 1910 zakończono w październiku 1917 roku. Zakłady obuchowskie otrzymały w czerwcu 1915 roku zamówienie na 400 armat wz. 1910. Produkcję dział tego typu zakończono w tych zakładach pod koniec lat 20. Już po rewolucji, w 1927 roku produkcję dział wz. 1910 rozpoczęto w zakładach permskich. Produkcja działa była kontynuowana przez Związek Radziecki, między innymi w fabryce w Omsku.
W chwili wybuchu I wojny światowej Rosja posiadała 76 dział tego typu w dziewiętnastu czterodziałowych bateriach artylerii ciężkiej i 8 dział w zapasie. Ponadto 23 działa służyły w fortecach na zachodnich granicach Rosji.
Wraz z uruchomieniem produkcji dział w Rosji w 1916 ich liczba wzrosła i według danych z 15 czerwca 1917 wynosiła 189.
W 1930 roku rozpoczęto w ZSRR prace nad zmodernizowaną wersją armaty wz. 1910. Weszła ona do uzbrojenia jako 107 mm armata wz. 1910/30.

</doc>
<doc id="776662" url="https://pl.wikipedia.org/wiki?curid=776662" title="Gulbuddin Hekmatiar">
Gulbuddin Hekmatiar



</doc>
<doc id="776663" url="https://pl.wikipedia.org/wiki?curid=776663" title="In Flight">
In Flight

In Flight – pierwszy solowy album Lindy Perry, nagrany i wydany w 1996 przez Interscope Records. Jego reedycja ze zmienioną oprawą graficzną została wydana w 2005 przez Kill Rock Stars i zawiera teledyski do "Freeway" i "Fill Me Up".

</doc>
<doc id="776665" url="https://pl.wikipedia.org/wiki?curid=776665" title="Motizm">
Motizm

Motizm (lub Moizm) – jeden z głównych kierunków w filozofii chińskiej (obok konfucjanizmu, taoizmu i legizmu). Zapoczątkował go Mozi w V wieku p.n.e. Doktryna motizmu zaprezentowana jest w traktacie "Mozi", napisanym przez uczniów Mozi, stanowiącym główne źródło wiedzy o tymże prądzie filozoficznym.
Motyści (a w szczególności ich założyciel) sformułowali pierwsze w Chinach teorie etyczne i polityczne oraz byli pierwszą szkołą, podającą ściśle uzasadnione logicznie argumenty dla swych poglądów (w chińskim kręgu kulturowym).
Motizm reprezentuje poglądy pacyfistyczne, opowiada się za jednakową miłością wobec znajomych oraz obcych, propaguje skromność. Do jednego z najważniejszych założeń motizmu należą "Sanbiao" - trzy kryteria osądzania prawdziwości przekonań. Charakterystyczna dla motizmu jest też polemika z konfucjanizmem.
Motizm jest systemem zdecydowanie teistycznym, przywiązującym dużo wagi do sił nadprzyrodzonych, podobnym do henoteizmu.
Motizm był z jednej strony kierunkiem mało popularnym, krytykowanym, a z drugiej wpłynął na chińską filozofię. Swoją świetność osiągnął w III i IV wieku p.n.e Poglądy Mozi już za jego życia były krytykowane, a on sam padał ofiarą prześladowań. Z czasem jego doktryny filozoficzne uległy zapomnieniu, a zainteresowanie nimi odżyło dopiero w erze nowożytnej.
Historia.
Motizm rozpoczął się w V wieku p.n.e - za życia Mozi. Mozi zdołał zebrać kilkuset uczniów, którzy utworzyli razem z nim bractwo ukształtowane na wzór jednostki wojskowej. Mozi był jego pierwszym mistrzem. Członków bractwa obowiązywało bezwzględne posłuszeństwo mistrzowi.
Podobnie jak inne szkoły filozofii chińskiej, motizm stał się obiektem wielu polemik, nie zmienia to jednak faktu że w apogeum swej świetności w IV-III wieku p.n.e. dorównywał popularnością i wpływami konfucjanizmowi.
Z czasem jednak popularność motizmu zmniejszyła się, a bractwo motistów przestało istnieć. Za czasów dynastii Qin motizm, podobnie jak wszelkie szkoły inne niż popierany przez Pierwszego Cesarza legizm był tępiony. O ile jednak konfucjanizm czy taoizm przetrwały ten stosunkowo krótki okres prześladowań dzięki wielkiej popularności i liczbie zwolenników, o tyle motizm prawdopodobnie w tym czasie był już na tyle mało popularny, że jego wytępieniu nie poświęcono większej uwagi.
Motizm jako żywa szkoła filozoficzna zanikł za czasów dynastii Han. Zainteresowanie nim ze strony naukowców odżyło za panowania dynastii Qing oraz w czasach współczesnych.
Najważniejsze założenia.
Miłość.
Główną tezą motizmu jest zasada uniwersalnej miłości. Jest ona (według Mozi) podstawą życia indywidualnego oraz politycznego. Motizm sprzeciwia się miłości ograniczonej tylko do własnej rodziny, grupy społecznej, bliskich, przyjaciół itp. Kładzie nacisk na to, że miłość musi obejmować wszystkich równomiernie. Jako argument przeciwko "miłości ograniczonej" Mozi podaje fakt, że jeżeli człowiek kocha swoich bliskich bardziej niż kogoś innego, wtedy będzie bardziej skłonny skrzywdzić tamtą drugą osobę. Natomiast jeżeli kocha wszystkich tak samo jak siebie, wtedy nie będzie miał chęci wyrządzania innym szkody.
To samo odnosi się do moralności.
"Sanbiao".
Mozi opracował "sanbiao", a mianowicie trzy kryteria służące do oceniania słuszności danych poglądów, przekonań. Te trzy kryteria to:
Każde z tych kryteriów odpowiada określonemu przedziałowi czasowemu - pierwsze przeszłości (sprawdzanie czy dana idea wprowadzona w życie odnosiła pozytywne skutki w przeszłości), druga teraźniejszości (sprawdzanie jak zastosowanie danej doktryny wpłynie na społeczeństwo), trzecia przyszłości (sprawdzenie jakie skutki będzie miało wprowadzenie w życie poglądów).
Wojny i pacyfizm.
Zgodnie z nauką motizmu wojny agresywne są potępiane. Porównywane są z grabieżą i zwyczajnymi napadami na innych ludzi. Według motizmu nie ma różnicy między kradzieżą i zaatakowaniem jednego człowieka, a podbiciem większej grupy ludzi i odebraniem im terytorium - jedno i drugie jest zbrodnią.
Motizm dopuszcza jednak prowadzenie obronnych działań zbrojnych. Sam Mozi był nawet autorem kilku traktatów o sztuce wojennej.
Siły nadprzyrodzone.
Według Mozi "Niebiosa" ("Tian") nie były bezosobowe, lecz stanowiły siłę moralną. Uważał je za stworzyciela świata, który podtrzymywały. Według Mozi, Niebiosa widziały ludzkie uczynki o nagradzały dobro, a karały zło. Koncepcja ta, jak należy jednak zauważyć, jest znacznie mniej antropomorficzna niż koncepcja Boga judeochrześcijańskiego mimo podobieństw teologicznych.
Mozi również przywiązywał wielką wagę do istnienia duchów. Według niego widziały wszystkie ludzkie działania, bez wyjątku. Duchy uważał za duchowe moce niższe od "Niebios". Zarówno duchy jak i "Niebiosa" pragnęły jego zdaniem czynienia dobra.
Mozi sprzeciwiał się fatalizmowi, gdyż jego zdaniem osłabiał wiarę w "Niebiosa" i duchy.
Władza w państwie.
Mozi był zwolennikiem idei władzy absolutnej. Według niego fakt, że ktoś jest władcą oznaczał, że jest to jego misja otrzymana od "Niebios". Mozi uważał, że zadaniem władcy jest zaprowadzenie w państwie porządku (nawet najgorszy porządek był według Mozi lepszy od chaosu moralno-społecznego), zatem należy mu się bezwzględnie podporządkować, gdyż wyznacza właściwy standard moralnego postępowania. Według Mozi w każdym państwie bez władcy panował chaos moralno-społeczny, ponieważ, mimo iż każdy pragnął dobra, ludzie mieli bardzo odmienne pojęcia dobra, co powodowało między nimi konflikty. Rola władcy polegała natomiast na złagodzeniu ich.
Logika nieformalna.
W III wieku p.n.e. motyści rozwinęli logikę nieformalną. Jej celem było ustalenie co jest właściwe pod względem moralnym, co jest prawdą, i co jest najkorzystniejsze dla obywateli państwa.
Dziesięć doktryn motyjskich.
W miarę rozwoju motizmu jego przedstawiciele podsumowali reprezentowany przez nich kierunek filozoficzny w postaci dziesięciu doktryn, ułożonych w pięć par:
Motizm a konfucjanizm.
Zasadniczą różnicą między motizmem a konfucjanizmem jest to, że konfucjanizm uważa, że powinno się obdarzyć innym stopniem miłości osoby bliskie sobie, a innym nieznajomych. Mozi sprzeciwiał się takim poglądom, twierdząc, że trzeba kochać każdego równomiernie.
Ponadto Mozi nie zgadzał się z Konfucjuszem, który sądził, że "Niebiosa" były bezosobowe. Zarzucał mu też logiczną niespójność jego nauk, gdyż (według Mozi) nakłaniał do praktyk religijnych, a nie mówił niczego o siłach wyższych. Oprócz tego Mozi krytykował konfucjański fatalizm, twierdząc, że ta doktryna jest zgubna dla społeczeństwa.

</doc>
<doc id="776667" url="https://pl.wikipedia.org/wiki?curid=776667" title="After Hours">
After Hours

After Hours – drugi solowy album Lindy Perry, wydany w 1999 przez Rockstar Records.

</doc>
<doc id="776668" url="https://pl.wikipedia.org/wiki?curid=776668" title="Karpina (struga)">
Karpina (struga)

Karpina ("Karpinka", do 1945 niem. "Karpiner Bach") – struga w zlewisku Morza Bałtyckiego (Zalew Szczeciński) o długości 10,81 km i powierzchni zlewni 39,96 km².
Struga wypływa z jeziora Karpino. Płynie w kierunku wschodnim na terenie powiatu polickiego, przez miejscowości Karpin, Drogoradz oraz Uniemyśl. Przepływa przez Puszczę Wkrzańską. Na wschód od Uniemyśla wpada do Roztoki Odrzańskiej.
Nazwę "Karpina" wprowadzono urzędowo rozporządzeniem w 1949 roku, zastępując poprzednią niemiecką nazwę strugi – "Karpiner Bach".

</doc>
<doc id="776671" url="https://pl.wikipedia.org/wiki?curid=776671" title="Immortal Technique">
Immortal Technique

Felipe Coronel (ur. 19 lutego 1978, Lima, Peru), znany jako Immortal Technique – amerykański raper pochodzenia latynoskiego i działacz polityczny.
Znakomita większość tekstów Immortal Technique to lewicowe spojrzenie na aktualne wydarzenia społeczne i polityczne. W swoich utworach koncentruje się na:
W 2001 roku wydał własnymi środkami swój debiutancki album "Revolutionary, Vol. 1" (w nakładzie 2500 sztuk). Chcąc pozostać niezależnym, w 2004 r. założył własną wytwórnię Viper Records, dzięki której w tymże samym roku ukazała się jego druga płyta "Revolutionary, Vol.2" oraz składanka "The Silenced Revolution". 24 czerwca 2008 roku ukazał się trzeci album artysty pt. "The 3rd World". W 2011 roku Immortal Technique wydał dostępną w internecie za darmo płytę pt. "The Martyr".
Życiorys.
Wczesne lata.
Felipe Coronel urodził się w szpitalu wojskowym Limy. W Peru żył tylko kilka lat, gdyż jego rodzina emigrowała do Stanów Zjednoczonych uciekając przed regionalnymi konfliktami, (w których brały udział także Stany Zjednoczone poprzez szkolenie i finansowanie tamtejszych prawicowych grup paramilitarnych oraz poprzez agentów CIA) i ogromną inflacją – zjawiskami wspólnymi dla całej Ameryki Południowej w początkach lat 80. XX wieku.
Po przybyciu do Nowego Jorku, zamieszkał w Harlemie i uczęszczał do Hunter College Elementary and High School, następnie zaś dostał się do Penn State University. Jak większość młodych ludzi z jego dzielnicy popadał w konflikty z prawem, głównie za wdawanie się w bójki i malowanie graffiti. Wiele nocy zdarzało mu się spędzać w więziennej celi.
Poglądy społeczne i polityczne.
Immortal Technique zapoznaje słuchaczy swojej muzyki ze swoimi poglądami na sprawy polityki, socjologii i religii. Wiele z jego zapatrywań blisko nawiązuje do stanowiska współczesnego marksizmu, co można usłyszeć w utworze "Poverty of Philosophy" ("Nędza filozofii") z albumu "Revolutionary, Vol. 1". W swoich piosenkach zmaga się z mnóstwem współczesnych problemów polityczno-społecznych, poruszając sprawy zamordowania przez FBI prominentnego działacza Czarnych Panter Freda Hamptona; ustanowienia przez amerykański rząd neokonserwatywny "nowego porządku świata"; 11 września; zastrzelenia przez nowojorską policję Amadou Diallo; militarnej okupacji Palestyny przez wojska Izraela; polowania, schwytania oraz zamordowania przez agentów CIA działacza rewolucyjnego Che Guevary; śmierci senatora Paula Wellstone'a; projektu kontroli mózgu MKULTRA opracowywanego przez CIA – by wymienić tylko kilka. Określa się jako "bojownik socjalistyczny", ale odrzuca jakiekolwiek przystępowanie do istniejących partii politycznych. Muzyka Immortal Technique inspirowana jest przez historyczne i raczej polityczne postaci takie jak Malcolm X, Che Guevara, Cesar Chavez, Augustus Sandino, Marcus Garvey, oraz Túpac Amaru.
Identyfikuje się z "Ruchem na rzecz Prawdy o 11 września" ("9/11 Truth Movement").
Często krytykując politykę rządu amerykańskiego, Immortal Technique wskazuje na nierówności społeczne i propaguje wysoce zaangażowane postawy aktywizmu społecznego i rewolucji. Zwalcza amerykański nacjonalizm i jingoizm, nastawienie prawicowe i cenzurę mass mediów, używanie w Iraku przez wojska Stanów Zjednoczonych broni ze zubożonym uranem.
Aktywność pozamuzyczna.
Immortal Technique jest współzałożycielem (wraz z Erykah Badu, Mos Def, Talib Kweli i Dead Prez) Grassroots Artists MovEment (G.A.ME) – międzynarodowej organizacji non-profit dla artystów i działaczy społecznych, której podstawowym celem jest przywrócenie tradycji hip-hopu społeczności Czarnych i latynoamerykańskich. Zapewniając bezpłatną pomoc medyczną dla współpracujących z nią artystów undergroundowych jest jedyną taką istniejącą organizacją w ramach przemysłu muzycznego.

</doc>
<doc id="776673" url="https://pl.wikipedia.org/wiki?curid=776673" title="Weblog">
Weblog



</doc>
<doc id="776675" url="https://pl.wikipedia.org/wiki?curid=776675" title="Michał Sitarski">
Michał Sitarski



</doc>
<doc id="776678" url="https://pl.wikipedia.org/wiki?curid=776678" title="Shanklin">
Shanklin

Shanklin – miasto w Anglii, na południowo-wschodnim wybrzeżu wyspy Wight. Wioska turystyczna słynąca z piaszczystych plaż i atrakcyjnych widoków. Dojazd do miast jest zapewniany przez autobusy oraz pociągi na trasie Ryde-Shanklin ("Island Line"). Na tzw. Esplanade można zagrać w minigolfa, a także w minikasynie "Jungle Jim", odwiedzić liczne w mieście restauracje. Głównym miejscem odwiedzanym przez turystów jest "Shanklin Chine".

</doc>
<doc id="776681" url="https://pl.wikipedia.org/wiki?curid=776681" title="Ruprechtice">
Ruprechtice

Ruprechtice – wieś w Czechach, w kraju kralovohradeckim, w okresie (powiecie) Nachod.
Leży w północnej części Broumovskej kotliny, u podnóża Gór Suchych (czes. "Javoří hory"), w Sudetach Środkowych.
Typowa czeska, duża górska wioska letniskowa typu łańcuchowego położona wzdłuż Ruprechtickiego potoku, do jego ujścia do Ścinawki (czes. "Stěnavy") na wysokości 463 m n.p.m. Na północ od wsi wznosi się masyw Ruprechtickego Špičáka (880 m n.p.m.).

</doc>
<doc id="776683" url="https://pl.wikipedia.org/wiki?curid=776683" title="Manele">
Manele

Manele – styl muzyczny będący mieszanką muzyki cygańskiej, orientalnej oraz współczesnej muzyki pop. Manele rozwija się na terenie Rumunii, choć pokrewne mu gatunki można spotkać również w Bułgarii (czałga), Serbii (turbofolk), Grecji (skyladiko), Albanii, Turcji oraz we Włoszech.
Geneza.
Manele narodziło się pod koniec lat 80. w południowej Rumunii, powoli zyskując popularność w pozostałych częściach kraju. Za kolebkę manele uważana jest bukareszteńska dzielnica biedoty Ferentari, zamieszkana głównie przez ludność cygańską. To tu powstały pierwsze surowe, acz nowatorskie interpretacje lokalnej muzyki, silnie zabarwione wschodnimi akcentami rodem z Turcji i Bliskiego Wschodu. Środowisko wykonawców i odbiorców manele szybko wytworzyło własną, specyficzną subkulturę. "Manelişti" (tak po rumuńsku nazywani są wykonawcy manele) znani są z zamiłowania do drogich samochodów, złotej biżuterii, ekstrawaganckiego ubioru oraz towarzystwa licznych młodych kobiet.
"Manelişti" są współczesną emanacją bogatej tradycji rumuńskich "lautari", czyli zawodowych muzyków cygańskich, którzy uświetniali wszystkie ważniejsze uroczystości takie jak wesela, chrzciny, pogrzeby oraz zwykłe zabawy. Do dziś środowisko manele zdominowane jest przez wykonawców pochodzenia cygańskiego (romskiego), chociaż pozostaje ono otwarte na artystów „z zewnątrz” (przykładem są Coşti Ioniţă i Carmen Şerban). Tradycyjni muzycy cygańscy odrzucają jednak manele i traktują go jako gatunek podrzędny i zdegenerowany.
Charakterystyka.
W warstwie muzycznej główny nacisk położony jest na interpretację wokalną utworu. Wykorzystanie instrumentów muzycznych może ograniczać się do akompaniamentu syntezatora, często natomiast instrumentarium rozbudowane jest o skrzypce i akordeon.
W warstwie tekstowej utwory manele nawiązują przede wszystkim do tematyki miłości, seksu, pieniędzy i szeroko pojętej zabawy. Utwory manele krytykowane są za powszechność wulgaryzmów. Ponieważ manele nadal znajduje się w Rumunii poza tzw. oficjalnym obiegiem, większość "manelişti" tworzy we własnych małych studiach.
Manele spotyka się z ostrą krytyką ze strony rumuńskiej elity, w tym inteligencji i wykształconej klasy średniej. Główne zarzuty to prymitywność muzyki oraz niski poziom wykonawstwa. Na gruncie polskim analogicznie postrzegane jest np. disco polo. Większość rozgłośni radiowych i telewizyjnych bojkotuje wykonawców manele. Krytyka ta nie wpływa jednak na popularność gatunku, szczególnie wśród mniej zamożnej części społeczeństwa, zarówno na prowincji, jak i w dużych miastach.

</doc>
<doc id="776684" url="https://pl.wikipedia.org/wiki?curid=776684" title="Karwia Struga">
Karwia Struga

Karwia Struga (do 1945 niem. "Kälber Bach") – struga w północno-zachodniej Polsce, w woj. zachodniopomorskim, w powiecie polickim. Płynie przez Równinę Wkrzańską na obszarze Puszczy Wkrzańskiej. 
Wypływa na bagnach z Trzebierskich Lasów. Biegnie w kierunku wschodnim i wpada do Roztoki Odrzańskiej przy Struskich Bagnach, na południowy wschód od Trzebieży.
Nazwę "Karwia Struga" wprowadzono urzędowo rozporządzeniem w 1949 roku, zastępując poprzednią niemiecką nazwę strugi – "Kälber Bach".

</doc>
<doc id="776685" url="https://pl.wikipedia.org/wiki?curid=776685" title="KÍ Klaksvík">
KÍ Klaksvík

Klaksvíkar Ídróttarfelag – farerski zespół, pochodzący z miasta Klaksvík. 
Historia.
Założono go 24 sierpnia 1904, co sprawia, że jest to jedna z najstarszych drużyn Wysp Owczych. Klaksvíkar Ídróttarfelag posiadł 20 tytułów mistrza swego kraju (1942, 1945, 1952, 1953, 1954, 1956, 1957, 1958, 1961, 1966, 1967, 1968, 1969, 1970, 1972, 1991, 1999, 2019, 2021, 2022) oraz 6 Pucharów (1966, 1967, 1990, 1994, 1999, 2016). W Lidze Mistrzów zespół zagrał dwa razy, odpadając w fazie eliminacyjnej (92/93 – Skonto Ryga (1-3, 0-3) oraz 00/01 – FK Crvena zvezda Belgrad (0-2, 0-3)). Klaksvík trzykrotnie znalazł się w Pucharze UEFA, nigdy nie wychodząc z pierwszej grupy eliminacyjnej: 1999 – Grazer AK, 0:5, 0:4, 2002 – Újpest FC, 2:2, 0:1, 2003 – Odense BK, 0:2, 0:4.

</doc>
<doc id="776687" url="https://pl.wikipedia.org/wiki?curid=776687" title="Alessandro Paparoni">
Alessandro Paparoni

Alessandro Paparoni (ur. 17 sierpnia 1981 w San Severino Marche) – włoski siatkarz, występujący obecnie w Serie A w drużynie Megius Roma Volley. Gra na pozycji przyjmującego lub libero. Mierzy 191 cm. 36-krotny reprezentant Włoch.

</doc>
<doc id="776689" url="https://pl.wikipedia.org/wiki?curid=776689" title="Robert Pantera">
Robert Pantera

Robert Pantera (ur. 21 czerwca 1960 w Dąbrowie Tarnowskiej) – polski polityk, nauczyciel, poseł na Sejm V kadencji.
Życiorys.
Ukończył studia w Wyższej Szkole Pedagogicznej w Krakowie. Pracował jako wychowawca w zespole szkół ponadgimnazjalnych w Dąbrowie Tarnowskiej. Do 2006 zasiadał w radzie powiatu dąbrowskiego.
W 2005 kandydował z listy Prawa i Sprawiedliwości do Sejmu w okręgu tarnowskim. Mandat objął 5 grudnia 2006, zastępując Józefa Rojka, który został radnym Tarnowa. Pracował w Komisji Ochrony Środowiska, Zasobów Naturalnych i Leśnictwa oraz Komisji Rozwoju Przedsiębiorczości. W wyborach parlamentarnych w 2007 bez powodzenia ubiegał się o reelekcję. W 2010 z ramienia lokalnego prawicowego komitetu uzyskał ponownie mandat radnego powiatu, objął też funkcję wicestarosty. W marcu 2011 został usunięty z PiS. Na przełomie lat 2013 i 2014 został pełnomocnikiem powiatowym Polski Razem Jarosława Gowina. W wyborach w 2014 nie uzyskał reelekcji do rady powiatu.
W 2017 został dyrektorem ZSP nr 2 Dąbrowie Tarnowskiej.

</doc>
<doc id="776690" url="https://pl.wikipedia.org/wiki?curid=776690" title="Karpat Oulu">
Karpat Oulu



</doc>
<doc id="776696" url="https://pl.wikipedia.org/wiki?curid=776696" title="Sigismund Dijkstra">
Sigismund Dijkstra



</doc>
<doc id="776697" url="https://pl.wikipedia.org/wiki?curid=776697" title="James (rzeka w Wirginii)">
James (rzeka w Wirginii)

James () – rzeka w Stanach Zjednoczonych, największa droga wodna znajdująca się w całości na terytorium stanu Wirginia. Jamestown, stolica pierwszej stałej kolonii brytyjskiej w Ameryce Północnej, została założona w roku 1607, właśnie nad brzegami tej rzeki, ok. 70 kilometrów od jej ujścia do zatoki Chesapeake. Nazwa rzeki pochodzi od imienia króla Anglii Jakuba I Stuarta.
Rzeka ma swój początek w Alleghenach u zbiegu dwóch mniejszych cieków wodnych - rzeczek Jackson i Cowpasture. Od tego miejsca rzeka Jamesa przebiega 547 kilometrów na południowy wschód, by poprzez Hampton Roads ujść do zatoki Chesapeake. Główny dopływ, rzeka Appomattox wpada do niej w odległości 106 kilometrów od morza. Od tego miejsca rzeka Jamesa jest rzeką pływową zbierającą w czasie przypływów znaczne ilości wody morskiej.
Największymi miastami nad rzeką Jamesa są Richmond (stolica stanu Wirginia), Lynchburg, Williamsburg, Newport News i Norfolk (wielka baza US Navy) oraz Virginia Beach (popularne kąpielisko nad brzegiem atlantyckiej zatoki Chasepeake). Nad rzeką mieści się też jeden z tzw. historycznych parków narodowych (ang. "National Historical Parks"): Kolonialny Park Narodowy, w którego skład wchodzą Yorktown, Jamestown i Williamsburg (a właściwie skansen o nazwie "Colonial Williamsburg").

</doc>
<doc id="776701" url="https://pl.wikipedia.org/wiki?curid=776701" title="Zabornia (Gdańsk)">
Zabornia (Gdańsk)

Zabornia (kaszb. "Zabòrniô", niem. "Christinenhof") – osiedle w Gdańsku, leżące w granicach dzielnic Jasień i Ujeścisko-Łostowice.
Położenie.
Położenie geograficzne.
Osiedle o zabudowie jednorodzinnej (dawna wieś kaszubska o nazwie Christinenhof wolne tłum. dwór Krystyny). Po II wojnie Światowej teren obecnej zabudowy jednorodzinnej wzdłuż ul. Cedrowej to były sady i łąki. Większość tego terenu jako darowiznę otrzymał ówczesny poseł na sejm Garwoliński, który rozparcelował posiadłość i odsprzedał mniejsze działki. Obecnie w ciągu ulicy Kartuskiej, od ul. Zielony Stok wzdłuż Kartuskiej w rejonie ulic Cedrowej i Jabłoniowej, aż do ul. Limbowej. Zabornia znajduje się w Północnej części dzielnicy Ujeścisko-Łostowice. Na osiedlu znajdują się trzy stawy które w 2009 r. przekształcono w zbiorniki retencyjne oraz duży zespół ogródków działkowych.
Położenie administracyjne.
Zabornia została przyłączona w granice administracyjne miasta w 1973. Należy do jednostki morfogenetycznej Ujeścisko w okręgu historycznym Wyżyny.
Transport i komunikacja.
W latach 70 XX w. jedynym środkiem transportu na Zabornię był PKS mający swój przystanek w okolicy obecnej pętli Ujeścisko, dawniej był to przystanek Jabłoniowa. W latach 70 mieszkańcy na własny koszt doprowadzili do osiedla telefon i gaz budując nitkę od skrzyżowania Kartuska / Łostowicka. Południowym krańcem Zaborni przebiega Trasa W-Z łącząca centrum miasta z obwodnicą trójmiejską. Wcześniej trasa kończyła się na pograniczu osiedli Zabornia i Jasień, a dalszy dojazd do obwodnicy był możliwy przez ulice Jabłoniową oraz Kartuską. Trasa została przedłużona w latach 2011/2012 i obecnie umożliwia przejazd między centrum i obwodnicą. Połączenie z centrum miasta umożliwiają autobusy (komunikacji miejskiej). Głównymi ulicami przelotowymi, łączącymi gdańskie dzielnice - Ujeścisko i Piecki-Migowo są ulice Cedrowa, Myśliwska i al. Adamowicza. W roku 2020 oddana została do użytku trasa tramwajowa wzdłuż al. Adamowicza, po której kursują tramwaje łącząca pętlę Ujeścisko z Oliwą, przez Piecki-Migowo, Siedlce, Centrum i Wrzeszcz.

</doc>
<doc id="776708" url="https://pl.wikipedia.org/wiki?curid=776708" title="Synagoga w Duszanbe">
Synagoga w Duszanbe

Synagoga w Duszanbe – synagoga znajdująca się w Duszanbe, stolicy Tadżykistanu. Wybudowano ją w 2009 roku, trzy lata po zburzeniu starszego obiektu.
Historia.
Pierwsza synagoga została zbudowana na początku XX wieku przez Żydów bucharskich w jednej z dwóch wówczas istniejących dzielnic żydowskich. W 1952 roku na polecenie władz Związku Radzieckiego synagoga została znacjonalizowana i zamknięta dla kultu religijnego. W tym samym roku również dwie pozostałe synagogi na terenie Tadżykistanu zostały zamknięte. W 1958 roku władze miasta zezwoliły na ponowne użytkowanie synagogi przez lokalną gminę żydowską, chociaż teren, na którym stała, ciągle pozostawał własnością państwową. Funkcjonowała bez przerwy po odzyskaniu niepodległości przez Tadżykistan w 1991 roku oraz podczas wojny domowej w latach 1992–1997. W 1995 roku dokonano napadu na synagogę oraz na kilka pobliskich domów należących do ludności żydowskiej.
31 maja 2004 roku lokalna gmina żydowska otrzymała oficjalny list, w którym władze miasta nakazały jej opuszczenie synagogi do lipca tego samego roku. Jej wyburzenie zostało zatwierdzone przez administracyjną komisję dystryktu Ismail Somoni już w styczniu 2003 roku. Przyczyną tego stanu rzeczy była planowana budowa „Pałacu Narodów”, czyli pałacu prezydenckiego, który miał powstać na terenie, który również zajmowała synagoga. Rozbiórka, która według planów miała się odbyć w 2004 roku, została dokonana na początku lutego 2006 roku poprzez wyburzenie mykwy, rzeźni koszernej oraz klas szkółki żydowskiej. 22 lutego rozebrano główną część synagogi, ale ze względu na liczne protesty ocalał jedynie fragment, którego los jest nadal niepewny. Na miejscu wyburzonej części powstała droga do budowanego Pałacu Narodów.
Do czasu zburzenia synagoga służyła 300 Żydom; była jedynym czynnym żydowskim domem modlitwy w kraju. W ramach odszkodowania 20 marca 2006 roku gmina żydowska otrzymała działkę o powierzchni 1500 m² przy ulicy Nazyina Chikmeta 26 pod budowę nowej synagogi na własny koszt. Jednak ze względu na niewielką liczbę członków gminy, a także ich niezamożność, budowa nowego miejsca modlitwy była początkowo niemożliwa.
W 2009 roku otwarto w Duszanbe nową synagogę. Budowa została sfinansowana m.in. przez tadżyckiego biznesmena Hasana Assadullozoda.
Kontrowersje wokół zburzenia synagogi.
Zburzenie synagogi odbiło się szerokim echem na całym świecie i wywołało wiele kontrowersji, głównie w środowisku żydowskim. Jak stwierdził Sahmsuddin Nuriddinow, szef departamentu stosunków religijnych gminnej administracji Duszanbe, budynek nie posiadał żadnej historycznej wartości. Dodał również, że nie mógłby wejść w skład kompleksu Pałacu Narodów, ze względu na swój nieestetyczny wygląd oraz niestosowność faktu, aby synagoga stała obok pałacu prezydenckiego. Zaznaczył, że nie widzi sposobu, aby włączyć ją do planu odbudowy. Rabin synagogi Michail Abdurakhmanov oświadczył, że "władze mogłyby się spotkać z Żydami, wysłuchać naszych racji, zamiast burzyć jedyną synagogę w kraju". Mimo iż synagoga została oficjalnie znacjonalizowana w 1952 roku, to rabin uważał, że "według prawa powinna ona należeć do Żydów, którzy postawili ją z własnych środków przed około stu laty".
Abe Dowid Gurevicz, naczelny rabin Azji Środkowej i główny przedstawiciel w regionie ruchu Chabad-Lubavitch nazwał wyburzenie synagogi świętokradztwem. Wyburzenie synagogi ostro potępiło także UNESCO, które przez długi okres walczyło o powstrzymanie władz przed jej rozbiórką.

</doc>
<doc id="776716" url="https://pl.wikipedia.org/wiki?curid=776716" title="LGS 3">
LGS 3

 
LGS 3 (PGC 3792, nazywana też "Karłem Ryb", ang. "Pisces Dwarf") – karłowata galaktyka nieregularna w gwiazdozbiorze Ryb. Jest członkiem Grupy Lokalnej i prawdopodobnie satelitą Galaktyki Trójkąta.
Odkryli ją wraz z LGS 1, LGS 2, LGS 4 i LGS 5 Charles Kowal, K.Y. Lo i W.L.W. Sargent na zdjęciach otoczenia Galaktyki Andromedy wykonanych w październiku 1978 przy użyciu 1,2-metrowego teleskopu na Mount Palomar. Skrót LGS oznacza przypuszczalnego członka Grupy Lokalnej (ang. "Local Group Suspected"). Przynależność ta została dowiedziona rok po odkryciu (1979) przez T.X. Thuana i G.E. Martina, którzy obliczyli też masę wodoru w galaktyce na około 200 tys. M☉.
Galaktyka znajduje się w odległości około 2,5 mln lat świetlnych od Słońca i zbliża się z prędkością około 287 km/s. Możliwe, że LGS 3 należy do typu przejściowego pomiędzy karłowatą galaktyką nieregularną a sferoidalną.
W pobliżu galaktyki LGS 3 odkryto chmurę HVC oznaczoną HVC 127-41-330.

</doc>
<doc id="776719" url="https://pl.wikipedia.org/wiki?curid=776719" title="Makijaż permanentny">
Makijaż permanentny

Makijaż permanentny – makijaż stały, polegający na wprowadzeniu pod skórę odpowiednich pigmentów, stosowany głównie w okolicach ust, brwi i oczu. Sposób nakładania podobny jest nieco do tatuowania, efekt utrzymuje się 2 do 5 lat. Polega na wprowadzeniu metabolicznie obojętnych granulek pigmentu pod skórę.

</doc>
<doc id="776723" url="https://pl.wikipedia.org/wiki?curid=776723" title="Dzięgiel">
Dzięgiel



</doc>
<doc id="776725" url="https://pl.wikipedia.org/wiki?curid=776725" title="Sri Guru Granth Sahib">
Sri Guru Granth Sahib

Sri Guru Granth Sahib (pendż.: ਗੁਰੂ ਗ੍ਰੰਥ ਸਾਹਿਬ "gurū granth sāhib") – święta księga wyznawców sikhizmu oraz ravidasi. Ma 1430 stron. Jest przeznaczona nie do czytania, lecz do śpiewania. Sikhowie traktują ją nie tylko jak świętą księgę, lecz także jak żywego guru (por. bibliomancja). Nazywana bywa „Panią Księgą” bądź „Jedenastym Guru”.

</doc>
<doc id="776729" url="https://pl.wikipedia.org/wiki?curid=776729" title="Adi Granth">
Adi Granth



</doc>
<doc id="776730" url="https://pl.wikipedia.org/wiki?curid=776730" title="Brzeźnica (powiat tarnowski)">
Brzeźnica (powiat tarnowski)

Brzeźnica – wieś sołecka w Polsce położona w województwie małopolskim, w powiecie tarnowskim, w gminie Radłów.
W latach 1975–1998 miejscowość administracyjnie należała do województwa tarnowskiego.

</doc>
<doc id="776731" url="https://pl.wikipedia.org/wiki?curid=776731" title="Granth Sahib">
Granth Sahib



</doc>
<doc id="776734" url="https://pl.wikipedia.org/wiki?curid=776734" title="Guru Granth Sahib">
Guru Granth Sahib



</doc>
<doc id="776736" url="https://pl.wikipedia.org/wiki?curid=776736" title="Ryzykant">
Ryzykant

Ryzykant – amerykański film z 2005 roku w reżyserii Keoni Waxman.

</doc>
<doc id="776737" url="https://pl.wikipedia.org/wiki?curid=776737" title="Al-Ma'idah">
Al-Ma'idah



</doc>
<doc id="776738" url="https://pl.wikipedia.org/wiki?curid=776738" title="Arnoszt z Pardubic">
Arnoszt z Pardubic

Arnoszt z Pardubic, znany też jako Ernest z Pardubic (czes.: "Arnošt z Pardubic"; ur. 25 marca 1297, zm. 30 czerwca 1364) – katolicki biskup i pierwszy arcybiskup praski działający w XIV wieku.
Życiorys.
Urodził się 25 marca prawdopodobnie w Kłodzku jako najstarszy spośród czterech synów rycerza Arnoszta z Hostinki, pana na Pardubicach, królewskiego burgrabiego w Kłodzku i jego żony Adeli (Adlički). Pierwsze nauki pobierał w szkole parafialnej prowadzonej przez joannitów przy kościele pw. św. Jana w Kłodzku. Po kolejne udał się do szkoły klasztornej benedyktynów w Broumovie, a następnie do szkoły partykularnej przy katedrze św. Wita w Pradze.
Przez 14 lat studiował prawo i teologię we Włoszech na Uniwersytecie Bolońskim i Uniwersytecie Padewskim. W 1338 powrócił do Czech, by przyjąć godność dziekana kapituły w Sadskiej i kanonika kapituły św. Wita w Pradze. Rok później został dziekanem tej drugiej. W 1343 został mianowany biskupem, a w 1344 arcybiskupem Pragi.
Był sprawnym administratorem: w listopadzie 1344 rozpoczął budowę katedry św. Wita (w triforium jej chóru został sportretowany przez budowniczego Piotra Parlera). Przyczynił się do powstania Uniwersytetu Karola w Pradze w 1348 – pierwszej uczelni wyższej na północ od Alp i na wschód od Renu. Był też jego pierwszym kanclerzem. Z jego inicjatywy zostały ogłoszone w 1349 r. tzw. "Statuty Arnoszta z Pardubic", które regulowały funkcjonowanie Kościoła w Królestwie Czeskim. Jego formacja duchowa była bliska augustianizmowi. Miał wielu współpracowników wśród kanoników regularnych i dla tego zakonu założył klasztory w Kłodzku, Rokycanach i w Jaromierzu. W rodowych Pardubicach rozpoczął budowę zamku i nakazał wznieść kościół Zwiastowania Marii Panny.
Był również zręcznym dyplomatą. W 1346 zabiegał w Awinionie o zatwierdzenie wyboru Karola IV Luksemburskiego na króla rzymskiego i prowadził rokowania w sprawie jego koronacji na cesarza. 2 września 1347 koronował Karola IV na króla Czech. Podczas konklawe w 1352 i 1362 występował jako poważny kandydat na papieża.
Arnoszt z Pardubic zmarł 30 czerwca 1364 na swoim zamku w Roudnicy nad Labem. Został pochowany w kościele pw. Wniebowzięcia Najświętszej Marii Panny w Kłodzku. W prezbiterium stanął jego nagrobek powstały w kręgu Petera Parlera w latach 1370–1375. Na tumbie z czerwonego marmuru znajduje się rzeźba przedstawiająca arcybiskupa wykonana z białego marmuru. W 1468 dwukrotnie wyciekła z nagrobka oleista ciecz o niezwykłej woni, a w połowie XVI wieku zaczął on pękać. W 1861 mocno zniszczony zabytek przeniesiono do północnej nawy, gdzie znajduje się do dziś. W 1870 rzeźbiarz Johann Janda wykonał pomnik Arnoszta z Pardubic ustawiony w nawie głównej. W 1960 przeniesiono go do nawy północnej.
Pamięć i legenda.
Arnoszt jest obecnie uważany za patrona miasta Pardubice, w którym rozpoczął budowę tamtejszego zamku i kazał wznieść kościół Zwiastowania Marii Panny. Jego postać w tym mieście przypomina marmurowy relief autorstwa Františka Zuzky wmurowany w 1940, a znajdujący się w prezbiterium kościoła św. Bartłomieja. 23 września 2004 z okazji 640-lecia śmierci arcybiskupa aulę Uniwersytetu Pardubickiego nazwano Aulą Arnoszta z Pardubic.

</doc>
<doc id="776751" url="https://pl.wikipedia.org/wiki?curid=776751" title="Kohiponim">
Kohiponim

Kohiponim (współhiponim) – wyraz, który wraz z innymi wyrazami pozostaje w relacji hiponimii do określonego słowa. Na przykład wyrazy "jamnik", "buldog" i "wilczur", oznaczające rasy psów, są hiponimami względem wyrazu "pies" (będącego ich hiperonimem), a zarazem kohiponimami dla siebie nawzajem. Podobnie rzeczowniki: "stokrotka", "niezapominajka" czy "tulipan" względem siebie są kohiponimami, ponieważ wszystkie są hiponimami wyrazu "kwiat".

</doc>
<doc id="776754" url="https://pl.wikipedia.org/wiki?curid=776754" title="Soufriere Hills">
Soufriere Hills



</doc>
<doc id="776755" url="https://pl.wikipedia.org/wiki?curid=776755" title="Nowa Wieś (powiat leszczyński)">
Nowa Wieś (powiat leszczyński)

Nowa Wieś – wieś w Polsce położona w województwie wielkopolskim, w powiecie leszczyńskim, w gminie Rydzyna.
W latach 1975–1998 miejscowość należała administracyjnie do województwa leszczyńskiego.
W roku 2009 na obrzeżach wsi powstała farma wiatrowa, składająca się z 4 turbin wiatrowych o wysokości ok. 140 m.

</doc>
<doc id="776759" url="https://pl.wikipedia.org/wiki?curid=776759" title="Przemysław Odrobny">
Przemysław Odrobny

Przemysław Odrobny (ur. 21 października 1985 w Gdańsku) – polski hokeista, reprezentant Polski. 
Kariera.
Wychowanek i wieloletni zawodnik Stoczniowca Gdańsk. Do 2004 występował w drużynie rezerwowej Stoczniowca. W 2004 zdał maturę, dostał się na studia w PWSZ w Sanoku, po czym latem 2004 trenował z drużyną KH Sanok. Ostatecznie pozostał bramkarzem Stoczniowca i w barwach drużyny seniorskich klub grał w kolejnych siedmiu sezonach seniorskich w ekstralidze polskiej (w 2008 przedłużył umowę o trzy lata). Od kwietnia 2011 zawodnik Ciarko PBS Bank KH Sanok, związany trzyletnim kontraktem. W klubie występował do końca sezonu 2012/2013. Od 2013 zawodnik drużyny 1928 KTH Krynica. 4 listopada 2013 odszedł z zespołu. Od 6 listopada 2013 zawodnik JKH GKS Jastrzębie. W czerwcu 2014 przedłużył kontrakt o dwa lata. Zawodnikiem JKH był do kwietnia 2015. Od maja 2015 zawodnik francuskiego klubu Hockey Club Morzine-Avoriaz-Les Gets z miasta Morzine w rozgrywkach Ligue Magnus. Od maja 2016 zawodnik angielskiego klubu Milton Keynes Lightning, związany dwuletnim kontraktem. Z zespołem rozegrał sezon 2016/2017 w rozgrywkach EPIHL. Następnie przystąpił z drużyną do sezonu EIHL 2017/2018, w trakcie którego jego kontrakt został rozwiązany z końcem października 2017. Na początku listopada 2017 został zawodnikiem Podhala Nowy Targ. Po sezonie 2020/2021 odszedł z klubu.
W barwach Polski uczestniczył w turniejach mistrzostw świata w 2008, 2011, (Dywizja IA), 2012, 2013, 2014 (Dywizja IB), 2015, 2016, 2017, 2018 (Dywizja IA).
W trakcie kariery określany pseudonimami "Wiedźmin" (w Polsce), "Shemy" (w Wielkiej Brytanii).

</doc>
<doc id="776760" url="https://pl.wikipedia.org/wiki?curid=776760" title="Arnost z Pardubic">
Arnost z Pardubic



</doc>
<doc id="776764" url="https://pl.wikipedia.org/wiki?curid=776764" title="Stare Szkoty">
Stare Szkoty

Stare Szkoty (dawniej: "Szotland Stary", kaszb. "Stôri Szotland", niem. "Alt Schottland") – obszar historyczny w Gdańsku, leżący pomiędzy osiedlem administracyjnym Orunia-Św. Wojciech-Lipce i dzielnicą Chełm.
Wieś biskupstwa włocławskiego w województwie pomorskim w II połowie XVI wieku.
Nazwa.
Dawne nazwy: "Zotlandia" (XVII wiek), "Czotland" (XVII wiek), "Altschottland" (1772, 1814), "Szotland" (XVIII/XIX wiek), "Danzig - Altschotland" (1906).
28 marca 1949 r. ustalono urzędową polską nazwę miejscowości – Stare Szkoty, określając drugi przypadek jako Starych Szkotów, a przymiotnik – staroszkocki.
Położenie.
Stare Szkoty są położone na zboczu wzgórz Chełmu. Teren opada w stronę wschodnią, aż do linii kolejowej numer 9, która jest wschodnią granicą tego obszaru. Od południa Stare Szkoty są ograniczone piaszczystą skarpą.
W granicach Oruni-Św. Wojciecha-Lipiec znajduje się południowa i wschodnia część obszaru a w granicach Chełmu tylko północno-zachodni kraniec, dokładniej rejon ogrodów działkowych przy ulicy Kolonia Anielinki.
Sąsiednie podjednostki.
Południowy teren Starych Szkotów i część Oruńskiego Przedmieścia nazywane były Chmielnikami.
Historia.
Do 1277 były to grunty wsi książęcej Górka. Następnie Stare Szkoty były darowizną księcia Świętopełka na rzecz biskupa kujawskiego. Darowiznę potwierdził w osobnym dokumencie Mściwoj II w 1277. Od XVI w. osada zamieszkana była przez mennonitów, Żydów i Szkotów.
W 1592 sprowadzono jezuitów. W Kolegium Jezuickim studiowali Józef Wybicki i Jacek Józef Rybiński. Od połowy XVII wieku przy Trakcie św. Wojciecha istniał cmentarz, związany z pierwszym kościołem jezuickim w Starych Szkotach. Cmentarz ten został zamknięty po otwarciu w pobliżu w 1866 nowego cmentarza św. Ignacego.
Stare Szkoty zostały przyłączone w granice administracyjne miasta w 1814. Należą do okręgu historycznego Gdańsk.

</doc>
<doc id="776767" url="https://pl.wikipedia.org/wiki?curid=776767" title="Paweł Jakubowski">
Paweł Jakubowski

Paweł Jakubowski (ur. 9 stycznia 1981 w Gdyni) – polski hokeista, trener.
Kariera.
Absolwent NLO SMS PZHL Sosnowiec z 2000.
Po zakończeniu profesjonalnej kariery podjął występy w gdańskiej drużynie Oliwia Hockey Team, występującej w II lidze.
4 września 2018 został ogłoszony trenerem bramkarek w sztabie trenerskim reprezentacji Polski seniorek.

</doc>
<doc id="776768" url="https://pl.wikipedia.org/wiki?curid=776768" title="Mering">
Mering

Mering – gmina targowa w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg, siedziba wspólnoty administracyjnej Mering. Leży około 25 km na południowy zachód od Aichach, nad rzeką Paar, przy drodze B2 i linii kolejowej Monachium-Norymberga.
Polityka.
Wójtem gminy jest Hans-Dieter Kandler z SPD, rada gminy składa się z 24 osób.

</doc>
<doc id="776770" url="https://pl.wikipedia.org/wiki?curid=776770" title="Jedynactwo">
Jedynactwo



</doc>
<doc id="776771" url="https://pl.wikipedia.org/wiki?curid=776771" title="Holmberg IX">
Holmberg IX

Holmberg IX (UGC 5336) – galaktyka nieregularna znajdująca się w gwiazdozbiorze Wielkiej Niedźwiedzicy w odległości 12 milionów lat świetlnych, będąca satelitą galaktyki Messier 81. Została odkryta w 1959 roku przez Sidneya van den Bergha i skatalogowana w jego Katalogu galaktyk karłowatych jako DDO 66. Galaktyka ta jest członkiem Grupy M81.
Galaktyka została po raz pierwszy opisana w 1969 przez Erica Holmberga i wtedy otrzymała swoją nazwę. Dokładnego opisu Holmberg IX wraz z inną towarzyszką M81 dokonali po raz pierwszy F. Bertola i P. Maffei w 1974 roku.
Holmberg IX powstała w wyniku interakcji pomiędzy galaktykami Messier 81 i sąsiedniej Messier 82. Spośród ponad 20 tys. gwiazd, które można wyodrębnić na zdjęciach wykonanych teleskopem Hubble’a, jedynie około 10% gwiazd jest uznawane za stare w wieku szacowanym na miliardy lat. Reszta gwiazd to gwiazdy młode w wieku zaledwie 10-200 milionów lat.
Różny rozkład w przestrzeni starych i nowych gwiazd w Holmerg IX wskazuje, że wiek gwiazd jest związany z ich pochodzeniem. Z symulacji komputerowych wynika, że trzy galaktyki M81, M82 oraz NGC 3077 przeszły blisko siebie około 200-300 milionów lat temu. To bliskie spotkanie wywołało proces formowania nowych gwiazd w Holmberg IX.

</doc>
<doc id="776772" url="https://pl.wikipedia.org/wiki?curid=776772" title="Sylwester Soliński">
Sylwester Soliński

Sylwester Soliński (ur. 27 czerwca 1986 w Gdańsku) – polski hokeista.
Kariera klubowa.
Od 2011 zawodnik KTH Krynica. W 2012 roku krótkotrwale w Nesta Karawela Toruń, następnie do grudnia 2012 roku w KH Gdańsk.

</doc>
<doc id="776773" url="https://pl.wikipedia.org/wiki?curid=776773" title="Serso">
Serso

Serso ( – obręcz) – gra rekreacyjna polegająca na rzucaniu i chwytaniu niewielkiego wiklinowego kółka na kijek. Wywodzi się ze starożytnego Rzymu, popularna w XIX i XX w.

</doc>
<doc id="776774" url="https://pl.wikipedia.org/wiki?curid=776774" title="Schmiechen">
Schmiechen

Schmiechen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg, wchodzi w skład wspólnoty administracyjnej Mering. Leży około 30 km na południowy zachód od Aichach.
Polityka.
Wójtem gminy jest Ludwig Hainzinger z WV Schmiechen-Unterbergen, rada gminy składa się z 12 osób.

</doc>
<doc id="776776" url="https://pl.wikipedia.org/wiki?curid=776776" title="Park Narodowy Necz Sar">
Park Narodowy Necz Sar

Park Narodowy Necz Sar – park narodowy położony w regionie administracyjnym Jedebub Byhierocz, Byhiereseboczynna Hyzbocz w Etiopii. Został utworzony w 1974. Obejmuje powierzchnię 514 km².
Fauna.
Na terenie Parku Narodowego Necz Sar występuje wiele gatunków zwierząt, wśród których można wymienić: zebry stepowe, bawolce krowie, gazele Granta, dik-diki, kudu wielkie, hipopotamy nilowe, krokodyle nilowe, buszboki, pawiany anubis, świnie, werwety oraz szakale czaprakowe.

</doc>
<doc id="776780" url="https://pl.wikipedia.org/wiki?curid=776780" title="Michał Sitarski (muzyk)">
Michał Sitarski (muzyk)

Michał Sitarski (ur. 1 marca 1972) – polski muzyk, gitarzysta.
Podczas pobytu w Stanach Zjednoczonych założył grupę Beyond the Mirror. Po powrocie do Polski we wrześniu 2001 rozpoczął współpracę z zespołem Lady Pank, którego jest stałym sidemanem. Początkowo pełnił funkcję członka ekipy technicznej, a w wolnym czasie pisał teksty i koncertował z grupą Hetman, z którą nagrał album pt. "Wszyscy zaczynamy od zera", zawierający trzy jego kompozycje. Ostatecznie zajął (nieoficjalnie) w zespole Lady Pank miejsce Andrzeja Łabędzkiego. W 2008 dodatkowo grał w zespole Freedom, z którym występował w rock operze "Krzyżacy".

</doc>
<doc id="776782" url="https://pl.wikipedia.org/wiki?curid=776782" title="Joe Louis Arena">
Joe Louis Arena

Joe Louis Arena – arena hokejowa znajdująca się w amerykańskim mieście Detroit w stanie Michigan. Nazwana została na cześć boksera Joe Louisa, który dorastał w Detroit. Tym samym jest to jeden z nielicznych obiektów NHL, który nie nosi nazwy sponsora. Jest on również areną domową drużyny hokejowej Detroit Red Wings. Hala otwarta została w 1979 roku, a koszt jej budowy wyniósł 57 mln dolarów.
W Joe Louis Arena odbył się NHL All-Star Game, po którym tłum 21 002 ludzi nagrodził dziesięciominutowymi owacjami na stojąco Gordie’ego Howe’a, wprowadzonego do Wales Conference. 51-letni wtedy Howe przez 25 lat grał w Detroit, był rekordzistą punktowym NHL i najpopularniejszym graczem Red Wings.
Arena należy do miasta Detroit, a jej operatorem jest Olympia Entertainment – Joe Louis Arena zastąpiła Olympia Stadium.
W hali odbywa się seria wydarzeń hokejowych w ramach College Hockey at The Joe oraz Great Lakes Invitational. W 1980 roku odbyła się tu również Narodowa Konwencja Republikanów. W 2009 roku w JLA miało miejsce widowisko WWE, Royal Rumble (2009).
Drużyna NBA Detroit Pistons rozegrała mecz z New York Knicks w Joe Louis Arena w 1984 roku, gdyż w ich ówczesnym stadionie Pontiac Silverdome termin był już zajęty. Pistons rozegrali jeszcze 15 meczów w arenie w sezonie 1984–1985 po tym, jak dach Silverdome runął z powodu sztormu śnieżnego.
9 września 2006 roku w JLA odbył się finał WNBA między Sacramento Monarchs i Detroit Shock; w ich domowej arenie The Palace of Auburn Hills odbywał się w tym samym czasie koncert Mariah Carey.
Kilkakrotnie pojawiały się pomysły na likwidację hali, w tym plan powiększenia Cobo Hall, który wymagałby zniszczenia JLA, jednak obecnie nie ma planów zastąpienia lub wyburzenia budynku.
Na tablicy punktowej zainstalowany został nowy ekran, który zadebiutował podczas meczu Red Wings z Vancouver Canucks, 22 listopada 2006 roku. Tego samego dnia zachodnie wejście areny otrzymało nazwę Gordie Howe Entrance na cześć legendarnego gracza Red Wings Gordie’ego Howe’a. Wewnątrz wejścia ustanowiona została także jego, zrobiona z brązu, podobizna.
W obiekcie odbywają się również koncerty; w arenie wystąpili m.in. Alice Cooper (koncert ten wydany został na VHS: "The Nightmare Returns"), Bruce Springsteen oraz Nickelback.
Arena pojawiła się w odcinku „Grosse Pointe, 48230” serialu "Przystanek Alaska".
Dodatkowe loże.
W arenie znajduje się 86 dodatkowo płatnych miejsc w oddzielnej loży. W 2008 roku powstał nowy Comerica Bank Legend’s Club ze 181 prywatnymi siedzeniami w południowo-wschodnim rogu sali. Legend’s Club korzysta z pilotażowego programu zwanego SkyBOX, wprowadzonego do JLA w styczniu 2008 roku przez firmę Vivid Sky. SkyBOX za pomocą bezprzewodowego urządzenia umożliwia znajdującym się w loży oglądanie natychmiastowych powtórek tego, co dzieje się na arenie oraz na bieżąco dostarcza aktualnych statystyk.

</doc>
<doc id="776786" url="https://pl.wikipedia.org/wiki?curid=776786" title="Dzieło">
Dzieło



</doc>
<doc id="776788" url="https://pl.wikipedia.org/wiki?curid=776788" title="James Killen">
James Killen

Sir Denis James Killen, Jim Killen (ur. 23 listopada 1925 w Dalby, Queensland, zm. 12 stycznia 2007 w Brisbane) – polityk australijski, wieloletni parlamentarzysta z ramienia Liberalnej Partii Australii, minister marynarki i obrony.
Życiorys.
Uczęszczał do Brisbane Grammar School, następnie ukończył studia prawnicze na University of Queensland. W czasie II wojny światowej służył w siłach lotniczych. Po wojnie przez kilka lat pracował w rolnictwie, m.in. przy strzyżeniu owiec, zajmował się także praktyką prawniczą. W 1949 wstąpił do Liberalnej Partii Australii i przyczynił się do powstania młodzieżowego ruchu liberalnego w stanie Queensland (Queensland Young Liberals). W 1955 po raz pierwszy został wybrany do Izby Reprezentantów, gdzie zyskał zarówno sławę dobrego mówcy, jak i opinię polityka skrajnie prawicowego skrzydła liberałów. Występował m.in. w obronie rządów Iana Smitha w Rodezji.
Killen zachowywał fotel w parlamencie w kolejnych wyborach, co szczególne znaczenie miało w 1961, kiedy liberałowie pod wodzą Roberta Menziesa odnieśli minimalne zwycięstwo (przewagą dwóch mandatów). Z wyborami 1961 związana jest anegdota - Killen miał otrzymać telefoniczne bądź telegraficzne gratulacje od premiera Menziesa, których emocjonalna treść "Killen, you're magnificent!" ("Killen, jesteś wspaniały!") stała się nagłówkiem wielu tytułów prasowych. W rzeczywistości historia została wyolbrzymiona przez dziennikarzy. 
Pod koniec lat 60. Killen zajął bardziej umiarkowane stanowisko polityczne. W 1969 został ministrem marynarki w gabinecie Johna Gortona. Stanowisko to zajmował do 1971, kiedy tekę premiera objął William McMahon. Po porażce wyborczej Partii Liberalnej na rzecz Partii Pracy Gougha Whitlama w 1972 kierował resortami edukacji i obrony w gabinetach cieni Snedena i Frasera. W latach 1975-1982 był ministrem obrony w rządzie Malcolma Frasera.
Po odejściu ze stanowiska ministra obrony w 1982 Killen otrzymał tytuł szlachecki (komandora Orderu Św. Michała i Św. Jerzego) i został mianowany wiceprezydentem Rady Wykonawczej (odpowiednik zastępcy gubernatora generalnego w randze ministra bez teki). Pełnił tę funkcję przez rok, zrezygnował w 1983 po porażce wyborczej Partii Liberalnej. Przez kilka miesięcy 1983 był parlamentarzystą Australii o najdłuższym stażu, ale złożył mandat w sierpniu tegoż roku. Na politycznej emeryturze zajmował się praktyką prawniczą w Brisbane, zaangażował się również w ruch monarchistyczny i w 1998 został wybrany do IV Zgromadzenia Konstytucyjnego Australii, gdzie występował jako przeciwnik republiki.
Killen znany był z dobrych stosunków z politykami z różnych opcji politycznych, m.in. z Goughem Whitlamem i Fredem Daly'm. Napisał wstęp do zbioru anegdot politycznych Daly'ego 
"The Politician Who Laughed" (1982).

</doc>
<doc id="776789" url="https://pl.wikipedia.org/wiki?curid=776789" title="Vaclav Vorlicek">
Vaclav Vorlicek



</doc>
<doc id="776790" url="https://pl.wikipedia.org/wiki?curid=776790" title="Paweł Benasiewicz">
Paweł Benasiewicz

Paweł Benasiewicz (ur. 2 sierpnia 1985) – polski hokeista.
Kariera.
W barwach reprezentacji Polski do lat 18 uczestniczył w turnieju mistrzostw świata juniorów do lat 18 w 2003. Absolwent NLO SMS PZHL Sosnowiec z 2004.

</doc>
<doc id="776793" url="https://pl.wikipedia.org/wiki?curid=776793" title="Mieczysław Wojnicki">
Mieczysław Wojnicki

Mieczysław Wojnicki, właściwie Mieczysław Jarca (ur. 18 września 1919 w Częstochowie, zm. 13 stycznia 2007 w Warszawie) – polski piosenkarz i aktor operetkowy, wykonawca znanych przebojów z lat 60. 
Życiorys.
Absolwent Gimnazjum im. R. Traugutta w Częstochowie (1938). Ukończył studia na Wydziale Aktorskim PWST w Krakowie, a zadebiutował w 1944 roku w Wilnie. W latach 40. pracował w teatrach muzycznych Poznania i Łodzi. Od 1949 w Warszawie, zdobył popularność jako czołowy artysta operetki. Od lat 50. współpracował także z kabaretami (np. "Wagabunda") i grupami estradowymi, między innymi "Podwieczorek przy mikrofonie".
Na początku lat 50. wystąpił w epizodach filmowych: "Miasto nieujarzmione" (1950) jako żołnierz niemiecki oraz "Młodość Chopina" (1951) jako porucznik Pisarzewski.
Często był autorem słów do śpiewanych przez siebie włoskich piosenek. Największe przeboje: 
Był dwukrotnie żonaty. Jego pierwszą żoną była ceniona śpiewaczka Opery Poznańskiej Krystyna Kostalówna. Drugą dużo młodsza od niego Anna, jego wielbicielka.
Pochowany na cmentarzu Powązkowskim (kwatera 43-6-16).

</doc>
<doc id="776795" url="https://pl.wikipedia.org/wiki?curid=776795" title="Steindorf (Bawaria)">
Steindorf (Bawaria)

Steindorf – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg, wchodzi w skład wspólnoty administracyjnej Mering. Leży około 27 km na południe od Aichach, nad rzeką Paar.
Polityka.
Wójtem gminy jest Paul Wecker, rada gminy składa się z 8 osób.

</doc>
<doc id="776802" url="https://pl.wikipedia.org/wiki?curid=776802" title="Krężoły (województwo wielkopolskie)">
Krężoły (województwo wielkopolskie)

Krężoły – wieś w Polsce, położona w województwie wielkopolskim, w powiecie obornickim, w gminie Ryczywół.
W latach 1975–1998 wieś administracyjnie należała do województwa pilskiego.
Wieś szlachecka Krezoly położona była w 1580 roku w powiecie poznańskim województwa poznańskiego. 

</doc>
<doc id="776804" url="https://pl.wikipedia.org/wiki?curid=776804" title="Pöttmes">
Pöttmes

Pöttmes – gmina targowa w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg, siedziba wspólnoty administracyjnej Pöttmes. Leży około 15 km na północ od Aichach.
Polityka.
Wójtem gminy jest Franz Schindele, poprzednio urząd ten obejmował Johann Schmuttermeier, rada gminy składa się z 20 osób.

</doc>
<doc id="776809" url="https://pl.wikipedia.org/wiki?curid=776809" title="United Center">
United Center

United Center – hala sportowa, która znajduje się w Chicago w stanie Illinois w Stanach Zjednoczonych. Nazwa wzięła się od głównego sponsora tej hali United Airlines. 

</doc>
<doc id="776811" url="https://pl.wikipedia.org/wiki?curid=776811" title="Junoszyn">
Junoszyn

Junoszyn – przysiółek w Polsce położony w województwie wielkopolskim, w powiecie leszczyńskim, w gminie Rydzyna.
W latach 1975–1998 miejscowość administracyjnie należała do województwa leszczyńskiego.

</doc>
<doc id="776812" url="https://pl.wikipedia.org/wiki?curid=776812" title="Baar (Schwaben)">
Baar (Schwaben)

Baar (Schwaben) – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg, wchodzi w skład wspólnoty administracyjnej Pöttmes. Leży około 20 km na północny zachód od Aichach.
Polityka.
Wójtem gminy jest Leonhard Kandler z WG, rada gminy składa się z 12 osób.

</doc>
<doc id="776818" url="https://pl.wikipedia.org/wiki?curid=776818" title="Meczet w Gdańsku">
Meczet w Gdańsku

Meczet im. Dżamaluddina Al-Afganieniego w Gdańsku – jest obecnie jednym z pięciu czynnych meczetów w Polsce, jedynym posiadającym minaret oraz jedynym na terenie Gdańska. Działa on w ramach Muzułmańskiej Gminy Wyznaniowej w Gdańsku, która jest jedną z ośmiu gmin w kraju. Meczet znajduje się na osiedlu VII Dwór przy ulicy Abrahama 17a.
Świątynia powstała dzięki ofiarności społeczności muzułmańskiej Trójmiasta, dotacjom państw islamu i zbiórkom wśród studentów z krajów arabskich, licznie przybywających w latach osiemdziesiątych XX wieku do Gdańska.
Akt erekcyjny pod budowę wmurowano w 1984 roku. Samą budowę świątyni ukończono w 1990 roku. Prace trwały sześć lat, a w efekcie powstał trzeci meczet w kraju, a zarazem pierwszy murowany. Nosi on imię poety i filozofa, twórcy panislamizmu - Dżamala ad-Dina Al-afganiego. 
Modlitwy odprawia się pięć razy dziennie: przed wschodem słońca, w południe, po południu, po zachodzie słońca i wieczorem. Obowiązek modlitwy dotyczy wyznawców od dziesiątego roku życia. Obiekt jest udostępniony do zwiedzania wyłącznie w dniach otwartych, a wstęp jest dozwolony pod okiem opiekuna. Od wszystkich zwiedzających wymaga się zdjęcia butów przed wejściem do sali modlitwy, a od kobiet dodatkowo skromnego stroju, ale bez konieczności zasłaniania włosów.
Po zamachach z 11 września 2001 roku w USA meczet gdański stał się celem ataków (obrzucanie kamieniami, wybijanie szyb) nieznanych sprawców. Jeden z ostatnich tego typu aktów wandalizmu miał miejsce w październiku 2013 roku (podpalenie), wcześniej w lipcu 2012 roku. Ataki na meczet zaczęły nasilać się od końca 2014 r., kiedy doszło do próby jego podpalenia. W następnych latach świątynia systematycznie padała łupem wandali malujących na niej obraźliwe i wulgarne napisy.

</doc>
<doc id="776820" url="https://pl.wikipedia.org/wiki?curid=776820" title="Armand Richelieu">
Armand Richelieu



</doc>
<doc id="776822" url="https://pl.wikipedia.org/wiki?curid=776822" title="Affing">
Affing

Affing – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg. Leży około 15 km na zachód od Aichach, około 10 km na zachód od Augsburga.
Dzielnice.
Affing z Iglbach, Anwalting, Aulzhausen, Bergen, Frechholzhausen, Gebenhofen, Haunswies, Katzenthal, Miedering, Mühlhausen i Pfaffenzell.
Polityka.
Wójtem gminy jest Markus Winklhofer z CSU, rada gminy składa się z 20 osób.

</doc>
<doc id="776824" url="https://pl.wikipedia.org/wiki?curid=776824" title="Jesziwa Chachmei Lublin">
Jesziwa Chachmei Lublin



</doc>
<doc id="776825" url="https://pl.wikipedia.org/wiki?curid=776825" title="Pottmes">
Pottmes



</doc>
<doc id="776863" url="https://pl.wikipedia.org/wiki?curid=776863" title="Poettmes">
Poettmes



</doc>
<doc id="776864" url="https://pl.wikipedia.org/wiki?curid=776864" title="Kuhbach">
Kuhbach

Niemcy:
Zobacz też:

</doc>
<doc id="776865" url="https://pl.wikipedia.org/wiki?curid=776865" title="Bounty">
Bounty



</doc>
<doc id="776866" url="https://pl.wikipedia.org/wiki?curid=776866" title="Kuehbach">
Kuehbach



</doc>
<doc id="776869" url="https://pl.wikipedia.org/wiki?curid=776869" title="Arjironisos">
Arjironisos

Arjironisos (gr. , dosłownie "srebrna wyspa") – bezludna grecka wyspa na Morzu Egejskim położona pomiędzy wyspami Kanatadiką a Eubeą. Zajmuje 0,24 km² powierzchni. Najbardziej widocznym znakiem orientacyjnym wyspy, a zarazem jej jedynym większym budynkiem, jest latarnia morska wybudowana w 1899 roku.
Leży w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Magnezja, w gminie Almiros.

</doc>
<doc id="776871" url="https://pl.wikipedia.org/wiki?curid=776871" title="Obwodnica Łodzi">
Obwodnica Łodzi

Obwodnica Łodzi – kompleks autostrad (A1, A2) oraz dróg ekspresowych (S8, S14) wokół Łodzi, które w całości utworzą obwodnicę tego miasta jak również miast i powiatów sąsiadujących z Łodzią czyli: Zgierza, Pabianic i Rzgowa.

</doc>
<doc id="776875" url="https://pl.wikipedia.org/wiki?curid=776875" title="Czosnek winnicowy">
Czosnek winnicowy

Czosnek winnicowy ("Allium vineale" L.) – gatunek byliny należący do rodziny czosnkowatych. Gatunek występuje na terenie Europy, zawleczony do Ameryki Północnej.
Biologia.
Rozmnaża się najczęściej nie z nasion lecz z cebulek rozwijających się na niby-baldachach.
Ekologia.
Roślina środowisk kserotermicznych i antropogenicznych (przydroża, uprawy). W Polsce częsta, oprócz Karpat.
Systematyka.
Zmienność:
Uprawa.
Zalecane sadzenie w dużych grupach. Niewybredna pod względem gleby. Należy unikać nadmiernego nawodnienia. Nasłonecznienie pełne lub półcień. Niebezpieczeństwo samorzutnego rozsiewania i wypierania słabszych gatunków.
W uprawach polowych (zwłaszcza pszenicy i żyta) kłopotliwy chwast ze względu na zanieczyszczanie ziarna przeznaczonego na przemiał. Roztarte cebulki tworzą bowiem cuchnącą miazgę.

</doc>
<doc id="776883" url="https://pl.wikipedia.org/wiki?curid=776883" title="Sampler (muzyka)">
Sampler (muzyka)



</doc>
<doc id="776886" url="https://pl.wikipedia.org/wiki?curid=776886" title="Kina w Gdyni">
Kina w Gdyni

Kina w Gdyni – wszystkie historyczne gdyńskie kina zostały zlikwidowane. Stan dzisiejszy to trzysalowe Gdyńskie Centrum Filmowe, jeden multiplex „Helios” oraz jedno kino studyjne „Klub Filmowy”.
Kina historyczne przedwojenne.
W 1937 we wszystkich gdyńskich kinach sprzedano 815 tys. biletów.

</doc>
<doc id="776887" url="https://pl.wikipedia.org/wiki?curid=776887" title="Michał Józef Zamoyski">
Michał Józef Zamoyski

Michał Józef Zamoyski (ur. 7 kwietnia 1785 na Pradze, zm. 29 grudnia 1844 w Lublinie) – major Wojsk Polskich.
Był synem Franciszka Zamoyskiego i Rozalii z Głowackich. 14 kwietnia 1807 wstąpił jako szwoleżer do 5 kompanii 1 pułku szwoleżerów Gwardii Cesarskiej. 1 września 1807 brygadier furier 7 kompanii; 15 maja 1811 awansował na wachmistrza w 4 kompanii; 26 czerwca 1812 podporucznik 5 kompanii; 11 sierpnia 1812 został porucznikiem w 3 pułku szwoleżerów gwardii; od 11 kwietnia 1813 służył jako porucznik w 1 pułku szwoleżerów.
Walczył w kampaniach 1808–1814. Brał udział w bitwach pod Burgos, Somosierrą, Madrytem, Santa Cruz, Benavente, Aspern-Essling, Wagram, Znojmem, Almeidą, Cidurą, Rodrigo, Witebskiem, Borodino, Berezyną, Lützen, Budziszynem, Dreznem, Lipskiem, Hanau, Brienne, Montmirail, Laon, Château-Thierry, Arcis-sur-Aube.
W armii Królestwa Polskiego od 13 lutego 1815 porucznik 4 Pułku Ułanów; 2 kwietnia 1820 mianowany kapitanem.
6 listopada 1830 wziął dymisję w stopniu majora z pozwoleniem noszenia munduru. Zmarł na zapalenie płuc.
Odznaczenia:

</doc>
<doc id="776890" url="https://pl.wikipedia.org/wiki?curid=776890" title="Crotale">
Crotale

Crotale – to system obrony powietrznej złożony z kierowanych pocisków rakietowych ziemia-powietrze, opracowany przez francuski koncern zbrojeniowy Thomson-CSF. Używany jest na samobieżnych wyrzutniach lądowych i wyrzutniach morskich.
Historia.
System przeciwlotniczy Crotale został opracowany pod koniec lat 60. XX w. na zlecenie RPA. Kraj ten poszukiwał nowych rakiet ziemia-powietrze krótkiego zasięgu i po odmowie sprzedaży rakiet przez Wielką Brytanię, zwrócił się do francuskiej firmy Thomson, zamawiając opracowanie i produkcję samobieżnych systemów rakietowych do zwalczania celów powietrznych na niskich pułapach w każdych warunkach atmosferycznych. RPA zobowiązała się do pokrycia 85% kosztów opracowania i prób. Pierwsze baterie zostały dostarczone do RPA w 1971.
Ze względu na wysokie parametry i stosunkowo niską cenę zestawy Crotale były produkowane również dla armii francuskiej, a w późniejszym okresie również na eksport do innych krajów. Do końca 1978 francuskie siły zbrojne otrzymały 20 baterii pocisków. 
Dla Arabii Saudyjskiej Thomson-CSF opracował specjalną wersję Crotale nazwaną Shahine (oko sokoła). 
Opis.
Podstawowa wersja wyrzutni Crotale obejmuje cztery kontenery pocisków oraz radar śledzenia i naprowadzania, zamontowane na podwoziu lekko opancerzonego terenowego wozu kołowego 4x4 (masa w położeniu bojowym – 14.800 kg). Może być również wykorzystywane podwozie 8x8 lub gąsienicowe. Typowa bateria składa się z trzech wyrzutni i jednego pojazdu ze stacją radiolokacyjną wykrywania celów. Wykrywanie i zwalczanie celów może być dokonywane tylko na postoju. Istnieje także stacjonarna (modułowa) wersja Crotale. Moduł – kontener z wyrzutnią i urządzeniami kierowania ma masę 8200 kg, a moduł ze stacją radiolokacyjną 5700 kg. Wszystkie zestawy wyposażone są w pociski rakietowe firmy Matra R-440.
Wersja Crotale dla Arabii Saudyjskiej Shahine różni się od pierwowzoru podwoziem, na którym umieszczono wyrzutnie, które opracowano na bazie czołgu AMX-30. Zmianie uległa także liczba rakiet na wyrzutni – 6 zamiast 4. Same pociski są nieco powiększone i noszą oznaczenie R-460.
Oprócz wersji lądowej, istnieje również wersja morska, montowana na licznych okrętach Marynarki Francuskiej i innych państw. Wyrzutnia w tej wersji posiada osiem kontenerów pocisków. 
Crotale NG.
W 1990 wprowadzono do produkcji całkowicie nową wersję zestawu Crotale NG (Nouvelle Génération – nowa generacja), opartą o pociski VT-1. Pocisk osiąga prędkość 3,5 Macha i może manewrować z przeciążeniem 35g. Maksymalny zasięg wynosi 15 km, pułap do 9000 m. Głowica pocisku jest odłamkowa, 13-kilogramowa, a pocisk naprowadzany jest radiokomendowo wzdłuż linii celowania. Oprócz nowego pocisku, na nowo opracowano system wykrywania celów i kierowania ogniem oraz wyrzutnię, obejmującą teraz 8 rurowych kontenerów o mniejszej średnicy, radar wykrywania celów (zasięg 20 km), radar naprowadzania oraz telewizyjny i termowizyjny system naprowadzania. Wyrzutnia montowana jest na podwoziach samobieżnych lub przyczepach.

</doc>
<doc id="776894" url="https://pl.wikipedia.org/wiki?curid=776894" title="Czyżówka (dopływ Wisły)">
Czyżówka (dopływ Wisły)

Czyżówka – rzeka w województwie świętokrzyskim, lewy dopływ Wisły o długości 27,44 km.
. Obecnie jest ciekiem stałym na całej długości. Jest w całości uregulowana. 
Główne dopływy rzeki to: "Potok Pruski" i "Potok Wyszmontowski".

</doc>
<doc id="776895" url="https://pl.wikipedia.org/wiki?curid=776895" title="Herb gminy Trzebiatów">
Herb gminy Trzebiatów



</doc>
<doc id="776898" url="https://pl.wikipedia.org/wiki?curid=776898" title="GDDR4">
GDDR4

GDDR 4 RAM (Graphic Double Data Rate v4) - pamięć RAM czwartej generacji wykorzystywana do produkcji kart graficznych. Ze względu na niewielkie tylko ulepszenia w stosunku do GDDR3, pamięci te były mało popularne i bardzo rzadko stosowane - układy GDDR3 zostały w nowszych konstrukcjach zastąpione od razu przez GDDR5.
Pamięci GDDR4 wykonywane były w technologii 80 nm, w kościach o pojemności 64 MB. Pracowały one nominalnie (taktowanie rzeczywiste) z prędkością 1200 MHz, a efektywnie 2400 MHz. Pamięci te uzyskiwały przepustowość na poziomie 9,6 GB/s. Były wykorzystywane tylko przez ATI.
Następcą GDDR4 są pamięci GDDR5.

</doc>
<doc id="776900" url="https://pl.wikipedia.org/wiki?curid=776900" title="Eugeniusz Filipowicz">
Eugeniusz Filipowicz

Eugeniusz Filipowicz (ur. 31 grudnia 1903 w Koluszkach, zm. 3 marca 1999 w Warszawie) – polski wojskowy, polityk, samorządowiec, poseł na Sejm V kadencji w II RP.
Życiorys.
W latach 1918–1924 uczęszczał do Państwowego Gimnazjum im. J.H. Dąbrowskiego w Kutnie. W tym czasie wstąpił do I Kutnowskiej Drużyny Harcerskiej im. Tadeusza Rejtana i został harcerzem. W czerwcu 1920 wstąpił ochotniczo do 37 Łęczyckiego pułku piechoty, biorąc udział w bojach z bolszewikami pod Baboszewem, Rohatynem i Złoczowem. Pełnił funkcję chorążego Harcerskiej Kompanii Szturmowej 37 Łęczyckiego pułku piechoty. Po maturze trafił na studia w Wyższej Szkole Handlowej (obecnie SGH), gdzie w 1927 ukończył Wydział Samorządowy.
Po powrocie do Kutna zajmował różne stanowiska urzędnicze. W 1934 przez półtora miesiąca pełnił funkcję burmistrza komisarycznego miasta Kutno. 25 listopada 1936 poparty przez PPS został burmistrzem miasta Kutno. Funkcję tę pełnił do września 1939. W okresie pełnienia funkcji burmistrza otworzył nową szkołę powszechną nr 6 w Kutnie, zbudował nowe hydrofornie, wykupił na Azorach, na potrzeby miasta, grunty, a także nabył na rzecz miasta park i pałac Zawadzkiego (obecny Park Wiosny Ludów).
W 1938 został wybrany na posła na Sejm RP z ramienia Obozu Zjednoczenia Narodowego.
Po wybuchu wojny pozostał w Kutnie do 6 września 1939, pełniąc funkcję szefa obrony narodowej. Po otrzymaniu rozkazu ewakuacyjnego od wojewody łódzkiego zabezpieczył dokumenty i kasę miejską i przekazał je dwa dni później w ręce władz wojskowych w Warszawie.
Po zakończeniu działań wojskowych wrócił do Kutna, gdzie został aresztowany przez gestapo. Uciekł z łódzkiego obozu dla oficerów rezerwy i w listopadzie 1939 dotarł do Warszawy. Został członkiem ZWZ i służył pod dowództwem płk Alojzego Horaka. Został szefem podokręgu „Tuchola-Olsztyn”. Podlegały mu trzy inspektoraty i dwanaście obwodów m.in. Płock, Mława, Pułtusk, Ciechanów, Sierpc, Ostrołęka i Płońsk. W czerwcu 1941 został aresztowany przez Gestapo w punkcie kontaktowym na ul. Żurawiej w Warszawie. Trafił do hitlerowskiego więzienia na Pawiaku. Był brutalnie przesłuchiwany, ale wytrzymał śledztwo, nie załamując się. Uczestniczył w pawiackim ruchu oporu, dzięki kontaktowi z więzionym tam szkolnym kolegą Józefem Sulińskim, który razem z nim był członkiem I KDW im. T. Rejtana. Poparty przez tajną organizację został bibliotekarzem, a potem pisarzem w kancelarii polskiej na Pawiaku. Współorganizował ucieczkę z Pawiaka. Dnia 3 marca 1942 wraz z trzema innymi więźniami przy pomocy strażnika B. Kuczorskiego dokonał udanej ucieczki.
Zdekonspirowany w Warszawie został inspektorem oddziałów partyzanckich na terenie okręgu podlaskiego w Brześciu. Wziął udział w akcji Burza. Służbę w Armii Krajowej skończył we wrześniu 1944 w stopniu majora.
Po wojnie pracował w Gospodarczym Zrzeszeniu Samorządu Terytorialnego i w Centrali Druków Administracji Publicznej w Warszawie. Następnie związał się ze służbą zdrowia. Był m.in. dyrektorem ekonomicznym w Państwowym Zakładzie Wydawnictw Lekarskich. W latach 1965–1967 pełnił tam funkcję dyrektora naczelnego. 1 stycznia 1972 przeszedł na emeryturę. Był aktywnym działaczem TNOiK, Stowarzyszenia Weteranów Wojny Polsko-Bolszewickiej oraz przewodniczącym Zarządu Środowiska byłych Więźniów Politycznych Pawiaka. Dnia 11 listopada 1990 został mianowany podpułkownikiem WP. Kawaler Krzyża Komandorskiego Orderu Odrodzenia Polski.
19 czerwca 1998 Rada Miejska Kutna nadała Eugeniuszowi Filipowiczowi honorowe obywatelstwo miasta Kutna, podejmując uchwałę nr 589/LXIII/98.
Pochowany na cmentarzu Powązki Wojskowe w Warszawie (kwatera D4-5-5).

</doc>
<doc id="776903" url="https://pl.wikipedia.org/wiki?curid=776903" title="Miki Mousoleum">
Miki Mousoleum

Miki Mousoleum – wrocławska grupa reggae założona w latach 80. XX wieku w Wyższej Szkole Plastycznej we Wrocławiu. Uznaje się ją za jeden z pierwszych polskich zespołów wykonujących muzykę reggae. Najbardziej znane utwory to "Brytyjscy górnicy", "Ruski ketchup", "ZOMO na Legnickiej", "Czarna wołga".
Utwory grupy znalazły się na płycie zespołu Big Cyc "Zadzwońcie po milicję!".

</doc>
<doc id="776905" url="https://pl.wikipedia.org/wiki?curid=776905" title="Ludford">
Ludford

Ludford (ang. "Ludfordian")

</doc>
<doc id="776907" url="https://pl.wikipedia.org/wiki?curid=776907" title="Władysław Findeisen">
Władysław Findeisen

Władysław Findeisen (ur. 28 stycznia 1926 w Poznaniu, zm. 7 marca 2023 w Warszawie) – polski inżynier, profesor nauk technicznych, rektor Politechniki Warszawskiej (1981–1985), automatyk, współtwórca teorii systemów w ramach szeroko pojętej nauki o sterowaniu, przewodniczący Prymasowskiej Rady Społecznej, senator I i II kadencji. Kawaler Orderu Orła Białego.
Życiorys.
Jego dziadkiem był pochodzący z Saksonii Gustaw Adolf Findeisen (1834–1885), organizator kolejnictwa na ziemiach Królestwa Polskiego, współpracownik Leopolda Kronenberga, związany z jego Koleją Warszawsko-Wiedeńską. Rodzicami Władysława Findeisena byli inżynier Stanisław Findeisen (1873–1970) i Alicja z domu Handke (1896–1994), a jego stryjeczną siostrą Krystyna Tustanowska.
Ukończył szkołę powszechną, w 1944 w ramach tajnego nauczania zdał maturę w Państwowym Liceum i Gimnazjum im. Stanisława Staszica w Warszawie. W czasie II wojny światowej był żołnierzem Armii Krajowej. W jej szeregach brał udział w powstaniu warszawskim, uczestniczył w walkach w Śródmieściu i na Mokotowie. Po upadku powstania, w którym zginął jego dwa lata starszy brat Stanisław oraz dwaj najbliżsi kuzyni, przebywał w obozie jenieckim w Niemczech, skąd powrócił w grudniu 1945. W tym samym miesiącu rozpoczął studia na Wydziale Elektrycznym Politechnice Warszawskiej, które ukończył w 1949.
Podjął pracę na tej uczelni jako asystent w Katedrze Miernictwa Elektrycznego, gdzie jego przełożonym był Kazimierz Drewnowski. W 1954 uzyskał stopień naukowy doktora nauk technicznych, a rok później został kierownikiem nowej Katedry Automatyki i Telemechaniki. W 1957 został docentem, w 1962 i 1971 otrzymywał odpowiednio tytuł profesora nadzwyczajnego i zwyczajnego. W 1971 został też członkiem korespondentem Polskiej Akademii Nauk, a w 1986 członkiem rzeczywistym PAN. Został też członkiem zwyczajnym Towarzystwa Naukowego Warszawskiego.
11 kwietnia 1981 został wybrany na rektora Politechniki Warszawskiej w pierwszych po wieloletniej przerwie wolnych wyborach władz uczelni. W 1984 mimo oporu uczelnianych i pozauczelnianych organów PZPR wybrano go na następną kadencję rektorską, jednak w listopadzie 1985 decyzją ówczesnych władz PRL został odwołany ze stanowiska.
W latach 1986–1990 przewodniczył Prymasowskiej Radzie Społecznej, należał też do Komitetu Obywatelskiego przy przewodniczącym „Solidarności” Lechu Wałęsie (1988–1990). W 1989 uczestniczył w obradach Okrągłego Stołu, był współprzewodniczącym (z Aleksandrem Gieysztorem) obrad plenarnych. W wolnych wyborach z 4 czerwca 1989 do Senatu uzyskał mandat senatora z ramienia KO w okręgu warszawskim. W 1991 po raz drugi został senatorem, kandydując z ramienia Unii Demokratycznej. W Senacie był m.in. przewodniczącym Komisji Kultury, Środków Przekazu, Nauki i Edukacji Narodowej. W 1993 bez powodzenia ubiegał się o reelekcję
Opublikował ponad 120 pozycji naukowych, w tym około 80 artykułów naukowych oraz kilka książek. Był żonaty, miał troje dzieci.
Został pochowany na cmentarzu ewangelicko-augsburskim w Warszawie.
Odznaczenia i wyróżnienia.
W 2012, "w uznaniu znamienitych zasług dla Rzeczypospolitej Polskiej, za wybitne osiągnięcia w pracy naukowej i dydaktycznej, za działalność na rzecz przemian demokratycznych i wolnej Polski", został odznaczony Orderem Orła Białego.
W 1976 otrzymał Nagrodę Państwową II stopnia. Został też odznaczony m.in. Krzyżem Komandorskim Orderu Odrodzenia Polski, Medalem Komisji Edukacji Narodowej, Krzyżem Armii Krajowej, Warszawskim Krzyżem Powstańczym, medalem „Zasłużonemu dla Kościoła i Narodu” oraz Orderem Świętego Grzegorza Wielkiego.
Doktor honoris causa City, University of London (1984), Politechniki Warszawskiej (1996), Politechniki Gdańskiej (1997) i Technische Universität Ilmenau (1997).
W 2020 otrzymał tytuł honorowego obywatela miasta stołecznego Warszawy.

</doc>
<doc id="776908" url="https://pl.wikipedia.org/wiki?curid=776908" title="Oczy smoka">
Oczy smoka

Oczy smoka (ang. "The Eyes of the Dragon") – powieść Stephena Kinga wydana w 1987 roku. Jest z gatunku fantastyki, przez co odbiega znacznie od standardowych horrorów autora.
Opis fabuły.
Jednym z głównych bohaterów jest czarnoksiężnik Flagg, postać znana również z wielu innych powieści Kinga. Jego głównym celem jest sianie zniszczenia oraz uzyskanie władzy absolutnej w kraju. Nie chce on jednak być królem, gdyż o wiele bezpieczniejsze jest działanie z ukrycia, jako królewski doradca. W ten właśnie sposób skutecznie włada państwem zza pleców króla Rolanda, lecz niepokojem napełnia go następca tronu, Piotr. Jest on bowiem odważny, szczery, miłosierny i w każdym calu królewski, czego nie można powiedzieć o jego ojcu, którego słaby charakter nie był w stanie sprzeciwić się czarnoksiężnikowi. Flagg, w obawie, że Piotr wygna go, gdy dojdzie do władzy, postanawia się go pozbyć. W tym celu obmyśla chytry i pełen zła plan, dzięki któremu za jednym zamachem zniszczy starego już króla Rolanda, oraz szesnastoletniego, lecz w pełni dojrzałego Piotra. Zamiast niego królem zostanie młodszy brat Piotra - Tomasz, który idealnie nadaje się do kontynuacji planów czarnoksiężnika, ze względu na odziedziczoną po ojcu słabość charakteru i strach przed Flaggiem. Jednak kto wie, czy wszystko potoczy się dokładnie tak, jak to sobie zaplanował czarnoksiężnik...

</doc>
<doc id="776915" url="https://pl.wikipedia.org/wiki?curid=776915" title="Retsina">
Retsina

Retsina (czasem retzina, nwgrc.: ) – popularne greckie wino aromatyzowane, wyrabiane z dodatkiem żywicy sosny alepskiej. Produkowana przede wszystkim w regionie Attyki, wokół Aten. Retsina uzyskała oficjalny status wyrobu regionalnego. Roczna produkcja sięga  hl. Na cześć napoju nazwano asteroidę (2303) Retsina.
Winogrona i wino.
Wino, o złotożółtym kolorze najczęściej produkuje się z odmiany savatiano (często używa się także nazwy savvatiano). Spośród innych odmian używa się muscatów, asirtiko i rhoditis. Wino retsina występuje w trzech odmianach: podstawowej białej, a rzadziej czerwonej i różowej. Zapach retsiny jest specyficzny i może kojarzyć się z terpentyną. 
Żywica w retsinie.
W starożytności żywicą nasączano porowate amfory, w których przechowywano wina. Najstarsze znalezione ślady pochodzą z XIII w. p.n.e. Żywica służyła konserwacji, ograniczeniu parowania przez pory albo zamaskowaniu zapachu kwaśniejącego wina. Niegdyś żywicą nasączano amfory albo beczki, później zaczęto ją dodawać bezpośrednio do moszczu. Jej zawartość nie przekracza 10 g/l.
Retsina w tradycji greckiej.
Trunek ma zarówno zagorzałych zwolenników, jak i przeciwników; chętnie jest pijany zwłaszcza przez starsze pokolenie i turystów. Niektóre tawerny nabywają moszcz winny i winifikują go z dodatkiem żywicy we własnym zakresie. Podobnie jak inne białe wina retsinę podaje się schłodzoną do ok. 8-10 °C. W przeciwieństwie do innych win, do serwowania retsiny zamiast kieliszków używa się szklaneczek. Typowymi zestawieniami kulinarnymi są dania kuchni greckiej: ryby, owoce morza i lekkie dania mięsne. Grecy chętnie piją retsinę do przekąsek ("meze", odpowiednik hiszpańskich "tapas").

</doc>
<doc id="776916" url="https://pl.wikipedia.org/wiki?curid=776916" title="Bizarre">
Bizarre

Bizarre, właściwie Rufus Arthur Johnson (ur. 5 lipca 1976 r. w Detroit) – amerykański raper. Członek zespołu D12. Zaczynał w grupie zwanej Outsidaz z Rah Digga oraz Eminemem.

</doc>
<doc id="776917" url="https://pl.wikipedia.org/wiki?curid=776917" title="Gorst">
Gorst

Gorst (ang. "Gorstian")

</doc>
<doc id="776921" url="https://pl.wikipedia.org/wiki?curid=776921" title="Homer (geologia)">
Homer (geologia)

Homer (ang. "Homerian")

</doc>
<doc id="776922" url="https://pl.wikipedia.org/wiki?curid=776922" title="Morskie Oko (teatr)">
Morskie Oko (teatr)

Morskie Oko – teatr rewiowy działający w Warszawie w latach 1925–1933. Kabaret ten w latach 1925–1927 nosił nazwę "Perskie Oko", a w roku 1927 "Nowe Perskie Oko".
Opis.
Teatr, pod nazwą „Perskie Oko”, powstał z powodu zatargu w teatrze Qui Pro Quo, m.in. z powodu faworyzowania części zespołu skupionego wokół Fryderyka Jarossego. Secesjoniści założyli wówczas nową scenę. Współzałożycielami nowego teatru byli m.in.: Konrad Tom, Zula Pogorzelska, Ludwik Lawiński, Eugeniusz Bodo, Tadeusz Olsza. Od momentu powstania "Perskiego Oka" te dwa kabarety konkurowały ze sobą.
Niemal od pierwszego programu, styl i rozmach rewii zagroziły nie tylko teatrowi Qui Pro Quo, ale też przyczyniły się do upadku Teatru Stańczyk.
Siedziba kabaretu mieściła się początkowo przy Nowym Świecie 63 (1925–11 września 1926), gdzie dysponowano salą na 1000 miejsc. Następnie scena mieściła się przy Marszałkowskiej 125, w dawnym Teatrze Nowym (11 września 1926–28 sierpnia 1927). Ostatnia siedziba teatru Perskie Oko znajdowała się przy Karowej 18 (30 sierpnia 1927–4 września 1927), była to sala na 450 miejsc. W wyniku sporu o własność nazwy „Perskie Oko” w listopadzie 1927 roku powstał teatr Nowe Perskie Oko. 
Natomiast 16 marca 1928 odbyła się inauguracja teatru Morskie Oko z siedzibą na rogu ulic Jasnej 3 i Sienkiewicza 7. Za założyciela ostatecznego teatru Morskie Oko uważany jest Andrzej Włast. 
„Przegląd Mody” z 1929 roku referował, że teatr Morskie Oko to "jedyny prowadzony na europejską skalę music hall w Warszawie". Powstawały tam szlagiery przedwojennej Warszawy, m.in. slow-fox Fanny Gordon "Pod samowarem" ze słowami Andrzeja Własta, który był wykonywany w kwietniu 1931 w rewii "Podróż na księżyc" transmitowanej przez Polskie Radio.
Morskie Oko było teatrem zawsze podkreślającym swoją warszawskość. Tytuły rewii często zawierały nazwę stolicy: "Dla ciebie Warszawo" czy "Klejnoty Warszawy". Teatr jest jedną z legend przedwojennej Warszawy. To m.in. dzięki niemu stolica zyskała miano „Paryża Północy”.
Wśród współpracowników Morskiego Oka byli m.in. Henryk Wars, Jan Brzechwa i Julian Tuwim. Z czasem do zespołu dołączyła również Loda Halama z siostrami. 
Specjalnością teatru były naśladujące paryski szyk programy rewiowe, których ważnym składnikiem były także występy taneczne oraz akrobatyczne. Słynne były zespoły girlsowe Morskiego Oka, które prowadził w tym teatrze Eugeniusz Koszutski. Na scenie Morskiego Oka wykorzystywano nowatorskie jak na ówczesne czasy rozwiązania techniczne (np. w rewii "1000 pięknych dziewcząt" wykorzystano system specjalnie ustawionych luster, dzięki czemu widz mógł na scenie zobaczyć liczbę tancerek obiecaną w tytule przedstawienia).
Programy (rewie), które zaprezentowano w "Morskim Oku", to m.in.:
Historię „warszawskiego Casino de Paris”, bo tak nazywano teatr Morskie Oko, zamknęła "Rewia Warszawy". Premiera odbyła się 3 czerwca 1933 roku. Do upadku sceny z pewnością przyczynił się kryzys gospodarczy, który na początku lat trzydziestych szczególnie boleśnie dotknął Polskę i zubożył społeczeństwo, lecz także wygórowane żądania finansowe największych gwiazd, które doprowadziły kasę teatralną do ruiny. Ponadto rewia w paryskim stylu przestała być modna, ustępując miejsca komedii muzycznej. 9 lipca teatr ostatecznie zamknięto.

</doc>
<doc id="776923" url="https://pl.wikipedia.org/wiki?curid=776923" title="Szejnwud">
Szejnwud

Szejnwud (ang. "Sheinwoodian")

</doc>
<doc id="776924" url="https://pl.wikipedia.org/wiki?curid=776924" title="Telicz">
Telicz

Telicz (ang. "Telychian")

</doc>
<doc id="776926" url="https://pl.wikipedia.org/wiki?curid=776926" title="Guillaume Bigourdan">
Guillaume Bigourdan

Guillaume Bigourdan (ur. 6 kwietnia 1851 w Sistels, zm. 28 lutego 1932 w Paryżu) – astronom francuski. Dokonał obserwacji i zweryfikował współrzędne ponad 6 tysięcy „mgławic”.
Życiorys.
W 1877 roku François Félix Tisserand przyjął go na stanowiska asystenta w obserwatorium w Tuluzie. W 1879 roku Tisserand został mianowany dyrektorem Obserwatorium Astronomicznego w Paryżu i ściągnął tam Bigourdana. W Obserwatorium Paryskim Bigourdan przez wiele lat prowadził obserwacje i obliczył pozycje wszystkich znanych wówczas obiektów mgławicowych nieba północnego oraz odkrył wiele nowych. Prowadził także pomiary pozycji komet i gwiazd podwójnych. W 1894 roku odkrył planetoidę (390) Alma. Odkrył 75 obiektów (głównie galaktyk), które znalazły się w katalogu NGC, oraz 318 obiektów z jego suplementów "Index Catalogue".
Był także dyrektorem Międzynarodowego Biura Czasu od chwili jego powstania do 1928 roku.
Nagrody i wyróżnienia.
W 1904 roku został członkiem Francuskiej Akademii Nauk, a w 1923 jej wiceprezydentem.
W 1903 roku został członkiem Królewskiego Towarzystwa Astronomicznego, a w 1919 otrzymał Złoty Medal tego towarzystwa. W tym samym roku przyznano mu nagrodę Prix Jules-Janssen.

</doc>
<doc id="776928" url="https://pl.wikipedia.org/wiki?curid=776928" title="Aeron">
Aeron

Aeron (ang. "Aeronian")

</doc>
<doc id="776929" url="https://pl.wikipedia.org/wiki?curid=776929" title="Ruddan">
Ruddan

Ruddan (ang. "Rhuddanian")

</doc>
<doc id="776931" url="https://pl.wikipedia.org/wiki?curid=776931" title="Crotalus adamanteus">
Crotalus adamanteus



</doc>
<doc id="776932" url="https://pl.wikipedia.org/wiki?curid=776932" title="Diabelna taksówka">
Diabelna taksówka

Diabelna taksówka "(oryg. "Chicago Cab" lub "Hellcab")" – film zrealizowany w roku 1998 na podstawie sztuki Willa Kerna. Przedstawia on jeden dzień z życia (pracy) pewnego chicagowskiego taksówkarza, który rozwożąc przez cały dzień po mieście ludzi, spotyka rozmaitych osobników. Nieraz zostaje mimowolnie wciągnięty w ich problemy.

</doc>
<doc id="776933" url="https://pl.wikipedia.org/wiki?curid=776933" title="Jodła Lowa">
Jodła Lowa



</doc>
<doc id="776936" url="https://pl.wikipedia.org/wiki?curid=776936" title="16 Batalion Remontu Lotnisk">
16 Batalion Remontu Lotnisk

16 Jarociński Batalion Remontu Lotnisk im. gen. bryg. Stanisława Taczaka – samodzielny pododdział logistyczny Sił Powietrznych (JW 3918).
Charakterystyka.
W kwietniu 1945 w Dęblinie rozpoczęto formowanie jednostki 1 Samodzielnego Inżynieryjno-Lotniskowego Batalionu. Do sierpnia 1946 roku stacjonował w Łodzi, gdzie prowadził odbudowę lotniska. Następnie batalion przegrupował się do Oksywia z zadaniem modernizacji bazy lotniczej Gdynia-Babie Doły. Następnym garnizonem jednostki był Elbląg. W 1951 roku batalion zostaje zreorganizowany w związku z rozpoczynającą się nową erą lotnictwa wojskowego- erą samolotów napędzanych silnikami odrzutowymi. Zmienia również nazwę na 16 Batalion Budowy Lotnisk i zostaje przeniesiony do Grudziądza gdzie stacjonuje do 1957 roku, w tymże roku przegrupowuje się do Jarocina który pozostaje jego macierzystym garnizonem do dzisiaj. W 2004 roku po kolejnej restrukturyzacji otrzymuje nazwę 16 Batalion Usuwania Zniszczeń Lotniskowych.
26 maja 2006 batalion podporządkowany został dowódcy 2 Brygady Lotnictwa Taktycznego, a z dniem 1 stycznia 2009 - dowódcy 2 Skrzydła Lotnictwa Taktycznego oraz przemianowana na 16 Batalion Remontu Lotnisk.
Z dniem 25 czerwca 2010 batalion otrzymał imię patrona – gen. bryg. Stanisława Taczaka.
Zadania.
Batalion jest logistyczną jednostką remontową przeznaczoną do realizacji przedsięwzięć zabezpieczenia lotniskowego na szczeblu operacyjnym. Głównym zadaniem batalionu jest odtwarzania zdolności eksploatacyjnej uszkodzonych lotnisk (dróg startowych i dróg kołowania). Batalion składa się z dowództwa, sztabu, kompanii usuwania zniszczeń lotniskowych, kompanii zabezpieczenia oraz pododdziałów logistycznych.

</doc>
<doc id="776938" url="https://pl.wikipedia.org/wiki?curid=776938" title="Marienborn (Sommersdorf)">
Marienborn (Sommersdorf)

Marienborn – dzielnica gminy Sommersdorf w środkowych Niemczech, w kraju związkowym Saksonia-Anhalt, w powiecie Börde, w gminie związkowej Obere Aller, na wschód od Brunszwiku, ok. 8 km od dolnosaksońskiego miasta Helmstedt, w dolinie rzeki Aller. 
Do 31 grudnia 2009 była to oddzielna gmina należąca wspólnoty administracyjnej Obere Aller. Liczy 504 mieszkańców (stan na 31 grudnia 2008).
Marienborn już około roku 1000 znajdował się na szlaku pielgrzymek, co zalicza tę dzielnicę do najstarszych tego rodzaju miejsc w Niemczech. Żywy był tutaj kult maryjny, a bijącemu tu źródłu, poświęconemu Najświętszej Marii Pannie (niem. "Marienborn") przypisywano właściwości lecznicze. Motyw źródła i Matki Boskiej znajduje się na herbie Marienborn. Około roku 1200 wybudowano tu klasztor.
Przejście graniczne.
Punkt kontrolny na trasie z Hannoveru do Berlina powstał 1 lipca 1945. Od chwili utworzenia dwóch państw niemieckich po II wojnie światowej, NRD i RFN, aż do zjednoczenia Niemiec w 1989/1990 Marienborn była miejscowością graniczną (po stronie NRD), w pobliżu której znajdowały się przejścia graniczne pomiędzy RFN i NRD: drogowe na niemieckiej autostradzie A2, znane jako "Checkpoint Alpha" oraz kolejowe. Było to najbliżej Berlina położone przejście graniczne między RFN a NRD. Instalacje i zabudowania związane z kontrolą graniczną służby graniczne NRD rozmieściły na 35 hektarach, półtora kilometra od linii granicznej w głąb NRD. Zatrudnionych tu było tysiąc funkcjonariuszy wojska, służb celnych, granicznych i policyjnych. Przejście przestało działać 30 czerwca 1990.
Obecnie w dawnych zabudowaniach związanych z dawnym przejściem granicznym w Marienborn znajduje się muzeum.

</doc>
<doc id="776940" url="https://pl.wikipedia.org/wiki?curid=776940" title="Szyna sterująca">
Szyna sterująca

Szyna sterująca () – połączenie między jednostką centralną (CPU) a pamięcią oraz układem wejścia-wyjścia, którym przesyłane są sygnały z mikroprocesora, określające, jaki rodzaj operacji ma wykonać układ współpracujący. Najczęściej spotykanymi liniami sterującymi są:

</doc>
<doc id="776942" url="https://pl.wikipedia.org/wiki?curid=776942" title="Szef personelu Białego Domu">
Szef personelu Białego Domu

Szef personelu Białego Domu, szef sztabu Białego Domu (ang. "White House Chief of Staff") – jedno z najwyższych stanowisk we władzy wykonawczej na szczeblu federalnym w Stanach Zjednoczonych.
Szef personelu kieruje pracami Urzędu Wykonawczego Prezydenta Stanów Zjednoczonych ("Executive Office of the President of the United States"), będącego odpowiednikiem Kancelarii Prezydenta w innych państwach, jednak – ze względu na specyfikę systemu prezydenckiego – mającego znacznie większe znaczenie ustrojowe i polityczne. Tym samym organizuje pracę najbliższego zaplecza politycznego i urzędniczego prezydenta. Jest jednym z najbliższych doradców szefa rządu i zarazem głowy państwa, często reprezentuje go także w kontaktach z parlamentem i departamentami. Ma duży wpływ na kształtowanie kalendarza prezydenta oraz na dobór spraw i osób, które znajdą się w Gabinecie Owalnym. Z urzędu jest członkiem gabinetu federalnego, gdzie zasiada na równi z szefami departamentów (ministerstw).
Szef personelu ma zwykle jednego lub dwóch zastępców. Swoich własnych szefów personelu mają wiceprezydent USA oraz pierwsza dama, jednak ranga obu tych urzędników jest zdecydowanie niższa niż szefa personelu całego Białego Domu.
Podobnie jak w przypadku wiceprezydenta USA, faktyczne znaczenie tego stanowiska zmieniało się na przestrzeni różnych administracji prezydenckich i zależy w największym stopniu od preferencji samego prezydenta oraz politycznego i osobistego układu sił w jego otoczeniu. Początków tej funkcji można dopatrywać w stanowisku „asystenta prezydenta”, który również miał rangę ministra bez teki i pełnił analogiczne obowiązki. Od roku 1961 nosi obecny tytuł. Wśród ostatnich prezydentów własnego szefa sztabu nie posiadał tylko John F. Kennedy, zaś Jimmy Carter obsadził je dopiero w połowie swej kadencji.
Niektórzy byli szefowie personelu Białego Domu pełnili później inne wysokie stanowiska, jak np. Alexander Haig (późniejszy sekretarz stanu w gabinecie Ronalda Reagana), Donald Rumsfeld (sekretarz obrony u Geralda Forda i George’a W. Busha) czy Dick Cheney (sekretarz obrony u George’a H.W. Busha, wiceprezydent w Gabinecie George’a W. Busha). Dwa razy szefami zostawali byli szefowie departamentów. Andy Card (sekretarz transportu 1992-1993) był nim w latach 2001-2006, zaś James Baker zaczynał karierę w rządzie właśnie od kierowania Białym Domem, potem pełnił funkcję sekretarza skarbu i stanu, ale w 1992 zrezygnował z kierowania dyplomacją, aby ponownie stanąć na czele urzędu prezydenckiego.

</doc>
<doc id="776944" url="https://pl.wikipedia.org/wiki?curid=776944" title="Szefowie Sztabu Białego Domu">
Szefowie Sztabu Białego Domu



</doc>
<doc id="776945" url="https://pl.wikipedia.org/wiki?curid=776945" title="Magistrala sterująca">
Magistrala sterująca



</doc>
<doc id="776946" url="https://pl.wikipedia.org/wiki?curid=776946" title="Komórki okładzinowe">
Komórki okładzinowe

Komórki okładzinowe – komórki umiejscowione w żołądku, a ściślej na obszarze szyjki oraz górnej części trzonu. Występują pojedynczo. Są to największe komórki gruczołów właściwych żołądka. Funkcją tych komórek jest wydzielanie acydogenu oraz czynnika wewnętrznego Castle'a, który wiąże się z witaminą B12 i umożliwia jej wchłanianie w jelicie krętym.
Komórki te mają kształt piramidalny, okrągłe lub owalne jądro leżące centralnie (czasami może być podwójne). zawierają liczne mitochondria (stanowiące nawet do 30% objętości komórki). Brak w nich pęcherzyków wydzielniczych, ich aparat Golgiego i siateczka śródplazmatyczna szorstka są słabo rozwinięte, natomiast siateczka śródplazmatyczna gładka jest dobrze rozwinięta. Na ich szczytowej części błona komórkowa tworzy śródkomórkowe kanaliki wydzielnicze oraz liczne mikrokosmki. Ich cytoplazma ma charakter silnie kwasochłonny.

</doc>
<doc id="776949" url="https://pl.wikipedia.org/wiki?curid=776949" title="The Source">
The Source

The Source (ang.: "Źródło") – amerykański magazyn (miesięcznik) zajmujący się hip-hopem, polityką oraz kulturą. Magazyn został założony w roku 1988 z inicjatywy Davida Maysa oraz Jona Shectera. Aktualnie jego właścicielem jest Black Enterprise. Obecnie funkcję redaktora naczelnego pełni Jeremy Miller. "The Source" mimo skromnego startu, jest aktualnie jednym z największych i najbardziej wpływowych magazynów hip-hop w USA.
Historia.
"The Source" zostało założone przez David Maysa oraz Jona Shectera, absolwentów Uniwersytetu Harvarda. Byli oni zafascynowani kulturą hip-hopu i rapem - nowym, wschodzącym typem muzyki. Na początku "The Source" było wydawane jako biuletyn, po czym dzięki wywiadowi z LL Cool J zyskało na popularności i stało się jednym z czołowych magazynów hip-hop w USA.
Dwójka założycieli zdecydowała się zatrudnić swych przyjaciół - Jamesa Benarda oraz Eda Younga, którzy niemal natychmiastowo stali się współakcjonariuszami magazynu. W roku 1990 siedziba "The Source" została przeniesiona z Bostonu do Nowego Jorku w celu zwiększenia rynku zbytu.

</doc>
<doc id="776951" url="https://pl.wikipedia.org/wiki?curid=776951" title="Interfax">
Interfax

Interfaks (Interfax) – międzynarodowa agencja prasowa w Rosji. Powstała w 1989 roku, jako pierwsza niepaństwowa agencja informacyjna na terenie byłego ZSRR. 
Wchodzi w skład grupy "Interfax Information Services Group", która z kolei składa się z trzydziestu spółek (spółki składają się z agencji informacyjnych branżowych, regionalnych, państwowych działających na terytorium Rosji, Ukrainy, Kazachstanu, Azerbejdżanu i Chin). 
Od 2006 roku jest partnerem strategicznym Rosji w dziedzinie usług "investor relations".

</doc>
<doc id="776953" url="https://pl.wikipedia.org/wiki?curid=776953" title="Tadeusz Mikulski">
Tadeusz Mikulski

Tadeusz Mikulski (ur. 17 stycznia 1909 w Chobotowie, obwód tambowski w Rosji, zm. 26 sierpnia 1958 we Wrocławiu) – polski historyk literatury, śląskoznawca, eseista, profesor Uniwersytetu Wrocławskiego.
W 1920 przyjechał do Polski. Uczył się w toruńskim gimnazjum. Publikował w prasie już od roku 1926, w wieku 17 lat. Od roku 1927 studiował na Wydziale Polonistyki Uniwersytetu Warszawskiego, następnie, od 1929 na Uniwersytecie Jagiellońskim, pod opieką Ignacego Chrzanowskiego, gdzie w 1932 uzyskał stopień doktora filozofii. W latach 1932–1936 pracował w dziale starych druków Biblioteki Narodowej. Od 1936 był asystentem Juliana Krzyżanowskiego na Uniwersytecie Warszawskim. W latach 1937–1938 wyjechał na stypendium naukowe do Paryża.
Uczestnik kampanii wrześniowej 1939, a także obrony Warszawy. Podczas okupacji żołnierz Armii Krajowej, brał udział w tajnych kompletach. Walczył w powstaniu warszawskim (miał pseudonim „Krasicki”). Po powstaniu dostał się do niewoli niemieckiej.
Od 20 listopada 1945 pracował na Uniwersytecie Wrocławskim, w 1946 został habilitowany, w 1947 nadano mu tytuł profesora tejże uczelni. Jest współzałożycielem Instytutu Badań Literackich Polskiej Akademii Nauk. Od 1953 był redaktorem naczelnym „Pamiętnika Literackiego”. W latach 1947–1952 był jednym z redaktorów „Zeszytów Wrocławskich”.
W 1948 otrzymał nagrodę im. miasta Wrocławia, w 1951 – nagrodę naukową II stopnia. Został odznaczony Krzyżem Kawalerskim Orderu Odrodzenia Polski (1951).
W 1959 ufundowano nagrodę naukową im. Tadeusza Mikulskiego, przyznawaną przez Komitet Nauk o Literaturze Polskiej PAN.
Doceniając zasługi profesora Tadeusza Mikulskiego dla Wrocławia, nazwano jego imieniem ulicę na Oporowie, przy której mieszkał, jak i salą czytelnianą Zakładu Historii Literatury Uniwersytetu Wrocławskiego. 1 października 1966 roku imieniem Tadeusza Mikulskiego została nazwana Wojewódzka i Miejska Biblioteka Publiczna we Wrocławiu.

</doc>
<doc id="776955" url="https://pl.wikipedia.org/wiki?curid=776955" title="Skwer Kościuszki w Gdyni">
Skwer Kościuszki w Gdyni

Skwer Kościuszki – reprezentacyjna ulica (kategoria: droga powiatowa) Śródmieścia Gdyni stanowiąca wspólnie z ulicą 10 Lutego i aleją Jana Pawła II wizytówkę Gdyni. Skrzyżowanie skweru z ulicami Świętojańską i 10 Lutego jest punktem centralnym Gdyni.
Ważniejsze obiekty.
oraz tablica upamiętniająca wizytę Jana Pawła II; a także przy granicy Skweru Kościuszki i Mola Południowego zlokalizowana jest fontanna, która istniała w innym kształcie już przed wojną.
W 1904 Towarzystwo Kąpielowe "Weichsel" postawiło w centrum obecnego Skweru drewniano-murowany budynek Domu Zdrojowego (wzgl. Domu Kuracyjnego, niem. "Kurhaus") z obszerną werandą, a także 50-metrowym drewnianym molem oraz damskimi i męskimi łazienkami kąpielowymi. Po I wojnie światowej Dom Kuracyjny został oddany w dzierżawę, a następnie przejęty przez miasto i w 1934 z powodu złego stanu technicznego rozebrany.
W południowej części placu, przy Parku Rady Europy, przewidywane jest powstanie kolejnego hotelu.
Granice skweru Kościuszki.
Często mylnie skwerem Kościuszki nazywa się obszar od skrzyżowania ulic Świętojańskiej i 10 Lutego aż po kraniec pirsu. W rzeczywistości skwer Kościuszki to obszar pomiędzy wspomnianym skrzyżowaniem a początkiem pirsu. Sam pirs nosi nazwę Molo Południowe, przez który przebiega aleja Jana Pawła II (dawniej aleja Zjednoczenia, jeszcze dawniej aleja Zjednoczenia Ziem Polskich).
Granica skweru Kościuszki i Mola Południowego znajduje się na wysokości przedłużenia Nabrzeża Prezydenta.
Uwagi na temat granicy skweru Kościuszki.
Faktyczna granica skweru Kościuszki jest od ulicy Świętojańskiej do ulicy Waszyngtona. Przez skwer nie przebiega ulica Waszyngtona, tylko styka się ze skwerem na rogu budynku Dowództwa Marynarki Wojennej. Skwer Kościuszki nie styka się z Molem Południowym. Granica alei Jana Pawła II jest od skweru (lub od ulicy Waszyngtona) do końca Akwarium Gdyńskiego. Fontanna nie znajduje się na skwerze Kościuszki, tylko na alei Jana Pawła II.
Okręt Błyskawica i żaglowiec Dar Pomorza nie stoją (nie cumują) przy skwerze Kościuszki, tylko przy Nabrzeżu Pomorskim lub ogólnie przy Molo Południowym.
Czas II wojny światowej.
Podczas okupacji Niemcy zmienili nazwę skweru na "Adolf Hitler Platz".

</doc>
<doc id="776957" url="https://pl.wikipedia.org/wiki?curid=776957" title="WebML">
WebML

WebML (Web Modeling Language) – zapis specyfikacji złożoności stron internetowych. WebML pozwala na opracowanie strony na wysokim poziomie w odrębnych poziomach:
a. dane (model strukturalny)
b. strony które je tworzą (model ułożenia)
c. topologii linków/odnośników pomiędzy stronami (model nawigacji)
d. układ oraz wymagania graficzne do renderowania stron (model prezentacji)
e. dostosowywanie cech (model personalizacji)
Wszystkie założenia WebML są powiązane z graficznymi symbolami języka tekstowego XML. Wymagania języka „web modeling language” są niezależne od języka (client-side) używanego do dostarczania aplikacji użytkownikom oraz platformy (server-side) używanej do łączenia stron. Jednak nie mogą one być efektownie wykorzystane do produkcji stron realizowanych w specyficznej opcji technologicznej. WebML pozwala na dostęp do strony internetowej programisty, która jest kluczem do definiowania nowych generacji narzędzi CASE służącej do: budowania złożonych stron, obsługi zaawansowanych cech takich jak dostęp do wielu urządzeń (multi-device access), personalizacji.

</doc>
<doc id="776958" url="https://pl.wikipedia.org/wiki?curid=776958" title="Bluetooth A2DP">
Bluetooth A2DP

A2DP () – profil technologii Bluetooth definiujący protokoły i procedury realizujące dystrybucję dźwięku wysokiej jakości w trybie mono- lub stereofonicznym poprzez kanały ACL.
Podstawowym celem technologii A2DP jest przesyłanie strumieniowe dźwięku stereofonicznego ze źródła (np. odtwarzacza) do odbiornika (zwykle słuchawek lub głośników). Strumień audio jest kompresowany do jednego z dopuszczalnych formatów, który zapewnia wystarczającą jakość dźwięku przy ograniczonej przepustowości. Podstawową metodą kompresji dźwięku w profilu A2DP jest SBC – nieobowiązkowymi, ale również wspieranymi, metodami kompresji są MPEG-1 Part 2 Audio (MP2) oraz MPEG-2 Part 3 (AAC) i ATRAC. Dźwięk przestrzenny nie jest obsługiwany przez tę technologię. 
Profil A2DP wykorzystuje technologie AVDTP oraz GAVDP, określające odpowiednio procedury transmisji dźwięku oraz procedury nawiązania połączenia, natomiast funkcje zdalnego pilota są obsługiwane przez technologię AVRCP.

</doc>
<doc id="776959" url="https://pl.wikipedia.org/wiki?curid=776959" title="Z11 Bernd von Arnim">
Z11 Bernd von Arnim

Z11 Bernd von Arnim – niemiecki niszczyciel typu 1934A ("Leberecht Maass") z okresu II wojny światowej, zatopiony w 1940 w bitwie pod Narwikiem.
Budowa.
Zamówiony 4 sierpnia 1934, położenie stępki – 26 kwietnia 1935, wodowanie – 8 lipca 1936, wejście do służby – 6 grudnia 1938. Zbudowany w stoczni Germaniawerft w Kilonii (numer stoczniowy G537). W systemie oznaczeń niemieckich niszczycieli miał przydzielony numer Z11 (rzadko używany w oficjalnych dokumentach), przed wojną nosił numer burtowy 81. Budowa kosztowała 13,4 mln Reichsmark.
Nazwę nadano mu na cześć niemieckiego kapitana marynarki Bernda von Arnim, dowódcy niszczyciela G42, który zginął podczas bitwy w Cieśninie Kaletańskiej 21 kwietnia 1917, wraz z okrętem zatopionym przez brytyjskie niszczyciele "Broke" i "Swift". 
Służba.
Tuż przed wybuchem II wojny światowej i podczas kampanii wrześniowej patrolował polskie wybrzeże, bez epizodów bojowych. Następnie działał na Morzu Północnym i w Cieśninach Duńskich. 13 września 1939 uczestniczył w operacji stawiania obronnych zagród minowych (Martha-Eins b) na Morzu Północnym. 
W dniach 17-18 listopada 1939 uczestniczył w jednej operacji stawiania min na wodach angielskich, u ujścia Tamizy (z niszczycielami "Wilhelm Heidkamp" i "Hermann Künne"). Od grudnia 1939 do lutego 1940 był w remoncie. 
"Bernd von Arnim" wziął udział w inwazji na Norwegię (operacji "Weserübung"), w grupie zajmującej Narwik, przewożąc tam strzelców górskich. W drodze do Norwegii, 8 kwietnia 1940, odstając od grupy z powodu awarii maszyn, nawiązał walkę z brytyjskim niszczycielem "Glowworm", zatopionym następnie przez krążownik "Admiral Hipper". W dniu inwazji, 9 kwietnia 1940, "Bernd von Arnim" storpedował i zatopił w porcie w Narwiku norweski pancernik obrony wybrzeża "Norge".
Odegrał następnie kluczową rolę po stronie niemieckiej (wraz z "Georg Thiele") w pierwszej bitwie morskiej pod Narwikiem z brytyjskimi niszczycielami 10 kwietnia 1940, biorąc udział w zniszczeniu "Hardy" i "Hunter". Sam został w niej lekko uszkodzony pięcioma trafieniami (dwóch zabitych). Podczas drugiej bitwy pod Narwikiem 13 kwietnia 1940 podjął walkę z niszczycielami brytyjskimi i po wyczerpaniu amunicji oraz odcięciu drogi odwrotu, został samozatopiony przez załogę we fiordzie Rombaken na pozycji . Wrak złomowano w 1962.
"Historia konstrukcji i opis okrętu - w opisie niszczycieli Typu 1934."
Dowódcy:
Dane techniczne.
Uzbrojenie i wyposażenie: 

</doc>
<doc id="776960" url="https://pl.wikipedia.org/wiki?curid=776960" title="Karczmiska (Leopoldów)">
Karczmiska (Leopoldów)

Karczmiska – część wsi Leopoldów w Polsce położona w województwie lubelskim, w powiecie ryckim, w gminie Ryki.
W latach 1975–1998 miejscowość należała administracyjnie do ówczesnego województwa lubelskiego.

</doc>
<doc id="776961" url="https://pl.wikipedia.org/wiki?curid=776961" title="Karczmiska">
Karczmiska



</doc>
<doc id="776963" url="https://pl.wikipedia.org/wiki?curid=776963" title="Tętnica krezkowa górna">
Tętnica krezkowa górna

Tętnica krezkowa górna (łac. "arteria mesenterica superior") – jedna z głównych gałęzi odcinka brzusznego aorty odchodząca poniżej pnia trzewnego i powyżej punktu odejścia tętnicy krezkowej dolnej. Histologicznie jest tętnicą typu mięśniowego.
Zakres unaczynienia.
Zakres unaczynienia obejmuje dolną część dwunastnicy, całe jelito czcze, jelito kręte, kątnicę i wyrostek robaczkowy. Doprowadza także krew do części jelita grubego – okrężnicy wstępującej i pierwszych dwóch trzecich okrężnicy poprzecznej. 
Odpływ żylny.
Z narządów zaopatrywanych przez tętnicę krezkową górną krew odpływa żyłą krezkową górną do żyły wrotnej.

</doc>
<doc id="776966" url="https://pl.wikipedia.org/wiki?curid=776966" title="Wstępnica">
Wstępnica

Wstępnica, okrężnica wstępująca (łac. "Colon ascendens," ang. ascending colon) – część okrężnicy, która obejmuje obszar od zastawki krętniczo-kątniczej (łac. "valva ileocecalis s. Bauhini") do prawego zgięcia wątrobowego (łac. "Flexura coli dextra s. hepatica"), gdzie okrężnica wstępująca przechodzi w okrężnicę poprzeczną. Okrężnica wstępująca ma około 12 cm długości i leży przy tylnej ścianie brzucha. Od przodu i z boków otacza ją otrzewna.

</doc>
<doc id="776969" url="https://pl.wikipedia.org/wiki?curid=776969" title="Falentyn">
Falentyn

Falentyn – część wsi Leopoldów w Polsce położona w województwie lubelskim, w powiecie ryckim, w gminie Ryki.
W latach 1975–1998 miejscowość należała administracyjnie do ówczesnego województwa lubelskiego.

</doc>
<doc id="776972" url="https://pl.wikipedia.org/wiki?curid=776972" title="Antoni Fertner">
Antoni Fertner

Antoni Dezyderiusz Fertner (ur. 23 maja 1874 w Częstochowie, zm. 16 kwietnia 1959 w Krakowie) – polski aktor komediowy mający w swoim dorobku około 500 ról teatralnych i filmowych.
Życiorys.
Młodość.
Był synem częstochowskiego cukiernika Teofila Fertnera i Eleonory z domu Pleszyńskiej, miał trzy starsze siostry. W gimnazjum przejawiał zdolności matematyczne. Po śmierci rodziców przeprowadził się do rodziny w Piotrkowie, gdzie dorabiał jako klakier w teatrze. Następnie przeniósł się do Warszawy, gdzie rozpoczął studia w Wyższej Szkole Handlowej im. Kronenberga. Wkrótce jednak zapisał się na kurs aktorski w Szkole Dramatycznej przy warszawskim Towarzystwie Muzycznym, rzucając tym samym studia ekonomiczne. Szkołę aktorską ukończył w 1895. Jeszcze w czasie nauki odbył kilka tras z objazdowym teatrem po Polsce. Następnie zatrudnił się w Izbie Kontroli Państwa, jednak praca urzędnicza nie przypadła mu do gustu, dlatego zdobył angaż w warszawskim teatrzyku "Wodewil" pod dyrekcją Michała Wołowskiego. Gdy dyrektor, jesienią 1895, przeniósł się do Łodzi, Fertner pojechał tam wraz z nim – grając nadal w jego teatrze. W trakcie trzyletniego pobytu w Łodzi odbył również roczne tournée po Rosji wraz z grupą Adolfiny Zimajer.
Kariera w Warszawie.
Po powrocie do kraju występował w Teatrze Ludowym w Warszawie, którego dyrektorem był wówczas Marian Gawalewicz. Teatr – założony przez Kuratorium Trzeźwości – mieścił się w ujeżdżalni warszawskiej żandarmerii przy ul. Ciepłej. Podczas dnia budynek był wykorzystywany przez konie żandarmerii, później ustawiano krzesła i rozpoczynały się próby aktorskie. Wieczorem odbywały się przedstawienia.
W 1902 dostał angaż w Teatrze Farsy i Operetki, który prowadził Ludwik Śliwiński. Był to teatr rządowy, co otworzyło mu drogę do dalszej kariery. Grywał również w Teatrze Rozmaitości. W 1906 wyjechał na miesiąc wraz z grupą teatralną do Petersburga na występy gościnne.
W 1908 przyjął od Jakuba Jasińskiego, właściciela pierwszego w Warszawie kina „Oaza”, propozycję występu w niemym filmie, którego został także współscenarzystą. Film "Antoś po raz pierwszy w Warszawie" powstał w kilka dni, a jego premiera odbyła się 22 października 1908. Popularność filmu przełożyła się na popularność samego aktora grającego główną tytułową rolę. Fertner stał się rozpoznawalny wśród szerokiej publiczności.
Był wieloletnim działaczem Warszawskiego Towarzystwa Cyklistów, pełnił funkcję wiceprezesa, a podczas jubileuszu 25-lecia stowarzyszenia w 1912 otrzymał honorowy żeton złoty za swoją 20-letnią działalność.
W latach 1913–1918 Fertner wielokrotnie występował gościnnie na deskach teatrów polskich w Kijowie sam lub wraz z kabaretem "Momus" (1913-1914).
Krótko przed wybuchem I wojny światowej odkupił ze wspólnikami kino „Oaza”, które po wybuchu wojny popadło w kłopoty finansowe. Zmuszony przez sytuację do zamknięcia kina, wyjechał do Kijowa, a następnie do Petersburga i Moskwy, gdzie grał w antyniemieckich sztukach. Zwrócił tam na siebie uwagę szefa moskiewskiej wytwórni kinematograficznej, Aleksandra Chanżonkowa, który zaproponował Fertnerowi występy w kręconych w Moskwie filmach. Po sukcesie komercyjnym pierwszego filmu, Chanżonkow zaproponował Fertnerowi stały kontrakt. Później aktor zmienił wytwórnię filmową, podejmując współpracę z firmą Edwarda Puchalskiego i wciąż kręcąc filmy o losach Antoszy.
Dwudziestolecie międzywojenne.
W 1918, zaraz po zakończeniu wojny, wrócił z Rosji do Warszawy i grywał w Farsie oraz w Teatrze Polskim. W tym samym roku zakupił na podwarszawską siedzibę willę „Pod Kogutkiem” w osiedlu Radość, która zawdzięcza mu swoją nazwę. W latach 20. XX wieku zagrał jedynie w trzech filmach. Problemy zawodowe wynikały z problemów organizacyjnych polskich studiów nagraniowych (głównie »Sfinksa«), które Fertner krytykował. Dopiero po wprowadzeniu filmów dźwiękowych zaczął ponownie występować, w latach 1934–1939, zagrał w około dwudziestu filmach.
Od października 1923 do 1926 był dyrektorem Teatru Letniego. W latach 1926–1927 prowadził wraz z Mieczysławą Ćwiklińską Teatr Ćwiklińskiej i Fertnera (choć w rzeczywistości teatrem tym rządzili Jerzy Boczkowski i Seweryn Majde – dyrektorzy administracyjni). Teatr splajtował, a Fertner wrócił do Teatru Letniego.
II wojna światowa i okres powojenny.
Wojnę obronną we wrześniu 1939 spędził w Warszawie, pojawiając się w niej rankiem 1 września, po wakacjach we Włoszech. W wyniku zniszczeń w tym czasie utracił całe swoje mienie. Podczas okupacji hitlerowskiej reżyserował i grał w jawnych teatrach warszawskich "Niebieski Motyl", "Złoty Ul", "Wodewil" i "Nowości" wbrew zakazowi konspiracyjnego ZASP-u. Po powstaniu warszawskim wywieziony wraz z innymi warszawiakami do obozu przesiedleńczego w Pruszkowie, a stąd wraz z innymi do Skawiny. Po zakończeniu wojny osiadł w Krakowie.
Udział w jawnych teatrach praktycznie uniemożliwił mu powrót na warszawską scenę po wojnie, z tego powodu występował w 1945 w zespole objazdowym, a potem w krakowskim Teatrze Kameralnym TUR (1945/1946). W latach 1947–1954 był jednak aktorem warszawskich Miejskich Teatrów Dramatycznych. Do filmu już nie wrócił. Po epizodzie warszawskim do śmierci w 1959 r. grał na scenach krakowskich teatrów: Teatru im. Juliusza Słowackiego oraz Starego Teatru.
Życie prywatne.
Był co najmniej trzykrotnie żonaty:
Miał syna, również Antoniego, który mieszka i pracuje w Szwecji (stan na lipiec 2016).
Zmarł w wieku 85 lat. Pochowany jest w Krakowie, na Cmentarzu Rakowickim w Alei Zasłużonych (kwatera LXVII-płn. 1-4).
Upamiętnienie.
W 1987 nakręcono o nim film dokumentalny: "Demon komizmu Antoni Fertner" w reżyserii Tadeusza Pawłowicza i Zbigniewa Wawra (28 minut).
16 kwietnia 2016 roku u szczytu ulicy Wieluńskiej w Częstochowie odsłonięto ławeczkę upamiętniającą aktora.
Role filmowe.
Mówiąc o filmografii Antoniego Fertnera należy wziąć pod uwagę różne jej okresy. Początkowo aktor nie traktował filmu zbyt poważnie. W czasie I wojny światowej zagrał w kilkudziesięciu niemych filmach kręconych w Moskwie. Prawdziwy jednak rozkwit tej formy działalności artystycznej przypada na lata 1934–1939 wraz z pojawieniem się filmów dźwiękowych. Po II wojnie światowej aktor nie wrócił już do filmu, skupiając się na pracy teatralnej.
Dwudziestolecie międzywojenne (1918–1939)

</doc>
<doc id="776973" url="https://pl.wikipedia.org/wiki?curid=776973" title="Zalesie-Kolonia (województwo lubelskie)">
Zalesie-Kolonia (województwo lubelskie)

Zalesie-Kolonia – kolonia w Polsce, położona w województwie lubelskim, w powiecie ryckim, w gminie Ryki.
W latach 1975–1998 miejscowość administracyjnie położona była w ówczesnym województwie lubelskim.
Na skraju lasu, w pobliżu wsi znajduje się mogiła żołnierzy Armii Radzieckiej.

</doc>
<doc id="776974" url="https://pl.wikipedia.org/wiki?curid=776974" title="Poprzecznica">
Poprzecznica

Poprzecznica, okrężnica poprzeczna (łac. "Colon transversum") - część okrężnicy, rozpoczynająca się przy prawym zagięciu wątrobowym (łac. "Flexura coli dextra s. Hepatica"), pod prawym płatem wątroby. Biegnie poprzez całą szerokość ciała w kierunku lewego zagięcia okrężnicy w pobliżu śledziony. Jest to najdłuższy i najbardziej ruchomy odcinek jelita grubego, którego długość wynosi około 45 cm. Zwisa on zawieszony w fałdzie otrzewnej (lub krezce).

</doc>
<doc id="776975" url="https://pl.wikipedia.org/wiki?curid=776975" title="Zalesie-Kolonia">
Zalesie-Kolonia



</doc>
<doc id="776977" url="https://pl.wikipedia.org/wiki?curid=776977" title="Hidetada Tokugawa">
Hidetada Tokugawa

 – drugi siogun z rodu Tokugawa. Rządził w latach od 1605 do 1623. Był trzecim synem Ieyasu Tokugawy, założyciela dynastii siogunów Tokugawa.
Wczesne lata (1579–1593).
Hidetada Tokugawa urodził w 1579 roku jako trzeci syn Ieyasu Tokugawy i jednej z jego konkubin. Wydarzyło się to krótko po tym jak macocha Hidetady (oficjalna żona Ieyasu) i jego przyrodni brat Nobuyasu Tokugawa zostali ścięci za podejrzenie o spiskowanie z Shingenem Takedą, w celu usunięcia Ieyasu. Poprzez zabicie swojej żony i jej domniemanych współspiskowców, Ieyasu zdeklarował się po stronie klanu Oda na czele z Nobunagą w konflikcie z klanem Takeda, któremu przewodził Shingen.
Prowincja Mikawa była według tradycji siedzibą rodu Tokugawa. Dlatego w 1590 r., nowy władca Japonii, Hideyoshi Toyotomi wysłał Ieyasu Tokugawę do ataku na włości rodu Hōjō. Wydarzenie to znane jest jako "oblężenie Odawary (1590)". Aby zwerbować Ieyasu do tej kampanii, Hideyoshi obiecał mu osiem prowincji w regionie Kantō, wliczając w to miasto Edo w zamian za kontrolowane przez niego pięć prowincji. Dla pewności, że Ieyasu pokona klan Hōjō (wcześniej klan Hōjō był w dobrych stosunkach z klanem Tokugawa), Hideyoshi zabrał jedenastoletniego Nagamaru jako zakładnika. W 1592 r. Hideyoshi przewodził ceremonii wejścia Nagamaru w wiek dorosły. Podczas tej ceremonii syn Ieyasu zmienił dziecięce imię Nagamaru na Hidetada. Został też ogłoszony następcą rodziny Tokugawa, będąc najstarszym żyjącym synem Ieyasu i jego faworyty (wcześniej najstarszy syn Ieyasu został ścięty, a drugi został adoptowany przez Hideyoshiego). W 1593 r. Hidetada wrócił do swojego ojca.
Wczesne osiągnięcia militarne i bitwa pod Sekigaharą (1593–1605).
Wiedząc, że śmierć przyjdzie zanim jego syn Hideyori Toyotomi osiągnie wiek pełnoletni, Hideyoshi wyznaczył pięciu regentów (jednym z nich został ojciec Hidetady, Ieyasu), aby rządzili w zamku jego syna. Hideyoshi miał nadzieję, że ostra rywalizacja pomiędzy regentami uniemożliwi jednemu z nich przejęcie pełni władzy. Jednakże po śmierci Hideyoshiego w 1598 r. regenci zapomnieli o lojalności i zaczęli rywalizować o władzę w państwie. Ieyasu Tokugawa był najsilniejszym z nich i zaczął gromadzić wokół siebie "frakcję wschodnią" (inaczej: armię wschodnią - "tōgun"). "Frakcja zachodnia" (inaczej: armia, koalicja zachodnia - "seigun") zgromadziła się wokół Mitsunariego Ishidy. Obie strony starły się w bitwie pod Sekigaharą, gdzie zwyciężyła strona Tokugawy.
W 1600 r. Hidetada poprowadził armię ojca w sile 16 tys. samurajów w kampanii przeciwko sprzymierzonemu z zachodnią frakcją klanowi Uesugi w prowincji Shinano. Ieyasu w niedługi czas potem wydał mu rozkaz, aby zmienił kierunek marszu i skierował oddziały w stronę Sekigahary, gdzie według Ieyasu miało dojść do bitwy z armią zachodnią. Jednakże, klan Sanada zdołał zatrzymać siły Hidetady, co spowodowało, że przybył on za późno, aby wspomóc swego ojca. Po tym wydarzeniu relacje pomiędzy Ieyasu a Hidetadą nigdy się już nie poprawiły.
W 1603 r., cesarz Go-Yōzei dał inwestyturę Ieyasu na tytuł sioguna. Automatycznie Hidetada został jego następcą. W 1605 r. Ieyasu abdykował i złożył prośbę do cesarza o inwestyturę dla swego syna, który jeszcze w tym samym roku został siogunem.
Rządy Hidetady jako sioguna (1605–1623).
Aby uniknąć losu swojego poprzednika, Ieyasu założył dynastię siogunów poprzez zrzeczenie się tytułu i przekazanie go w ręce Hidetady w 1605 r. Ieyasu, już jako "emerytowany siogun" (ō-gosho) nadal sprawował władzę do 1616 r., choć to Hidetada wydawał rozkazy jako głowa biurokracji "bakufu".
Gdy Hidetada został siogunem, ożenił się z Oeyo (z rodziny Oda, klanu Taira) i miał dwóch synów: Iemitsu i Tadanagę. Posiadał także dwie córki: 
Po śmierci Ieyasu w 1616 r., Hidetada przejął całkowitą kontrolę nad "bakufu." Wzmocnił trzymaną w rękach rodu Tokugawa władzę przez zacieśnienie relacji z cesarskim dworem. Aby to uczynić wydał za cesarza Go-Mizunoo swoją drugą córkę Kazuko. Małżeństwo to wydało na świat dziewczynkę, która odziedziczyła "wieczny tron" jako cesarzowa-władczyni Meishō. Za jego panowania miasto Edo stało się centrum kultury i władzy "bakufu".
"Ō-gosho" Hidetada (1623–1632).
W 1623 r. Hidetada zrezygnował z rządów na rzecz swojego starszego syna i następcy, Iemitsu Tokugawy. Tak samo jak ojciec, Hidetada został "ō-gosho", lub inaczej "siogunem w stanie spoczynku", zachowując nadal pełnię władzy. Uchwalił drakońskie, antychrześcijańskie prawo. Spalił chrześcijańskie książki, siłą zmusił chrześcijańskich daimyō do samobójstw, rozkazał innym chrześcijanom apostazję i skazał na karę śmierci 55 chrześcijan (Japończyków i obcokrajowców), którzy nie wyrzekli się wiary lub nie uciekli do Nagasaki w 1628 roku.
Hidetada zmarł w 1632 r.
Ery "bakufu" Hidetada.
Lata rządów siogunów dzielone są na ery zwane "nengō". 

</doc>
<doc id="776979" url="https://pl.wikipedia.org/wiki?curid=776979" title="Ciało kwaternionów">
Ciało kwaternionów



</doc>
<doc id="776981" url="https://pl.wikipedia.org/wiki?curid=776981" title="Kruków (województwo lubelskie)">
Kruków (województwo lubelskie)

Kruków – wieś w Polsce położona w województwie lubelskim, w powiecie ryckim, w gminie Ryki.
W latach 1975–1998 miejscowość administracyjnie należała do ówczesnego województwa lubelskiego.
Przed 2023 r. miejscowość była częścią wsi Budki-Rososz
Wieś w sołectwie Budki-Kruków gminy Ryki.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Leopoldowie.

</doc>
<doc id="776982" url="https://pl.wikipedia.org/wiki?curid=776982" title="Kruków">
Kruków

3 miejscowości w Polsce:

</doc>
<doc id="776983" url="https://pl.wikipedia.org/wiki?curid=776983" title="Wojciech Lipoński">
Wojciech Lipoński

Wojciech Lipoński (ur. 16 grudnia 1942 w Sosnowcu) – polski anglista, historyk sportu, lekkoatleta i olimpijczyk.
Kariera zawodowa.
Do 2014 był profesorem Uniwersytetu im. Adama Mickiewicza, gdzie kierował Zakładem Stosunków Kulturalnych Polsko Anglosaskich (1978-2013), i Akademii Wychowania Fizycznego w Poznaniu, gdzie kierował Pracownią, następnie Zakładem Olimpizmu i Etnologii Sportu (2001-2014). W latach 2014-2018 profesor Uniwersytetu Szczecińskiego gdzie kierował Zakładem Kultur Anglojęzycznych a jednocześnie wykładał na Wydziale Kultury Fizycznej historię sportu oraz na kierunku Turystyka - historie sztuki i architektury. W latach 2001-2004 był członkiem Prezydium Komitetu Neofilologicznego Polskiej Akademii Nauk. Od 2014 jest emerytowanym profesorem seniorem UAM.
Jego zainteresowania naukowo-badawcze obejmują historię kultur anglosaskich, związki kulturowe krajów anglojęzycznych z Polską, etnologię sportu oraz historię i filozofię olimpizmu, od 2013 historię kultury europejskiej.
Był wykładowcą wielu uczelni zagranicznych, m.in. State University of Florida w Gainesville (USA) i Hanyang (Korea Płd.), a także wykładowcą i supervising professorem Międzynarodowej Akademii Olimpijskiej. Od 1987 jest redaktorem naczelnym czasopisma "Polish AngloSaxon Studies" (od 2017 współredaktorem jest dr hab. Janusz Kaźmierczak). W latach 1991-2012 był redaktorem naczelnym czasopisma "Studies in Physical Culture and Tourism". W latach 1989-2001 był redaktorem regionalnym i przedstawicielem na Europę Wschodnią londyńskiego czasopisma "The International Journal of the History of Sport". Był członkiem Poznańskiego Towarzystwa Naukowego (od 1984); Międzynarodowego Komitetu Pierre de Coubertina (od 1986), Olimpijskiej Akademii Kanady (od 1990), oraz Brytyjskiego Towarzystwa Historii Sportu (od 2007). W latach 1987-1990 był członkiem Komisji Ewaluacji Kulturowej przy Komitecie Organizacyjnym Igrzysk Olimpijskich w Seulu. Współpracował jako autor z wieloma czasopismami, w tym m.in. poznańskim miesięcznikiem "Nurt" (1967-1986), paxowskim tygodnikiem "Kierunki" (1968-1972), krakowskim "Tempem" (1983-1991) i tygodnikiem "Wprost" (1984-1987) oraz prowadził stały felieton sportowy w programie II Polskiego Radia w Poznaniu.
Dwukrotnie otrzymał Indywidualną Nagrodę Ministra Edukacji Narodowej: w 1995 za książkę "Narodziny cywilizacji Wysp Brytyjskich", a 2006 za "Dzieje kultury brytyjskiej". Ponadto w 2004 otrzymał nagrodę Ministra Edukacji i Sportu I klasy za całokształt działalności sportowej oraz liczne publikacje. Dwukrotnie w 2004 i 2012 został też wyróżniony Złotym Wawrzynem Polskiego Komitetu Olimpijskiego w dziedzinie literatury historycznej związanej ze sportem, a także Nagrodą Stowarzyszenia Bibliotekarzy Polskich w ramach Konkursu na Najlepszą Książkę Akademicką Atena 2004 za "Dzieje kultury brytyjskiej". Za tę samą publikację otrzymał w 2006 Indywidualną Nagrodę Ministra Nauki i Szkolnictwa Wyższego. W 2013 wykładem w Collegium Europaeum w Gnieźnie zapowiedział prace nad sześciotomowym cyklem monografii poświęconych poszczególnym epokom w dziejach kultury europejskiej. Od 2019 ukazują się poszczególne tomy tej serii, do chwili obecnej Prehistoria i Starożytność (2019), Średniowiecze (2020) i Renesans (2021).
Kariera sportowa.
W młodości uprawiał lekkoatletykę: w 1964 dwukrotnie biegł na drugiej zmianie polskiej sztafety 4 x 400 metrów, która ustanawiała rekordy Polski (3:06,8 23 sierpnia w Warszawie w składzie: Jerzy Kowalski, Wojciech Lipoński, Marian Filipiuk i Andrzej Badeński; 3:06,0 13 września w Kolonii w składzie: Jerzy Kowalski, Wojciech Lipoński, Stanisław Swatowski i Andrzej Badeński), zajął też 2. miejsce w tej konkurencji podczas Pucharu Europy 12 września 1965 w Stuttgarcie w składzie: Stanisław Grędziński, Wojciech Lipoński, Sławomir Nowakowski i Andrzej Badeński w czasie 3:08,7.
Na Igrzyskach Olimpijskich w Tokio w 1964 był rezerwowym zawodnikiem sztafety 4 x 400 metrów.
Odnotował też wiele znakomitych indywidualnych występów, m.in. podczas mityngu w Zurychu (29 czerwca 1965), gdzie w biegu na 400 m zajął drugie miejsce z czasem 47,1 s, wyprzedzając ówczesnego mistrza olimpijskiego Michaela Larrabee'ego. Trzykrotnie zdobył brązowe medale mistrzostw Polski (w 1964 w sztafecie 4 x 400 m, a w 1965 w biegu na 400 metrów i w sztafecie 4 x 100 metrów). W 1966 ustanowił swój rekord życiowy na 400 metrów – 46,9 s.
Swój doktorat (pod zmienionym dla celów wydawniczych tytułem "Sport - literatura - sztuka", wydany w 1974) poświęcił związkom sportu i literatury i był to początek jego kariery jako eksperta olimpijskiego.

</doc>
<doc id="776984" url="https://pl.wikipedia.org/wiki?curid=776984" title="Zstępnica">
Zstępnica

Okrężnica zstępująca, zstępnica (łac. "colon descendens") – część okrężnicy rozciągająca się od lewego zagięcia śledzionowego (łac. "flexura coli sinistra s. lienalis") w dół do brzegu miednicy, gdzie rozpoczyna się okrężnica esowata tzw. esica (łac. colon sigmoideum).

</doc>
<doc id="776986" url="https://pl.wikipedia.org/wiki?curid=776986" title="Węże morskie">
Węże morskie

Węże morskie (Hydrophiidae) – wyróżniana przez część autorów rodzina węży z kladu Caenophidia obejmująca gatunki wtórnie przystosowane do życia w wodzie. Niekiedy dzielona na dwie podrodziny: Hydrophiinae i Laticaudinae. Analizy filogenetyczne wykorzystujące dane molekularne sugerują, że węże morskie nie powinny być uznawane za odrębną rodzinę, lecz należy je zaliczyć do rodziny zdradnicowatych, bowiem bez węży morskich rodzina Elapidae jest parafiletyczna. Według tych analiz węże morskie (wszystkie lub tylko podrodzina Hydrophiinae) są szczególnie blisko spokrewnione ze zdradnicowatymi zasiedlającymi obszar Australazji (m.in. rodzaje "Notechis", "Austrelaps", "Tropidechis", "Hemiaspis", "Micropechis"). Lawson i współpracownicy (2005) zaliczyli nawet do Hydrophiinae szereg rodzajów zdradnicowatych z Australazji, m.in. "Acanthophis", "Aspidomorphus", "Austrelaps", "Demansia", "Denisonia", "Drysdalia", "Elapognathus", "Hemiaspis", "Micropechis", "Notechis", "Oxyuranus", "Toxicocalamus", "Tropidechis". Część analiz kladystycznych sugeruje, że Hydrophiidae w tradycyjnym rozumieniu są difiletyczne, gdyż rodzaje zaliczane do Hydrophiinae nie są bliżej spokrewnione z rodzajem "Laticauda" niż innymi przedstawicielami Elapidae.
Występowanie: gorące strefy Oceanu Indyjskiego i Pacyfiku, głównie w pobliżu raf, mielizn lub lądu. Istnieją dwa gatunki słodkowodne oraz jeden żyjący na pełnym morzu.
Przystosowanie do życia w wodzie: węże wodne posiadają spłaszczony tułów, wiosłowaty ogon, przesunięte ku górze nozdrza mogą być zamykane podczas nurkowania.
Kladogram węży morskich i najbliżej z nimi spokrewnionych przedstawicieli zdradnicowatych według Pyrona i współpracowników (2011). Nazwy węży morskich pogrubiono:

</doc>
<doc id="776987" url="https://pl.wikipedia.org/wiki?curid=776987" title="Kazimierzyn">
Kazimierzyn

Kazimierzyn – wieś w Polsce położona w województwie lubelskim, w powiecie ryckim, w gminie Ryki.
W latach 1975–1998 miejscowość administracyjnie należała do ówczesnego województwa lubelskiego.
Wieś położona na północny zachód od Ryk, przy drodze krajowej 17.
Wierni Kościoła rzymskokatolickiego należą do parafii Najświętszego Zbawiciela w Rykach.
Przed 2023 r. miejscowość była częścią wsi Swaty.

</doc>
<doc id="776988" url="https://pl.wikipedia.org/wiki?curid=776988" title="Działanie binarne">
Działanie binarne



</doc>
<doc id="776989" url="https://pl.wikipedia.org/wiki?curid=776989" title="Alexandre Usov">
Alexandre Usov



</doc>
<doc id="776994" url="https://pl.wikipedia.org/wiki?curid=776994" title="Kąty Rakszawskie">
Kąty Rakszawskie

Kąty Rakszawskie – przysiółek wsi Rakszawa w Polsce, położony w województwie podkarpackim, w powiecie łańcuckim, w gminie Rakszawa. Tworzy samodzielne sołectwo Rakszawa Kąty.
Pod koniec XIX wieku były nazywane Wólką Kąty (jako część Rakszawy) i liczyły 105 domów z ok. 600 mieszkańcami. W latach 1945–1975 przysiółek administracyjnie należał do tzw. dużego województwa rzeszowskiego, a w latach 1975-1998 do tzw. małego województwa rzeszowskiego.
Przez miejscowość przepływa potok Olechowiec, dopływ Trzebośnicy. Na pograniczu z Trzebosią-Podlas znajduje się kaplica Matki Bożej Częstochowskiej należąca do parafii Opatrzności Bożej w Trzebosi. W miejscowości działa ochotnicza straż pożarna, jedna z trzech na terenie gminy.

</doc>
<doc id="776995" url="https://pl.wikipedia.org/wiki?curid=776995" title="Z12 Erich Giese">
Z12 Erich Giese

Z12 Erich Giese – niemiecki niszczyciel typu 1934A ("Leberecht Maass") z okresu II wojny światowej, zatopiony w 1940 pod Narwikiem.
Budowa.
Zamówiony 4 sierpnia 1934, położenie stępki – 3 maja 1935, wodowanie – 12 marca 1937, wejście do służby – 4 marca 1939. Zbudowany w stoczni Germaniawerft w Kilonii (numer stoczniowy G538). W systemie oznaczeń niemieckich niszczycieli miał przydzielony numer Z12 (rzadko używany w oficjalnych dokumentach), przed wojną nosił numer burtowy 62. Nazwę nadano mu na cześć niemieckiego kapitana marynarki Ericha Giese, dowódcy niszczyciela S 20, który zginął 5 czerwca 1917, na okręcie zatopionym przez brytyjski krążownik "Centaur".
Służba.
Po wybuchu II wojny światowej działał na Morzu Północnym i w Cieśninach Duńskich. 4 oraz 5/6 września 1939 uczestniczył w operacjach stawiania obronnych zagród minowych na Morzu Północnym (z "Theodor Riedel" oraz stawiaczami min "Cobra" i "Roland").
W nocy 6/7 grudnia 1939 uczestniczył w operacji stawiania ofensywnej zagrody minowej na wodach angielskich pod Cromer (z niszczycielem "Hans Lody"). Podczas powrotu, ok. 3.14 doszło do starcia z niszczycielami brytyjskimi HMS "Juno" i "Jersey", podczas którego "Giese" poważnie uszkodził "Jersey" torpedą. Następnie od grudnia 1939 do lutego 1940 był w remoncie.
"Erich Giese" wziął udział w inwazji na Norwegię (operacji "Weserübung"), w grupie zajmującej Narwik 9 kwietnia 1940, przewożąc tam strzelców górskich. W pierwszej bitwie morskiej pod Narwikiem z brytyjskimi niszczycielami 10 kwietnia 1940, wziął udział w zatopieniu HMS "Hardy" i "Hunter". Wieczorem tego dnia podjął próbę opuszczenia Ofotfjordu (wraz z "Wolfgangiem Zenkerem"), lecz niemieckie okręty zawróciły po napotkaniu przeważających sił brytyjskich. Podczas drugiej bitwy pod Narwikiem 13 kwietnia 1940 początkowo rozpalał kotły, a następnie miał problemy z maszynami i w pierwszej fazie bitwy stał w porcie w Narwiku, gdzie podjął pojedynek z podchodzącymi brytyjskimi niszczycielami. Ok. 15.05 "Giese" wyszedł z portu, jednakże trafił pod zmasowany ostrzał niszczycieli i pancernika HMS "Warspite" i został uszkodzony. Po nieskutecznym wystrzeleniu torped, został opuszczony przez załogę, po czym zatopiony przez brytyjskie okręty pod Narwikiem (straty: 83 ludzi).
"Historia konstrukcji i opis okrętu – w opisie niszczycieli Typu 1934."
Dowódcy:
Dane techniczne.
Uzbrojenie i wyposażenie: 

</doc>
<doc id="776997" url="https://pl.wikipedia.org/wiki?curid=776997" title="Nowiec (Gdańsk)">
Nowiec (Gdańsk)

Nowiec (dawniej: "Nawcz", kaszb. "Nôwcz", niem. "Nawitz", dawniej "Novitz", "Nautz") – osiedle domów jednorodzinnych i kilku bloków w Gdańsku, na obszarze dzielnicy Brętowo. Położone jest w bezpośrednim sąsiedztwie Trójmiejskiego Parku Krajobrazowego, na obszarze Lasów Oliwskich. Południowym skrajem osiedla przepływa potok Strzyża (ze zbiornikiem Nowiec II), nad którym znajdują się zabudowania starej cegielni.
Połączenie z centrum miasta i Wrzeszczem umożliwiają autobusy komunikacji miejskiej (linie nr 116, 131).
Historia.
W 1342 roku została wymieniona po raz pierwszy osada Nowiec. W XVI wieku ukształtowała się osada służebna. Zachowała się jej zabudowa pochodząca z lat 1890-1940 (ul. Potokowa 13-21).
W 1612 roku dwór z ziemią, kuźnica żelaza i folusz były posiadłością emfiteuty Henryka Kirckoffa. W XVII wieku właścicielami majątku byli kolejno Salomon Giese oraz Baltazar Preuss. W 1694 roku Nowiec przeszedł na własność Jana von Lerchen-Feldta, do którego należała również wieś Brętowo. Tym samym Nowiec został włączony w jej obręb.
W roku 1933 Nowiec został włączony w granice administracyjne Gdańska.
Zachowały się dwa zespoły pomłyńskie (zabudowania, stawy, starodrzew): Nowiec Górny (zbieg ul. Potokowej i ul. Kiełpińskiej) i Nowiec Dolny (ul. Potokowa 15).
W latach 2003-2011 zostało zbudowane osiedle Nowiec.

</doc>
<doc id="776999" url="https://pl.wikipedia.org/wiki?curid=776999" title="Flemming">
Flemming

Flemming ("Flemingowie", "Flemmingowie", "von Flemming") – zniemczony flamandzki ród szlachecki, wywodzący się z Flandrii (dzisiejsza Belgia), zamieszkujący Pomorze Zachodnie od okresu średniowiecza (XIII w.) do XIX/XX wieku.
Historia.
Nazwisko Flemmingów wskazuje na flamandzkie korzenie rodu i związane jest z niemiecką ekspansją na tereny słowiańskie na wschód od Łaby oraz z założeniem Marchii Brandenburskiej przez Albrechta Niedźwiedzia (1157). Na podbitych obszarach margrabia i arcybiskup magdeburski Wichmann von Seeburg prowadzili intensywną akcję kolonizacyjną, osiedlając tu m.in. osadników flamandzkich. 
Najstarszym znanym przedstawicielem rodu był Thamm Flemming, marszałek pomorski, który między 1281 r. a 1302 występuje jako właściciel Stepnicy. Z jego synem – Konradem – związane są najstarsze informacje o herbie rodu. Potomkowie skupili w swym ręku liczne posiadłości ziemskie w rejonie Wolina i Kamienia Pomorskiego, stąd okręg Kamienia nazywany był powiatem Flemmingów ("Flemmingscher Kreis").
Posiadali oni posiadłości m.in. w okolicach Maszewa, Maciejewa i Mostów. Z czasem rozrodzony ród Flemmingów zyskał w XVIII-XIX w. duże znaczenie (szczególnie w Saksonii i Prusach, w mniejszym stopniu w Polsce) oraz liczne posiadłości w Brandenburgii, pruskiej części Saksonii, w Saksonii, Turyngii, Galicji, na Śląsku oraz w Rosji, Szwecji, Finlandii, Szkocji i we Włoszech. W XVIII wieku osiągnęli godności ministerialne i generalskie w Rzeczypospolitej.
Między rokiem 1724 a 1937 pałac Crossen koło Eisenberga w Turyngii był własnością rodu. Rodzina mieszkała w nim do roku 1925.

</doc>
<doc id="777003" url="https://pl.wikipedia.org/wiki?curid=777003" title="Zygmunt Gawlik">
Zygmunt Gawlik

Zygmunt Gawlik (ur. 2 maja 1895 w Krakowie, zm. 27 września 1961 tamże) – architekt specjalizujący się w architekturze sakralnej, malarz, rzeźbiarz, konserwator; legionista.
Życiorys.
W 1914 wstąpił do Związku Strzeleckiego, a rok później do Legionów Polskich. Służył w 4 kompanii V baonu strzeleckiego, a następnie w 3 kompanii VI baonu w 1 pułku ułanów. Od 1919 roku (z przerwą na udział w wojnie z bolszewikami) studiował architekturę na krakowskiej Akademii Sztuk Pięknych. Jeszcze jako student wziął z powodzeniem udział w konkursie na gmach Urzędu Wojewódzkiego. Jego praca wprawdzie nie wygrała, ale jury ją wyróżniło. Jego pracą dyplomową był projekt opery, konserwatorium i szkoły teatralnej.
W pracy cechowało go podporządkowanie wszystkich elementów koncepcji jednolitego wnętrza, w związku z tym projektował także ołtarze, ambony, konfesjonały, posadzki, ławki, żyrandole.
Ważniejsze dzieła.
Według projektu Zygmunta Gawlika wzniesiono:

</doc>
<doc id="777004" url="https://pl.wikipedia.org/wiki?curid=777004" title="Annie Oakley">
Annie Oakley

Annie Oakley właściwie Phoebe Ann Mosey (ur. 13 sierpnia 1860, zm. 3 listopada 1926) – amerykańska strzelczyni wyborowa, która przez ponad 16 lat występowała w rewii "„Wild West Show”" Buffalo Billa.
Jej asystentem był mąż, Frank Butler, któremu wystrzeliwała dziesięciocentówkę spomiędzy palców lub papierosa z ust. Potrafiła przestrzelić kartę do gry wyrzuconą w powietrze w odległości 27 metrów od niej. Zdobyła światową sławę podczas podróży po Europie, gdzie jej popisowym numerem było odstrzelenie cygara trzymanego w zębach przez Wilhelma, ówczesnego niemieckiego następcę tronu.
Urodziła się w hrabstwie Dark w Ohio. W wieku ośmiu lat nauczyła się strzelać i zaczęła zarabiać pieniądze zabawiając gości hotelowych w Cincinnati. Gdy miała 15 lat pokonała w czasie zawodów w tymże mieście snajpera-profesjonalistę Franka Butlera. Rok później wyszła za niego za mąż, przyjęła pseudonim sceniczny Annie Oakley i zaczęła zawodowo uczestniczyć w pokazach strzeleckich.
Miała tylko 150 cm wzrostu, w związku z czym sławny wódz Dakotów Siedzący Byk nadał jej przezwisko "Watanya Cicilla", co dla potrzeb reklamowych interpretowano jako „Mały Pewny Strzał” (ang. "Little Sure Shot"). Oakley spotkała Siedzącego Byka u Buffalo Billa – od roku 1885 oboje byli atrakcją jego rewii. Frank Butler został menedżerem własnej żony. Umiejętności Oakley zostały pokazane w krótkometrażowym niemym filmie Annie Oakley z 1894.
W roku 1901 została ranna podczas katastrofy samochodowej i musiała wycofać się z rewii, ale już w rok później wstąpiła do trupy teatralnej, gdzie odgrywała dziewczyny z Dzikiego Zachodu. W czasie I wojny światowej organizowała pokazy strzeleckie i prowadziła szkolenia dla żołnierzy.
Popularna komedia muzyczna z roku 1946 z muzyką Irvinga Berlina była bardzo luźno oparta na jej życiorysie. Również film z roku 1950 przedstawiał ją jako gadatliwą dziewczynę. W rzeczywistości była to osoba cicha, wręcz skryta, ale potrafiąca postawić na swoim.

</doc>
<doc id="777005" url="https://pl.wikipedia.org/wiki?curid=777005" title="Notacja addytywna">
Notacja addytywna



</doc>
<doc id="777006" url="https://pl.wikipedia.org/wiki?curid=777006" title="Zapis addytywny">
Zapis addytywny



</doc>
<doc id="777008" url="https://pl.wikipedia.org/wiki?curid=777008" title="Pierwiastek z jedynki">
Pierwiastek z jedynki

Pierwiastek z jedynki formula_1-tego stopnia w ciele K – element formula_2 spełniający równość:
gdzie formula_1 jest dowolną liczbą naturalną większą od 0. Ciałem formula_5 może być w szczególności ciało formula_6.
Grupa pierwiastków.
Zbiór wszystkich pierwiastków jedynki stopnia formula_1
tworzy grupę ze względu na mnożenie.
Grupa ta jest grupą cykliczną rzędu formula_8 zatem jest ona izomorficzna z grupą addytywną klas reszt formula_9 Generatorami tej grupy są te pierwiastki formula_10 dla których formula_11 czyli liczby formula_1 i formula_13 są względnie pierwsze. Nazywa się je pierwiastkami pierwotnymi stopnia n z jedynki. Liczba pierwiastków pierwotnych stopnia formula_1 z jedynki jest równa formula_15 gdzie formula_16 jest funkcją Eulera.
Pierwiastki z jedynki w ciele liczb zespolonych.
W tym ciele pierwiastki z jedynki nazywane są także liczbami de Moivre’a dla uhonorowania francuskiego matematyka Abrahama de Moivre’a.
Na płaszczyźnie zespolonej pierwiastki formula_1-tego stopnia z jedności są wierzchołkami wielokąta foremnego o formula_1 bokach wpisanego w okrąg jednostkowy, którego jeden z wierzchołków leży w punkcie formula_19 Realizują one podział tego okręgu na formula_1 równych części.
Własności.
Istnieje dokładnie formula_1 różnych pierwiastków stopnia formula_1 z jedynki:
Dla formula_30 wszystkie pierwiastki z jedynki formula_1-tego stopnia sumują się do formula_32
Przypadek formula_34 powyższej tożsamości jest znana szerzej pod nazwą tożsamości Eulera.
Grupy pierwiastków z jedności n-tego stopnia formula_35 wyczerpują skończone podgrupy grupy multiplikatywnej ciała liczb zespolonych. Ważnymi ze względu na klasyfikację grup abelowych są grupy
gdzie formula_37 jest ustaloną liczbą pierwszą.

</doc>
<doc id="777009" url="https://pl.wikipedia.org/wiki?curid=777009" title="Z13 Erich Koellner">
Z13 Erich Koellner

Z13 Erich Koellner – niemiecki niszczyciel typu 1934A zbudowany dla Kriegsmarine. Na początku 1940 roku wykonał z powodzeniem dwie misje stawiania zagród minowych u wybrzeży Anglii, na których zatonęło sześć okrętów. Podczas początkowych faz Kampanii Norweskiej brał udział w obu bitwach pod Narwikiem. W trakcie Drugiej Bitwy pod Narwikiem został poważnie uszkodzony przez Brytyjskie okręty, co doprowadziło do zatopienia jednostki przez załogę.
Budowa.
Zamówiony 10 listopada 1934, położenie stępki – 12 października 1935, wodowanie – 18 marca 1937, wejście do służby – 28 sierpnia 1939. Zbudowany w stoczni Germaniawerft w Kilonii (numer stoczniowy G539). Budowa przedłużyła się na skutek obciążenia stoczni i do służby wszedł tuż przed wojną, jako ostatni z niszczycieli typu 34/34A. W systemie oznaczeń niemieckich niszczycieli miał przydzielony numer Z13 (rzadko używany w oficjalnych dokumentach), przed wojną nosił numer burtowy 83. Budowa kosztowała 13,4 mln Reichsmark.
Nazwę nadano mu na cześć niemieckiego kapitana marynarki Ericha Koellnera, dowódcy 8. Flotylli Trałowców podczas I wojny światowej, poległym 20 kwietnia 1918 na trałowcu M-64, który zatonął na minie prowadząc akcję ratowniczą koło Terschelling.
Służba.
Po wybuchu II wojny światowej, "Erich Koellner" kończył szkolenie bojowe załogi na Bałtyku, następnie działał na Morzu Północnym i w Cieśninach Duńskich. W nocy 10/11 stycznia i 9/10 lutego 1940 uczestniczył w operacjach stawiania ofensywnych zagród minowych na wodach brytyjskich, pod Cromer i w rejonie Haisborough Sand (wraz z niszczycielami "Bruno Heinemann" i "Wolfgang Zenker"). 22 lutego 1940 wziął udział w nieudanym wypadzie niemieckich niszczycieli przeciw brytyjskiemu rybołówstwu (operacja "Wikinger"), zakończonym stratą "Leberecht Maass" i "Max Schultz".
"Erich Koellner" wziął udział w inwazji na Norwegię (operacji "Weserübung"), w grupie zajmującej Narwik 9 kwietnia 1940, przewożąc tam strzelców górskich. W pierwszej bitwie morskiej pod Narwikiem z brytyjskimi niszczycielami 10 kwietnia 1940, wziął udział w zniszczeniu niszczycieli HMS "Hardy" i "Hunter". 11 kwietnia 1940 poważnie uszkodził dno na skałach podwodnych w Ballangenfjordzie (m.in. zalaniu uległy dwie kotłownie) i mógł rozwijać jedynie niewielką prędkość.
Podczas drugiej bitwy pod Narwikiem 13 kwietnia 1940, jako pierwszy nawiązał walkę z brytyjskim zespołem. Według planu, miał ukryć się w zatoce koło Tårstad na północnym brzegu fiordu i stamtąd zaatakować z zasadzki torpedami, jednakże w chwili nadpłynięcia Brytyjczyków był dopiero w drodze, eskortowany przez niszczyciel "Hermann Künne", więc skierował się ku południowemu brzegowi Ofotfjordu koło Djupviku. Został tam jednak wykryty przez wodnosamolot zwiadowczy Swordfish i o 14.09 ostrzelany przez niszczyciele HMS "Bedouin", "Punjabi" i "Eskimo". W ciągu kilku minut otrzymał trafienie torpedą w dziób i kilka trafień pociskami, na skutek czego został wydany rozkaz opuszczenia okrętu. Obsługa jednego z dział 128 mm mimo to prowadziła ogień, po czym niszczyciel został trafiony jeszcze kilkoma salwami artylerii głównej pancernika "Warspite" i zatopiony w rejonie pozycji . Podczas walki wystrzelił dwie niecelne torpedy. Straty wyniosły 31 zabitych i 39 rannych, ocalała załoga została wzięta do norweskiej niewoli (oswobodzona przez Niemców po zajęciu Norwegii).
"Historia konstrukcji i opis okrętu – w opisie niszczycieli Typu 1934."
Dowódcy:
Dane techniczne.
Uzbrojenie i wyposażenie: 

</doc>
<doc id="777010" url="https://pl.wikipedia.org/wiki?curid=777010" title="Fermoy">
Fermoy

Fermoy (irl. "Mainistir Fhear Maigh") – miasto, leżące nad rzeką Munster Blackwater, w południowej Irlandii, w hrabstwie Cork. W Fermoy krzyżują się drogi Cork – Dublin i Killarney – Rosslare.

</doc>
<doc id="777011" url="https://pl.wikipedia.org/wiki?curid=777011" title="Grupa multiplikatywna">
Grupa multiplikatywna

formula_4 jest pierścieniem z dzieleniem (algebrą łączną z dzieleniem) wtedy i tylko wtedy, gdy formula_10 w przeciwnym razie zbiór formula_11 jest mniejszy, np. formula_12
Sam schemat formula_23 też jest nazywany grupą multiplikatywną.

</doc>
<doc id="777017" url="https://pl.wikipedia.org/wiki?curid=777017" title="Fabryka Ernesta Wevera">
Fabryka Ernesta Wevera

Fabryka Ernesta Wevera – fabryka przy ulicy Wólczańskiej 83 (róg Kopernika) w Łodzi
Fabryka, zaprojektowana przez Edwarda Creutzburga, została wybudowana w 1882 roku dla Ernesta Wevera. Wytwarzano w niej taśmy, koronki i guziki kokosowe. W pierwszym dziesięcioleciu XX wieku w zakładzie pracowało 420 osób. Budynek został rozbudowany w 1900 roku.
W 1930 roku, po śmierci właściciela, budynek przejął jeden z dyrektorów, tworząc w nim firmę „E. Wever, dzierżawca: Gustaw Patberg i S-ka” wytwarzającą taśmy, wstążki i koronki, przy czym przedsiębiorstwo to nie zajmowało całej fabryki. Pozostałe powierzchnie były wynajmowane, m.in. jednym z najemców był Gustaw Triebe („Triebe Gustaw”, Seiden– und Baumwolle–Bandfabrik), który w okresie okupacji niemieckiej 1939–1945 z czasem wykupił większość mniejszych zakładów mieszczących się w tym budynku.
Po II wojnie światowej utworzono Zjednoczone Fabryki Tasiem i Wstążek Patberg i Triebe, a następnie Państwowe Zakłady Przemysłu Pasmanteryjnego Łódź-Południe. Do końca XX wieku budynek był własnością Zakładów Przemysłu Pasmanteryjnego „Lenora”. Obecnie budynek jest własnością prywatną, nowy inwestor zmienia fabryczne hale na pomieszczenia biurowe.
W budynku mieścił się Ośrodek Działań Twórczych „Forum Fabricum”.

</doc>
<doc id="777027" url="https://pl.wikipedia.org/wiki?curid=777027" title="Valley Forge">
Valley Forge

Valley Forge – dolina nad rzeką Schuylkill w stanie Pensylwania, położona około 40 kilometrów na zachód od Filadelfii, gdzie generał Jerzy Waszyngton i jego żołnierze obozowali zimą 1777/1778 w czasie trwania wojny o niepodległość Stanów Zjednoczonych (1775–1783). Było to ciężkie doświadczenie dla Waszyngtona i jego Armii Kontynentalnej.
Po przegranych potyczkach nad Brandywine i pod Germantown w Pensylwanii Waszyngton musiał wycofać się na zachód, oddając Filadelfię w ręce Brytyjczyków. 19 grudnia armia dotarła do Valley Forge. Wojsko nie było przygotowane na obozowanie w trudnych, zimowych warunkach. Brakowało żywności i odzieży, a Kongres Kontynentalny nie był w stanie przyjść z pomocą. Około dziesięciotysięczna armia obozowała w zbudowanych przez siebie prowizorycznych szałasach. 23 grudnia Waszyngton pisał: W okresie od grudnia do marca zmarło co najmniej 2000 żołnierzy. Obok głodu i zimna żniwo zbierała też ospa, ale pozostali byli raczej zadowoleni ze swego losu, bowiem Brytyjczycy, tkwiący w cieple i dostatku w Filadelfii, nie atakowali.
Zima spędzona w dolinie Forge była dla Armii Kontynentalnej testem lojalności. Wytrwali tylko najbardziej zagorzali patrioci. Mimo wielu głosów krytyki Waszyngton utrzymał pozycje w dolinie aż do wiosny 1778. Z pomocą byłego pruskiego oficera, barona von Steubena, który przybył do obozu 23 lutego, zdołał wyszkolić swych żołnierzy i uczynić z nich w pełni sprawną, zdyscyplinowaną formację wojskową.
6 maja 1778 do doliny dotarła – owacyjnie przyjęta – wieść o sojuszu zawartym właśnie pomiędzy Kongresem Kontynentalnym a Francją króla Ludwika XVI. To wzmocniło morale żołnierzy i pomogło zmusić w czerwcu Brytyjczyków do opuszczenia Filadelfii.
W miejscu dawnego obozowiska mieści się dzisiaj Historyczny Park Narodowy Valley Forge. Zachował się, służący wówczas za kwaterę dowódcy, stary kamienny budynek, który obecnie stanowi centrum ekspozycji. Obok niego wzniesiono: kaplicę Washington Memorial Chapel, pomnik National Memorial Arch oraz muzeum historii naturalnej. W pobliżu powstało też zgromadzenie zakonne Cloister of Colonies.

</doc>
<doc id="777030" url="https://pl.wikipedia.org/wiki?curid=777030" title="Nevio Passaro">
Nevio Passaro

Nevio Passaro (ur. 11 maja 1980 w Bad Windsheim) – wokalista, kompozytor i autor tekstów, tłumacz symultaniczny pochodzenia niemiecko-włoskiego (Matka Niemka, ojciec Włoch). Biegle włada językami angielskim, włoskim, niemieckim i francuskim.
Życiorys.
Wychowywał się w małym miasteczku Neustadt an der Aisch w Niemczech. Obecnie piosenkarz mieszka w Berlinie.
Talent muzyczny z pewnością odziedziczył po matce, która studiowała w Wyższej Szkole Muzycznej w Würzburgu. Mając 3 lata rozpoczął naukę gry na pianinie. 
Jako nastolatek zaczął samodzielną naukę gry na gitarze i odkrył w sobie pasję do komponowania piosenek i śpiewania. W wieku 10 lat po raz pierwszy stanął na scenie szkolnego chóru i zagrał w musicalu. Mając 13-14 lat rozpoczął solowy projekt "Pianobar", grając i śpiewając we włoskich restauracjach i na uroczystościach.
W 1999 roku podpisał swój pierwszy kontrakt z BMG Ariola (RCA) w Hamburgu. W tym samym roku promował swój pierwszy single "La mia parola" na festiwalu muzycznym Popkomm w Kolonii. Niestety kontrakt podpisany na trzy płyty i album zakończył się wydaniem tylko jednego singla.
W latach 2000-2005 studiował "Modern languages for interpreter and translator" na Uniwersytecie Bolońskim w Bolonii. W grudniu 2006 ukończył studia.
Latem 2005 roku Nevio wrócił do kraju i startował jako wokalista w trzeciej edycji programu 
"Deutschland sucht den Superstar" w Niemczech, gdzie zajął czwarte miejsce.
Za początek kariery uważa rok 2006, kiedy nawiązał współpracę z wytwórnią Universal Music Group w Berlinie podpisując kontrakt 8 sierpnia 2006 i tego samego roku przystąpił do nagrania pierwszej płyty.
Pierwszą płytę zatytułowaną po prostu "Nevio" promował przebojowy single "Amore per sempre", który szybko zdobył pozycję nr 2 na oficjalnej niemieckiej liście singli i utrzymywał się na szczycie przez 20 tygodni. 
Debiutancki album "Nevio" zyskał status Złotej Płyty sprzedając ponad 150 000 sztuk w Niemczech. Album ukazał się 16 lutego 2007 i od razu trafił na miejsce 5 oficjalnej niemieckiej listy albumów, w Austrii trafił na miejsce 7. 
Drugim singlem została rockowa ballada "Run away" nagrana w dwóch wersjach językowych, angielskiej i włoskiej. 
W październiku 2007 ukazała się specjalna edycja dwupłytowa w formie digipack pod tytułem "Viva la Musica" z czterema bonusowymi utworami i z płytą DVD zawierającą fragmenty koncertu nakręconego w studio telewizji Viva w Berlinie, 3 teledyski oraz niepublikowane materiały filmowe. 
Płytę "Viva la Musica" promowała trasa koncertowa obejmująca 17 miast w Niemczech i Austrii (21.09.-11.10.2007) oraz trzeci single zatytułowany "Firenze/Giulia". 
Pod koniec 2007 roku wokalista wystąpił gościnnie w teledysku "Living Darfur" zespołu Mattafix trzymając kartki ze słowami "Sag Nein; Lasst die Waffen fallen; Jetzt" ("Powiedz NIE; Opuście broń!; Teraz"). Wraz z innymi artystami wspierał akcję "Save Darfur" do wspólnych działań na rzecz pokoju w Darfurze, ogarniętej konfliktem prowincji w zachodnim Sudanie.
W 2007 oficjalna strona internetowa solisty zdobyła bardzo dużą popularność i zajęła drugie miejsce w konkursie Multimedia Awards 2007 w Niemczech.

</doc>
<doc id="777032" url="https://pl.wikipedia.org/wiki?curid=777032" title="Synagoga w jesziwie Chachmei Lublin">
Synagoga w jesziwie Chachmei Lublin



</doc>
<doc id="777034" url="https://pl.wikipedia.org/wiki?curid=777034" title="Bad Windsheim">
Bad Windsheim

Bad Windsheim – miasto uzdrowiskowe w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim. Leży ok. 15 km na południowy zachód od Neustadt an der Aisch, nad rzeką Aisch, przy autostradzie A6, drodze B470 i linii kolejowej Würzburg - Neustadt an der Aisch.
Dzielnice.
W skład miasta wchodzą następujące dzielnice: 
Współpraca.
Miejscowości partnerskie:

</doc>
<doc id="777035" url="https://pl.wikipedia.org/wiki?curid=777035" title="15 cm Kanone 16">
15 cm Kanone 16

15 cm Kanone 16 – niemiecka ciężka armata polowa dalekiego zasięgu o kalibrze 149 milimetrów używana w końcowym okresie I wojny światowej i w początkowym okresie II wojny światowej.
Aż do 1916 Armia Cesarstwa Niemieckiego nie posiadała „prawdziwej” artylerii dalekosiężnej, wszystkie ówczesne działa tego typu używane na froncie zachodnim były konstrukcjami "ad hoc", najczęściej do tej roli używano armat okrętowych lub dział obrony wybrzeża umieszczanych na improwizowanych podwoziach różnego typu. W 1916 ostatecznie zdecydowano, że potrzebne są armaty specjalnie do tego celu zaprojektowane i zbudowane, w szranki stanęły zakłady "Krupp" i "Rheinmetall AG". Oba projekty otrzymały identyczną nazwę 15 cm Kanone 16 (K 16) i były praktycznie identyczne, ostatecznie zwyciężyła konstrukcja "Kruppa".
Z wyjątkiem niezwykle długiej jak na tej klasy armatę (o długości ponad 42 kalibrów), K 16 była konstrukcją bardzo konwencjonalną. Z powodu znacznego ciężaru była transportowana w dwóch częściach – osobno lufa i łoże.
K 16 była jedną z najlepszych armat na ówczesnym froncie, jej zasięg wynoszący około 22 kilometrów oznaczał, że mogła ona być używana przeciwko wielu celom położonym głęboko za linią frontu, a tylko najcięższe działa ententy mogły nawiązać wymianę ognia z tą armatą. Pomimo swojego znacznego ciężaru była znacznie łatwiejsza w transporcie niż brytyjskie czy francuskie armaty o podobnych osiągach.
Po zakończeniu I wojny światowej większość wyprodukowanych dział tego typu przekazano jako reparacje wojenne do kilku krajów Europy Zachodniej, najwięcej egzemplarzy otrzymała Belgia, ale część armat pozostała w rękach niemieckich i były one wykorzystywane w początkowej fazie II wojny światowej, w tym także podczas inwazji na Polskę we wrześniu 1939.

</doc>
<doc id="777039" url="https://pl.wikipedia.org/wiki?curid=777039" title="Belle Starr">
Belle Starr

Belle Starr (ur. 5 lutego 1848 koło Carthage w stanie Missouri, zm. 3 lutego 1889) – jedna z niewielu amerykańskich bandytek. Zgodnie z legendą była rabusiem i koniokradem na obszarach południowego zachodu Stanów Zjednoczonych. Zwano ją Królową Bandytów. Z całą pewnością wyszła za mąż za opryszka i żyła z nim, ale większość opowieści o jej kryminalnej działalności mija się przypuszczalnie z prawdą.
Przyszła na świat jako Myra Maybelle Shirley, ale od dziecka nazywano ją Belle. Gdy miała 16 lat jej rodzina przeniosła się do Teksasu. W roku 1866 Belle wyszła za mąż za Jima Reeda, jak się okazało, rabusia. Mieli dwoje dzieci: Rosie Lee i Edwina. W początku lat 1870. Reed musiał się ukrywać, gdyż wyznaczono cenę za jego głowę. W tej sytuacji Belle odeszła od niego.
W roku 1874 Reed został zabity w pojedynku na rewolwery, a Belle przeniosła się z dziećmi na ówczesne Terytorium Indiańskie (dzisiaj stan Oklahoma), gdzie związała się z Indianinem z plemienia Czirokezów nazwiskiem Sam Starr, a w roku 1880 wyszła za niego za mąż. Mieszkali w domu z bali, który stał się kryjówką dla Jesse Jamesa i innych bandytów.
W roku 1883 Belle i Starr zostali oskarżeni o kradzież koni, skutkiem czego Belle spędziła 9 miesięcy w więzieniu. W roku 1886 Starr został zabity w pojedynku, a Belle związała się z innym koniokradem, pół-Indianinem Billym July. Ten związek przetrwał zaledwie kilka miesięcy, ponieważ Belle została zastrzelona z zasadzki, w czasie gdy jej partner składał zeznania w sądzie.
Sprawca zabójstwa Belle nigdy nie został wykryty.

</doc>
<doc id="777040" url="https://pl.wikipedia.org/wiki?curid=777040" title="Sosnów (Polska)">
Sosnów (Polska)

Sosnów – wieś w Polsce położona w województwie lubelskim, w powiecie puławskim, w gminie Puławy. 
Wieś położona przy drodze krajowej nr 12. 
W latach 1975–1998 miejscowość należała administracyjnie do ówczesnego województwa lubelskiego.
Wieś w sołectwie Janów-Sosnów.
Wierni Kościoła rzymskokatolickiego należą do parafii św. Józefa Oblubieńca w Zarzeczu.

</doc>
<doc id="777041" url="https://pl.wikipedia.org/wiki?curid=777041" title="Turowola-Kolonia">
Turowola-Kolonia

Turowola-Kolonia – kolonia w Polsce położona w województwie lubelskim, w powiecie łęczyńskim, w gminie Puchaczów.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="777042" url="https://pl.wikipedia.org/wiki?curid=777042" title="Lucy Stone">
Lucy Stone

Lucy Stone (ur. 13 sierpnia 1818, zm. 18 października 1893) – jedna z pierwszych amerykańskich sufrażystek. Przyczyniła się do zorganizowania ruchu obrony praw kobiet w USA. Była też prawdopodobnie pierwszą kobietą w USA, która – po wyjściu za mąż – pozostała przy panieńskim nazwisku.
Niewiele kobiet w tamtych czasach stać było na studia, ale Stone – w wieku 16 lat – podjęła pracę nauczycielki, by zarobić na wysokie opłaty uniwersyteckie. Udało jej się to. W roku 1843 podjęła studia na Oberlin College i wkrótce związała się z uniwersyteckim ruchem abolicjonistycznym. W roku 1847 była pierwszą kobietą w stanie Massachusetts, jaka ukończyła studia.
Po uzyskaniu dyplomu zaczęła jeździć z cyklami wykładów nt. abolicjonizmu po USA i Kanadzie, a wkrótce także nt. praw kobiet. Uważała, że zarówno niewolnictwo, jak i dyskryminacja kobiet, to dwa największe zła dotykające amerykańskiego społeczeństwa. W roku 1850 zorganizowała pierwsze ogólnokrajowe zebranie na rzecz równych praw kobiet w USA.
W roku 1855 wyszła za mąż za Henry’ego Blackwella, handlowca i abolicjonistę. Podczas ceremonii ślubnej zadeklarowali wzajemną równość. Stone pozostała przy panieńskim nazwisku odmawiając stanowczo odbierania korespondencji kierowanej do niej jako „pani Blackwell”. W Stanach Zjednoczonych w tamtych czasach przyjęło się określać kobiety zachowujące panieńskie nazwiska mianem "„Lucy Stoners”".
W roku 1869 Stone była współzałożycielką Stowarzyszenia Amerykańskich Sufrażystek (ang. "American Woman Suffrage Association") walczących o prawo wyborcze dla kobiet. Stowarzyszenie stało się główną organizacją kobiecą w USA. Stone założyła także pierwsze pismo kobiece "„The Woman’s Journal”".

</doc>
<doc id="777043" url="https://pl.wikipedia.org/wiki?curid=777043" title="Mokobody-Kolonia">
Mokobody-Kolonia

Mokobody-Kolonia – wieś w Polsce położona w województwie mazowieckim, w powiecie siedleckim, w gminie Mokobody.
W latach 1975–1998 miejscowość administracyjnie należała do województwa siedleckiego.

</doc>
<doc id="777045" url="https://pl.wikipedia.org/wiki?curid=777045" title="Boreczek (województwo mazowieckie)">
Boreczek (województwo mazowieckie)

Boreczek - wieś w Polsce położona w województwie mazowieckim, w powiecie ostrowskim, w gminie Małkinia Górna.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Trójcy Przenajświętszej i św. Anny w Prostyni.

</doc>
<doc id="777046" url="https://pl.wikipedia.org/wiki?curid=777046" title="Gumki">
Gumki

Gumki – wieś w Polsce położona w województwie mazowieckim, w powiecie ostrołęckim, w gminie Czerwin.
Dawniej Gumki-Milan.
Historia.
W Słowniku Geograficznym Królestwa Polskiego i innych krajów słowiańskich znajdujemy następujące informacje:W latach 1921 – 1939 wieś leżała w województwie białostockim, w powiecie łomżyńskim, w gminie Piski.
Według Powszechnego Spisu Ludności z 1921 roku wieś zamieszkiwały 53 osoby w 8 budynkach mieszkalnych. Miejscowość należała do parafii rzymskokatolickiej w m. Czerwin. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Piskach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W latach 1975–1998 miejscowość administracyjnie należała do województwa łomżyńskiego.

</doc>
<doc id="777047" url="https://pl.wikipedia.org/wiki?curid=777047" title="Młyńsk (województwo mazowieckie)">
Młyńsk (województwo mazowieckie)

Młyńsk – wieś w Polsce położona w województwie mazowieckim, w powiecie płońskim, w gminie Płońsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="777050" url="https://pl.wikipedia.org/wiki?curid=777050" title="Podraczynie">
Podraczynie

Podraczynie – zniesiona nazwa części wsi Dąbrowa w Polsce położona w województwie mazowieckim, w powiecie siedleckim, w gminie Przesmyki.
W latach 1975–1998 miejscowość administracyjnie należała do województwa siedleckiego.

</doc>
<doc id="777055" url="https://pl.wikipedia.org/wiki?curid=777055" title="Ruda (gmina Przyłęk)">
Ruda (gmina Przyłęk)

Ruda – wieś w Polsce położona w województwie mazowieckim, w powiecie zwoleńskim, w gminie Przyłęk. Należy do sołectwa w Wysocinie. Leży na lewym brzegu Zwolenki.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Matki Bożej Częstochowskiej w Przyłęku.

</doc>
<doc id="777056" url="https://pl.wikipedia.org/wiki?curid=777056" title="Haubica górska 3,7 cala">
Haubica górska 3,7 cala



</doc>
<doc id="777057" url="https://pl.wikipedia.org/wiki?curid=777057" title="Ludwików (powiat białobrzeski)">
Ludwików (powiat białobrzeski)

Ludwików – wieś w Polsce położona w województwie mazowieckim, w powiecie białobrzeskim, w gminie Radzanów.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do Parafii św. Marcina z Tours w Radzanowie. 

</doc>
<doc id="777058" url="https://pl.wikipedia.org/wiki?curid=777058" title="Wólka Kadłubska">
Wólka Kadłubska

Wólka Kadłubska – wieś w Polsce położona w województwie mazowieckim, w powiecie białobrzeskim, w gminie Radzanów.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Narodzenia Najświętszej Maryi Panny w Starej Błotnicy. 

</doc>
<doc id="777060" url="https://pl.wikipedia.org/wiki?curid=777060" title="Śliwiny (Bukówno)">
Śliwiny (Bukówno)

Śliwiny – część wsi Bukówno w Polsce, położona w województwie mazowieckim, w powiecie białobrzeskim, w gminie Radzanów.
W latach 1975–1998 Śliwiny administracyjnie należały do województwa radomskiego.
Wierni Kościoła rzymskokatolickiego należą do parafii pw. Nawiedzenia NMP w Bukównie. 

</doc>
<doc id="777061" url="https://pl.wikipedia.org/wiki?curid=777061" title="Łukaszów (województwo mazowieckie)">
Łukaszów (województwo mazowieckie)

Łukaszów – wieś w Polsce położona w województwie mazowieckim, w powiecie białobrzeskim, w gminie Radzanów.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii pw. Nawiedzenia NMP w Bukównie. 

</doc>
<doc id="777062" url="https://pl.wikipedia.org/wiki?curid=777062" title="Grabina (Grotki)">
Grabina (Grotki)

Grabina – przysiółek wsi Grotki w Polsce, położony w województwie mazowieckim, w powiecie białobrzeskim, w gminie Radzanów.
W latach 1975–1998 przysiółek administracyjnie należał do województwa radomskiego.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Bukównie.

</doc>
<doc id="777067" url="https://pl.wikipedia.org/wiki?curid=777067" title="Armata przeciwlotnicza 3-calowa">
Armata przeciwlotnicza 3-calowa

Armata przeciwlotnicza 3-calowa (Ordnance, QF, 3-in, 20 cwt) – brytyjska armata przeciwlotnicza kalibru 76,2 mm. Weszła do służby w roku 1914, pierwsza armata przeciwlotnicza na świecie specjalnie zaprojektowana do tej roli, wcześniejsze konstrukcje były działami polowymi przystosowanymi do strzelania przeciwlotniczego.
Od momentu jej wejścia do służby była nieustanie modyfikowana i zmieniana, w 1939 w służbie było przynajmniej osiem różnych wersji tej armaty różniących się od siebie zamkami, lufami czy rodzajem podwozia. W momencie rozpoczęcia II wojny światowej była to już broń przestarzała, jednak wojska brytyjskie używały jej w czasie kampanii francuskiej, a wiele z tych, które wpadły w ręce niemieckie, weszło do służby Wehrmachtu jako 7,5 cm Flak Vickers (e).
Wielka Brytania przekazała 24 armaty tego typu dla Finlandii w czasie wojny zimowej, w armii fińskiej służyły jako 76 mm ItK/16 V, Vickers.

</doc>
<doc id="777068" url="https://pl.wikipedia.org/wiki?curid=777068" title="Andris Šķēle">
Andris Šķēle

Andris Šķēle (ur. 16 stycznia 1958 w Ape) – łotewski polityk i przedsiębiorca, parlamentarzysta, premier Łotwy w latach 1995–1997 i 1999–2000, założyciel i dwukrotnie przewodniczący Partii Ludowej.
Życiorys.
W 1976 ukończył szkołę średnią w Jełgawie, a w 1981 studia na Łotewskiej Akademii Rolniczej w Jełgawie. Uzyskał następnie stopień kandydata nauk. W latach 80. był pracownikiem instytutu badawczego sektora rolnego, pełnił m.in. funkcję jego dyrektora. Na początku lat 90. był wiceministrem rolnictwa. Zajął się następnie biznesem,
obejmując różne stanowiska w przedsiębiorstwach. Stał się jednym z najbogatszych ludzi na Łotwie. W 2010 wartość majątku jego rodziny szacowano na ponad 50 milionów łatów.
W 1995 powrócił do aktywności politycznej. W grudniu tegoż roku został bezpartyjnym premierem. W styczniu 1997 podał się do dymisji, jednak na prośbę Guntisa Ulmanisa w lutym skonstruował swój drugi gabinet. Zrezygnował w lipcu 1997, kończąc urzędowanie w kolejnym miesiącu. W międzyczasie tymczasowo wykonywał obowiązki ministra finansów. W 1998 stanął na czele nowego ugrupowania pod nazwą Partia Ludowa. Z jej ramienia w tym samym roku i ponownie w 2002 uzyskiwał mandat poselski. W lipcu 1999 powrócił na urząd premiera. Podał się do dymisji w kwietniu 2000, w maju zastąpił go Andris Bērziņš. W 2000 pełnił funkcję ministra gospodarki. W 2002 zrezygnował z kierowania Partią Ludową, a w styczniu 2003 złożył mandat poselski.
Do działalności politycznej powrócił w 2009, gdy ponownie stanął na czele swojego ugrupowania. W latach 2010–2011 zasiadał w Sejmie X kadencji. W 2011 Partia Ludowa została rozwiązana.
Życie prywatne.
Jego pierwszą żoną była Dzintru Šķēli, z którą ma dwie córki Madarę i Anete. Jego drugą żoną została Kristiāna Lībane-Šķēle, z którą ma syna Edvardsa.

</doc>
<doc id="777069" url="https://pl.wikipedia.org/wiki?curid=777069" title="122 mm haubica wz. 1938 (M-30)">
122 mm haubica wz. 1938 (M-30)

122 mm haubica wz. 1938 (M-30) – radziecka haubica opracowana w roku 1938, której masowa produkcja ruszyła w 1940. Była jednym z podstawowych dział Armii Czerwonej podczas II wojny światowej. W latach 1940–1955 wyprodukowano ponad 19 tys. egzemplarzy tej broni (z tego 17,5 tys. w latach 1940–1945). Używana była przez wiele lat po wojnie w wielu armiach świata, w tym w Wojsku Polskim, gdzie służyła jako 122 mm ciągniona haubica wz. 1938/1985). Stanowiła również uzbrojenie dział samobieżnych SU-122 i SG-122.
Historia.
ZSRR.
W 1929 roku postawiono przed radzieckimi konstruktorami zadanie opracowania 122 mm haubicy, która miała przewyższać zasięgiem i szybkostrzelnością znajdujące się na uzbrojeniu 122 mm haubice wz. 1909 i wz. 1910. Zażądano, by nowa 122 mm haubica przy masie marszowej 2200 kg miała zasięg 11–12 km i szybkostrzelność 6 strz./min. Tymczasowo problem rozwiązano, wprowadzając na uzbrojenie zmodernizowaną haubicę wz. 1910/30 w 1930 i wz. 1909/37 w 1937 roku.
Problemy ze skonstruowaniem odpowiedniego działa sprawiły, że pojawiła się koncepcja zastąpienia haubic 122 mm haubicami kalibru 105 mm. W marcu 1937 roku doszło na Kremlu do dyskusji na ten temat. Za działem kalibru 122 mm opowiedział się szef "Генштаба Красной Армии" (Sztabu Generalnego Armii Czerwonej) marszałek A.I. Jegorow, którego wsparł J. Stalin, i postanowiono realizować tę koncepcję. Początkowo zadaniem opracowania działa obarczono zespół konstruktorów pod kierownictwem W.N. Sidorenki, jednak sukces 152 mm haubicoarmaty MŁ-20 zaprojektowanej przez zespół F.F. Pietrowa sprawił, że wzięto pod uwagę także projekt 122 mm haubicy opracowany pod jego kierownictwem. W skład zespołu Pietrowa weszli również: S. Diernow, A. Ilin, P. Czernycha i A. Drozdow, do których późnej dołączyli A. Bułaszew i N. Konstrulin.
Specjalna komisja oceniająca projekty jesienią 1937 roku zaakceptowała właśnie projekt F.F. Pietrowa. Okazało się, że haubica Pietrowa ważyła 2200 kg, czyli 450 kg mniej niż opracowana przez zespół Sidorenki. Prototyp został zbudowany w kwietniu 1938 roku, a we wrześniu tego roku został skierowany do testów. Haubica przeszła je pozytywnie i 29 września 1939 roku została przyjęta na uzbrojenie jako: "122-мм гаубица обр. 1938г. (М-30)". Aby przyspieszyć wprowadzanie nowego uzbrojenia do oddziałów liniowych, produkcję haubicy rozpoczęto w kilku fabrykach jednocześnie. Dla usprawnienia produkcji wykorzystano wiele elementów zaadaptowanych z innych dział. Na przykład zamek został przejęty ze 122 mm haubicy wz. 1910/30, celownik ze 152 mm haubicoarmaty MŁ-20, a koła ze 76,2 mm armaty F-22. Do 1955 roku wyprodukowano około dziewiętnastu tysięcy haubic M-30.
Chociaż oficjalnie M-30 została przyjęta do uzbrojenia w 1938 roku, większe ilości dział tego typu powstały na krótko przed napaścią Niemiec na ZSRR w 1941 roku. Haubice M-30 używane były prawdopodobnie podczas wszystkich większych bitew, w których brała udział Armia Czerwona. Niejednokrotnie używano ich do zadań, do których nie były przeznaczone. Przykładowo podczas obrony Moskwy często używano ich do zwalczania niemieckich czołgów. M-30 zostały również użyte przeciwko Finlandii podczas wojny kontynuacyjnej. Wojenne doświadczenia uzyskane podczas eksploatacji M-30 przyczyniły się do opracowania następczyni, czyli 122 mm haubicy D-30. Jednocześnie łoże haubicy M-30 zostało także wykorzystane do opracowania 152 mm haubicy D-1, a w samą haubicę M-30 uzbrojono samobieżne działo SU-122. Mimo przestarzałej konstrukcji M-30 nie szybko zostaną wycofane z uzbrojenia. Przykładowo w 1995 roku Rosja wciąż dysponowała w europejskiej części kraju ogółem 780 haubicami typu M-30 i D-30.
III Rzesza.
122 mm haubice wz. 38 zdobyte podczas wojny przez oddziały niemieckie zostały przyjęte do uzbrojenie pod oznaczeniem "12,2 cm sFH 396(r)". Zostały one użyte jako typowe działa polowe oraz jako działa nabrzeżne na Wale Atlantyckim.
Niemiecka Republika Demokratyczna.
Po wojnie M-30 trafiły do arsenałów armii NRD, od 1957 roku produkowano je na licencji jako M-30 DD. Haubice otrzymały koła z pneumatycznym ogumieniem. 30 pierwszych sztuk haubic M-30 trafiło od Narodowej Armii Ludowej (NVA) w listopadzie 1950 roku i były używane pod nazwą "Haubitze 38". Ogółem do uzbrojenia NVA trafiło ich 410, z czego 285 zostało wyprodukowanych w ZSRR, a 113 dalszych w NRD. W 1990 roku na wyposażeniu znajdowało się jeszcze 407 dział tego typu, z czego 391 znajdowało się w rezerwie mobilizacyjnej. Od 1971 roku zadania haubic M-30 zaczęły przejmować 122 mm haubice D-30, a od 1976 samobieżne haubice 2S1 Goździk.
Polska.
M-30 trafiły także do arsenałów Ludowego Wojska Polskiego. 12 pierwszych haubic M-30 trafiło do uzbrojenia 1 Dywizji Piechoty im. T. Kościuszki 9 maja 1943 roku. Używane były one w pułkach artylerii lekkiej oraz w armijnych brygadach artylerii haubic. Po raz pierwszy wykorzystano je podczas bitwy pod Lenino.
Prócz dywizji piechoty M-30 trafiły również do brygad artylerii. Pierwszą z nich była 1 Brygada Artylerii Armat im. gen. Józefa Bema, sformowana 3 września 1943 roku. Z końcem marca 1944 roku 1 Armia Wojska Polskiego posiadała 177 haubic M-30. Polscy artylerzyści walczący za pomocą M-30 20 lipca 1944 roku wnieśli duży wkład w przerwanie niemieckiej obrony na Bugu. Zniszczyli wówczas 9 baterii artylerii, 14 baterii moździerzy, 21 dział ppanc, 5 czołgów, 53 karabiny maszynowe i 55 pojazdów. 30 sierpnia 1944 roku haubice M-30 znajdowały się w uzbrojeniu 1, 2, 3 i 4 DP w liczbie 12 sztuk w każdej dywizji. Prócz tego haubice te znalazły się w 2 i 3 Brygadzie Artylerii Haubic w ilości odpowiednio 59 i 60 dział.
Polskie M-30 walczyły również pod Kołobrzegiem i nad Odrą i Nysą. Artylerzyści z 1 DP i 2 Pomorskiej Brygady Artylerii Haubic brali również udział w walkach o Berlin. W maju 1945 roku LWP posiadało 296 haubic M-30, z czego 177 w 1 Armii WP i 48 w 2 Armii WP. W styczniu 1949 roku Wojsko Polskie posiadało 477 haubic i armat kalibru 122 mm. Pod koniec 1952 roku samych haubic M-30 było już 918 sztuk. Zazwyczaj 120 haubic znajdowało się brygadzie artylerii haubic, po 24–26 na wyposażeniu dywizji piechoty i 13 sztuk w pułku artylerii lekkiej. W latach 1950–1960 haubice były również w Polsce produkowane seryjnie w Hucie Stalowa Wola. W połowie lat osiemdziesiątych XX wieku haubice M-30 doprowadzono do standardu "wz. 38/85". Modernizacja polegała na zwiększeniu mobilności i możliwości zwalczania celów ruchomych. Założono koła od samochodu Star 266, zamontowano pneumatyczny układ hamulcowy, instalację oświetleniową. Układ podniesieniowy wyposażono w dodatkowe pokrętło z lewej strony pozwalające na niewielkie zmiany położenia lufy przez celowniczego. Mechanizm spustowy uzupełniono o dodatkowy spust, pozwalający celowniczemu na oddanie strzału podczas celowania. Działo wyposażono również w dodatkowy celownik PGO-9H, umieszczony na przedłużeniu osi etatowego celownika M30C. Zastąpiono również elektryczne urządzenia oświetlające przyrządy celownicze ŁUCZ-4, podświetleniem trytowymi. W momencie wstąpienia Polski do NATO w 1999 roku w uzbrojeniu pozostawało 280 sztuk haubic wz. 38/85.
Finlandia.
41 haubic M-30 zdobytych zostało przez wojska fińskie podczas wojny kontynuacyjnej. 25 z nich wpadło w fińskie ręce w lecie 1941 roku w Karelii na północ od jeziora Ładoga. Zostały one przyjęte do uzbrojenia pod oznaczeniem "122 H/38". Trafiły do 11 dywizjonu artylerii lekkiej i 25 dywizjonu artylerii ciężkiej. W czasie wojny (w 1944) utracono 3 z nich. Mimo bogatego zestawu amunicji stosowanej w M-30 Finowie używali jedynie pocisków odłamkowo-burzących. Podczas wojny kontynuacyjnej wystrzelono ich 13 928. Haubice używane były w armii do szkolenia jeszcze w latach 80. Znajdowały się także w rezerwie mobilizacyjnej.
Inne kraje.
M-30 produkowano także w Bułgarii pod oznaczeniem M-30 BG i w ChRL pod oznaczeniami Typ 54 i Typ 54-1 oraz w wersji samobieżnej na podwoziu transportera opancerzonego YW 531. Trafiły również do uzbrojenia państw Układu Warszawskiego, Bliskiego Wschodu i Trzeciego Świata takich jak: Birma, Czechosłowacja, Egipt, Indonezja, Irak, Iran, Izrael, Jemen, Jugosławia, KRLD, Libia, Rumunia, Somalia, Sudan, Syria, Węgry, Zair i wiele innych.
Warto wspomnieć, że brytyjski historyk wojskowości Ian Hogg nazwał haubicę wz. 1938 „niewątpliwie najbardziej rozpowszechnionym działem w historii”.
Opis.
Haubica M-30 jest bronią nieautomatyczną i służy do zwalczania środków ogniowych piechoty i artylerii, odkrytej i ukrytej siły żywej oraz umocnień polowych. W razie konieczności można również zwalczać czołgi za pomocą pocisków kumulacyjnych. Z jej pomocą można również wykonywać przejścia w zasiekach i polach minowych. Strzelanie może odbywać się ogniem pośrednim, jak i bezpośrednim również do celów ruchomych. Przygotowanie działa do strzelania polega na odłączeniu od środka transportu, rozwarciu ogonów i wbiciu ich lemieszy w ziemię. W sytuacji awaryjnej możliwe jest również otwarcie ognia bez rozkładania ogonów, ale zmniejsza się wówczas kąt ostrzału w poziomie i wymagane jest ręczne odłączenie resora. Otwarcie zamka odbywa się za pomocą korby zamka. Po umieszczeniu w przewodzie lufy odpowiedniego pocisku, a w komorze ładunkowej łuski z dobranym w zależności od wymaganego zasięgu ładunkiem miotającym, zamek zamyka się ręcznie. Iglicę napina się i zwalnia do strzału za pomocą cięgna. Po ręcznym otwarciu zamka wyrzutnik usuwa łuskę i działo gotowe jest do załadowania następnego pocisku i ładunku miotającego. Haubica składa się z lufy, zamka z bezpiecznikiem, kołyski, oporopowrotnika, celownika, mechanizmów naprowadzania, łoża dolnego z podwoziem i ogonami oraz płyty ochronnej. Lufę tworzy monoblokowa rura rdzeniowa, płaszcz i nakręcana nasada zamkowa, brak hamulca wylotowego. Pierwsze modele haubic miały płaszcz kuty, późniejsze spawany. Przewód lufy ma 36 prawoskrętnych bruzd o zmiennym skoku. We wlocie lufy znajduje się komora ładunkowa, w której umieszcza się łuskę z ładunkiem miotającym. Haubica ma zamek śrubowy, wyposażony w mechanizm ręcznego otwierania i zamykania oraz kurkowy mechanizm odpalający uruchamiany sznurem. Zamek wyposażony jest w zapadkę ładowniczą zapobiegającą wysuwaniu się pocisku przy dużych kątach podniesienia, blokadę iglicy przy niedomkniętym zamku i w bezpiecznik uniemożliwiający przedwczesne otwarcie w przypadku niewypału lub opóźnionym zapłonie. Pierwsze modele posiadały korytko ładownicze. Kołyska jest typu cylindryczno-korytkowego. Zespół oporopowrotnika składa się z hydraulicznego wrzecionowego opornika umieszczonego nad lufą i hydropneumatycznego powrotnika pod nią. Opornik zawiera 9,7, a powrotnik 7,2–7,3 dm³ płynu glicerynowego Steol M. Początkowe ciśnienie azotu w powrotniku wynosi 38 atm. Opornik posiada układ regulacji ciśnienia płynu w zależności od jego temperatury. Z nasadą zamkową połączone są cylinder opornika i tłoczysko powrotnika, a cylinder powrotnika i tłoczysko opornika z łożem. Celowanie odbywa się za pomocą celownika mechanicznego z półzależną linią celownika i kątomierza działowego PG znajdujących się z lewej strony działa. Celownik jest zunifikowany ze 152 mm haubicoarmatą MŁ-20. Mechanizm naprowadzania składa się z mechanizmu kierunkowego i podniesieniowego. Śrubowy mechanizm kierunkowy znajduje się z lewej strony działa, a łukowy podniesieniowy z prawej strony. Po obu stronach lufy znajdują się dwa pchające sprężynowe odciążacze. Łoże wyposażone jest w dwa resorowane koła z hamulcami i dwa rozstawne ogony. Resory piórowe, opony wypełnione masą gąbczastą. Podczas rozkładania ogonów mechanizm resorowania jest automatycznie wyłączany. Ogony zakończone są lemieszami. Pierwsze egzemplarze posiadały ogony nitowane, później stosowano spawanie. Dźwignia hamulca bębnowego znajduje się przed tarczą ochronną i można go uruchamiać, idąc za holowanym działem lub z ciągnika za pomocą linki. Płyta pancerna grubości 3,5 mm chroni obsługę przed lekkimi odłamkami i w sprzyjających warunkach pociskami broni małokalibrowej. Do holowania 122 mm haubicy początkowo stosowany był przodek. Pozwalał on na holowanie broni zarówno konno, jak i za pomocą trakcji motorowej. Z upowszechnieniem terenowych samochodów ciężarowych jako ciągników haubic zrezygnowano z przodków, załoga przewożona jest ciągnikiem. W Polsce haubice holowane były przez samochody terenowe Star-266.
Amunicja.
W haubicy M-30 stosuje się amunicję rozdzielnego ładowania 121,92 mm × 284 R ze zmiennym ładunkiem. W zależności od potrzeb w pociskach można stosować zapalniki różnych typów. Pociski odłamkowo-burzące uzbrojone w zapalnik bez zwłoki wybuchają natychmiast po zetknięciu z ziemią i mogą razić w polu o wymiarach 20×60 m. Zapalnik ze zwłoką wywołuje eksplozję materiału wybuchowego dopiero po wbiciu pocisku w ziemię, co znacznie zwiększa możliwość niszczenia umocnień. Zapalników ze zwłoką używa się również podczas strzelania „odbitkowego” pod kątem 15°. Zwalczanie broni pancernej za pomocą strzelania na wprost pociskami kumulacyjnymi prowadzi się na odległość nie większą niż 1000 m, w przypadku pocisków odłamkowo-burzących na nie większą niż 700 m. Penetracja pancerza przez pocisk BR-460A wynosi 200 mm bez względu na odległość. Amunicja pakowana jest do skrzyń po dwie sztuki w każdej. Skrzynie mają masę zależną od typu zawieranej amunicji i przykładowo skrzynia z OF-462 lub O-463A waży 70, a z BP-463A – 51 kg. Do strzelania stosuje się 9 typów ładunków zmiennych oznaczonych Ż-463M. Ładunek przeznaczony do miotania pocisków kumulacyjnych nosi oznaczenie Ż-11. Oprócz wyżej wymienionej amunicji można używać także pociski ślepe, treningowe i szkolne.

</doc>
<doc id="777070" url="https://pl.wikipedia.org/wiki?curid=777070" title="Cetnar angielski">
Cetnar angielski



</doc>
<doc id="777073" url="https://pl.wikipedia.org/wiki?curid=777073" title="Haubica M-30 122 mm">
Haubica M-30 122 mm



</doc>
<doc id="777074" url="https://pl.wikipedia.org/wiki?curid=777074" title="Haubica M-30 wz. 38">
Haubica M-30 wz. 38



</doc>
<doc id="777075" url="https://pl.wikipedia.org/wiki?curid=777075" title="Haubica wz. 38">
Haubica wz. 38



</doc>
<doc id="777076" url="https://pl.wikipedia.org/wiki?curid=777076" title="122 mm haubica wz. 38/85">
122 mm haubica wz. 38/85



</doc>
<doc id="777079" url="https://pl.wikipedia.org/wiki?curid=777079" title="Ape">
Ape

Ape (niem. "Hoppenhof", lit. "Apė", est. "Hopa") − miasto na Łotwie w okręgu Alūksne, przy granicy z Estonią, 177 km od Rygi, 54 km od Valki. Prawa miejskie od 1928, liczy 1941 mieszkańców (2004).

</doc>
<doc id="777082" url="https://pl.wikipedia.org/wiki?curid=777082" title="Kąty Trzebuskie">
Kąty Trzebuskie

Kąty Trzebuskie – osada w Polsce, w województwie podkarpackim, w powiecie rzeszowskim, w gminie Sokołów Małopolski. Do 31 grudnia 2016 przysiółek wsi Trzebuska pod nazwą Kąty.
Pod koniec XIX wieku nazywane były Wólką Kąty i liczyły 41 domów z 212 mieszkańcami. W latach 1945–1975 miejscowość administracyjnie należała do tzw. dużego województwa rzeszowskiego, a w latach 1975-1998 do tzw. małego województwa rzeszowskiego. W czasie reformy administracyjnej z przełomu lat 1998/1999 wieś nie wróciła do powiatu kolbuszowskiego, do którego należała w wieku XIX i XX, lecz została włączona do powiatu rzeszowskiego (województwo podkarpackie).
Przez miejscowość przepływa Trzebośnica, niewielka rzeka dorzecza Wisły, dopływ Sanu.
Miejscowość przez długi czas formalnie związana była ze wsią Trzebuska, mimo to jej mieszkańcy w ramach regionalizacji związani są z instytucjami z innych miejscowości – dzieci uczęszczają do szkół podstawowych w Trzebosi, a wierni kościoła katolickiego wchodzą w skład parafii św. Jana Chrzciciela w Sokołowie Małopolskim.

</doc>
<doc id="777083" url="https://pl.wikipedia.org/wiki?curid=777083" title="Sobieszewska Pastwa">
Sobieszewska Pastwa

Sobieszewska Pastwa (kaszb. "Bąsôksczé Pastwiszcze", niem. "Bohnsackerweide") – osiedle (dawna wieś rolnicza) w Gdańsku, na Wyspie Sobieszewskiej nad Martwą Wisłą.
Sobieszewska Pastwa została przyłączona (wraz z całą Wyspą Sobieszewską) w granice administracyjne miasta w 1973.
Transport i Komunikacja.
Z Sobieszewa jest możliwy dojazd autobusem komunikacji miejskiej (linia nr 512).

</doc>
<doc id="777086" url="https://pl.wikipedia.org/wiki?curid=777086" title="Widliczka ostrozębna">
Widliczka ostrozębna

Widliczka ostrozębna ("Selaginella selaginoides") – gatunek należący do rodziny widliczkowatych. Jest jednym z ok. 700 gatunków z rodzaju widliczka i zarazem jedynym współczesnym przedstawicielem tego rodzaju we florze polskiej. W Polsce występuje wyłącznie w wyższych partiach Sudetów (Góry Izerskie i Karkonosze) i Karpat Zachodnich, gdzie jest gatunkiem dość częstym.
Zagrożenie i ochrona.
W Polsce gatunek jest objęty od 2014 roku częściową ochroną gatunkową. Zakazy dotyczą także gospodarki rolnej, leśnej i rybackiej. W latach 2004–2014 podlegał ochronie ścisłej. Generalnie nie jest zagrożony. Duża część jego stanowisk znajduje się w parkach narodowych: babiogórskim, karkonoskim, pienińskim i tatrzańskim.

</doc>
<doc id="777088" url="https://pl.wikipedia.org/wiki?curid=777088" title="Selaginella selaginoides">
Selaginella selaginoides



</doc>
<doc id="777090" url="https://pl.wikipedia.org/wiki?curid=777090" title="Sobieszewko">
Sobieszewko

Sobieszewko (niem. "Bohnsacker Pfarrdorf", kaszb. "Bąsôckô Plebąnka") – osiedle w Gdańsku, w dzielnicy Wyspa Sobieszewska.
Położenie.
Sobieszewko leży na południowym zachodzie wyspy, nad Martwą Wisłą. Jego wschodnia granica częściowo pokrywa się z granicą miasta.
Sobieszewko zostało (wraz z całą Wyspą Sobieszewską) przyłączone w granice administracyjne miasta w 1973. Jest podjednostką morfogenetyczną (dawnym przysiółkiem) Sobieszewa. Należy do okręgu historycznego Niziny.
Naprzeciwko Sobieszewka, nad południowym brzegiem Martwej Wisły, znajduje się szpecąca i degradująca okolice olbrzymia hałda fosfogipsów. Według różnych niezależnych źródeł hałda stanowi zagrożenie ekologiczne dla Wyspy Sobieszewskiej i Żuław Gdańskich.
Historia.
4 grudnia 1945 Powiatowy Urząd Ziemski powiadomił wójta Śpiewowa (ob. Świbno) o przekazaniu dawnego majątku Helmuta Fridricha przy ob. ul. Przegalińskiej 29 Siostrom Franciszkankom Służebnicom Krzyża. W lipcu 1946 erygowano tam kaplicę „Stella Maris”. W ośrodku przebywało zwykle 7-8 sióstr zimą i 20-30 latem. W 1949 w sprowadzonym z dawnego KL Stutthof baraku zorganizowano pierwsze kolonie dla dzieci ociemniałych. Na przełomie l. 70. i 80. zbudowano nowy pawilon hotelowy, do którego przeniesiono kaplicę. W czasie stanu wojennego w ośrodku urlop spędzali kard. Józef Glemp oraz kard. Franciszek Macharski. 14 marca 1992 przed południem klasztor doszczętnie spłonął.
Transport i Komunikacja.
Z Sobieszewa jest możliwy dojazd autobusem komunikacji miejskiej (linia nr 512).

</doc>
<doc id="777091" url="https://pl.wikipedia.org/wiki?curid=777091" title="Grecka Armia Ochotnicza">
Grecka Armia Ochotnicza

Grecka Armia Ochotnicza (gr. Εθνικός Ελληνικός Στρατός, Ellinikos Ethinikos Stratos, EES, dosłownie: Narodowe Greckie Wojsko) – nazwa ochotniczych kolaboracyjnych oddziałów zbrojnych w północnej Grecji podczas II wojny światowej.
Pod koniec 1943 r. zaczęły powstawać ochotnicze oddziały w sile batalionu lub kompanii, które wespół z Niemcami walczyły przeciwko lewicowym partyzantom ELAS. Współdziałały one z Batalionami Bezpieczeństwa i żandarmerią. Operowały w rejonie miejscowości Edessa, Tessaloniki, Verria, Kilkis, Serres. Na ich czele stali greccy nacjonalistyczni b. oficerowie armii i żandarmerii. Oddziały EES stacjonowały w niemieckich garnizonach, a w razie potrzeby wyruszały w teren. Miały wsparcie lokalnych antykomunistycznych milicji. Ich członkowie wywodzili się w większości z nacjonalistycznej Panhelleńskiej Organizacji Wyzwolenia (PAO) rozbitej przez ELAS. Nosili niemieckie mundury wojskowe i policyjne z grecką flagą na lewym lub prawym ramieniu, z wyjątkiem milicjantów ubranych po cywilnemu.
Najbardziej znanym oddziałem EES był Poulos Verband dowodzony przez b. oficera greckiej armii płk. George’a Poulosa. Pod koniec 1944 r. został wysłany do Słowenii, gdzie walczył z komunistyczną partyzantką. W marcu 1945 r. przeniesiono go do Austrii, gdzie ochraniał tzw. Grecki Komitet Narodowy, a także takich serbskich kolaborantów, jak gen. Milan Nedić, czy patriarchę Serbii Gabriela. Po zakończeniu wojny płk G. Poulos został w 1946 r. rozstrzelany, zaś wielu b. członków EES walczyło w greckiej wojnie domowej, przeciw komunistycznej partyzantce DSE.

</doc>
<doc id="777092" url="https://pl.wikipedia.org/wiki?curid=777092" title="John Lennon / Plastic Ono Band">
John Lennon / Plastic Ono Band



</doc>
<doc id="777096" url="https://pl.wikipedia.org/wiki?curid=777096" title="Mat Rebeaud">
Mat Rebeaud



</doc>
<doc id="777097" url="https://pl.wikipedia.org/wiki?curid=777097" title="Britney Spears">
Britney Spears

Britney Jean Spears (ur. 2 grudnia 1981 w McComb) – amerykańska piosenkarka muzyki pop i dance, autorka tekstów, producentka muzyczna, tancerka, aktorka, projektantka mody, businesswoman i filantropka. Ze względu na duże sukcesy muzyczne nazywana jest „księżniczką popu”, uznawana jest także za ikonę popkultury schyłku XX wieku.
Debiutowała w 1992 w wieku 11 lat jako aktorka musicalowa w teatrze Off-Broadway, a także reklamowa. W 1998 rozpoczęła karierę w branży muzycznej, nagrywając debiutancki album ..."Baby One More Time", który – zgodnie z oficjalnymi certyfikatami sprzedaży – sprzedał się w łącznym nakładzie ponad 35 mln egzemplarzy na świecie, zostając najlepiej sprzedającą się płytą nagraną przez niepełnoletniego artystę w historii muzyki, a także trzecim najlepiej sprzedającym się albumem nagranym przez kobietę. Tytułowy singiel z płyty pozostaje jednym z najlepiej sprzedających się singli wszech czasów, przekroczywszy nakład ponad 10 mln sprzedanych kopii.
Drugi album w dorobku Spears, "Oops!... I Did It Again" (2000), trafił do Księgi Rekordów Guinnessa jako „najlepiej sprzedający się album nagrany przez nastoletniego solistę w historii”, sprzedając się w nakładzie 27 mln kopii na świecie, zgodnie z oficjalnymi certyfikatami sprzedaży. Do 2015 był najszybciej sprzedającym się albumem artystki w USA z wynikiem ponad 1,3 mln kopii w pierwszym tygodniu po premierze. Według Nielsen SoundScan, jest dziewiątym albumem wydanym w pierwszej dekadzie XXI wieku z najlepszymi wynikami sprzedaży. Międzynarodowy sukces dwóch pierwszych albumów oraz następnych dwóch płyt – "Britney" (2001) i "In the Zone" (2003), a także pochodzących z nich singli, umocnił pozycję Spears w przemyśle muzycznym.
Zaliczana jest do grona artystów z największą liczbą sprzedanych wydawnictw muzycznych w latach 90. XX wieku i pierwszej dekady lat 2000. Wpłynęła znacząco na odrodzenie się popu w tejże dekadzie. W 2001 została wpisana do Księgi Rekordów Guinnessa jako artystka z największą liczbą singli notowanych na pierwszym miejscu list przebojów, w 2007 jako artystka z największą liczbą sprzedanych albumów w Wielkiej Brytanii, a w 2009 jako najczęściej wyszukiwana osoba w Internecie na świecie. Została wpisana do Księgi rekordów Guinnessa także jako nastoletni artysta z największą liczbą sprzedanych albumów i singli w historii, dzięki przekroczeniu liczby 100 mln egzemplarzy albumów, w tym w USA, gdzie sprzedało się najwięcej wydawnictw muzycznych artystki na świecie 70 mln egzemplarzy z oficjalnym certyfikatem Recording Industry Association of America. Spears jest także artystką z największą liczbą sprzedanych wydawnictw muzycznych dekady lat 1998–2008 na świecie według magazynu „Billboard”. Magazyn „Rolling Stone” podkreślił, że w XX wieku stała na czele rozwoju teen popu.
Światowa trasa koncertowa po powrocie Spears na scenę muzyczną, "" w 2009, przyniosła ok. 132 mln dol. zysku, co czyni ją jedną z najlepiej sprzedających się tras pierwszej dekady XXI wieku. Według strony internetowej MSN, Spears w 2010 była piątą z najbogatszych piosenkarek na świecie z majątkiem wynoszącym ponad 500 mln dol. Według The Microsoft Network, była także najbogatszą piosenkarką na świecie poniżej 30 roku życia. Według Nielsen SoundScan, w 2015 była czwartą najlepiej sprzedającą się artystką w USA.
Od początku kariery muzycznej zdobyła ponad 431 prestiżowych nagród muzycznych ze 455 nominacji, z czego 83 zdobyła w ciągu jednego roku od debiutu, co czyni ją trzecim najczęściej nagradzanym muzykiem w historii. Wśród najważniejszych wyróżnień znajdują się m.in. Grammy, Emmy, MTV Video Music Awards, MTV Europe Music Awards, American Music Awards, Billboard Music Awards, NRJ Music Awards oraz World Music Awards. Ponadto w 2010 została pierwszą zagraniczną zdobywczynią polskiej nagrody muzycznej Fryderyk przyznanej przez Związek Producentów Audio-Video, uznawanej za najbardziej prestiżową nagrodę muzyczną w Polsce. W 2011 uzyskała nagrodę honorową MTV Video Vanguard Award, przyznawaną dla nielicznych artystów ze świata muzyki, którzy przyczynili się do rozwoju kultury stacji MTV. W 2016 otrzymała nagrodę specjalną "Billboardu" – "Millennium Award" za najwyższej miary osiągnięcia na arenie międzynarodowej, które wpłynęły na przemysł muzyczny. Od 2003 ma swoją gwiazdę w Alei Gwiazd w Los Angeles; pozostaje najmłodszym artystą w historii, który ją otrzymał. Została sklasyfikowana na 39. miejscu listy 200 najlepszych artystów wszech czasów według „Billboardu”. W 2001, mając 19 lat, została uznana przez „Forbesa” za najbardziej wpływową osobę świata, a w 2012 zajęła szóste miejsce w sporządzonym przez magazyn rankingu „100 najbardziej wpływowych celebrytów na świecie”. Siedem razy w ciągu 12 lat znalazła się na szczycie listy najczęściej wyszukiwanych celebrytów, co jest rekordem od czasu powstania Internetu. 
Przy tworzeniu albumów i występach muzycznych współpracowała z artystami, takimi jak Michael Jackson, Madonna, Mick Jagger, Keith Richards, czy Aerosmith. Tworzyli dla niej znani producenci muzyczni, tacy jak Max Martin, Moby czy Giorgio Moroder.
Wiele współczesnych piosenkarek, takich jak Lady Gaga, Lana Del Rey, Selena Gomez, Fergie, Girls’ Generation czy Miley Cyrus wymienia ją jako swoje główne źródło inspiracji.
Życiorys.
1981–91: dzieciństwo.
Urodziła się w McComb w stanie Missisipi, jako drugie dziecko nauczycielki Lynne Irene Bridges i Jamesa Parnella Spearsa, budowniczego. Jej babcia ze strony matki, Lillian Portell, była Angielką urodzoną w Londynie, a matka jednego z jej pradziadków miała pochodzenie maltańskie. Wychowywała się w Kentwood w stanie Luizjana, w rodzinie protestantów wyznania baptystycznego. Ma dwoje rodzeństwa, brata Bryana Jamesa i siostrę Jamie Lynn.
W wieku trzech lat zaczęła uczęszczać na lekcje tańca w rodzinnym Kentwood w stanie Luizjana i została wybrana na artystkę solową w głównym recitalu w 1984. W dzieciństwie uprawiała także gimnastykę artystyczną i chodziła na lekcje śpiewu. Była laureatką wielu konkursów o szczeblu państwowym na zawodach tanecznych i pokazach talentu dla dzieci. Pod koniec przedszkola po raz pierwszy dała lokalny występ z piosenką „What Child Is This?”. Wówczas postanowiła zrealizować marzenie o zostaniu piosenkarką i wkrótce potem zaczęła występować w telewizji.
1992–97: początki kariery.
W wieku ośmiu lat wybrała się wraz ze swoją matką na przesłuchanie do Atlanty do programu dla dzieci "Klub Przyjaciół Myszki Miki". Reżyser formatu Matt Casella odrzucił Spears ze względu na zbyt młody wiek, jednakże polecił ją Nancy Carson, agentce młodych talentów w Nowym Jorku, która była pod wielkim wrażeniem umiejętności wokalnych nastolatki i nawiązała z nią współpracę menedżerską na kolejne trzy lata. Za namową agentki uczyła się w Profesjonalnej Zawodowej Szkole Sztuki Filmowej w Nowym Jorku. W późniejszych miesiącach wystąpiła jako aktorka w kilku reklamach telewizyjnych i została wybrana jako dublerka do swojej pierwszej roli w musicalu "Ruthless!", jako Tina Denmark w teatrze Off-Broadway. Uczestniczyła także w popularnym amerykańskim programie "Star Search", jednak odpadła z konkursu po tygodniu, pokonana w kategorii wokalu juniorskiego przez Marty’ego Thomasa.
Ostatecznie w wieku 11 lat trafiła do "Klubu Przyjaciół Myszki Miki", w którym występowała przez kolejne dwa sezony u boku późniejszych gwiazd estrady, takich jak Christina Aguilera, Justin Timberlake czy Ryan Gosling. Z czasem zrezygnowała z występów telewizyjnych na rzecz nauki w prywatnej, katolickiej Parklane Academy w McComb, ale po kilkunastu tygodniach zrezygnowała ze szkoły na rzecz kariery w przemyśle muzycznym. W tym samym czasie rozstała się ze swoim chłopakiem poznanym na pierwszym roku studiów.
W czerwcu 1997 wybrała się na przesłuchanie do żeńskiej grupy muzycznej Innosense. Na potrzeby przesłuchania nagrała w profesjonalnym studio w Nowym Jorku na taśmie pierwsze demo z coverem niezrealizowanej piosenki Toni Braxton, której treść przesłał jej agent rozrywkowy Larry Rudolph. Lynne skontaktowała się z nim przed castingiem w celu omówienia przygotowań córki. Demo zostało odrzucone przez przedstawicieli wytwórni płytowej Jive Records, polecano jej nagrać nowe demo z piosenką Whitney Houston, „I Have Nothing”. Po krótkim czasie podpisała kontrakt z ową wytwórnią i w wieku 15 lat rozpoczęła prace nad swoim debiutanckim albumem.
1998–99: "…Baby One More Time".
Tuż po podpisaniu kontraktu z Jive Records wyjechała do Szwecji na tygodniową sesję nagraniową ze szwedzkim producentem muzycznym Maxem Martinem. Pod koniec 1998 wydała utwór „…Baby One More Time”, zwiastujący jej pierwszy album. Do piosenki został zrealizowany teledysk, który emitowany był na antenie MTV. Utwór stał się przebojem, już pierwszego dnia sprzedaży rozszedł się w nakładzie 500 tys. egzemplarzy i zadebiutował na pierwszym miejscu na liście przebojów "Hot 100", ponadto dotarł na szczyty list przebojów m.in. w Kanadzie, Australii i Japonii i Europie oraz znalazł się na liście najlepiej sprzedających się singli wszech czasów, uzyskując łączną sprzedaż na poziomie ponad 35 mln kopii na świecie. Jest także jednym z najlepiej sprzedających się singli w USA i najlepiej sprzedającym się singlem ostatnich 25 lat w Wielkiej Brytanii. Spears za ten utwór otrzymała nominację do Grammy w kategorii Najlepszy popowy występ wokalny kobiety.
Kilka miesięcy później w sklepach pojawiła się debiutancka płyta Spears pt. "…Baby One More Time", która w styczniu 1999 zajęła pierwsze miejsce listy "Billboard" 200 już w pierwszym tygodniu po premierze. Krążek zdobył status podwójnej platynowej płyty zaledwie po pierwszym miesiącu sprzedaży, ostatecznie uzyskując status diamentowej w USA. W ciągu pierwszego roku tylko w USA sprzedano ponad 10 mln kopii albumu, co czyni go jednym z najlepiej sprzedających się albumów w Ameryce Północnej w ciągu ostatnich trzech dekad. Do tej pory sprzedano 14 mln albumów w USA, co czyni płytę jednym z najlepiej sprzedających się krążków w historii muzyki i jest najlepiej sprzedającym się debiutanckim albumem wszech czasów. Oprócz tego dotarł do pierwszego miejsca na listach sprzedaży w Niemczech i Szwajcarii oraz był notowany w pierwszej „dziesiątce” notowań w wielu innych krajach na świecie, poza tym w 2000 został wpisany do "Księgi rekordów Guinnessa" jako bestsellerowy album nastoletniej solistki, a rok później jako najszybciej sprzedający się album nastoletniej solistki. Trzeci singiel z albumu – „(You Drive Me) Crazy” – znalazł się w pierwszej dziesiątce światowych hitów i jeszcze bardziej przyczynił się do sukcesu „…Baby One More Time”. Spears promowała album także singlami: „Born to Make You Happy”, „Sometimes” i „From the Bottom of My Broken Heart” oraz na koncertach z cyklu "Hair Zone Mall Tour, …Baby One More Time Tour" i "Crazy 2K Tour". W 2020 magazyn „Rolling Stone” uznał "…Baby One More Time" za najlepszy debiutancki album w historii.
W kwietniu 1999, w wieku 17 lat, zapozowała dla magazynu „Rolling Stone” Fotografem był David LaChapelle. Okładka przedstawiała półnagą piosenkarkę, która leży na różowym prześcieradle w wyzywającej pozie, w ręku trzymając maskotkę Teletubisia (Tinky Winky). Niepełnoletnia piosenkarka została oskarżona przez media o demoralizowanie amerykańskiej młodzieży.
2000: "Oops!... I Did It Again".
3 maja 2000 wydała album pt. "Oops!... I Did It Again", z którym zadebiutowała na pierwszym miejscu na liście "Billboard 200"; w pierwszym tygodniu sprzedała w USA ok. 1,4 mln kopii krążka (tym samym ustanawiając ówczesny krajowy rekord sprzedaży), a ogólny nakład płyty przekroczył ponad 10 mln, za co Spears odebrała certyfikat diamentowej płyty w USA. Stała się tym samym najmłodszą artystką na świecie, która sprzedała dwa albumy w nakładzie przekraczającym 10 mln egzemplarzy. W pozostałych krajach album rozszedł się w 4 mln sztuk, łącznie sprzedano 20 mln egzemplarzy płyt na świecie. Główny singiel albumu – „Oops! ... I Did It Again” – zadebiutował na szczytach list przebojów m.in. w Australii, Nowej Zelandii i Wielkiej Brytanii, a drugi singiel „Lucky” dotarł do pierwszego miejsca na listach w Austrii, Niemczech, Szwecji i Szwajcarii. Spears otrzymała nominacje do nagrody Grammy dla najlepszego kobiecego wokalu popowego i najlepszego popowego albumu wokalnego (za "Oops!… I Did It Again").
W celu promocji albumu wyruszyła w trasę koncertową pt. Oops!... I Did It Again World Tour po Ameryce i Europie oraz wydała książkę pt. "Britney Spears’ Heart to Heart", którą napisała wspólnie z matką. Płytę promowała singlami: „Oops!... I Did It Again”, „Lucky”, „Stronger” i „Don’t Let Me Be the Last to Know”. Do utworu „When Your Eyes Say It” nakręciła teledysk, jednak piosenki ostatecznie nie wydano jako singiel, bo zdecydowano o zakończeniu promocji krążka. Tytułowy singiel sprzedał się w nakładzie 5 mln egzemplarzy w 2000. Również w 2000 Spears została wpisana do "Księgi rekordów Guinnessa" jako „wykonawca, który wprowadził największą liczbę piosenek na pierwsze miejsce listy przebojów w USA”. 7 września zaśpiewała piosenki „(I Can’t Get No) Satisfaction” z repertuaru grupy The Rolling Stones oraz własny przebój „Ooops!… I Did It Again” na gali rozdania MTV Video Music Awards. Występ wywołał sporo kontrowersji z uwagi na prowokacyjny strój w cielistym kolorze, który miała na sobie Spears. Ponadto artystka zdobyła nagrodę Billboard Music Award dla najlepszej artystki albumowej roku. Również w 2000 podpisała umowę promocyjną z Pepsi-Colą oraz odebrała Nickelodeon Kids’ Choice Award dla ulubionej wokalistki.
2001–02: "Britney" i "Crossroads".
W styczniu 2001 wystąpiła jako gość specjalny na Super Bowl Halftime Show, a miesiąc później opublikowała książkę "A Mother’s Gift", którą napisała z matką. W listopadzie 2001 wydała album pt. "Britney", który wkrótce zadebiutował na pierwszym miejscu "Billboard 200", sprzedając się w nakładzie ponad 745,750 tys. kopii w trakcie pierwszego tygodnia w USA oraz dotarł na szczyt list sprzedaży m.in. w Australii i Wielkiej Brytanii. Sukces ten sprawił, że Spears jako pierwsza artystka w historii muzyki osiągnęła sukces trzech albumów, które debiutowały na pierwszym miejscu listy "Billboard". Sprzedała łącznie 9 mln egzemplarzy płyty, w tym 4 mln tylko w USA. To jej pierwszy album, w którym niektóre piosenki mają wyraźnie seksualny charakter. Pierwszy singiel z albumu „I’m a Slave 4 U” wykonała premierowo podczas rozdania MTV Video Music Awards w 2001. Występ został doceniony przez publiczność i prasę za dynamiczną choreografię, ale także za wprowadzenie na scenę zwierząt, takich jak tygrysy czy pytona birmańskiego, którego nosiła na ramionach. Występ ten zapisał się w historii popkultury i został uznany za jeden z najlepszych w historii programu. Sam utwór znalazł się w pierwszej dziesiątce przebojów na całym świecie. Album promowała także utworami: „Overprotected”, „I’m Not a Girl, Not Yet a Woman”, „I Love Rock ’n’ Roll”, „Anticipating”, „Boys” oraz „That’s Where You Take Me”. Była nominowana do nagrody Grammy za najlepszy popowy album wokalny (za "Britney") i najlepszy kobiecy popowy wokal (za „Overprotected”). 
W celu promocji albumu w listopadzie 2001 wyruszyła w światową trasę koncertową "Dream Within a Dream Tour". Trasa była chwalona przez krytyków za innowacje techniczne, takie jak np. ekran wodny, który wpompowywał dwie tony wody na scenę. Seria koncertów przyniosła zyski na poziomie 43,7 mln dol. W 2002 została uznana za „najpotężniejszą sławę świata” przez redakcję „Forbesa” oraz zagrała w filmie "Crossroads – Dogonić marzenia"; za rolę absolwentki szkoły średniej, która rusza w poszukiwania zaginionej matki, zebrała chłodne recenzje od krytyków i otrzymała Złotą Malinę dla najgorszej aktorki. Mimo krytycznych recenzji film odniósł duży sukces komercyjny i zarobił ponad 61 mln dol. na świecie.
29 lipca 2002 zakończyła trasę "Dream Within a Dream Tour" i ogłosiła, że zrobi sześciomiesięczną przerwę w karierze. Już w listopadzie wróciła do studia, aby nagrać materiał na nowy album. W tym czasie zakończył się także jej związek z Justinem Timberlake’em. Również w 2002 premierę miała gra interaktywna „Britney’s Dance Beat” wydana na PlayStation.
2003–04: "In the Zone".
28 sierpnia 2003 wraz z Christiną Aguilerą otworzyła galę MTV Video Music Awards wykonaniem piosenki „Like a Virgin”. W połowie występu dołączyła do nich Madonna, która zaśpiewała z nimi swój utwór „Holiday”, a pod koniec występu pocałowała w usta obie artystki, czym wywołała międzynarodową sensację. Wydarzenie to zaliczane jest do najważniejszych momentów w historii VMA. W tym samym roku odebrała dwie antynagrody Spin za wygraną w kategoriach: „najgorsza piosenka” (za „Me Against the Music”) i „najgorzej ubrana”. 18 listopada 2003 wydała czwarty album pt. "In the Zone", który znacznie różnił się od jej wcześniejszych nagrań i określany był jako bardziej dojrzały i przesiąknięty erotyzmem, zwłaszcza że w utworach pojawiały się wątki seksu czy masturbacji. Piosenkarka współtworzyła prawie wszystkie utwory, które znajdują się na płycie. Zdaniem krytyków na tym albumie Spears zrezygnowała ze „słodkiego popu” na rzecz dance-popu, elektroniki i R&amp;B. Album zadebiutował na pierwszym miejscu amerykańskiej listy "Billboard 200", tym samym Spears została pierwszą w historii artystką, której płyty trafiły na szczyt tej listy tuż po premierze. Sprzedała łącznie ponad 16 mln egzemplarzy "In the Zone", w tym 3 mln w USA. Promowany był singlem „Me Against the Music”, który Spears wykonywała wspólnie z Madonną. Dzięki tej piosence Spears powróciła na szczyty list przebojów po umiarkowanym sukcesie singli z jej poprzedniego krążka. Drugim utworem promującym krążek był singiel „Toxic”, który osiągnął sukces na świecie, docierając do pierwszej piątki w piętnastu krajach, a na szczycie list w Australii, Kanadzie, Węgrzech, Irlandii, Norwegii i Wielkiej Brytanii, a także stał się czwartym najlepiej sprzedającym się singlem dekady, ze sprzedażą na świecie przekraczającą 4 mln kopii. Za „Toxic” artystka otrzymała swoją pierwszą nagrodę Grammy – za wygraną w kategorii „Najlepsze nagranie taneczne”. Magazyn „Rolling Stone” umieścił utwór na 44. pozycji najlepszych piosenek dekady. Trzecim singlem z płyty została ballada „Everytime”, będąca odpowiedzią na utwór „Cry Me a River” Justina Timberlake’a. Teledysk wzbudził kontrowersje jeszcze przed emisją w telewizji, gdyż Spears na końcu klipu odbiera sobie życie; ze względu na fale krytyki teledysk przemontowano. Czwartym singlem promującym "In the Zone" miała zostać piosenka „Outrageous”, jednak podczas kręcenia teledysku Spears doznała kontuzji kolana. Z powodu urazu zmuszona była również przerwać światową trasę koncertową The Onyx Hotel Tour promującą album; od 2 marca do 6 czerwca 2004 zagrała 54 koncerty w Ameryce Północnej i Europie, a kolejne 55 występów zostało odwołanych. Zrezygnowała też z wydania kolejnych zaplanowanych singli – „Breathe on Me” i „(I Got That) Boom Boom”. 
W 2004 wystąpiła w kontrowersyjnym filmie dokumentalnym "Fahrenheit 9.11" krytykującym politykę George’a W. Busha, za co otrzymała Złotą Malinę dla najgorszej aktorki drugoplanowej. We wrześniu wyszła za Kevina Federline’a, a na początku listopada na rynku pojawiła się pierwsza składanka jej największych hitów pt. "", którą promowały single: „My Prerogative” i „Do Somethin’”. Album okazał się ogromnym sukcesem, w pierwszym tygodniu sprzedano go w ponad 5 mln egzemplarzach. Singiel „My Prerogative” został numerem jeden w Finlandii, Irlandii, Włoszech i Norwegii, a jego teledysk został uznany za najlepszy w 2004 przez magazyn „Rolling Stone”.
2005–07: "Original Doll" i "Blackout".
Od maja do czerwca 2005 w telewizji emitowany był pięcioodcinkowy program "Britney and Kevin: Chaotic" dokumentujący codzienne życie Spears i Federline’a. Program został krytycznie oceniony przez widzów i medioznawców. Również w 2005 piosenkarka rozpoczęła pracę nad albumem "Original Doll", który nigdy nie ujrzał oficjalnie światła dziennego. Wbrew wytwórni, zaprezentowała w radiu KISS.FM w Los Angeles pierwszy singiel z płyty – „Mona Lisa”. Później prace nad albumem zostały przerwane, ponieważ Spears dowiedziała się, że jest w ciąży. Artystka wówczas zawiesiła karierę, oddając się macierzyństwu. Będąc w ciąży, zapozowała do zdjęć dla magazynu „Elle”. 14 września 2005 urodziła syna, Seana Prestona. 
22 listopada 2005 premierę miała pierwsza składanka remiksowych wersji piosenek wokalistki pt. "". Album promowany był przez singiel „And Then We Kiss”, który rozszedł się w 50 tys. egzemplarzy w USA. Sam album sprzedano na świecie w ponad 1 mln kopii, co czyni go trzecim najlepiej sprzedającym się albumem z remiksami na świecie. W 2006 wystąpiła gościnnie w epizodycznej roli Amber Louise w serialu telewizji NBC "Will &amp; Grace" (odc. pt. „Buy, Buy Baby”) oraz zapozowała nago w ciąży dla sierpniowego wydania magazynu „Harper’s Bazaar”. 12 września 2006 urodziła drugiego syna, Jaydena Jamesa. W maju odbyła mini-trasę koncertową po USA pod nazwą "The House of Blues – The M+M’s Tour". Choć zaledwie 14-minutowe występy były chłodno oceniane przez publiczność, głównie przez rozczarowujący poziom tańca Spears i śpiewanie przez nią z playbacku, to ceny biletów w nieoficjalnym obiegu sięgały nawet 500 dol.
W międzyczasie przeżywała różne problemy osobiste, które rozładowywała przez szokujące zachowanie, np. ogolenie głowy na łyso i atakowanie paparazzi parasolką. W lipcu 2007 rozwiodła się z Federline’em. 30 sierpnia amerykańskie stacje radiowe wyemitowały singel „Gimme More”, który zwiastował jej nadchodzący, piąty album. 9 września wystąpiła na gali MTV Video Music Awards 2007, a występ miał być jej powrotem na scenę. Pokaz wzbudził ogromne zainteresowanie odbiorców i mediów, przez co oglądalność gali była największa w jej historii – ponad 7 mln widzów. Mimo tego nie spotkał się on jednak z dobrym przyjęciem publiczności. 30 października 2007 wytwórnia Jive Records wydała piąty album studyjny Spears pt. "Blackout", który dotarł na szczyt list przebojów w Kanadzie i Irlandii oraz zajął drugie miejsce na listach sprzedaży m.in. w USA i Wielkiej Brytanii oraz we Francji. Płyta została ciepło przyjęta przez krytyków. Drugi singiel „Piece of Me” znalazł się na 15. miejscu notowania „Top 100” z najlepszych piosenek roku 2007 stworzonego przez pismo "Rolling Stone". Ostatnim singlem została piosenka „Break the Ice”. Mimo skromnej promocji i braku promocyjnej trasy koncertowej, album rozszedł się w nakładzie 3,1 mln egzemplarzy na świecie, w tym 1 mln w USA. O ile magazyny „Billboard” i „NRJ” uznały "Blackout" albumem roku 2007, miesięcznik „Chart Attack” opisał powrót Spears do świata muzyki jako „najgorszy comeback 2007”, a magazyn „NME” przyznał płycie "Blackout" antynagrodę za „najgorszy album”.
2008–09: problemy osobiste, kuratela i "Circus".
3 stycznia 2008 odmówiła oddania dzieci ich ojcu i została hospitalizowana w Cedars-Sinai Medical Center po tym, jak przybyła do jej domu policja zauważyła, jakoby artystka była pod wpływem substancji odurzającej. Następnego dnia zawieszono jej prawa rodzicielskie, a wyłączną opiekę nad dziećmi przekazano Federline’owi. 31 stycznia 2008 artystka trafiła na oddział psychiatryczny "Ronald Reagan UCLA Medical Center", gdzie została zatrzymana w celu rozpoznania psychiatrycznego. Sąd orzekł o ubezwłasnowolnieniu i tymczasowej kurateli nad piosenkarką, którą sprawowali jej ojciec Jamie Spears i prawnik Andrew Wallet, upoważnieni do rozporządzania majątkiem artystki. Spears została wypuszczona z oddziału psychiatrycznego 6 lutego 2008, po czym złożyła zażalenie na decyzję sądu.
Również w 2008 zagrała nieśmiałą i zakochaną w Tedzie recepcjonistkę Abby w serialu "Jak poznałem waszą matkę". Za tę rolę otrzymała pozytywne recenzje, a jej występ w serialu sprawił, że osiągnął on najwyższy wynik oglądalności. W lipcu, w porozumieniu z prawnikami, odzyskała część praw do opieki nad dziećmi. W międzyczasie rozpoczęła prace nad szóstym albumem. 7 września za teledysk do piosenki „Piece of Me” odebrała trzy statuetki na gali rozdania MTV Video Music Awards; zwyciężyła w kategoriach: teledysk żeński, teledysk popowy oraz w najważniejszej kategorii teledysk roku. 15 września wytwórnia Jive zapowiedziała, że szósty album piosenkarki będzie nosił nazwę "Circus". 26 września odbyła się premiera singla „Womanizer”, który niespełna kilka dni po premierze dotarł do pierwszego miejsca listy przebojów m.in. w Australii, Kanadzie, Norwegii, Szwecji, Turcji oraz Polsce. 15 października 2008 „Womanizer” ustanowił nowy rekord na amerykańskiej liście przebojów "Billboard" Hot 100 – piosenka awansowała z 96. pozycji na pierwsze miejsce. 6 listopada Spears zdobyła dwie statuetki na gali MTV Europe Music Awards 2008 w najważniejszych kategoriach: "Najlepszy występ 2008" oraz "Album roku" (za "Blackout"). 30 listopada premierę miał film dokumentalny "For the Record" o życiu Spears.
2 grudnia 2008 odbyła się premiera szóstego albumu pt. "Circus", który otrzymał pozytywne recenzje od krytyków i zadebiutował na pierwszym miejscu listy przebojów w USA, gdzie w pierwszym tygodniu rozszedł się w nakładzie ponad 500 tys. kopii. Spears została najmłodszą artystką, której pięć albumów debiutowało na pierwszym miejscu listy bestsellerów w USA, za co została zapisana w "Księdze rekordów Guinnessa". Za sprzedaż albumu odebrała certyfikat platynowej płyty w USA i Wielkiej Brytanii. Album tuż po premierze trafił także na pierwsze miejsce list sprzedaży w Kanadzie i Czechach oraz zajmował miejsca w pierwszej „dziesiątce” w wielu europejskich krajach. Płytę promowała singlami: „Womanizer”, „Circus”, „If U Seek Amy”, „Radar”, „Unusual You” oraz „Out From Under”. Album był jednym z najszybciej sprzedających się albumów roku. Łączna sprzedaż albumu przekroczyła 4 mln egzemplarzy.
3 marca 2009 wyruszyła w trasę koncertową "", która obejmowała 97 występów na terenie Ameryki Północnej, Europy i Oceanii. 24 lipca 2009 w ramach trasy miała wystąpić w Warszawie, jednak koncert został odwołany bez podania przyczyny. Trasa przyniosła łączne zyski na poziomie 145 mln dol. Podczas europejskiej części trasy Spears nagrała także cztery utwory: „3”, „Criminal”, „Up’n Down” i „He About to Lose Me” w studiu nagraniowym w Szwecji. 29 września 2009 wydała singiel „3”, którym promowała składankę "The Singles Collection". Piosenka zadebiutowała na szczycie amerykańskiej listy "Hot 100".
2011–12: "Femme Fatale", "The X Factor".
Jeszcze w trakcie trwania promocji poprzedniego albumu rozpoczęła prace nad siódmym studyjnym albumem pt. "Femme Fatale". Początkowo nagrała płytę w poprockowym brzmieniu i zaplanowała premierę albumu na sierpień 2010, ale wytwórnia Jive Records nie wyraziła zgody na wydanie albumu w tej formie. Spears musiała nagrać płytę ponownie, tym razem zgodnie z wizją wytwórni. Nad ostatecznym brzmieniem albumu pracowali m.in. Dr. Luke, Max Martin, The Outsyders oraz Xenomania. Premierę płyty poprzedziło wydanie pierwszego singla – „Hold It Against Me”, który zadebiutował na pierwszym miejscu listy "Hot 100", stając się tym samym czwartym „numerem jeden” artystki w USA i czyniąc ją drugim w historii artystą po Mariah Carey, którego dwa kolejne single zdobyły szczyt tego notowania.
29 marca 2011 premierę miał album pt. "Femme Fatale", który dotarł na szczyt listy sprzedaży w USA, Kanadzie i Australii oraz znalazł się w pierwszej dziesiątce najlepiej sprzedających się albumów w pozostałych krajach. W kwietniu 2011 nagrała wraz z Rihanną remix piosenki „S&amp;M”, który zdobył szczyt listy "Billboard", będąc tym samym piątym „numerem jeden” w dorobku artystki. W maju został wydany drugi singel z albumu, „Till the World Ends”, który w ciągu tygodnia został odtworzony na stronie "Billboard" ponad 87 mln razy, ustanawiając rekord liczby odtworzeń w dotychczasowej karierze piosenkarki. W czerwcu premierę miał trzeci singiel z albumu, „I Wanna Go”, który znalazł się w pierwszej dziesiątce amerykańskiej listy przebojów "Hot 100".
4 marca 2011 potwierdziła chęć odbycia latem pierwszej od dwóch lat trasy koncertowej, promującej album "Femme Fatale" w USA. Początkowo poinformowano, że ma być to wspólna trasa artystki i Enrique’a Iglesiasa, informacja ta została jednak anulowana kilka godzin po jej opublikowaniu. Trasa rozpoczęła się 16 czerwca występem w Sacramento i zyskała pozytywne opinie. Krytycy docenili, że podczas trwającej trasy Spears ograniczyła używanie playbacku na rzecz śpiewania na żywo, podkreślono także, że poziom tańca piosenkarki jest porównywalny do tego z lat jej świetności. W ramach trasy koncertowej "Femme Fatale Tour" zagrała 79 występów w Ameryce Północnej, Ameryce Południowej, Europie oraz Azji.
15 czerwca 2011 magazyn „Billboard” podał informację o zamknięciu wytwórni Jive Records, dla której Spears nagrywała przez cały okres jej kariery. Związku z tym faktem wszyscy artyści z tej wytwórni przeszli pod opiekę RCA Records. 11 października został wydany drugi album Spears zawierający remiksy pt. "". Czwartym singlem z płyty "Femme Fatale" został utwór „Criminal”, do którego teledysk wzbudził wiele kontrowersji za sprawą aktów przemocy oraz scen erotycznych.
Jesienią 2012 była jedną z jurorek w drugim sezonie amerykańskiej edycji programu "X Factor"; za angaż miała zainkasować rekordową gażę w wysokości 15 mln dol. 20 listopada miał premierę singel will.i.ama – „Scream &amp; Shout”, w którym gościnnie wystąpiła Spears. Piosenka odniosła ogromny sukces komercyjny, m.in. zajęła pierwsze miejsce na listach przebojów w Kanadzie, Niemczech, Wielkiej Brytanii, Belgii, Danii, Finlandii, Francji, Włoszech, Holandii, Norwegii, Polsce i innych 15 krajach. Pod koniec stycznia 2013 pojawił się oficjalny remix piosenki „Scream &amp; Shout” z Lil Wayne’em, Waka Flocka Flame, Hit-Boyem i Diddym. Single „Hold It Against Me” i „Till the World Ends” są kolejnymi numerami jeden w Polsce po sukcesie singla „Womanizer” z 2008, a singel „I Wanna Go” dotarł do pierwszej piątki.
2013–15: "Britney Jean" i rezydentura w Las Vegas – "Britney: Piece of Me".
W grudniu 2012 rozpoczęła pracę nad swoim ósmym albumem studyjnym. Nagrała utwór „Ooh La La”, który – jak tłumaczyła Spears – powstał z myślą o jej synach, którzy (razem z córką Jamie Lynn, Maddie Briann) wystąpili w teledysku; utwór trafił także na ścieżkę dźwiękową filmu animowanego "Smerfy 2". 17 września 2013 pojawiła się w programie "Good Morning America", w którym ujawniła m.in. datę premiery albumu i tytuł jednej piosenki z płyty – „Perfume”. Oprócz tego zapowiedziała swoją rezydenturę w Las Vegas w Planet Hollywood. 4 października ukazał się album Miley Cyrus pt. "Bangerz", na którym znalazł się m.in. utwór „SMS (Bangerz)” z gościnnym udziałem Spears.
25 października 2013 ujawniła okładkę nowego albumu i ogłosiła, że będzie on nosił tytuł "Britney Jean". Płyta ukazała się 3 grudnia 2013 i wkrótce zadebiutowała na czwartym miejscu amerykańskiej listy "Billboard 200" z wynikiem sprzedaży za pierwszy tydzień wynoszącym 107 tys. egzemplarzy, uzyskującym tym samym najgorszy wyniki sprzedaż spośród wszystkich krążków Spears. Ostatecznie uzyskał certfikat złotej płyty za sprzedaż w nakładzie 500 tys. kopii. Wydawnictwo otrzymało mieszane recenzje od krytyków muzycznych. Album promowała także singlem „Work Bitch”, który w ciągu niecałych 48 godzin zdobyła pierwsze miejsce w iTunes w ponad 40 krajach. W filmie dokumentalnym "I am Britney Jean" piosenkarka ogłosiła, iż piosenka „Alien” zostanie trzecim singlem, jednak z niewiadomych przyczyn tak się nie stało.
Począwszy od 27 grudnia 2013 dawała koncerty w Las Vegas w ramach rezydentury "", która obejmowała 100 koncertów, z czego pierwsza połowa przypadała na rok 2014, a druga – na 2015. Spears wykonywała na niej 24 utwory, w tym swoje największe hity oraz piosenki z krążka "Britney Jean". Na koncertach zarabiała po 310 tys. dol. za występ.
8 stycznia 2014 zdobyła nagrodę podczas 40. People’s Choice Award w kategorii "Favorite Pop Artist", a 26 lipca jej utwór „Alien” zadebiutował na ósmym miejscu Bubbling Under Hot 100 Singles ("Billboard"), mimo że nie był wydany jako singel z płyty "Britney Jean". 9 września w Nowym Jorku miała miejsce premiera pierwszej linii odzieżowej Spears, a w skład kolekcji wchodziła głównie bielizna nocna oraz piżamy. Swoją kolekcję piosenkarka promowała m.in. w Nowym Jorku, Londynie, Niemczech, Danii oraz Norwegii, a także w Polsce, gdzie 24 września zaprezentowała kolekcję w butiku Gatta w Złotych Tarasach w Warszawie. Dzień później w programie "Good Morning Britain" potwierdziła informację o przedłużeniu kontraktu z The AXIS i Planet Hollywood Resort &amp; Casino, na którego mocy występowała z rezydencją z "Britney: Piece of Me" przez kolejne dwa lata. Wówczas jej stawka wzrosła do 475 tys. dol. za koncert.
Na początku 2015 został potwierdzony duet piosenkarki z Iggy Azaleą, z którą nagrały utwór „Pretty Girls”. Premiera singla nastąpiła 4 maja. Utwór zadebiutował na 29. miejscu amerykańskiej listy "Billboard Hot 100". Piosenka została wykonana po raz pierwszy na żywo dnia 17 maja na gali Billboard Music Awards. 16 czerwca premierę miał album Giorgio Morodera pt. "Déjà Vu", na którym Spears wystąpiła gościnnie w piosence „Tom’s Diner”. 2 grudnia 2015 Związek Producentów Audio-Video przyznał singlowi „Pretty Girls” certyfikat złotej płyty w Polsce.
2016–2018: "Glory", rezydentura i trasa "Piece of Me".
23 maja 2016 otworzyła galę Billboard Music Awards 2016 i odebrała statuetkę honorową "Millennium Award" za swój wpływ na przemysł muzyczny; podczas gali wykonała medley utworów „Work Bitch”, „Womanizer”, „I Love Rock N Roll”, Toxic”, Breathe on Me” i I’m a Slave 4 U”. 14 lipca premierowo zaprezentowała singiel „Make Me...” z gościnnym udziałem rapera G-Eazy. Singiel zadebiutował na 17. miejscu zestawienia "Billboard 100" w USA i zdobył umiarkowany sukces w mediach, jednak uplasował się na pierwszym miejscu w rankingu Hot Dance Club Songs w USA. 25 lipca organizatorzy iHeartRadio Music Festival ogłosili, że Spears wystąpi na scenie T-Mobile podczas festiwalu. 26 sierpnia wydała album pt. "Glory", który zajął pierwsze miejsce na listach sprzedaży m.in. Tajwanie i Irlandii, drugie miejsce w Wielkiej Brytanii oraz trzecie w Niemczech i USA. Dwa dni po wydaniu płyty wystąpiła na gali "MTV Video Music Awards 2016".
W listopadzie 2016 potwierdziła rozpoczęcie pracy nad kolejnym albumem. W styczniu 2017 podczas 43. gali rozdania People’s Choice Awards odebrała nagrody za wygraną w kategoriach: Ulubiona artystka, Ulubiona artystka popowa, Gwiazda mediów społecznościowych oraz za komediową współpracę z Ellen DeGeneres w "The Ellen DeGeneres Show". W marcu ogłosiła, że rusza w międzynarodową trasę koncertową o nazwie "Britney: Live in Concert". W kwietniu Izraelska Partia Pracy ogłosiła, że przełoży swoje lipcowe prawybory, aby uniknąć konfliktu z koncertem Spears w Tel Awiwie, powołując się na obawy związane z ruchem drogowym i bezpieczeństwem. 29 kwietnia Spears została pierwszą laureatką Icon Award na gali "126 Radio Disney Music Awards", również w kwietniu „Forbes” ogłosił, że piosenkarka zajęła ósme miejsce w rankingu najlepiej zarabiających artystek, zgarniając 34 mln dol. w 2017. 4 listopada uczestniczyła w uroczystym otwarciu "Nevada Childhood Cancer Foundation Britney Spears Campus" w Las Vegas, a pod koniec roku wygasł jej kontrakt z Caesars Entertainment – 31 grudnia 2017 zagrała ostatni, 248. pokaz w ramach "Britney: Piece of Me", a występ przyniósł jej 1,172 mln dol., co stanowiło nowy rekord kasowy jednego programu w Las Vegas.
8 stycznia 2018 wypuściła swój 24. zapach z Elizabeth Arden o nazwie „Sunset Fantasy” i ogłosiła trasę "Britney: Piece of Me" z koncertami w Ameryce Północnej i Europie. Bilety na koncert zostały wyprzedane w ciągu kilku minut, co skłoniło do ogłoszenia dodatkowych dat z powodu dużego popytu. Od 12 lipca do 21 października w ramach trasy zagrała 31 koncertów. Trasa przyniosła zyski na poziomie 54,3 mln dol. dzięki sprzedaży 260,531 biletów, stając się tym samym szóstą najlepiej sprzedającą się trasą kobiecą w 2018 i drugą najlepiej sprzedającą się trasą kobiecą w Wielkiej Brytanii. Również w 2018 na 29. gali GLAAD Media Awards została uhonorowana nagrodą "GLAAD Vanguard" przyznawaną „szlachetnym osobom, które istotnie przyczyniły się do promocji równości i akceptacji wobec członków społeczności LGBTQ+”.
Od 2019: spór o kuratelę i ruch #FreeBritney.
8 października 2018 ogłosiła nową rezydenturę w Las Vegas – "Britney: Domination", która miała odbyć się w Park Theatre Park MGM w 2019. Jeden pokaz miał przynieść 507 tys. dolarów zysku, co miało uczynić ją najlepiej opłacaną piosenkarką w Las Vegas. 4 stycznia 2019 ogłosiła przerwę w karierze na czas nieokreślony oraz anulowanie planowanej rezydentury w Las Vegas. Decyzję tłumaczyła niepokojem o zdrowie ojca, który doznał niemal śmiertelnego pęknięcia okrężnicy. W marcu trafiła do szpitala psychiatrycznego, za powód podając stres związany z chorobą ojca. W kwietniu pojawiły się doniesienia, jakoby ojciec artystki odwołał planowaną rezydenturę córki z powodu odmowy przyjęcia przez nią leków, jak też przetrzymywał ją w szpitalu psychiatrycznym wbrew jej woli od stycznia 2019 po tym, jak naruszyła zasadę zakazu prowadzenia pojazdów. Zarzuty dały początek ruchowi na rzecz rozwiązania kurateli, nazwanego #FreeBritney. Ruch przyciągnął uwagę wielu celebrytów, w tym Cher, Paris Hilton i Miley Cyrus, a także organizacji non-profit, m.in. American Civil Liberties Union. Fani zorganizowali protest przed ratuszem w West Hollywood, sugerując, że Spears została zatrzymana wbrew jej woli. Dwa dni później piosenkarka oświadczyła, że opuściła szpital i „wszystko u niej jest w porządku”. Podczas zamkniętego przesłuchania odczytała jednak oświadczenie, w którym wyszczególniała różne przejawy niesprawiedliwości, których padła ofiarą; ujawniła, że m.in. zmuszono ją do podjęcia leczenia w ośrodku psychiatrycznym oraz do występowania z wysoką gorączką. W maju sędzia Brenda Penny w czasie rozprawy sądowej zleciła profesjonalną ocenę kurateli, a we wrześniu długoletnia opiekunka Spears, Jodi Montgomery, tymczasowo zastąpiła Jamiego Spearsa jako jej kuratorka.
W maju 2020 wydany został utwór „Mood Ring” jako czwarta piosenka promocyjna albumu pt. "Glory" wraz z nową wersją okładki. 17 sierpnia wyznaczony przez sąd prawnik Spears, Samuel D. Ingham III, złożył pozew sądowy, w którym w imieniu piosenkarki domagał się zmiany jej kurateli, ustanowienia Jodi Montgomery jej stałą kuratorką oraz zastąpienia Jamiego Spearsa wykwalifikowanym zarządcą majątku. Cztery dni później sędzia Penny przedłużyła ustaloną wersję kurateli do lutego 2021. W następnym miesiącu Ingham złożył wniosek o otwarcie sprawy do publicznego zbadania. Po tym, jak adwokat Spears oświadczył, że „Britney nie wróci do pracy, dopóki jej ojciec nie zostanie usunięty jako jej kurator”, wytwórnia płytowa piosenkarki RCA wydała reedycję albumu "Glory" z nowymi piosenkami promocyjnymi – „Swimming in the Stars” i „Matches”.
W lutym 2021 premierę miał film dokumentalny pt. "Framing Britney Spears" opisujący karierę i kuratelę piosenkarki. Film wywołał ogromne poruszenie w sieci – tuż po premierze na Twitterze pojawiło się hasło „Przepraszamy Britney”, poza tym Justin Timberlake publicznie przeprosił Spears za pośrednictwem Instagrama, zobowiązując się do „wzięcia odpowiedzialności” za swoje wcześniejsze wypowiedzi o artystce, a wielu celebrytów - w tym Miley Cyrus, Dua Lipa, Kim Kardashian, Paris Hilton i Sarah Jessica Parker – wyraziło wsparcie wobec piosenkarki. Film doprowadził do zmiany ustawy przez Komisję Sądową w Senacie stanu Kalifornia – na mocy nowelizacji osoby pozostające pod kuratelą mają prawo do wyboru prawnika (czego Spears nie mogła zrobić wcześniej przez jej problemy ze zdrowiem psychicznym) oraz uzyskują doradcę prawnego, który aktywnie działa na rzecz poprawy jakości ich życia.
23 czerwca 2021 Spears przemówiła w sądzie, ujawniając szczegóły kurateli. Zarówno piosenkarkę, jak i ruch #FreeBritney, publicznie wsparli m.in. Christina Aguilera, Justin Timberlake, Mariah Carey i Rose McGowan. 28 września 2021 premierę miał film dokumentalny Netfliksa "Britney kontra Spears" o ubezwłasnowolnieniu piosenkarki. W listopadzie 2021 artystka została zwolniona z kurateli.
Wpływ na popkulturę.
Lana Del Rey w wywiadzie dla stacji MTV wyjawiła, że Britney Spears była jedną z najważniejszych osób jakie wywarły wpływ na jej obecną, jak i wczesną twórczość: 
Zarówno twórczość, jak i wizerunek sceniczny Spears, za swoje źródło inspiracji wymienili również artyści, tacy jak m.in.: Lady Gaga, Miley Cyrus, Victoria Justice, Pixie Lott, Selena Gomez, Fergie czy Girls’ Generation. Najsłynniejszym parodystą artystki jest drag queen Derrick Barry.
Od 2000 w Muzeum Historyczno-Kulturalnym w Kentwood prezentowana jest wystawa pamiątek po Britney Spears. W lutym 2020 w Los Angeles otwarto interaktywne muzeum „The Zone” poświęcone artystce. 
W 2003 otrzymała własną gwiazdę na Alei Gwiazd w Los Angeles, zostając jednocześnie najmłodszym w historii artystą z tym wyróżnieniem. 
W latach 2006–2007 czasopisma ze zdjęciem Spears na pierwszej stronie odnotowywały znacznie większe wyniki sprzedaży. Od stycznia 2006 do lipca 2007 pojawiła się 175 razy w ciągu 78 tygodni na okładkach magazynów lifestyle’owych, takich jak „People”, „Us Weekly”, „In Touch”, „Life &amp; Style”, „OK!” czy „Star”. Stała się także stałą bohaterką portali plotkarskich oraz była nieustannie śledzona przez paparazzi, z tego względu jej życiorys często zestawiano z losami brytyjskiej księżnej Diany. W latach 2000–2012 siedmiokrotnie była najczęśniej wyszukiwaną osobą publiczną w corocznych podsumowaniach przeglądarki Google.
Charakterystyka muzyczna i inspiracje.
Britney Spears śpiewa sopranem typu subretka. Skala tego typu głosu zaczyna się od fis², a kończy się na fis6, co daje cztery oktawy. Najmniejszy z kolei zakres wokalny Spears osiągany przez modulację głosu wynosi dwie oktawy i jest unikatowy z całego zakresu. Zdaniem nauczyciela śpiewu Jamesa Manna, nosowy i brzmiący dziecięco dźwięk wytwarzany przez piosenkarkę wyróżnia ją na tle innych artystek muzycznych, co czyni go wyjątkowym w przemyśle muzycznym. Zauważył również, że palenie papierosów znacznie pogorszyło jakość jej głosu, przez co od wielu lat w piosenkach nie słychać jej prawdziwego wokalu, co dodatkowo utrudnia wykorzystywanie przez nią z auto-tune’a. Dodał, że Spears ma problemy ze śpiewaniem w sposób czysty na koncertach. Pochwalił jednak potencjał artystki kryjący się np. w piosence „Don’t let me be the last to know”, w której naturalnie wyciągała piątą oktawę, co jest w stanie wykonać, tłumiąc krtań. Wspomniał, że osiągała dźwięk bliski Eb5, co czyniło go bardziej wyrazistym i cieplejszym, podobnie jak w piosence „…Baby One More Time”. Zdaniem tego krytyka, śpiewając falsetem i wyższym zakresem wokalnym, Spears czyni swój głos delikatnym, słodkim i kobiecym. Wspomniał, że najczęściej używane są przez nią niskie dźwięki, ale dzięki temu, że jej głos jest średnio zaciągany, nadaje mu to pewien ciężar.
Nagrywa głównie piosenki popowe, czasem gra także numery rockowe. Ze względu na wpływ na muzykę popularną w końcu lat 90. i na początku lat 2000. nazywana jest przez media „księżniczką popu”.
Jej muzyczną idolką i inspiracją jest Madonna, ceni sobie również twórczość Janet Jackson. Wśród swoich autorytetów wymienia także księżną Dianę.
Wizerunek.
Mierzy 163 cm wzrostu.
Na początku kariery była kreowana na „zwykłą” nastolatkę, z którą mogły utożsamić się młode fanki. Miała także wizerunek niewinnej chrześcijanki przywiązanej do tradycyjnych wartości. Wraz z kolejnymi teledyskami coraz odważniej eksponowała swoją kobiecość m.in. poprzez kuse stylizacje oraz seksowne ruchy i gesty. Wielokrotnie uznawana była przez kolorową prasę za „najseksowniejszą” i „najpiękniejszą” kobietę na świecie. Pozostaje także jedną z „największych ikon gejowskich”, sama wielokrotnie publicznie wyrażała wsparcie społeczności LGBT.
Ma na ciele kilka tatuaży, m.in. napis „Mem hey shin” na szyi. W lutym 2007 ogoliła się na łyso w salonie fryzjerskim Esther Haircutting Studio w Tarzana w stanie Kalifornia. Metamorfoza artystki wywołała międzynarodową sensację, jej gest często określany jest „najsłynniejszym zgoleniem głowy w świecie popkultury od czasu, kiedy Elvis Presley wstępował do armii”. Często spekulowano w prasie, że Spears jeszcze w wieku nastoletnim poddała się operacji powiększenia piersi, czemu jednak ona sama zaprzeczyła. Częstym tematem publikacji prasowych była także kwestia dziewictwa i życia seksualnego Spears, zwłaszcza że artystka w wywiadach zapewniała o życiu w czystości.
Dżinsowa stylizacja Britney Spears i Justina Timberlake’a z gali rozdania American Music Awards była szeroko komentowana w prasie i stała się inspiracją modową m.in. dla innych celebrytów. Piosenkarka wylansowała także modę na noszenie spodni z niskim stanem.
Reklamy.
Od lat 90. występuje w licznych kampaniach reklamowych. W 1999 promowała aparaty marki Polaroid oraz producenta butów sportowych Skechers, rok później wystąpiła w reklamie szamponów firmy Clairol i jako setna gwiazda show-biznesu wsparła kampanię społeczną „Got Milk?” promującą picie mleka wśród dzieci. W 2003 reklamowała sieć włoskich fast foodów Sharro.
Życie prywatne.
W czasach licealnych spotykała się z Donaldem „Regiem” Jonesem. W latach 1999–2002 jej partnerem był piosenkarz Justin Timberlake, z którym w dzieciństwie występowała w "Mickey Mouse Club". W 2003 spotykała się z tancerzem Columbusem Shortem, Fredem Durstem z grupy Limp Bizkit, modelem Isaakiem Cohenem i paparazzo Adnanem Ghibem, miała także przelotny romans z aktorem Collinem Farrellem. W 2004 poślubiła w Las Vegas przyjaciela z dzieciństwa Jasona Allana Alexandra, jednak małżeństwo zostało anulowane po 55 godzinach. W tym samym roku wyszła za tancerza Kevina Federline’a, z którym ma dwóch synów: Seana Prestona (ur. 2005) i Jaydena Jamesa (ur. 2006). 7 listopada 2006 złożyła pozew rozwodowy, podając za powód „różnice nie do pogodzenia między małżonkami”. Para rozwiodła się w lipcu 2007.
W 2007 przeszła załamanie nerwowe, czego efektem było wprowadzenie kurateli, której głównym opiekunem został jej ojciec Jamie Spears. W 2008 na piosenkarkę nałożono przez sąd ubezwłasnowolnienie. W lutym 2021 premierę miał film dokumentalny dziennikarzy „New York Timesa” pt. "Framing Britney Spears" opisujący życie piosenkarki pod kuratelą. Dokument wywołał międzynarodową sensację m.in. ze względu na fakt, że artystka jest ubezwłasnowolniona przez ojca. Po premierze filmu Spears wniosła do sądu podanie o zmianę kurateli oraz zaapelowała, by opiekę nad nią przejęła menedżerka Jodi Montgomery. 22 czerwca 2021 redakcja „The New York Timesa” uzyskała poufne dokumenty sądowe, z których wynikało, że Spears od 2014 naciskała na zakończenie kurateli i podważała słuszność powołania do roli kuratora jej ojca, podnosząc kwestię m.in. jego problemów alkoholowych. Następnego dnia sama artystka ujawniła w sądzie przebieg kurateli; zeznała, że m.in. odmawiano jej dostępu do pieniędzy, poza tym zmuszano ją do podpisywania kontraktów i występowania na scenie wbrew jej woli (m.in. mimo wysokiej gorączki), a gdy odmawiała, podawano jej lit, oprócz tego zakazano jej wychodzenia za mąż i zachodzenia w ciążę, odmawiano jej także wizyt u ginekologa, gdy chciała przerwać antykoncepcję domaciczną. W międzyczasie prasa ujawniła także, iż monitorowano aktywność wirtualną Spears, w tym prywatne rozmowy telefoniczne i SMS-y, a także zainstalowano jej urządzenia podsłuchujące w sypialni. W listopadzie 2021 została zwolniona z kurateli.
W latach 2009–2011 spotykała się z Jasonem Trawickiem, który był także jej agentem. Od października 2014 była związała przez osiem miesięcy z producentem filmowym Charlie Ebersolem. W 2016 związała się z pochodzącym z Iranu Samem Asgharim, którego poznała na planie teledysku do piosenki „Slumber Party”. W czerwcu 2021 poinformowała o zaręczynach z partnerem, a w maju 2022 o utracie ciąży. W czerwcu 2022 wzięli ślub.
Jej majątek szacowało się na ok. 125 mln dol. w 2008 i zaledwie 60 mln dol. w 2021 – o drastyczny spadek zarobków obwiniani byli ojciec artystki i inne osoby odpowiadające za kuratelę piosenkarki. Według strony internetowej MSN, Spears w 2010 była piątą z najbogatszych piosenkarek na świecie z majątkiem wynoszącym ponad 500 mln dol.. Według The Microsoft Network, była także najbogatszą piosenkarką na świecie poniżej 30 roku życia, a według Nielsen SoundScan w 2015 była czwartą najlepiej sprzedającą się artystką w USA.
Niekiedy posługuje się fikcyjnymi personaliami „Diana Prince”, by zachować prywatność np. podczas pobytu w hotelach.
Perfumy.
Perfumy "Britney Spears" rozprowadzane są przez firmę Myleen Class i są najlepiej sprzedającymi się perfumami sygnowanymi przez osobę medialną w historii. Do tej pory sprzedano ponad miliard flakonów perfum piosenkarki, w tym głównie w USA, Kanadzie i w krajach Ameryki Łacińskiej. Pierwszym wyprodukowanym zapachem był „Curious”, wypuszczony do sprzedaży w 2004; Spears wykonała projekt i wybrała kolory buteleczki. Perfumy zdobyły nagrodę Fragrance Foundation Awards w kategorii "Women’s Luxury". W 2013 podano, że w ciągu pięciu lat sprzedano ponad 500 mln buteleczek perfum. W kwietniu 2006 wydano „Curious: In Control”, bardziej zmysłowe wydanie perfum „Curious”, a w styczniu 2008 do sprzedaży trafiła limitowana odsłona perfum – „Curious Heart”.
W 2005 powstał zapach „Fantasy”. Fabuła reklamy była inspirowana historią miłością piosenkarki; w rolę jej wybranka wcielił się Nick Steele, a w tyle słychać piosenkę „Breathe on Me” pochodzą z płyty "In The Zone". W styczniu 2007 do sprzedaży trafiły perfumy „Midnight Fantasy” – wieczorowa wersja perfum „Fantasy”, we wrześniu 2007 na rynek trafiły perfumy „Believe”. W styczniu 2009 – wydano kolejną edycję perfum „Fantasy” – „Hidden Fantasy”. Barwa buteleczki „czerwona wiśnia” symbolizuje ciepło, miłość i kobiecość. Zapach ten został opisany jako uwodzicielski zapach, który wyraża różne aspekty tajemniczej kobiety, poza tym był inspirowany „miłością piosenkarki do białych kwiatów, wanilii oraz soczystych deserów”. W sierpniu 2009 na rynku pojawiła się kolejna odsłona perfum „Fantasy” – „Circus Fantasy”. Perfumy były zainspirowane trasą koncertową "The Circus Starring Britney Spears" i były pierwszymi perfumami od Myleen Class, które zostały stworzone specjalnie z okazji wydania muzycznego albumu artystki. Jesienią 2010 do sprzedaży trafiły perfumy „Radiance”, a w czerwcu 2011 kolejna odsłona zapachu – „Cosmic Radiance”. We wrześniu 2012 miały premierę perfumy „Fantasy Twist”, stanowiące połączenie zapachów: „Fantasy” z 2005 oraz „Midnight Fantasy” z 2007; w skład perfum wchodzą zapachy: liczi, kiwi, jaśmin, biała czekolada, piżmo, nuty drzewne („Fantasy”) oraz czarna wiśnia, śliwka, ambra, piżmo, wanilia, kwitnąca orchidea, irys, frezja („Midnight Fantasy”). W lipcu 2013 do sprzedaży trafiły kolejne perfumy sygnowane nazwiskiem Spears – „Island Fantasy”.
Do 2021 na rynku dostępne były 32 zapachy sygnowane przez Britney Spears.

</doc>
<doc id="777108" url="https://pl.wikipedia.org/wiki?curid=777108" title="Orbiting Solar Observatory 1">
Orbiting Solar Observatory 1

Orbiting Solar Observatory 1 (OSO 1) – pierwszy z serii ośmiu amerykańskich "orbitalnych obserwatoriów Słońca" w promieniach rentgenowskich, UV i gamma. Celem drugorzędnym były badania pyłu kosmicznego. 
Statek pracował normalnie aż do zepsucia się drugiego rejestratora taśmowego 15 maja 1962. Transmisja danych ze statku ustała w maju 1964. Satelita spłonął w atmosferze 8 października 1981 roku.
Eksperyment obserwacji w promieniach gamma jako pierwszy zarejestrował strumień takiego promieniowania (o energiach kwantów od 0,5 do 3,0 MeV) o pochodzeniu pozaziemskim. Pomiary te stały się pierwszymi zagadnieniami, którymi zająć się miała powstająca wówczas astronomia promieniowania gamma.
Budowa i działanie.
Ważący 208 kg statek składał się z dwóch sekcji: 9 bocznej obrotowej sekcji, zwanej „kołem” (średnica 1,2 m; obracała się z okresem ok. 2 sekund), przyłączonej do sekcji zwanej „żaglem”. Wysokość orbity mogła być zmieniana przez silniczki gazowe. Dane były jednocześnie nagrywane na taśmę i nadawane przez nadajnik UKF. Sterowanie odbywało się za pomocą listy 10 rozkazów nadawanych z Ziemi.

</doc>
<doc id="777109" url="https://pl.wikipedia.org/wiki?curid=777109" title="OSO 1">
OSO 1



</doc>
<doc id="777110" url="https://pl.wikipedia.org/wiki?curid=777110" title="OSO-A">
OSO-A



</doc>
<doc id="777111" url="https://pl.wikipedia.org/wiki?curid=777111" title="Deodoro da Fonseca">
Deodoro da Fonseca

Manuel Deodoro da Fonseca (ur. 5 sierpnia 1827 w Alagoas, zm. 23 sierpnia 1892 w Rio de Janeiro) – przywódca zamachu stanu, w wyniku którego obalono cesarza Brazylii Piotra II. Pierwszy prezydent nowo powstałej Republiki Brazylijskiej, mason.
Zarys biografii.
Był synem oficera armii brazylijskiej, a podążając jego śladem również wstąpił do wojska. Ukończył brazylijską Akademię Wojskową. Wyróżnił się w czasie wojny paragwajskiej w latach 1864-1870, doszedł do stopnia majora. W 1887 objął przywództwo Klubu Wojskowego, stając się faktycznym dowódcą armii Brazylii. Mimo że sam był konserwatystą oraz osobą lojalną wobec cesarza to sprzeciwiał się działaniom rządu autoryzowanego przez władcę, które uważał za despotyczne; solidaryzował się również z korpusem oficerskim, przez co potęgowało jego antypatię do rządu cesarskiego. Piotr II stwierdził jego niesubordynację, a gdy rozeszły się pogłoski o aresztowaniach, które planował rząd, Fonseca w odpowiedzi na to uruchomił pucz wojskowy 15 listopada 1889, w wyniku którego doszło do obalenia cesarstwa.
Do lutego 1891 r. pełnił funkcję tymczasowego prezydenta republiki, będąc pierwszym w historii Brazylii prezydentem Republiki. Po dokonaniu przez siebie rozdzielenia Kościoła od państwa Fonseca w 1891 zwołał zgromadzenie konstytucyjne, w którym przeważali wojskowi. W lutym 1891 mianowało go ono w sposób oficjalny prezydentem państwa. Jego despotyczne i nieudolne rządy trwały do listopada 1891, kiedy marynarka zbuntowała się z powodu rozwiązania przez niego parlamentu. W ten sposób jego rządy za pomocą wydawania dekretów szybko się zakończyły, gdyż musiał podać się do dymisji w obliczu buntu.

</doc>
<doc id="777113" url="https://pl.wikipedia.org/wiki?curid=777113" title="A Crow Left of the Murder...">
A Crow Left of the Murder...

A Crow Left of the Murder... – piąty album studyjny zespołu Incubus wydany 3 lutego 2004 roku nakładem wytwórni Epic Records. 

</doc>
<doc id="777114" url="https://pl.wikipedia.org/wiki?curid=777114" title="Alagôas">
Alagôas



</doc>
<doc id="777116" url="https://pl.wikipedia.org/wiki?curid=777116" title="Giorgio Di Centa">
Giorgio Di Centa

Giorgio Di Centa (ur. 7 października 1972 w Tolmezzo) – włoski biegacz narciarski, trzykrotny medalista olimpijski, czterokrotny medalista mistrzostw świata.
Kariera.
Po raz pierwszy na arenie międzynarodowej pojawił się w 1990 roku, startując na mistrzostwach świata juniorów w Les Saisies. Zajął tam szóste miejsce w sztafecie i 27. miejsce w biegu na 10 km stylem klasycznym. Na rozgrywanych rok później mistrzostwach świata juniorów w Reit im Winkl był między innymi szósty na dystansie 30 km stylem dowolnym. Ponadto podczas mistrzostw świata juniorów w Vuokatti zdobył srebrny medal w biegu na 30 km oraz brązowy w sztafecie.
Jego olimpijskim debiutem były igrzyska olimpijskie w Nagano. Wystartował tam w biegu na 30 km technika klasyczną zajmując ósme miejsce. Na igrzyskach w Salt Lake City jego najlepszym wynikiem indywidualnym było 4. miejsce w biegu łączonym na 20 km. Ponadto, wraz z Fabio Majem, Pietro Pillerem Cottrerem i Cristianem Zorzim wywalczył srebrny medal w sztafecie 4x10 km. Igrzyska olimpijskie w Turynie były najbardziej udanymi w jego karierze. Pierwsze wywalczył złoty medal w sztafecie 4x10 km razem z Zorzim, Pillerem Cottrerem oraz Fulvio Valbusą, a następnie został mistrzem olimpijskim w biegu na 50 km techniką dowolną. Cztery lata później, podczas igrzysk olimpijskich w Vancouver Di Centa nie zdobył żadnego medalu. Jego najlepszym wynikiem indywidualnym było 10. miejsce w biegu na 15 km techniką dowolną.
Na mistrzostwach świata pierwszy raz pojawił się podczas mistrzostw świata w Trondheim w 1997 r. W startach indywidualnych zajmował miejsce w drugiej dziesiątce, jednak w sztafecie 4x10 km wraz z kolegami wywalczył brązowy medal. Podobna sytuacja miała miejsce na mistrzostwach w Ramsau, gdzie sztafeta włoska z Di Centą w składzie powtórzyła wynik sprzed dwóch lat, a Di Centa indywidualnie nie zanotował żadnego wyniku w pierwszej dziesiątce. Na mistrzostwach w Val di Fiemme wystartował wyłącznie w biegu na łączonym na 20 km zajmując odległe 27. miejsce. Dwa lata później, podczas mistrzostw świata w Oberstdorfie Di Centa zdobył swój pierwszy indywidualny medal zajmując drugie miejsce w biegu łączonym na 30 km, przegrywając jedynie z Francuzem Vincentem Vittozem. Z mistrzostw świata w Sapporo nie przywiózł żadnego medalu, jego najlepszym wynikiem 9. miejsce w sztafecie 4x10 km. Na mistrzostwach w Libercu zdobył brązowy medal w biegu łączonym na 30 km, a w sztafecie 4x10km i biegu na 50 km techniką dowolną był czwarty.
Najlepsze wyniki w Pucharze Świata osiągnął w sezonie 2007/2008, kiedy to zajął 5. miejsce w klasyfikacji generalnej, a w klasyfikacji biegów dystansowych był siódmy. Ponadto w drugiej edycji Tour de Ski zajął trzecie miejsce ustępując tylko zwycięzcy - Lukášowi Bauerowi z Czech oraz drugiemu w klasyfikacji Niemcowi René Sommerfeldtowi.
Jego siostra Manuela Di Centa również uprawiała biegi narciarskie.

</doc>
<doc id="777119" url="https://pl.wikipedia.org/wiki?curid=777119" title="Łukaszów">
Łukaszów

2 miejscowości w Polsce:

</doc>
<doc id="777120" url="https://pl.wikipedia.org/wiki?curid=777120" title="Point Arguello">
Point Arguello



</doc>
<doc id="777122" url="https://pl.wikipedia.org/wiki?curid=777122" title="Ediakar">
Ediakar

Ediakar (ang. "Ediacaran") – ostatni okres neoproterozoiku; trwał od ok. 635 do 541,0 mln lat temu. Ediakar jest młodszy od kriogenu, a starszy od kambru. Został on wprowadzony do tabeli stratygraficznej w 2004 roku, zastępując w niej wend (zwany także eokambr).
Nazwa okresu pochodzi od zespołów skamieniałości tkankowych nazwanych fauną ediakarańską, znalezionych pierwszy raz na wzgórzach Ediacara w Australii. Ediakar jest jak dotąd (2014 r.) jedynym okresem eonu proterozoicznego, którego dolną granicę wyznacza nie absolutna chronologia, ale zapis kopalny – warstwa węglanowa, wskazująca nagłą zmianę klimatu pod koniec ostatniego zlodowacenia w kriogenie.

</doc>
<doc id="777124" url="https://pl.wikipedia.org/wiki?curid=777124" title="Śliwiny">
Śliwiny



</doc>
<doc id="777125" url="https://pl.wikipedia.org/wiki?curid=777125" title="Memoriał Alfreda Smoczyka 1960">
Memoriał Alfreda Smoczyka 1960

X Memoriał Alfreda Smoczyka odbył się 2 października 1960 r. Wygrał bydgoszczanin Norbert Świtała.
Wyniki.
2 października 1960 r. (niedziela), Stadion im. Alfreda Smoczyka (Leszno)

</doc>
<doc id="777129" url="https://pl.wikipedia.org/wiki?curid=777129" title="Medaliści igrzysk olimpijskich w snowboardingu">
Medaliści igrzysk olimpijskich w snowboardingu

Medaliści igrzysk olimpijskich w snowboardingu – zestawienie zawodników i zawodniczek, którzy przynajmniej raz stanęli na podium zawodów olimpijskich w snowboardingu.
Pierwszymi konkurencjami snowboardowymi, które w 1998 roku zostały wprowadzone do programu olimpijskiego, były half-pipe i slalom gigant. Half-pipe, będący konkurencją należącą do freestyle’u, pozostaje jedyną konkurencją snowboardową, która jest rozgrywana nieprzerwanie od igrzysk w Nagano. Slalom gigant, pierwsza olimpijska snowboardowa konkurencja alpejska, był częścią igrzysk olimpijskich tylko w Nagano. Podczas igrzysk w Salt Lake City zawody w slalomie gigancie zastąpiono slalomem gigantem równoległym. Na kolejnych igrzyskach, w 2006 roku w Turynie, zadebiutował snowcross, nazywany także snowboardcrossem i boardercrossem. Osiem lat później, na igrzyskach w Soczi, do programu olimpijskiego włączono dodatkową konkurencję alpejską – slalom równoległy oraz konkurencję freestylową – slopestyle. W 2018 roku, na igrzyskach w Pjongczangu, w kalendarzu olimpijskim znalazł się również Big Air kobiet i mężczyzn.
Najwięcej medali olimpijskich w snowboardingu zdobyli zawodnicy i zawodniczki ze Stanów Zjednoczonych. W ich dorobku jest 31 medali – 14 złotych, 7 srebrnych i 10 brązowych. Na drugim miejscu w klasyfikacji medalowej znajduje się Szwajcaria z dorobkiem 13 medali.
Najbardziej utytułowanym snowboardzistą jest Shaun White, który w latach 2006–2018 zdobył trzy złote medale olimpijskie. Ponadto pięcioro zawodników zdobyło po dwa złote medale – Philipp Schoch, Seth Wescott, Jamie Anderson, Pierre Vaultier i Vic Wild. Wszyscy poza Wildem zdobyli złoto w tej samej konkurencji podczas dwóch kolejnych igrzysk – Schoch dokonał tego w slalomie gigancie równoległym, White w halfpipie, Wescott w snowcrossie, Anderson w slopestyle’u, a Vaultier w snowcrossie. Vic Wild pozostaje natomiast jedynym zawodnikiem, który zdobył dwa złote medale w trakcie jednych igrzysk – w Soczi został mistrzem olimpijskim w slalomie równoległym i slalomie gigancie równoległym. Najwięcej medali wszystkich kruszców wśród kobiet – trzy (jeden złoty i dwa brązowe) – wywalczyła Kelly Clark.
W latach 1998–2014 troje zawodników zdobyło po dwa medale w różnych konkurencjach snowboardowych. Jako pierwszej udało się to Karine Ruby – złotej medalistce igrzysk w Nagano w slalomie gigancie i srebrnej w Salt Lake City w slalomie gigancie równoległym. Poza Francuzką dokonali tego Amelie Kober (srebrny medal w Turynie w slalomie gigancie równoległym i brązowy w Soczi w slalomie równoległym) oraz Vic Wild (dwa złote medale w Soczi w slalomie gigancie równoległym i slalomie równoległym).
Medaliści chronologicznie.
Slalom gigant mężczyzn.
Zawody olimpijskie w snowboardowym slalomie gigancie przeprowadzono tylko raz, podczas igrzysk w Nagano, kiedy snowboarding debiutował na igrzyskach olimpijskich. Poniżej przedstawiono medalistów w tej konkurencji w zawodach mężczyzn.
Half-pipe mężczyzn.
Half-pipe jest jedyną konkurencją snowboardową, która rozgrywana jest nieprzerwanie od wprowadzenia snowboardingu do programu igrzysk olimpijskich. W poniższej tabeli przedstawiono medalistów w rywalizacji mężczyzn w tej konkurencji. Jedynym zawodnikiem, który obronił tytuł mistrza olimpijskiego w half-pipie mężczyzn, a zarazem jedynym z dorobkiem trzech złotych medali, jest Shaun White. Multimedalistami w tej konkurencji zostali również dwaj inni Amerykanie – Ross Powers i Danny Kass, Japończyk Ayumu Hirano oraz Australijczyk Scotty James.
Slalom gigant równoległy mężczyzn.
Zawody olimpijskie w slalomie gigancie równoległym mężczyzn rozgrywane są od igrzysk w Salt Lake City. Jedynym snowboardzistą, który obronił tytuł mistrza olimpijskiego w tej konkurencji, jest Philipp Schoch. Dwukrotnie medalistami olimpijskimi w tej konkurencji zostali również Nevin Galmarini, Žan Košir, Vic Wild i Benjamin Karl. Poniżej przedstawiono wszystkich medalistów z lat 2002–2022.
Snowboard cross mężczyzn.
Snowcross, zwany również snowboard crossem i boardercrossem, po raz pierwszy pojawił się w programie olimpijskim igrzysk w Turynie. Poniżej znajduje się zestawienie medalistów w tej konkurencji mężczyzn z lat 2006–2022. Dwóch zawodników obroniło tytuł mistrza olimpijskiego w tej konkurencji, są to Seth Wescott i Pierre Vaultier.
Slalom równoległy mężczyzn.
Snowboardowy slalom równoległy na igrzyskach olimpijskich zaczęto rozgrywać od igrzysk w Soczi. Poniżej przedstawiono medalistów tych zawodów.
Slopestyle mężczyzn.
Wspólnie ze slalomem równoległym do programu olimpijskiego w Soczi wprowadzono również jeszcze jedną konkurencję – slopestyle. Poniżej przedstawiono medalistów w slopestyle’u w latach 2014–2022.
Big air mężczyzn.
W 2018 roku po raz pierwszy przeprowadzono rywalizację olimpijską w big air. Poniżej przedstawiono medalistów tych zawodów w latach 2018–2022.
Slalom gigant kobiet.
Snowboardowy slalom gigant kobiet był konkurencją olimpijską tylko raz, w 1998 roku. W poniższym zestawieniu przedstawiono medalistki tych zawodów.
Half-pipe kobiet.
Zawody olimpijskie w half-pipie rozgrywane są nieprzerwanie od 1998 roku. W tej konkurencji Kelly Clark zdobyła łącznie trzy medale (w 2002, 2010 i 2014 roku). Jedyną zawodniczką, która w half-pipie obroniła tytuł mistrzyni olimpijskiej, jest Chloe Kim. Ponadto po dwa medale (po jednym złotym i srebrnym) wywalczyły Hannah Teter i Torah Bright. W tabeli ujęto wszystkie medalistki w tej konkurencji w latach 1998–2022.
Slalom gigant równoległy kobiet.
Rywalizacja olimpijska snowboardzistek w slalomie gigancie równoległym odbywa się od igrzysk w Salt Lake City – konkurencja ta zastąpiła wówczas zawody w slalomie gigancie. W tej konkurencji jedyną dwukrotną mistrzynią olimpijską jest Ester Ledecká. Z kolei Karine Ruby została pierwszą zawodniczką, która stanęła na podium w dwóch konkurencjach snowboardowych – w Nagano zwyciężyła w slalomie gigancie, a w Salt Lake City była druga w slalomie gigancie równoległym. Wśród medalistek w slalomie gigancie równoległym jest również Amelie Kober, która w 2014 roku stanęła na podium olimpijskim także w slalomie równoległym. W tabeli przedstawiono wszystkie medalistki slalomu giganta równoległego kobiet w latach 2002–2022.
Snowboard cross kobiet.
Snowboard cross w programie igrzysk olimpijskich znajduje się od 2006 roku. Dwukrotnie na podium olimpijskim w tej konkurencji stanęły cztery zawodniczki – Lindsey Jacobellis (złoto w Pekinie i srebro w Turynie), Eva Samková (złoto w Soczi i brąz w Pjongczangu), Dominique Maltais (srebro w Soczi i brąz w Turynie) oraz Chloé Trespeuch (srebro w Pekinie i brąz w Soczi). Poniżej zaprezentowano zestawienie medalistek w tej konkurencji w latach 2006–2022.
Slalom równoległy kobiet.
Snowboardowy slalom równoległy na igrzyskach olimpijskich zaczęto rozgrywać od igrzysk w Soczi. Poniżej przedstawiono medalistki tych zawodów.
Slopestyle kobiet.
Wspólnie ze slalomem równoległym do programu olimpijskiego w Soczi wprowadzono również jeszcze jedną konkurencję – slopestyle. Poniżej przedstawiono medalistki w slopestyle’u w latach 2014–2022.
Big air kobiet.
W 2018 roku po raz pierwszy przeprowadzono rywalizację olimpijską w big air. Poniżej przedstawiono medalistki tych zawodów w latach 2018–2022.
Snowboard cross drużynowo.
Od igrzysk w Pekinie w 2022 roku w programie olimpijskim znajduje się rywalizacja w drużynowym snowboard crossie. W zawodach biorą udział drużyny dwuosobowe, w skład których wchodzi po jednym zawodniku i jednej zawodniczce z danej reprezentacji. Poniżej przedstawiono medalistów w tej konkurencji.
Klasyfikacje medalowe.
Klasyfikacja zawodników.
W poniższym zestawieniu ujęto klasyfikację zawodników, którzy zdobyli przynajmniej jeden medal olimpijski w snowboardingu. W przypadku, gdy dwóch lub więcej zawodników zdobyło tę samą liczbę medali wszystkich kolorów, wzięto pod uwagę najpierw kolejność chronologiczną, a następnie porządek alfabetyczny.
Klasyfikacja zawodniczek.
W poniższym zestawieniu ujęto klasyfikację zawodniczki, które zdobyły przynajmniej jeden medal olimpijski w snowboardingu. W przypadku, gdy dwie lub więcej zawodniczki zdobyły tę samą liczbę medali wszystkich kolorów, wzięto pod uwagę najpierw kolejność chronologiczną, a następnie porządek alfabetyczny.
Klasyfikacja państw.
Poniższa tabela przedstawia klasyfikację państw, które zdobyły przynajmniej jeden medal olimpijski w snowboardingu. Uwzględniono wspólnie medale zdobyte przez mężczyzn i kobiety.
Klasyfikacja państw według lat.
W poniższej tabeli zestawiono państwa według liczby medali zdobytych w snowboardingu podczas kolejnych edycji zimowych igrzysk olimpijskich. Przedstawiono sumę wszystkich medali (złotych, srebrnych i brązowych) we wszystkich konkurencjach łącznie. 
Klasyfikacja państw według konkurencji.
W poniższej tabeli przedstawiono liczbę medali zdobytych przez poszczególne państwa w konkurencjach snowboardowych. Zastosowano skróty używane przez Międzynarodową Federację Narciarską:

</doc>
<doc id="777136" url="https://pl.wikipedia.org/wiki?curid=777136" title="Jaromar z Rugii">
Jaromar z Rugii



</doc>
<doc id="777138" url="https://pl.wikipedia.org/wiki?curid=777138" title="Memoriał Alfreda Smoczyka 1961">
Memoriał Alfreda Smoczyka 1961

XI Memoriał Alfreda Smoczyka odbył się 8 października 1961 r. Wygrał Zdzisław Waliński.
Wyniki.
8 października 1961 r. (niedziela), Stadion im. Alfreda Smoczyka (Leszno)

</doc>
<doc id="777139" url="https://pl.wikipedia.org/wiki?curid=777139" title="Grünberg">
Grünberg

Grünberg (od słów "grün" = "zielony" i "Berg" = "góra") 
Geografia.
Polska.
Dawna nazwa miejscowości:

</doc>
<doc id="777140" url="https://pl.wikipedia.org/wiki?curid=777140" title="SAMOS 6">
SAMOS 6

SAMOS 6 (ang. "Satellite And Missile Observation Satellites") – amerykański satelita rozpoznawczy programu SAMOS. Należał do serii E-5 tego programu. Jego misja nie powiodła się, gdyż nie udało przechwycić się kapsuły z negatywami zdjęć. Ponadto doszło prawdopodobnie do awarii układu sterowania wysokością satelity – silniczków gazowych. Próba zmiany wysokości za pomocą silnika członu Agena B spowodowała nieplanowane wydłużenie się orbity, poprzez podniesienie apogeum.
Po misji SAMOS 6 program SAMOS z kapsułą powrotną został anulowany, a pozostałe cztery kamery trafiły do magazynu i zostały później wykorzystane w misjach programu CORONA, w serii Keyhole-6 „Lanyard”.
Statek przenosił kamerę typu E-5 o ogniskowej dł. 1,7 m.

</doc>
<doc id="777143" url="https://pl.wikipedia.org/wiki?curid=777143" title="Memoriał Alfreda Smoczyka 1962">
Memoriał Alfreda Smoczyka 1962

XII Memoriał Alfreda Smoczyka odbył się 28 października 1962 r. Wygrał Henryk Żyto - czwarte zwycięstwo w Memoriale Alfreda Smoczyka.
Wyniki.
28 października 1962 r. (niedziela), Stadion im. Alfreda Smoczyka (Leszno)

</doc>
<doc id="777151" url="https://pl.wikipedia.org/wiki?curid=777151" title="Petrykozy (województwo zachodniopomorskie)">
Petrykozy (województwo zachodniopomorskie)

Petrykozy (niem. "Althof") – wieś w Polsce położona w województwie zachodniopomorskim, w powiecie kołobrzeskim, w gminie Rymań. Miejscowość wchodzi w skład sołectwa Jarkowo.
Według danych z 4 września 2013 r. Petrykozy miały 115 mieszkańców.
Położenie.
Wieś leży 1 km na zachód od drogi powiatowej Starnin - Byszewo. Przez wieś przepływa potok Lnianka.
Historia.
Po raz pierwszy miejscowość wzmiankowana prawdopodobnie w dokumencie z 1276 r., kiedy to została założona przez niemieckich kolonistów. Pojawia się w 1618 r. na mapie Lubinusa jako "Oldenhoff". W tym czasie Petrykozy były własnością rodu von Wachholz, który miał władać wsią aż do 3. ćwierci XIX w. Od 1648 r. wieś wchodziła w skład Brandenburgii, potem Prus i Niemiec. Osada należała do gminy ("Gemainde" - odpowiednik polskiego sołectwa) Świecie Kołobrzeskie i parafii ewangelickiej Gorawino. Od 1945 roku należy do Polski. W latach 1950-1998 miejscowość administracyjnie należała do województwa koszalińskiego.
Transport.
Kilometr na wschód od wsi znajduje się przystanek autobusowy, skąd można dojechać do Kołobrzegu i Rymania.
Zobacz też.
Petrykozy

</doc>
<doc id="777153" url="https://pl.wikipedia.org/wiki?curid=777153" title="Memoriał Alfreda Smoczyka 1963">
Memoriał Alfreda Smoczyka 1963

XIII Memoriał Alfreda Smoczyka odbył się 20 października 1963 r. Ponownie wygrał Henryk Żyto z leszczyńskiego klubu.
Wyniki.
20 października 1963 r. (niedziela), Stadion im. Alfreda Smoczyka (Leszno)

</doc>
<doc id="777154" url="https://pl.wikipedia.org/wiki?curid=777154" title="Drozdówko (powiat kołobrzeski)">
Drozdówko (powiat kołobrzeski)

Drozdówko (niem. "Vorwerk Drosedow") – osada w Polsce położona w województwie zachodniopomorskim, w powiecie kołobrzeskim, w gminie Rymań. Miejscowość wchodzi w skład sołectwa Drozdowo.
Według danych z 4 września 2013 r. Drozdówko miało 75 mieszkańców.
Położenie.
Miejscowość leży na Równinie Gryfickiej, ok. 25 km na południe od Kołobrzegu przy drodze powiatowej Gościno – Gorawino.
Historia.
W okolicach Drozdówka odkryto kilka dobrze zachowanych stanowisk kultury łużyckiej. Wieś założono ok. 1860 r. jako nowy folwark dóbr drozdowskich. Do 1945 roku wchodziła ona w skład Niemiec, gdzie należała do gminy ("Gemainde" - odpowiednik polskiego sołectwa) Drozdowo. W latach 1950-1998 miejscowość administracyjnie należała do województwa koszalińskiego.
Transport.
We wsi znajduje się 1 przystanek autobusowy, z którego można dojechać do Gościna i Kołobrzegu oraz Rymania.

</doc>
<doc id="777158" url="https://pl.wikipedia.org/wiki?curid=777158" title="Kamień Rymański">
Kamień Rymański

Kamień Rymański – osada popegeerowska w Polsce położona w województwie zachodniopomorskim, w powiecie kołobrzeskim, w gminie Rymań.
Miejscowość wchodzi w skład sołectwa Rzesznikowo.
W tej oddalonej od Bukowa o 2 km, od Rymania o 4 km, natomiast od Powalic 12 km miejscowości znajduje się położony nad jeziorem ośrodek Monar, w którym nieprzerwanie leczy się młodzież z uzależnienia od narkotyków od 15 lat. Ośrodek prowadzony jest przez doświadczonych terapeutów. Leczenie w ośrodku trwa ok. 12 miesięcy.

</doc>
<doc id="777165" url="https://pl.wikipedia.org/wiki?curid=777165" title="Ordowik wczesny">
Ordowik wczesny

Ordowik wczesny (ang. "Early Ordovician") – pierwsza epoka ordowiku, trwająca około 16,5 miliona lat (od 488,3 ± 1,7 do 471,8 ± 1,6 mln lat temu). Dzieli się na dwa wieki: tremadok i flo.
Chronostratygraficznym (skalnym) odpowiednikiem wczesnego ordowiku jest oddział ordowik dolny. Dzieli się na dwa piętra: tremadok i flo.

</doc>
<doc id="777167" url="https://pl.wikipedia.org/wiki?curid=777167" title="Siddhartha (powieść)">
Siddhartha (powieść)

Siddhartha – jedno z najważniejszych i najpopularniejszych dzieł Hermanna Hessego, wydane w 1922 roku.
Jest to indyjska odmiana „powieści rozwojowej” ("Bildungsroman"). Książka przedstawia realia świata i filozofii indyjskiej, co jest wynikiem podróży autora do Indii w 1911 roku. Siddhartha, potomek rodu braminów, jako młody człowiek nie znajduje spełnienia ani w praktykowaniu tradycyjnej kontemplacji, ani w ascezie (sadhu). Opuszcza rodzinne strony i zaczyna wieść życie kupca. Dostatnie życie i miłość zmysłowa nie dają mu szczęścia. Wybierając życie w ubóstwie i blisko natury, nie bez wewnętrznych rozterek bohater dochodzi do głębokiej harmonii ze światem – osiąga mądrość poza wszelką filozofią i religią.

</doc>
<doc id="777171" url="https://pl.wikipedia.org/wiki?curid=777171" title="Ordowik środkowy">
Ordowik środkowy

Ordowik środkowy (ang. "Middle Ordovician")

</doc>
<doc id="777178" url="https://pl.wikipedia.org/wiki?curid=777178" title="Ordowik późny">
Ordowik późny

Ordowik późny (ang. "Late Ordovician")
Trzecia epoka ordowiku, trwająca około 17 milionów lat (od 460,9 ± 1,6 do 443,7 ± 1,5 mln lat temu). Dzieli się na trzy wieki: sandb, kat i hirnant.
Chronostratygraficznym (skalnym) odpowiednikiem późnego ordowiku jest oddział ordowik górny. Dzieli się na trzy piętra: sandb, kat i hirnant.

</doc>
<doc id="777180" url="https://pl.wikipedia.org/wiki?curid=777180" title="Bartosz Leśniak">
Bartosz Leśniak

Bartosz Leśniak (ur. 3 września 1973 w Gdyni) – polski hokeista.

</doc>
<doc id="777181" url="https://pl.wikipedia.org/wiki?curid=777181" title="SIddhartha Herman Hesse">
SIddhartha Herman Hesse



</doc>
<doc id="777182" url="https://pl.wikipedia.org/wiki?curid=777182" title="Paryż w XX wieku">
Paryż w XX wieku

Paryż w XX wieku (fr. "Paris au XXe siècle") – jednotomowa młodzieńcza powieść Juliusza Verne’a złożona z 17 rozdziałów. Odrzucona przez wydawcę – Pierre'a-Jules'a Hetzela, wydana drukiem dopiero wiele lat po śmierci pisarza w 1994 roku. Pierwszy polski przekład pojawił się w 1997 roku.
Fabuła.
Rok 1960, system oświatowy całej Francji został przejęty przez Powszechne Towarzystwo Kształceniowo-Kredytowe, które co roku przyznawało nagrody swym zasłużonym adeptom. Jednym z nich jest Michel Jerome Dufrenoy. Otrzymuje on nagrodę za wiersze łacińskie (kierunek w XX wieku wymierający, uważany za niepotrzebny i darzony pogardą). Bohater z racji swej niepełnoletności trafia pod opiekę stryja, Stanislasa Boutardin, bankiera i dyrektora znaczącej spółki. Rodzina Boutardin nie akceptuje artystycznych talentów podopiecznego i zmusza go do podjęcia praktycznej i pożytecznej pracy. Michel traci jednak pracę i nie może znaleźć własnego miejsca w XX-wiecznym świecie.

</doc>
<doc id="777190" url="https://pl.wikipedia.org/wiki?curid=777190" title="Ordowik dolny">
Ordowik dolny



</doc>
<doc id="777195" url="https://pl.wikipedia.org/wiki?curid=777195" title="Halowe Mistrzostwa Europy w Lekkoatletyce 1985">
Halowe Mistrzostwa Europy w Lekkoatletyce 1985

XVI Halowe Mistrzostwa Europy odbyły się 2–3 marca 1985 w Pireusie w hali Stadion Pokoju i Przyjaźni.

</doc>
<doc id="777196" url="https://pl.wikipedia.org/wiki?curid=777196" title="Erreway">
Erreway

Erreway - argentyński zespół pop/rock, utworzony podczas nagrań telenoweli młodzieżowej Rebelde Way przez Luisanę Lopilato, Camilę Bordonabę, Benjamína Rojasa i Felipe Colombo.
Grupa odniosła wielki sukces w rodzimej Argentynie, (w krajach takich jak Dominikana, Ekwador, Urugwaj, Peru, Panama, Paragwaj, Kostaryka), państwach Europy Wschodniej, Izraelu i Hiszpanii. Zespół odbył wielkie tournée po Izraelu, gdzie tysiące fanów mogło zobaczyć ich show.

</doc>
<doc id="777197" url="https://pl.wikipedia.org/wiki?curid=777197" title="Ordowik górny">
Ordowik górny



</doc>
<doc id="777198" url="https://pl.wikipedia.org/wiki?curid=777198" title="Niemieckie uczelnie wyższe">
Niemieckie uczelnie wyższe



</doc>
<doc id="777200" url="https://pl.wikipedia.org/wiki?curid=777200" title="Choroby sprzężone z płcią">
Choroby sprzężone z płcią

Choroby sprzężone z płcią są determinowane przez obecność alleli na chromosomie X. Przy chorobach recesywnie dziedziczonych, aby choroba ujawniła się u kobiety, oba chromosomy X muszą posiadać recesywny allel (kobieta musi być homozygotą, heterozygotyczna kobieta jest nosicielką), natomiast choroba ujawni się u mężczyzn gdyż posiadają oni tylko jeden chromosom X (samiec jest hemizygotą). Czasem u kobiet heterozygot obserwuje się wystąpienie takiej choroby bez pełnych objawów klinicznych ze względu na lionizację, czyli losową inaktywację jednej kopii chromosomu X. Istnieją także choroby sprzężone z płcią o dziedziczeniu dominującym, do nich należy np. zespół Retta.
Do chorób sprzężonych z chromosomem X należą, między innymi:

</doc>
<doc id="777202" url="https://pl.wikipedia.org/wiki?curid=777202" title="Jubilee Line">
Jubilee Line

Jubilee Line – jedna z linii metra w Londynie, tradycyjnie oznaczana kolorem srebrnym. Jej trasa liczy 36,2 km, zaś pociągi zatrzymują się na 27 stacjach. Korzysta z niej ok. 127,5 mln pasażerów rocznie. Jest jedyną linią spotykającą się na co najmniej jednej stacji ze wszystkimi pozostałymi.
Linia powstała w 1979. Jej nazwa ("Linia Jubileuszu") miała upamiętniać Srebrny (stąd kolor linii) Jubileusz (25-lecie) panowania Elżbiety II. Trzon jej pierwotnego przebiegu stanowiła istniejąca od lat 30. XX wieku trasa od stacji Stanmore do Baker Street, wcześniej funkcjonująca jako odgałęzienie Bakerloo Line. Dołączono do niej nowy odcinek, biegnący od Baker Street do Charing Cross. Na takiej trasie pociągi linii kursowały przez pierwsze 20 lat jej istnienia. 
Przedłużenie linii było rozważane już na początku lat 80., ale ostatecznie zamiast tego wybudowano Docklands Light Railway, co okazało się rozwiązaniem tańszym. Potem powrócono jednak do idei rozbudowy Jubilee. Prace trwały w latach 1993-1999. Po otwarciu nowego odcinka, linia zyskała 11 stacji (straciła jednak stację Charing Cross, pociągi wjeżdżają w nową część tunelu za Green Park), w tym większość nowo wybudowanych. Jej krańcem południowym została stacja Stratford
Przebieg.
Jadąc z północnego krańca Stanmore, pociągi przejeżdżają początkowo przez liczący 11 stacji odcinek na powierzchni. Dopiero za stacją Finchley Road wjeżdżają do tunelu. Kolejnych 13 stacji znajduje się pod ziemią. Za stacją North Greenwich składy znów wynurzają się na powierzchnię. Trzy ostatnie stacje mają charakter naziemny. 
Większość stacji na odcinku oddanym do użytku w 1999 (za Green Park) została wybudowana przy okazji przedłużania linii. Stanowią najnowsze stacje w całej sieci metra: wyróżniają się nowoczesną architekturą i dostosowaniem do potrzeb osób niepełnosprawnych. Należą do największych pod względem powierzchni oraz, ze względu na zastosowane systemy ochrony przed różnego typu zagrożeniami, do najbezpieczniejszych ze stacji londyńskiego metra.
Głównym projektantem stacji nowego odcinka był Roland Paoletti, który współpracował z wieloma innymi cenionymi architektami. Ich praca została doceniona wieloma nagrodami architektonicznymi. Szczególnie dużo wyróżnień zebrał projekt stacji Canary Wharf, autorstwa Normana Fostera.
Tabor.
Linia obsługiwana jest przez 63 pociągi klasy London Underground 1996 Stock, dostarczone w latach 1997-1999 i ponownie w 2005 przez koncern Alstom. Ich stacja techniczno-postojowa znajduje się za krańcem Stratford. Na zlecenie władz Londynu, utrzymaniem linii zajmuje się firma Tube Lines.

</doc>
<doc id="777203" url="https://pl.wikipedia.org/wiki?curid=777203" title="Helsinki IFK">
Helsinki IFK



</doc>
<doc id="777204" url="https://pl.wikipedia.org/wiki?curid=777204" title="Raymond Giroux">
Raymond Giroux

Raymond Giroux, znany też jako Ray Giroux (ur. 20 listopada 1976 w North Bay) – kanadyjski hokeista.
Kariera klubowa.
Absolwent Uniwersytetu Yale. Od lutego 2013 zawodnik HC Ambrì-Piotta. Od czerwca 2013 do maja 2014 w klubie Mietałłurg Nowokuźnieck.

</doc>
<doc id="777211" url="https://pl.wikipedia.org/wiki?curid=777211" title="Tadeusz Urgacz">
Tadeusz Urgacz

Tadeusz Urgacz (ur. 31 maja 1926 w Sosnowcu, zm. 4 czerwca 2011 w Warszawie) – polski poeta, autor tekstów piosenek.
Studiował prawo na Uniwersytecie Warszawskim, debiutował w 1946 roku w krakowskim piśmie "Odrodzenie".
W latach 1945–1948 był członkiem ZWM, w latach 1948–1956 – ZMP, od 1968 roku należał do PZPR.
W 1979 otrzymał odznakę „Zasłużony Działacz Kultury”.

</doc>
<doc id="777212" url="https://pl.wikipedia.org/wiki?curid=777212" title="Głąbowo">
Głąbowo

Głąbowo (niem. "Glombowen") – osada w Polsce położona w województwie warmińsko-mazurskim, w powiecie giżyckim, w gminie Ryn, sołectwo Knis.
W latach 1975–1998 miejscowość należała administracyjnie do województwa suwalskiego.
Historia.
Pierwotna nazwa wsi pochodziła od imienia pruskiego "Glembowe".
Wieś lokowana była 9 marca 1416 przez wielkiego mistrza Michała Küchmeistera. Wieś musiała być zasiedlana Prusami, ponieważ w akcie utworzenia wsi wydzielone było jedno gospodarstwo dla wolnego Prusa Jacoba. Jacob był zasłużonym dla Krzyżaków przewodnikiem i jako wynagrodzenie otrzymał tu 8 włók ziemi. W roku 1539 w Głąbowie były cztery gospodarstwa wolnych chłopów.
Później powstał tu majątek ziemski. W XVII i XVIII wieku majątek był w posiadaniu następujących rodzin: Borowskich (przedstawiciele polskiej szlachty, hrabiów Dǒnhoff i von Packmohr. W latach dwudziestych XX wieku majątek należał do Feyersängerów.
Podczas akcji germanizacyjnej nazw miejscowych i fizjograficznych historyczna nazwa niemiecka "Glombowen" została w 1938 r. zastąpiona przez administrację nazistowską sztuczną formą "Leithof".
We wsi bezstylowy, parterowy dwór z poł. XIX w. oraz zabudowania folwarczne.

</doc>
<doc id="777213" url="https://pl.wikipedia.org/wiki?curid=777213" title="Rana (ujednoznacznienie)">
Rana (ujednoznacznienie)



</doc>
<doc id="777215" url="https://pl.wikipedia.org/wiki?curid=777215" title="Canki">
Canki

Canki – osada w Polsce położona w województwie warmińsko-mazurskim, w powiecie giżyckim, w gminie Ryn, sołectwo Tros.
W latach 1975–1998 miejscowość należała administracyjnie do województwa suwalskiego.
Historia.
Po II wojnie światowej w Cankach utworzono "Państwowe Gospodarstwo Rolne Canki". Była tutaj gorzelnia, która pracowała do 1975 roku.

</doc>
<doc id="777220" url="https://pl.wikipedia.org/wiki?curid=777220" title="Ryński Dwór">
Ryński Dwór

Ryński Dwór (niem. "Rheinshof") – osada w Polsce położona w województwie warmińsko-mazurskim, w powiecie giżyckim, w gminie Ryn.
W latach 1975–1998 miejscowość należała administracyjnie do województwa suwalskiego.

</doc>
<doc id="777222" url="https://pl.wikipedia.org/wiki?curid=777222" title="Baruntse">
Baruntse

Baruntse – szczyt w Himalajach, we wschodnim Nepalu. Pierwszego wejścia dokonali, drogą południową, Colin Todd i Geoff Harrow w 1954.
Pierwsze polskie wejście: Izabela Czaplicka oraz Marcin Dudek – 2 listopada 2011 r.

</doc>
<doc id="777224" url="https://pl.wikipedia.org/wiki?curid=777224" title="Gizela (córka Pepina Krótkiego)">
Gizela (córka Pepina Krótkiego)

Gizela urodzona w 757 roku. Jedyna córka Pepina Krótkiego i jego żony, Bertrady. Została zakonnicą w klasztorze Chelles, a potem prawdopodobnie została tam ksienią. Przez całe swe życie była blisko związana z Karolem Wielkim - swym bratem, który okazywał jej wielki szacunek. Zmarła w klasztorze w 810 roku.
Bywa utożsamiana ze św. Isbergą.

</doc>
<doc id="777225" url="https://pl.wikipedia.org/wiki?curid=777225" title="Mrówki">
Mrówki



</doc>
<doc id="777226" url="https://pl.wikipedia.org/wiki?curid=777226" title="AT&amp;T Mobility">
AT&amp;T Mobility

AT&amp;T Mobility – operator telefonii komórkowej w Stanach Zjednoczonych. W 2017 r. miał ponad 138 mln abonentów i był największym amerykańskim operatorem komórkowym po sieci Verizon Wireless. 
Przedsiębiorstwo powstało w 2001 roku na bazie sieci komórkowych BellSouth i SBC Communications (obecnie AT&amp;T), początkowo działając jako joint venture pod marką "Cingular Wireless". Obecną nazwę przyjęło w 2007 roku, po fuzji obydwu spółek-matek. W 2011 roku spółka miała przejąć amerykański oddział T-Mobile, ale pod naciskiem rządu i klientów wycofała się z planów połączenia.

</doc>
<doc id="777231" url="https://pl.wikipedia.org/wiki?curid=777231" title="Zamach stanu w Polsce (1919)">
Zamach stanu w Polsce (1919)

Zamach stanu w Polsce w 1919 roku (zamach Januszajtisa, pucz Januszajtisa) – nieudany zamach stanu przeprowadzony w nocy z 4 stycznia na 5 stycznia 1919 przez środowiska prawicowe, który miał na celu obalenie rządu Jędrzeja Moraczewskiego. Inicjatorami byli m.in. pułkownik Marian Januszajtis-Żegota oraz książę Eustachy Sapieha.
Idea zamachu stanu.
Idea zrodziła się w środowiskach wojskowych. Przyczyną tego może być fakt, iż w garnizonie warszawskim nie było w tym okresie oddziałów pochodzenia legionowego oraz brak zaufania oficerów do Naczelnika Państwa. W skład utworzonego w konspiracji Komitetu Politycznego weszli głównie przedstawiciele środowisk konserwatywnych i endecji, a na jego czele stanęli m.in. Marian Januszajtis-Żegota, Tadeusz Dymowski, Jerzy Zdziechowski, Witold Zawadzki, Eustachy Sapieha. Do postulatów KP należało m.in. powołanie Rządu Jedności Narodowej z Ignacym Paderewskim na stanowisku premiera, ustanowienie Józefa Hallera Wodzem Naczelnym.
Przebieg zamachu stanu.
Zamach stanu rozpoczął się 4 stycznia 1919 roku o godzinie 23.00 w Warszawie. Spiskowcy wysłali na miasto kompanię podchorążych i formacje Straży Narodowej. Całość sił podzielili na trzy grupy:
Zakończenie zamachu stanu.
Zamach stanu zakończył się bez walki kapitulacją zamachowców. Józef Piłsudski zdecydował się ośmieszyć zamachowców i zamiast uczynić ich męczennikami, zwymyślał ich i puścił wolno.

</doc>
<doc id="777233" url="https://pl.wikipedia.org/wiki?curid=777233" title="Winda kotwiczna">
Winda kotwiczna

Winda kotwiczna (żargonowo również braszpil) – urządzenie służące do podnoszenia i opuszczania kotwicy. Zasadniczą cechą odróżniającą windę od kabestanu jest pozioma oś bębna.
Winda kotwiczna może mieć napęd ręczny lub mechaniczny, np. za pomocą silnika parowego (→ winda parowa), elektrycznego lub hydraulicznego.

</doc>
<doc id="777234" url="https://pl.wikipedia.org/wiki?curid=777234" title="Mrówki (województwo warmińsko-mazurskie)">
Mrówki (województwo warmińsko-mazurskie)

Mrówki (niem. "Mrowken") – wieś w Polsce położona w województwie warmińsko-mazurskim, w powiecie giżyckim, w gminie Ryn.
W latach 1975–1998 miejscowość należała administracyjnie do województwa suwalskiego.
Wieś położona jest nad Jeziorem Ryńskim.
Historia.
Wieś założona została przez wielkiego mistrza krzyżackiego Paula von Russdorffa przywilejem z dnia 7 sierpnia 1431, który utworzył tu majątek służebny.
W roku 1539 było tu sześć samodzielnych gospodarstw.
Szkoła w Mrówkach powstała w 1893 roku i funkcjonowała do 1937. Szkołę uruchomiono tutaj ponownie po II wojnie światowej w roku szkolnym 1950/1951, ale ze względu na małą liczbę dzieci funkcjonowała ona tylko do roku 1952/1953.
Podczas akcji germanizacyjnej nazw miejscowych i fizjograficznych historyczna nazwa niemiecka "Mrowken" została w 1938 r. zastąpiona przez administrację nazistowską sztuczną formą "Neuforst".
W roku 1939 wieś miała powierzchnię 381 ha i mieszkało tu 69 osób.
W latach 1954-1972 Mrówki należały do gromady w Rynie.
Bibliografia.
Zobacz też: Mrówki.

</doc>
<doc id="777235" url="https://pl.wikipedia.org/wiki?curid=777235" title="Dominik Kiełkiewicz">
Dominik Kiełkiewicz

Dominik Kiełkiewicz (ur. 17 marca 1781 w Potominie województwo grodzieńskie, syn Wojciecha i Salomei Irzelskiej, zm. 26 czerwca 1858) – kapitan Wojsk Polskich.
14 kwietnia 1807 wstąpił jako szwoleżer do 1 kompanii 1 pułku szwoleżerów gwardii. 1 sierpnia 1807 brygadier 6 kompanii; 1 sierpnia 1808 awansował na wachmistrza w 8 kompanii; 11 września 1809 starszy wachmistrz 1 kompanii; 17 lutego 1811 został podporucznikiem; 1 czerwca 1812 awansował na porucznika a 15 marca 1814 na kapitana.
Walczył w kampaniach 1808 – 1814. Brał udział w bitwach pod Medina de Rio Seco, Wagram, Możajskiem, Berezyną, Lützen, Budziszynem, Dreznem, Lipskiem, Hanau, Brienne-le-Château, Montmirail, Laon, Château-Thierry, Arcis-sur-Aube.
14 kwietnia 1813 otrzymał krzyż kawalerski Legii Honorowej, a 16 marca 1814 krzyż oficerski Legii Honorowej (za Bery-au-Bac).
W 1814 odznaczony też Orderem Zjednoczenia.

</doc>
<doc id="777236" url="https://pl.wikipedia.org/wiki?curid=777236" title="SIddhartha">
SIddhartha



</doc>
<doc id="777239" url="https://pl.wikipedia.org/wiki?curid=777239" title="Different">
Different

Different – debiutancki album studyjny nagrany przez belgijską wokalistkę dance Kate Ryan. Płyta została wyprodukowana przez duet producentów Phila Wilde’a oraz Andy’ego Janssensa. Longplay wydany został 17 czerwca 2002 w Europie i 17 listopada 2003 w Polsce. Na całym kontynencie album sprzedał się w liczbie około 250 000 egzemplarzy, a pokrył się platyną w Polsce oraz złotem w Belgii.
Informacje o albumie.
Kate Ryan rozpoczęła prace nad albumem w roku 2000, kiedy to poznała znanego belgijskiego producenta muzycznego Phila Wilde’a. Nad pracami obu muzyków czuwał współpracownik Wilde’a, Andy Janssens, który razem z Philem tworzą producencki duet. Krążek światło dzienne ujrzał 17 czerwca 2002 w Europie nakładem wytwórni EMI Music. Longplay spotkał się z różnymi recenzjami ze strony krytyków.
Z powodu problemów z polską placówką wytwórni EMI, Kate Ryan zdecydowała się dołączyć do polskiej podsieci wytwórni Universal Music Group, Magic Records. W końcu album ukazał się w Polsce 17 listopada 2003, z prawie półtorarocznym opóźnieniem w porównaniu z innymi krajami Europy.
Longplay sprzedał się w całej Europie w liczbie ponad 250 000 egzemplarzy oraz został odznaczony certyfikatem złotej płyty w Belgii i platynowej płyty w Polsce. Z powodu ogromnego zainteresowania albumem, artystka zdecydowała się wydać utwór „Libertine”, który został dodany do reedycji krążka jako jego singiel promujący.
Lista utworów.
Wersja oryginalna.
Data wydania: 17 czerwca 2002
Czas trwania: 58:42
Reedycja.
Data wydania: 2003
Czas trwania: 62:27
Pozycje na listach.
Certyfikaty.
Certyfikaty oraz liczba sprzedanych egzemplarzy w krajach:

</doc>
<doc id="777242" url="https://pl.wikipedia.org/wiki?curid=777242" title="Hermanowa Wola">
Hermanowa Wola

Hermanowa Wola (niem. "Hermanawolla", od 1929 "Hermannshorst") – osada w Polsce położona w województwie warmińsko-mazurskim, w powiecie giżyckim, w gminie Ryn.
W latach 1975–1998 miejscowość należała administracyjnie do województwa suwalskiego.

</doc>
<doc id="777243" url="https://pl.wikipedia.org/wiki?curid=777243" title="Cingular">
Cingular



</doc>
<doc id="777245" url="https://pl.wikipedia.org/wiki?curid=777245" title="Choroba Menkesa">
Choroba Menkesa

Choroba Menkesa (choroba kręconych włosów, zespół Menkesa, ) – genetycznie uwarunkowana choroba neurodegeneracyjna, polegająca na braku możliwości metabolizowania miedzi dostarczanej w pożywieniu. Proces wchłaniania miedzi powinien odbywać się w jelitach, jednak u chorych ten proces nie zachodzi. Przyczyną choroby Menkesa jest mutacja w genie "ATP7A" w "locus" Xq12-q13.
Odmianą alleliczną choroby Menkesa jest tzw. zespół rogu potylicznego (ang. occipital horn syndrome, OMIM#304150), w którego obrazie klinicznym dominują zmiany kostne (zmiany kości długich i obojczyków), a objawy neurologiczne mają stosunkowo niewielkie nasilenie. Obecne są zwapnienia w okolicy rogu potylicznego.
Choroba Menkesa jest chorobą sprzężoną z płcią, dlatego częściej spotykamy chorych chłopców. W badaniach na populacji europejskiej stwierdzono, że występuje z częstością około 1:254.000 urodzeń. Zapadalność w populacji japońskiej wynosi 1:2,8 miliona.
Historia.
Chorobę opisał jako pierwszy Menkes i wsp. w 1962 roku.
Etiologia.
Przyczyną choroby jest mutacja w genie "ATP7A" w "locus" Xq12-q13, kodującym transportującą miedź ATPazę typ-P (EC 3.6.3.4). Następuje obniżenie stężenia miedzi lub gromadzenie jej w niedostępnych dla metabolizmu kompartmentach komórkowych.
Obserwuje się także niedobór wielu enzymów wiążących miedź (np. dysmutazy nadtlenkowej, oksydazy cytochromu c, tyrozynazy, oksydazy lizylowej).
Objawy i przebieg.
Osoby chore mają poważne problemy w poruszaniu się, cierpią na zaburzenia w układzie nerwowym, mają problem z utrzymywaniem właściwej temperatury ciała (hipotermia). Chorzy wykazują również nietypową budowę włosa – włosy są sztywne i bardzo łamliwe, lub przeciwnie, bardzo wiotkie.
W większości tkanek brakuje miedzi co powoduje zmiany strukturalne w mózgu, wątrobie, naczyniach krwionośnych (nadmiernie długie, skręcone, o nieregularnym świetle, wykazujące rozszczepienie błony wewnętrznej) i w tkance kostnej – często występuje osteoporoza. Chorobie Menkesa nierzadko towarzyszy padaczka oraz nawrotowe zapalenie pęcherza moczowego.
Dzieci dotknięte chorobą do 2–3 miesiąca życia rozwijają się normalnie. Po tym okresie następują pierwsze objawy choroby: zahamowanie rozwoju, drgawki (zwykle wieloogniskowe mioklonie wywoływane określonymi bodźcami) i utrata części zdobytych umiejętności.
Neuropatologia.
W mózgu zmiany torbielowate istoty białej i szarej, rozległe zaniki neuronów, zwłaszcza móżdżku, z obecnością tzw. meganeurytów, wielkich, przypominających kaktus, ze względu na liczne kolce, wypustek komórek Purkinjego.
W mikroskopie elektronowym widoczne tzw. kolce dendrytyczne nie związane z zakończeniami synaptycznymi (ang. "unattached spines").
Leczenie.
Nie istnieją możliwości przyczynowego leczenia choroby. Zaleca się podawanie dzieciom preparatów uzupełniających niedobór miedzi, ale suplementacja tego pierwiastka nie spowoduje cofnięcia objawów.

</doc>
<doc id="777250" url="https://pl.wikipedia.org/wiki?curid=777250" title="Łowcy meteorów">
Łowcy meteorów

Łowcy meteorów, W pogoni za meteorem lub Pogoń (fr. "La Chasse au Météore (Le Bolide)") – napisana 1901, wydrukowana 1908 jednotomowa powieść Juliusza Verne’a złożona z 21 rozdziałów.
Pierwszy polski przekład pojawił się w odcinkach w czasopiśmie "Przyjaciel Dzieci" w 1908 roku pt. "Pogoń".
Fabuła.
Dwóch astronomów - amatorów, Dean Forsyth i Sydney Hudelson, spiera się o pierwszeństwo odkrycia obiegającego Ziemię meteoru. Kiedy okazuje się, że meteor ten składa się ze złota, ich kłótnia rozpala się jeszcze bardziej. Obaj zgodnie uniemożliwiają zawarcie związku małżeńskiego między swymi podopiecznymi (Forsyth zabrania ślubu swemu siostrzeńcowi, Hudelson swej córce) choć wcześniej już byli zezwolili. W międzyczasie ekscentryczny wynalazca Zefiryn Xirdal próbuje sprowadzić sporny meteor na Ziemię, aby wypróbować swój wynalazek.

</doc>
<doc id="777256" url="https://pl.wikipedia.org/wiki?curid=777256" title="Hugo (syn Karola Wielkiego)">
Hugo (syn Karola Wielkiego)

Hugo (802 – 844) – nieślubny syn Karola Wielkiego i jego konkubiny Reginy. Z tego związku pochodzi również drugi syn Drogo.
Hugo był opatem kilku klasztorów w tym Saint-Quentin (822 – 823), Lobbes (836) i Saint-Bertin (836). W 834 roku zostaje arcykanclerzem Świętego Cesarstwa Rzymskiego u swego przyrodniego brata Ludwika Pobożnego.
Prawdopodobnie miał nieślubną córkę Petronellę, późniejszą żonę Tertullusa z Anegawenii i matkę Ingelgera wicehrabiego Orleanu i Angers.

</doc>
<doc id="777258" url="https://pl.wikipedia.org/wiki?curid=777258" title="Edward FitzGerald (książę)">
Edward FitzGerald (książę)

Edward FitzGerald (ur. 6 maja 1892, zm. 8 marca 1976) – brytyjski arystokrata pochodzenia irlandzkiego, młodszy syn Geralda FitzGeralda, 5. księcia Leinster i lady Hermione Duncombe, córki 1. barona Feversham. Nie był przewidziany do dziedziczenia tytułu książęcego, ale po bezpotomnej śmierci dwóch starszych braci został w 1922 7. księciem Leinster.
Był ostatnim księciem, który rezydował w Irlandii. Po powstaniu Wolnego Państwa Irlandzkiego w 1922 sprzedał wiejską rezydencję FitzGeraldów, Carton House, i przeprowadził się do Anglii.
Leinster był nałogowym hazardzistą. Jego tryb życia wpędził rodzinę w ogromne długi i zmusił do wyprzedaży majątku. Długi były tak wielkie, że na ich pokrycie nie wystarczały nawet spore dochody z dóbr rodzinnych (ok. 800 tys. funtów rocznie). Trzykrotnie ogłaszał bankructwo.
Książę był bliskim przyjacielem króla Edwarda VIII. W 2003 ujawniono, że był kochankiem żony króla, Wallis Simpson.
12 czerwca 1913 poślubił śpiewaczkę May Etheridge (zm. 11 lutego 1935), córkę Jessego Etheridge’a. Edward i May mieli razem jednego syna:
Z pierwszą żoną rozwiódł się w 1930. FitzGerald żenił się jeszcze trzykrotnie:
Nie miał dzieci z tych małżeństw.
Książę popełnił samobójstwo w swoim mieszkaniu w Londynie w 1976. Tytuł książęcy odziedziczył jego jedyny syn.

</doc>
<doc id="777262" url="https://pl.wikipedia.org/wiki?curid=777262" title="Grajewska Kępa">
Grajewska Kępa

Grajewska Kępa – wyspa na jeziorze Niegocin położona w woj. warmińsko-mazurskim w powiecie giżyckim.

</doc>
<doc id="777264" url="https://pl.wikipedia.org/wiki?curid=777264" title="Cunning Stunts">
Cunning Stunts

Cunning Stunts – zapis DVD koncertu zespołu Metallica, wydany 8 grudnia 1998 roku.
Ponad 170 minutowe wydawnictwo obejmuje: Występ w Fort Worth w stanie Teksas, USA, wywiady z członkami zespołu, film dokumentalny, dodatki „za sceną” oraz prawie 1 000 zdjęć z trasy koncertowej. Podczas trzech utworów jest możliwe wybranie pięciu różnych ujęć kamer: ogólnego, bądź na jednego z czterech członków zespołu.
Nagrania w Polsce uzyskały status złotej płyty DVD.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="777275" url="https://pl.wikipedia.org/wiki?curid=777275" title="Marconi">
Marconi



</doc>
<doc id="777276" url="https://pl.wikipedia.org/wiki?curid=777276" title="Firma (zespół muzyczny)">
Firma (zespół muzyczny)

Firma – polska grupa muzyczna wykonująca hip-hop, zaliczana do nurtu ulicznego rapu. Powstała w 2000 roku w Krakowie. Grupie przewodzili raperzy Roman „Bosski Roman” Lachowolski i Tadeusz „Tadek” Polkowski, którzy jako jedyni wzięli udział w nagraniach wszystkich albumów Firmy. Zespół współtworzył także raper Paweł „Popek” Mikołajuw. Działalność zespołu charakteryzuje zmienność składu. Na przestrzeni lat część występujących w składzie raperów brała udział w nagraniach studyjnych w roli gości lub jako równorzędni współtwórcy. Przyczyną była m.in. niegdysiejsza działalność przestępcza większości członków Firmy. Ostatnim utworem zespołu, który pojawił się na solowym albumie rapera Popka pt. "Monster" był utwór „Jeszcze Firma nie zginęła”, gdzie udzielili się gościnnie członkowie Firmy Tadek i Bosski Roman.
Historia.
Zespół powstał w 2000 roku w Krakowie z inicjatywy raperów Tadeusza „Tadka” Polkowskiego oraz Marcina „Kaliego” Gutkowskiego. W 2001 roku do grupy dołączyli Paweł „Popek” Mikołajuw i Krzysztof „Pomidor” Romanik z Legnicy, a następnie Roman „Bosski Roman” Lachowolski. Debiutanckie wydawnictwo grupy pt. "Pierwszy nielegal" ukazało się tego samego roku. Album został nagrany w czteroosobowym składzie, bez Kaliego.
W 2002 roku nakładem wytwórni Zooteka ukazał się album pt. "Z dedykacją dla ulicy". Już po nagraniu albumu wyrokiem sądu Kali i Pomidor zostali skazani na karę pozbawienia wolności. Wśród gości na albumie znaleźli się m.in. Doz, Mor W.A. oraz Tru Kru. Na płycie znalazł się prawdopodobnie jeden z najpopularniejszych utworów formacji pt. „Brat”. Do piosenki powstał teledysk do którego zdjęcia odbyły się w Zakładzie Karnym w Tarnowie.
W 2005 roku ukazał się trzeci album grupy pt. "Nielegalne rytmy". Wydawnictwo zostało zarejestrowane bez Popka i Pomidora w składzie. Materiał został oparty na riddimach. Natomiast jedynym gościem na wydawnictwie był Mercedresu.
W 2008 roku nakładem wytwórni muzycznej Rockers Publishing ukazał się kolejny album grupy pt. "Przeciwko kurestwu i upadkowi zasad". Gościnnie na płycie wystąpili m.in. Parol, Szajka, Leetal, Berezin, Komplex, Orion oraz Kultama. Natomiast produkcji podjął się Piero. Nagrania były promowane teledyskami do utworów: „Przeciwko kurestwu i upadkowi zasad” z udziałem Hemp Gru, „Po tej samej stronie” i „Reprezentuje JP”.
30 września 2009 roku został wydany album pt. "NieLegalne Rytmy. Kontynuacja". Materiał został nagrany w trzyosobowym składzie bez Popka i Pomidora, którzy wystąpili w roli gości. W ramach promocji do utworów „Mam wyjebane” i „Misja” zostały zrealizowane teledyski. Płyta przysporzyła grupie pierwszego sukcesu komercyjnego. Wydany przez Fonografikę album dotarł do 47. miejsca listy OLiS.
W 2010 roku skład zespołu opuścił Kali. Grupa już bez niego wydała 26 marca 2011 roku album pt. "Nasza broń to nasza pasja". W nagraniach nie wziął również udziału Pomidor, który ostatecznie odszedł z grupy. Na wydawnictwo złożyły się dwie płyty zawierające premierowe nagrania oraz płyta koncertowa zarejestrowana w klubie Fonobar. Produkcji materiału podjęli się Piero, P.A.F.F., Zich, DJ Decks oraz Tom Corman. Gościnnie wystąpili m.in. Peja, Lukasyno, Dixon37, Bas Tajpan oraz Paluch. Pierwszym singlem promującym był utwór „Kryminalny rap”, do którego został zrealizowany także teledysk. Kolejne wideoklipy zostały zrealizowane do piosenek „Nasza broń/Honor i ojczyzna”, „Brat bratu bratem”, „Nie zabierzesz mikrofonu”, „Jara-My”, „Dobre dziewczyny”, „Wyprawa nocna 5" oraz „Głowa do góry” (remix). Czwarty „legalny” album formacji przyniósł jej największy sukces komercyjny. Materiał dotarł do 30. miejsca w zestawieniu OLiS, a także uzyskał status platynowej płyty.
31 lipca 2012 roku grupa opublikowała utwór pt. „Filar z waty”, stanowiący diss skierowany do byłego członka Firmy, Kaliego. Była to odpowiedź na treść jego utworu pt. „Żyję zamiast polec”, opublikowanego na albumie solowym "Gdy zgaśnie Słońce" w maju 2012 roku.
Po 2015 roku, po gościnnym wystąpieniu Firmy (Bosskiego, Popka i Pomidora) na płycie Miejskiego Sortu brak jest doniesień o działalności zespołu. Według deklaracji Popka z 2016 roku, "zespół wypalił się".
W 2017 roku na solowej płycie Pomidora w dwóch utworach gościnnie wystąpili razem: Popek oraz Bosski Roman. Do jednego z nich został stworzony teledysk.
W 2019 roku Kali nagrał utwór z teledyskiem pod tytułem „F.I.R.M.A”, który znalazł się na płycie "Chudy chłopak" oraz Bosski Roman wraz z Pomidorem nagrali utwór pt. „eFIeReMA”, w których wspominają czasy Firmy, a refreny z tych utworów są inspirowane, refrenem z utworu Firmy pt. „Brat” z 2002 roku.
Twórczość i odbiór.
Twórczość formacji charakteryzuje m.in. agresja i bezkompromisowość. W tekstach utworów Firma propaguje kierowanie się tzw. „zasadami ulicy”. Ponadto uwypuklony jest negatywny stosunek wobec niektórych działań policji w związku z brakiem akceptacji nadużyć dokonywanych przez jej funkcjonariuszy. Członkowie grupy są autorami hasła JP (oznaczającego w pierwotnym rozumieniu „Jebać Policję”, co stanowi korelację do podobnego zwrotu HWDP). Z czasem slogan stał się nazwą stworzonej przez członków grupy marki komercyjnej, na potrzeby której skrótowiec JP przybiera inne znaczenia, zaś formalnie urzędowo został zarejestrowany jako „Jestem Porządny”.
Poza pozytywnym przyjęciem muzyki Firmy w środowiskach blokowisk i ulicy, dodatkowo sami członkowie zespołu przyznali, że ich twórczość znajduje szeroki odbiór u osób skazanych odbywających karę pozbawienia wolności w zakładach karnych. Zainteresowanie ich muzyką u więźniów wzbudził w szczególności album "Z dedykacją dla ulicy". W tym czasie w Zakładzie Karnym w Tarnowie przebywał Kali, a reszta członków grupy w 2003 roku na terenie tego więzienia zagrała koncert i zrealizowała teledysk do utworu „Brat”.
W swojej twórczości grupa stworzyła utwory bezpośrednio odnoszące się do polskich bokserów. Utwór „Czas na walkę” na płycie "NieLegalne Rytmy. Kontynuacja" z 2009 roku stanowi odniesienie do Dawida Kosteckiego (tekst refrenu zawiera słowa: „To czas na walkę, to czas na walkę, Dawid Kostecki uliczny fighter”). Od tego czasu piosenka towarzyszyła wejściom Kosteckiego na ring przed walkami. W 2010 roku Firma nagrała utwór „Uliczne pięści / Szpila ma moc” dla Artura Szpilki. Od tego czasu do 2013 członkowie grupy wykonywali piosenkę w trakcie wejścia Szpilki do ringu przed walką.

</doc>
<doc id="777278" url="https://pl.wikipedia.org/wiki?curid=777278" title="Choroby związane z płcią">
Choroby związane z płcią

Choroby związane z płcią wykazują ekspresję fenotypową genu w zależności od płci osobnika. Allel warunkujący chorobę nie znajduje się na chromosomie płci (chromosom X), jak w przypadku chorób sprzężonych z płcią, lecz na autosomie.
Cechy ograniczone do jednej płci będą występowały tylko u niej, natomiast cechy zależne od płci przejawiają się fenotypowo u obu płci lecz z różnym natężeniem.
Klasycznym przykładem cechy związanej z płcią jest łysienie.
Za łysienie odpowiada pojedynczy gen o dwóch allelach: "B" i "b". Homozygoty "BB" łysieją przedwcześnie, homozygoty "bb" nie łysieją. Fenotyp "Bb" zależy od płci: mężczyzna łysieje, kobieta jest nosicielką, lecz nie łysieje. Dominacja genu "B" jest wyraźnie uzależniona od równowagi hormonalnej danej osoby (płci).

</doc>
<doc id="777283" url="https://pl.wikipedia.org/wiki?curid=777283" title="Gubernia piotrkowska">
Gubernia piotrkowska

Gubernia piotrkowska () – gubernia Królestwa Polskiego ze stolicą w Piotrkowie Trybunalskim.
Gubernia piotrkowska została utworzona w 1867 i funkcjonowała do wkroczenia wojsk niemieckich i austriackich podczas I wojny światowej.
Podział administracyjny.
Gubernia przez cały okres swojego istnienia, podzielona była na 8 ujezdów.
Wzmianki z r. 1887.
Gubernia obejmowała ujezdy (powiaty) bardzo uprzemysłowione, m.in. będziński, częstochowski, noworadomski czy łódzki. 
Słownik geograficzny Królestwa Polskiego zawiera hasło o guberni:
"Piotrkowska gubernia utworzona została w r. 1867 z części dawnych guberni: warszawskiej, kaliskiej i kieleckiej. Na obszarze Królestwa Polskiego stanowi ona długi lecz wąski pas, ciągnący się od płn.-wschodu ku płd.-zach., między gubernią kaliską od zachodu a radomską i kielecką od wschodu."
W książce „Rys geografii Królestwa Polskiego” z 1887 roku odnajdujemy następujący opis guberni piotrkowskiej:
Miasta.
Lista miast guberni na podstawie danych z carskiego spisu powszechnego z 1897 roku:

</doc>
<doc id="777285" url="https://pl.wikipedia.org/wiki?curid=777285" title="Rakowo (województwo kujawsko-pomorskie)">
Rakowo (województwo kujawsko-pomorskie)

Rakowo – wieś w Polsce położona w województwie kujawsko-pomorskim, w powiecie rypińskim, w gminie Rypin.
Historia.
W XVIII wieku wieś należała do Ignacego Pląskowskiego. Jako właściciel wsi wymieniany też jest jego bratanek, Franciszek Pląskowski.
W latach 1975–1998 miejscowość należała administracyjnie do województwa włocławskiego.
Zobacz też: Rakowo.

</doc>
<doc id="777292" url="https://pl.wikipedia.org/wiki?curid=777292" title="Kędzierzyn-Koźle Przystanek">
Kędzierzyn-Koźle Przystanek

Kędzierzyn-Koźle Przystanek – przystanek kolejowy w Koźlu–Porcie, dzielnicy Kędzierzyna–Koźla, w województwie opolskim.
W roku 2017 przystanek obsługiwał 20–49 pasażerów na dobę.

</doc>
<doc id="777294" url="https://pl.wikipedia.org/wiki?curid=777294" title="Choroba Duchenne'a">
Choroba Duchenne'a



</doc>
<doc id="777299" url="https://pl.wikipedia.org/wiki?curid=777299" title="Iwany">
Iwany

Iwany – wieś w Polsce położona w województwie kujawsko-pomorskim, w powiecie rypińskim, w gminie Rypin.
W latach 1975–1998 miejscowość należała administracyjnie do województwa włocławskiego.

</doc>
<doc id="777301" url="https://pl.wikipedia.org/wiki?curid=777301" title="Czosnek karatawski">
Czosnek karatawski

Czosnek karatawski ("Allium karataviense" Regel) – gatunek rośliny należący do rodziny czosnkowatych. Występuje na terenie Azji Środkowej, w Turkiestanie, Tadżykistanie i Uzbekistanie. Nazwa gatunkowa pochodzi od łańcucha górskiego Kara Tau w Kazachstanie, gdzie po raz pierwszy botanicy znaleźli ten gatunek.
Biologia i ekologia.
Bylina, geofit. Roślina w naturze występuje na pozbawionych lasu stokach górskich, a także w rzadkich zaroślach. Kwitnie od kwietnia do maja. Przyciąga motyle i pszczoły. 

</doc>
<doc id="777302" url="https://pl.wikipedia.org/wiki?curid=777302" title="Beallsville (Ohio)">
Beallsville (Ohio)

Beallsville – wieś w USA, w stanie Ohio, w hrabstwie Monroe.
Liczba mieszkańców w 2000 roku wynosiła 423.

</doc>
<doc id="777303" url="https://pl.wikipedia.org/wiki?curid=777303" title="Gerald FitzGerald (8. książę Leinster)">
Gerald FitzGerald (8. książę Leinster)

Gerald FitzGerald (ur. 27 maja 1914, zm. 3 grudnia 2004) – brytyjski arystokrata irlandzkiego pochodzenia, jedyny syn Edwarda FitzGeralda, 7. księcia Leinster i May Etheridge, córki Jessego Etheridge'a.
Wykształcenie odebrał w Eton College. Tytuł książęcy odziedziczył po śmierci ojca w 1976 r. Ojciec, książę Edward, był nałogowym hazardzistą, który wpędził rodzinę w ogromne długi nim popełnił samobójstwo. Gerald po II wojnie światowej przebywał w Irlandii, skąd powrócił w 1960 r. i osiadł w Oxfordshire. Tam wspólnie z byłym pilotem myśliwskim Tomem Vigorsem założył szkółkę lotniczą.
17 października 1936 r. poślubił Joane Kavanagh, córkę majora Arthura Kavanagha i miał z nią trzy córki:
Małżeństwo FitzGeralda zakończyło się rozwodem w 1946 r. 12 czerwca tego samego roku poślubił Anne Smith, córkę podpułkownika Philipa Smitha. Gerald i Anne mieli razem dwóch synów:
Książę zmarł w wieku 90 lat pozostawiając majątek oceniany na 1 860 000 funtów. Tytuł książęcy przejął jego najstarszy syn.

</doc>
<doc id="777306" url="https://pl.wikipedia.org/wiki?curid=777306" title="Port lotniczy Hanower">
Port lotniczy Hanower

Port lotniczy Hanower – lotnisko położone na wysokości 58 m, 11 km na północ od centrum Hanoweru. Jest jednym z ważniejszych portów lotniczych Niemiec. W 2010 obsłużyło 5 016 888 pasażerów.
Kierunki lotów i linie lotnicze.
Kierunki regularne.
"Źródło:"

</doc>
<doc id="777307" url="https://pl.wikipedia.org/wiki?curid=777307" title="Beaverdam (Ohio)">
Beaverdam (Ohio)

Beaverdam – wieś w USA, w stanie Ohio.
Liczba mieszkańców według spisu ludności w 2010 roku wynosiła 382.

</doc>
<doc id="777309" url="https://pl.wikipedia.org/wiki?curid=777309" title="Belle Center">
Belle Center

Belle Center – wieś w USA, w stanie Ohio, w hrabstwie Logan.
Liczba mieszkańców w 2000 roku wynosiła 807.

</doc>
<doc id="777310" url="https://pl.wikipedia.org/wiki?curid=777310" title="Bolívar">
Bolívar

Geografia.
Boliwia:
Ekwador:
Kolumbia:
Peru:
Urugwaj:
Wenezuela:

</doc>
<doc id="777313" url="https://pl.wikipedia.org/wiki?curid=777313" title="Belle Valley">
Belle Valley

Belle Valley – wieś w USA, w stanie Ohio, hrabstwie Noble.
Liczba mieszkańców w 2010 roku wynosiła 223, a w roku 2012 wynosiła 223.

</doc>
<doc id="777314" url="https://pl.wikipedia.org/wiki?curid=777314" title="Regina Jonas">
Regina Jonas

Regina Jonas (ur. 3 sierpnia 1902 w Berlinie, zm. 12 grudnia 1944 w Auschwitz-Birkenau) – pierwsza kobieta rabin na świecie.
Życiorys.
Regina wcześnie straciła ojca. Podobnie jak wiele kobiet w jej czasach podjęła pracę nauczycielki, nie była jednak z niej zadowolona. Podjęła studia w Wyższej Szkole Nauk Żydowskich w Berlinie, gdzie zdobyła uprawnienia Akademickiego Nauczyciela Religii. Jej celem było jednak zostanie rabinem. W tym celu napisała wymaganą dysertację na temat „Czy, zgodnie ze źródłami halachicznymi, kobieta może zostać rabinem?”. Udowodniła w niej, iż istnieje taka możliwość, praca została jednak odrzucona przez konserwatywnych profesorów. Poprosiła wówczas o ordynacje Leo Becka – jednego z liderów judaizmu postępowego, który jednak odmówił, bojąc się nieprzychylnej reakcji kręgów ortodoksyjnych. Ostatecznie przyjęła Smichę 27 grudnia 1935 roku w Offenbach w Hesji z rąk liberalnego rabina Maxa Dienermanna. Od tej pory pracowała jako kapelan w kilku żydowskich instytucjach w Niemczech. Był to jednak początek okresu III Rzeszy – wobec prześladowań wielu rabinów emigrowało, zostawiając swoje gminy bez opieki. Sprawiło to, że Regina nie mogła nauczać w synagodze. Zmuszona do ciężkich robót kontynuowała jednak swoją działalność w ukryciu. 4 grudnia 1942 roku zmuszono ją do zinwentaryzowania posiadanego majątku, który następnego dnia został skonfiskowany na rzecz Rzeszy. Samą Reginę 5 grudnia 1942 roku deportowano do obozu koncentracyjnego w Terezinie, gdzie – współpracując z Viktorem Franklem – pomagała innym więźniom, m.in. zapobiegając próbom samobójczym. W październiku 1944 roku została przewieziona do niemieckiego obozu koncentracyjnego Auschwitz, gdzie zamordowano ją dwa miesiące później.

</doc>
<doc id="777315" url="https://pl.wikipedia.org/wiki?curid=777315" title="Bellville (Ohio)">
Bellville (Ohio)

Bellville – wieś w USA, w stanie Ohio, w hrabstwie Richland. 
Liczba mieszkańców w 2010 roku wynosiła 1918, a w roku 2000 wynosiła 1812.

</doc>
<doc id="777317" url="https://pl.wikipedia.org/wiki?curid=777317" title="Podole (powiat rypiński)">
Podole (powiat rypiński)

Podole – wieś w Polsce położona w województwie kujawsko-pomorskim, w powiecie rypińskim, w gminie Rypin.
W latach 1975–1998 miejscowość należała administracyjnie do województwa włocławskiego.
Zobacz też: Podole.

</doc>
<doc id="777319" url="https://pl.wikipedia.org/wiki?curid=777319" title="Belmont (Ohio)">
Belmont (Ohio)

Belmont – wieś w USA, w stanie Ohio.
Liczba mieszkańców w 2000 roku wynosiła 532.

</doc>
<doc id="777320" url="https://pl.wikipedia.org/wiki?curid=777320" title="Stefan Kostrzewski">
Stefan Kostrzewski

Stefan Franciszek Kostrzewski (ur. 4 sierpnia 1902 w Łodzi, zm. 24 lutego 1999 w Cambridge w Kanadzie) – polski lekkoatleta, koszykarz, wielokrotny mistrz i rekordzista Polski, dwukrotny olimpijczyk.
Życiorys.
Urodził się 4 sierpnia 1902 w Łodzi jako syn Stanisława i Stanisławy z Lewandowskich. W 1912 rozpoczął naukę w Państwowym Gimnazjum Humanistycznym im Mikołaja Kopernika w Łodzi. Pod koniec 1918 przerwał naukę w gimnazjum i wstąpił do Wojska Polskiego Brał udział w wojnie polsko-bolszewickiej. Od 12 sierpnia do 3 września brał udział w walkach pod Janowcem, Borkowem, Nowym Miastem, Makowcem, Przasnyszem, Chorzelami i Myszyńcem. W czerwcu 1922 zdał egzaminy i rozpoczął studia na wydziale architektury Politechniki Warszawskiej. Studiował do początku lat trzydziestych nie uzyskując dyplomu inżyniera architekta. Od 1 października 1929 do 30 czerwca 1930 odbywał służbę wojskową. Ukończył z pierwszą lokatą szkołę podchorążych rezerwy piechoty w Śremie. Z dniem 1933 został awansowany na stopień podporucznika. W latach trzydziestych pracował w ministerstwie przemysłu i handlu.
Kariera sportowa.
Sport zaczął uprawiać na początku lat dwudziestych Był wychowankiem Łódzkiego Klubu Sportowego (pierwszy mistrz Polski w barwach tego klubu), w którym startował w latach 1920–1923. W latach 1923–1937 reprezentował barwy AZS Warszawa. W barwach AZS Warszawa po raz pierwszy wystąpił 28 października 1923. Z tym klubem był związany do końca kariery. Był biegaczem, który z powodzeniem startował na różnych dystansach. Dwadzieścia siedem razy zdobywał tytuł mistrza Polski:
Ponadto zdobył czternaście medali srebrnych i trzy brązowe. W okresie dwudziestolecia międzywojennego zdobył najwięcej medali w mistrzostwach Polski. 
Również 27 razy ustanawiał lekkoatletyczne rekordy Polski w biegach na 400 metrów, 800 metrów, 1500 metrów, 2000 metrów, 110 metrów ppł., 400 metrów ppł. oraz w sztafetach. 1 września 1929 ustanowił rekord w biegu przez płotki na 400 metrów który przetrwał do 11 września 1954 roku. W latach 1927–1937 18 razy wystąpił w meczach międzypaństwowych reprezentacji Polski.
Dwukrotnie startował w igrzyskach olimpijskich. W Paryżu w 1924 wystąpił na 800 i 1500 metrów, a w Amsterdamie w 1928 na 400 metrów, 400 metrów ppł. i w sztafecie 4 × 400 metrów. Z wyjątkiem biegu na 400 metrów przez płotki, gdzie doszedł do półfinału, odpadał w przedbiegach.
Znaczące sukcesy odnosił na Akademickich Mistrzostwach Świata. Podczas Letnich Mistrzostw Świata Studentów w 1924 w Warszawie zwyciężył na 800 metrów, 400 metrów ppł., 3000 metrów drużynowo oraz sztafetach 4 × 100 i 4 × 400 metrów. Zdobył także srebrne medale na 3000 metrów i w sztafecie 100+200+400+800 metrów oraz brązowy medal na 1500 metrów. Na mistrzostwach w Rzymie w 1927 zdobył brązowe medale na 110 metrów ppł. i w sztafecie 4 × 400 metrów, a w Paryżu w 1928 srebrny medal na 400 metrów ppł..
Rekordy życiowe:
W 1. Plebiscycie "Przeglądu Sportowego" (1926) zajął 4. miejsce. W 1927 był trzeci, w 1928 i w 1929 czwarty, a w 1933 siódmy.
Koszykówka.
Uprawiał także koszykówkę. W 1924 wszedł w skład pierwszej drużyny AZS Warszawa. W 1928 zdobył mistrzostwo Warszawy. W styczniu 1930 grał w pierwszym międzynarodowym meczu koszykówki rozegranym w Polsce przeciwko Latwijas Uniwesitetas Student Padome Ryga. Udzielał się społecznie w sekcjach gier sportowych AZS.
Wojna i dalsze losy.
Walczył w wojnie obronnej w stopniu podporucznika. Był internowany na Węgrzech, brał udział w walkach we Francji w 1940, a następnie walczył w szeregach 1 Dywizji Pancernej. Osiągnął stopień kapitana. Za czyny bojowe został odznaczony Krzyżem Walecznych.
Po II wojnie światowej nie wrócił do Polski. Mieszkał początkowo w Wielkiej Brytanii, a następnie w Kanadzie, gdzie pracował jako architekt w mieście Galt (obecnie Cambridge). Tam zmarł.

</doc>
<doc id="777325" url="https://pl.wikipedia.org/wiki?curid=777325" title="Belmore (Ohio)">
Belmore (Ohio)

Belmore – wieś w USA, w stanie Ohio, w hrabstwie Putnam. Wieś założono w roku 1862 jako Montgomeryville, a nazwę zmieniono na Belmore w roku 1868.
W roku 2010, 39,2% mieszkańców było w wieku poniżej 18 lat, 8,4% było w wieku od 18 do 24 lat, 20,3% było od 25 do 44, 21% od 45 do 64 lat, a 11,2% było w wieku 65 lat lub starszych. We wsi było 50,3% mężczyzn i 49,7% kobiet.
Liczba mieszkańców w 2010 roku wynosiła 143, a w roku 2012 wynosiła 142.

</doc>
<doc id="777327" url="https://pl.wikipedia.org/wiki?curid=777327" title="Przęślik">
Przęślik

Przęślik − ciężarek przymocowany do wrzeciona przy ręcznym wykonywaniu przędzy z lnu i wełny.
Przęśliki miały postać niewielkiego krążka z otworem. Miały za zadanie zwiększyć bezwładność wrzeciona i zapobiegać zsuwaniu się nici nawiniętych na wrzecionie. Wykonywano je z gliny, łatwo obrabialnych łupków, brązu, ołowiu, bursztynu, drewna.

</doc>
<doc id="777332" url="https://pl.wikipedia.org/wiki?curid=777332" title="Sadłowo-Rumunki">
Sadłowo-Rumunki

Sadłowo-Rumunki – wieś w Polsce położona w województwie kujawsko-pomorskim, w powiecie rypińskim, w gminie Rypin.
W latach 1975–1998 miejscowość należała administracyjnie do województwa włocławskiego.

</doc>
<doc id="777334" url="https://pl.wikipedia.org/wiki?curid=777334" title="Gundadalur">
Gundadalur

Gundadalur – największy farerski kompleks sportowy, obejmującym trzy boiska do piłki nożnej. Najważniejszym z nich jest "Tórsvøllur", stadion narodowy Wysp Owczych, posiadający pięć tysięcy miejsc siedzących, wybudowany w 2000 roku. Najstarsze boisko powstało w 1909 i początkowo posiadało murawę, jednak szybko zmieniła się ona w piasek. Trzecie, najmniejsze powstało w 1975 roku, a mała trybuna jest dziś także siedzibą dwóch największych rywali w Pierwszej Lidze Farerskiej, B36 Tórshavn i Havnar Bóltfelag. Nowa trawa na wszystkich boiskach pojawiła się dopiero w 1986. W 1998 starą nawierzchnię zastąpiono nową, a na rok 2007 UEFA zaplanowała kolejną zmianę. Stadion jest własnością Rady Miasta Thorshavn.

</doc>
<doc id="777335" url="https://pl.wikipedia.org/wiki?curid=777335" title="Morfolina">
Morfolina

Morfolina ("tetrahydro-1,4-oksazyna") – organiczny, heterocykliczny związek chemiczny, zawierający w pierścieniu heteroatomy azotu i tlenu. Jest to związek, który ma cechy aminy drugorzędowej i eteru cyklicznego. Z wodą i z etanolem miesza się w dowolnym stosunku.
Można ją otrzymać w wyniku dehydratacji dietanoloaminy (np. za pomocą kwasu siarkowego) lub w reakcji eteru di(2-chloroetylowego) z amoniakiem:
Zastosowanie.
Morfolina stosowana jest jako półprodukt w syntezie organicznej, inhibitor korozji, oraz rozpuszczalnik.
Jest często używanym dodatkiem alkalizującym do wody (w stężeniu rzędu mg/kg wody) w systemach grzewczych i w instalacjach parowych, na przykład w elektrowniach, ponieważ ma lotność podobną do lotności wody i dlatego rozkłada się w systemie względnie równomiernie. Morfolina wykazuje wystarczająca stabilność temperaturową w tych temperaturach (często około 300 °C) i podwyższonym ciśnieniu w odtlenionej wodzie. Często używana jest razem z hydrazyną i amoniakiem. Pochodne morfoliny są wykorzystywane w lecznictwie, np. trymetozyna czy reboksetyna.

</doc>
<doc id="777338" url="https://pl.wikipedia.org/wiki?curid=777338" title="Beloit (Ohio)">
Beloit (Ohio)

Beloit – wieś w USA, w stanie Ohio, w hrabstwie Mahoning.
Liczba mieszkańców w 2000 roku wynosiła 1024.

</doc>
<doc id="777341" url="https://pl.wikipedia.org/wiki?curid=777341" title="Cristóbal Colón">
Cristóbal Colón



</doc>
<doc id="777342" url="https://pl.wikipedia.org/wiki?curid=777342" title="Twierdza (ujednoznacznienie)">
Twierdza (ujednoznacznienie)

W literaturze:
W filmie:
W grach komputerowych:

</doc>
<doc id="777343" url="https://pl.wikipedia.org/wiki?curid=777343" title="Bentleyville (Ohio)">
Bentleyville (Ohio)

Bentleyville – wieś w USA, w stanie Ohio, w hrabstwie Cuyahoga.
Liczba mieszkańców w 2010 roku wynosiła 864, a w roku 2012 wynosiła 863. W 2017 roku wyniosła 859 mieszkańców.

</doc>
<doc id="777346" url="https://pl.wikipedia.org/wiki?curid=777346" title="11 Pułk Łączności Marynarki Wojennej">
11 Pułk Łączności Marynarki Wojennej

11 Pułk Łączności Marynarki Wojennej im. płk. Kazimierza Pruszkowskiego (11 pł MW) – oddział Wojsk Łączności Marynarki Wojennej.
Historia pułku.
Historia 11 pułku łączności sięga 1946 roku, kiedy 46 kompanię łączności rozbudowano w 32 batalion łączności Marynarki Wojennej w Gdyni. W 1952 roku został on przemianowany na 51 batalion łączności Marynarki Wojennej. 
Na bazie tej jednostki wojskowej w 1970 roku powstał 11 Pułk Łączności Marynarki Wojennej w Wejherowie, gdzie stacjonował do końca 2007 roku. 19 listopada 1994 roku otrzymał sztandar nowego wzoru oraz imię pułkownika Kazimierza Pruszkowskiego, podczas kampanii wrześniowej dowódcy Oddziału Wydzielonego "Wejherowo" i 1 Morskiego pułku strzelców. Święto pułku przypadało na dzień 20 listopada.
11 pułk łączności był odpowiedzialny za zapewnienie łączności na rzecz całej Marynarki Wojennej. W jego skład wchodził m.in. Węzeł Łączności w Gdyni (od 2000 roku), a od 2006 roku także 7 Rejon Obserwacji i Łączności w Helu oraz 8 Rejon Obserwacji i Łączności w Świnoujściu.
Na podstawie rozkazu Dowódcy Marynarki Wojennej Nr Pf-40/Org./Nl z dnia 9 maja 2007 roku 11 pułk łączności Marynarki Wojennej z dniem 31 grudnia 2007 roku został rozformowany.
Na bazie rozformowanego 11 pułku łączności w Wejherowie oraz Punktów Łączności i Obserwacji od 1 stycznia 2008 r. funkcjonuje Centrum Wsparcia Teleinformatycznego i Dowodzenia Marynarki Wojennej.
Decyzją nr 594/MON Ministra Obrony Narodowej z dnia 18 grudnia 2007 roku Centrum Wsparcia Teleinformatycznego i Dowodzenia Marynarki Wojennej do dnia 31 grudnia 2008 roku czasowo używało sztandar rozformowanego 11 pułku łączności Marynarki Wojennej.

</doc>
<doc id="777347" url="https://pl.wikipedia.org/wiki?curid=777347" title="Chelaton">
Chelaton



</doc>
<doc id="777349" url="https://pl.wikipedia.org/wiki?curid=777349" title="Benton Ridge">
Benton Ridge

Benton Ridge – wieś w USA, w stanie Ohio, w hrabstwie Hancock.

</doc>
<doc id="777350" url="https://pl.wikipedia.org/wiki?curid=777350" title="Henry Sobel">
Henry Sobel

Henry Sobel (ur. 9 stycznia 1944 w Lizbonie, zm. 22 listopada 2019 w Miami) – brazylijski rabin, prezydent Congregação Israelita Paulista (CIP) w São Paulo, największej żydowskiej kongregacji w Ameryce Łacińskiej.
Rabin Sobel urodził się w 1944 roku w Lizbonie, jego rodzice uciekli z okupowanej przez nazistów Europy, matka z Belgii, ojciec z Polski. Kiedy był małym dzieckiem, jego rodzina wyemigrowała do Nowego Jorku, gdzie dorastał i przyjął w 1970 roku ordynację rabinacką. W tym samym roku otrzymał propozycję objęcia stanowiska prezydenta Congregação Israelita Paulista, którą przyjął i przeniósł się do São Paulo. Rabbi Sobel był żonaty, miał jedną córkę, Alishę, urodzoną w 1982 roku. W 2002 został Kawalerem Orderu Zasługi Kulturalnej.

</doc>
<doc id="777351" url="https://pl.wikipedia.org/wiki?curid=777351" title="Solo Christo">
Solo Christo



</doc>
<doc id="777354" url="https://pl.wikipedia.org/wiki?curid=777354" title="Fródi Benjaminsen">
Fródi Benjaminsen



</doc>
<doc id="777355" url="https://pl.wikipedia.org/wiki?curid=777355" title="Mark Whitaker Izard">
Mark Whitaker Izard

Mark Whitaker Izard (ur. 25 grudnia 1799 - zm. w 1866) – polityk z Arkansas. Należał do Partii Demokratycznej. Członek stanowego senatu jak i stanowej izby reprezentantów. Uczestniczył w pracach na konstytucją Arkansas w 1836 r. W latach 1855 - 1857 gubernator Terytorium Nebraski.

</doc>
<doc id="777358" url="https://pl.wikipedia.org/wiki?curid=777358" title="Gabriel Byrne">
Gabriel Byrne

Gabriel James Byrne (ur. 12 maja 1950 w Dublinie) – irlandzki aktor, scenarzysta, reżyser i producentów filmowy, ambasador dobrej woli UNICEF.
Życiorys.
Wczesne lata.
Urodził się i dorastał w Dublinie w rodzinie rzymskokatolickiej jako syn pielęgniarki Eileen (z domu Gannon) i Dana Byrne’a, żołnierza i bednarza. Miał pięcioro rodzeństwa: dwóch braci: Donala i Thomasa, a także trzy siostry: Marian, która zmarła w młodym wieku, Bredę i Margaret.
Uczęszczał do Ardscoil Éanna w Crumlin, gdzie później uczył hiszpańskiego i historii. Chciał zostać księdzem. Spędził pięć lat w seminarium w przekonaniu, że kapłaństwo jest jego powołaniem. W dzieciństwie był wykorzystywany seksualnie przez księży, o czym opowiedział w programie telewizyjnym "The Meaning Of Life". Studiował na wydziale archeologii i lingwistyki na University College Dublin. Grał w piłkę nożną w Dublinie z klubem Stella Maris F.C.
Kariera.
Zanim zaczął grać w filmach, zajmował się archeologią, był nauczycielem, kucharzem. W 1978, w wieku 29 lat zaczął grać w Focus Theatre i Abbey Theatre. Studiował aktorstwo w Performing Arts Course w Sandymount Dublin 4 (Roslyn Park College). Później dołączył do Royal Court Theatre w Londynie. W roku 1981 wraz z Dublińskim Towarzystwem Szekspirowskim pojawił się w filmie fantasy Johna Boormana "Excalibur" jako Uther Pendragon, ojciec króla Artura (Nigel Terry). Wystąpił potem w filmie biograficznym "Wagner" (1983) jako Karl Ritter z udziałem Richarda Burtona w roli Richarda Wagnera, dreszczowcu politycznym "Obronność królestwa" ("Defence of the Realm", 1985) w roli Nicholasa 'Nicka' Mullena oraz teledysku duetu David &amp; David do piosenki „Ain't So Easy” (1986).
Mając 37 lat przeniósł się z Irlandii do Stanów Zjednoczonych. Zwrócił na siebie uwagę w dramacie gangsterskim "Ścieżka strachu" ("Miller's Crossing", 1990) Joela i Ethana Coen w roli zagadkowego Toma Reagan. W dramacie sensacyjnym "Kryptonim Nina" ("Point of no Return", 1993) był agentem, który nadzoruje trening tytułowej bohaterce granej przez Bridget Fondę. W melodramacie "Niebezpieczna kobieta" ("A Dangerous Woman", 1993) romansował z Debrą Winger i Barbarą Hershey. Był producentem filmu Jima Sheridana "W imię ojca" ("In the Name of the Father", 1993), dramatu politycznego o niesprawiedliwym uwięzieniu Gerry Conlona, granego przez Daniela Day-Lewisa.
Można go było także dostrzec w hollywoodzkich produkcjach, w tym w komediodramacie Gilliesa Mackinnona "Uśmiech losu" ("A Simple Twist of Fate", 1994) ze Steve’em Martinem, melodramacie Gillian Armstrong "Małe kobietki" (1994) z Winoną Ryder czy westernie Jima Jarmuscha "Truposz" (1995). Był współscenarzystą, współproducentem i aktorem jako Jack, ojciec Frankiego (Jared Leto) w komediodramacie "Ostatnie takie lato" ("The Last of the High Kings", 1996). Zajmuje się też produkcją filmów dokumentalnych, jest członkiem prestiżowego The Irish Film Bard.
Za rolę doktora Paula Westona w serialu HBO "Terapia" ("In Treatment", 2008–2011) zdobył Złoty Glob oraz nominację do Emmy i Satelity. W 2018 roku trzymał nagrodę IFTA za całokształt twórczości, a w 2021 roku – za najlepszą rolę pierwszoplanową (za film "Death of a Ladies' Man").

</doc>
<doc id="777359" url="https://pl.wikipedia.org/wiki?curid=777359" title="Mark W. Izard">
Mark W. Izard



</doc>
<doc id="777361" url="https://pl.wikipedia.org/wiki?curid=777361" title="Chłopi (ujednoznacznienie)">
Chłopi (ujednoznacznienie)



</doc>
<doc id="777362" url="https://pl.wikipedia.org/wiki?curid=777362" title="Maurice FitzGerald (9. książę Leinster)">
Maurice FitzGerald (9. książę Leinster)

Maurice FitzGerald (ur. 7 kwietnia 1948), brytyjski arystokrata irlandzkiego pochodzenia, najstarszy syn Geralda FitzGeralda, 8. księcia Leinster i Anne Smith, córki podpułkownika Philipa Smitha.
Z wykształcenia jest inżynierem ogrodów. Tytuł książęcy odziedziczył po śmierci swojego ojca w 2004 r. Mieszka obecnie w swojej rezydencji w Abington w Oxfordshire.
W 1972 r. poślubił Fionę Hollick i ma z nią syna i dwie córki:
Kiedy Maurice przejmował tytuł książęcy w 2004 r. pretensje do parostwa wysunął amerykański architekt Paul FitzGerald, który podaje się za wnuka lorda Desmonda FitzGeralda, starszego brata 7. księcia Leinster, który był dziadkiem Maurice'a. Paul FitzGerald skierował swoje pretensje do Crown Office i deklaruje wolę przeprowadzenia badań genetycznych, które mogą potwierdzić jego pokrewieństwo z książętami Leinster.

</doc>
<doc id="777363" url="https://pl.wikipedia.org/wiki?curid=777363" title="NBA Defensive Player of the Year Award">
NBA Defensive Player of the Year Award

NBA Defensive Player of the Year Award ("Najlepszy obrońca roku NBA") – nagroda przyznawana zawodnikowi, który był najlepiej broniącym graczem NBA w danym sezonie regularnym. Nagroda jest przyznawana od sezonu 1982/83.
Najwięcej nagród zdobyli Dikembe Mutombo i Ben Wallace - po 4.
Michael Jordan jest jedynym zawodnikiem, który zdobył nagrodę dla najlepszego obrońcy w roku, w którym został królem strzelców ligi.

</doc>
<doc id="777366" url="https://pl.wikipedia.org/wiki?curid=777366" title="Thomas B. Cuming">
Thomas B. Cuming

Thomas B. Cuming (ur. 25 grudnia 1827 w Nowym Jorku, zm. 23 marca 1858) – amerykański polityk, drugi i czwarty z kolei gubernator Terytorium Nebraski (dwukrotnie jako pełniący obowiązki). Należał do Partii Demokratycznej.
Życiorys.
Studiował na Uniwersytecie Michigan, uczestniczył w wojnie amerykańsko-meksykańskiej.
W latach 1854–1858 Sekretarz Terytorium Nebraski. Od 18 października 1854 r. do 23 lutego 1855 r. gubernator. Miał zaledwie 27 lat.
Decyzja o utworzeniu terytorialnego parlamentu w Omaha i swojej rezydencji blisko Council Bluffs (dziś stan Iowa) wywołała protesty mieszkańców, szczególnie w Nebraska City i Plattsmouth.
Ponownie został gubernatorem 25 października 1857 r. Urząd sprawował do 12 stycznia 1858. Na jego cześć nazwano Cuming Street w Omaha i hrabstwo Cuming.

</doc>
<doc id="777374" url="https://pl.wikipedia.org/wiki?curid=777374" title="Warren Goldstein">
Warren Goldstein

Warren Goldstein – (ur. 1971 w Pretorii) - południowoafrykański rabin, prawnik, od 2005 roku naczelny rabin Południowej Afryki.
Obecnie mieszka w Johannesburgu, gdzie obecnie sprawuje swój urząd. Uczęszczał do Jesziwy "Gedola" w Johannesburgu, tam też otrzymał ordynacje rabinacką. Warren Goldstein jest pierwszym Naczelnym Rabinem Południowej Afryki, który urodził się w Południowej Afryce.

</doc>
<doc id="777377" url="https://pl.wikipedia.org/wiki?curid=777377" title="Stanisław Sielański">
Stanisław Sielański

Stanisław Sielański, właśc. Stanisław Nasielski (ur. 8 sierpnia 1899 w Łodzi, zm. 28 kwietnia 1955 w Nowym Jorku) – polski aktor komediowy i artysta kabaretowy, przez dokumentalistów nazwany „mistrzem drugiego planu”.
Życiorys.
Studiował na Uniwersytecie Warszawskim i w Warszawskiej Szkole Dramatycznej. Początkowo występował w rodzinnej Łodzi, a następnie przeniósł się do Warszawy. Występował przede wszystkim w kabaretach, teatrach rewiowych i muzycznych (m.in. „Stańczyk”, „Olimpia”, „Morskie Oko” w latach 1928–1933, Cyrulik Warszawski), sporadycznie w rolach dramatycznych.
Największą popularność przyniosły mu role filmowe, choć zawsze pozostawał w cieniu wielkich amantów choćby Aleksandra Żabczyńskiego czy Eugeniusza Bodo. Grywał w komediach, przeważnie służących, szoferów, ekspedientów. Zawsze był typem trochę fajtłapowatego warszawskiego cwaniaka o złotym sercu. To właśnie głównie w filmach z jego udziałem pojawiały się gagi, dowcipy i żarty. Przez publiczność nazywany był „księciem komedii”.
Po agresji ZSRR na Polskę we wrześniu 1939 przekroczył granicę polsko-rumuńską. Z Rumunii wyjechał w 1940 do Francji. W 1941 wyemigrował do Nowego Jorku i tam występował w Polskim Teatrze Artystów oraz w kabaretach. Po wojnie nie wrócił do Polski. 28 maja 1951 roku złożył w sądzie wniosek o naturalizację. Zmarł 4 lata później.
Jan Lechoń, również nowojorski emigrant, tak o tym napisał w swoim "Dzienniku":
W 1994 roku o Stanisławie Sielańskim zrealizowano film dokumentalny: "Mistrz drugiego planu. Stanisław Sielański" w reżyserii Tadeusza Pawłowicza i Zbigniewa Wawra.
Filmografia.
Źródło: Filmpolski.pl.

</doc>
<doc id="777387" url="https://pl.wikipedia.org/wiki?curid=777387" title="Lemurowe">
Lemurowe

Lemurowe (Strepsirrhini) – podrząd ssaków z rzędu naczelnych (Primates) obejmujący gatunki o cechach najbardziej prymitywnych wśród naczelnych, w języku polskim określanych jako niższe naczelne. Wspólną cechą wyróżniającą tę grupę zwierząt jest spiczasty pysk zakończony wilgotnym nosem połączonym z górną wargą. Poza palczakami wszystkie małpiatki zaliczane do Strepsirrhini mają zęby ułożone w grzebień zębowy złożony z dolnych siekaczy i kłów oraz – wykorzystywany do czyszczenia sierści – długi pazur na drugim palcu stopy. W oku większości gatunków występuje błona odblaskowa ("tapetum lucidum"), nie występuje natomiast charakterystyczny dla wyższych naczelnych (Haplorrhini) dołek środkowy siatkówki oka ("fovea centralis").
Systematyka.
Strepsirrhini tworzą takson monofiletyczny. Podrząd obejmuje małpiatki zgrupowane w trzech infrarzędach:
Opisano również infrarząd wymarły:
oraz taksony wymarłe o niepewnej pozycji systematycznej i nie zgrupowane w żadnym z powyższych infrarzędów:

</doc>
<doc id="777388" url="https://pl.wikipedia.org/wiki?curid=777388" title="Churchill (Manitoba)">
Churchill (Manitoba)

Churchill to miejscowość w Kanadzie, w północnej Manitobie, na wybrzeżu Zatoki Hudsona u ujścia rzeki Churchill. Miasto znajduje się w ekotonie pomiędzy tajgą a tundrą.
Znajduje się tu jedyny komercyjny port na zatoce, a przez to jedyny kanadyjski port morski na Oceanie Arktycznym. Do Churchill nie prowadzi żadna droga, za to jest on połączony ze stolicą Manitoby, Winnipegiem, linią kolejową Hudson Bay Railway. Zarówno port jak i linia kolejowa są własnością amerykańskiej korporacji OmniTRAX z siedzibą w Denver. W okolicy znajduje się również port lotniczy Churchill z regularnymi połączeniami do Winnipegu.
Miasto jest siedzibą rzymskokatolickiej diecezji Churchill-Zatoka Hudsona.
Historia.
Lud Dene przybył tu z północy około roku 500 n.e. Lud Thule przywędrował z zachodu około roku 1000, by później wykształcić kulturę inuicką. Obszar był również zamieszkiwany przez plemiona Chipewyan oraz Kri. Pierwsza europejska osada została założona przez Kompanię Zatoki Hudsona w 1717 r. Nazwano ją na cześć Johna Churchilla, gubernatora Kompanii u schyłku XVII wieku. W 1741 zbudowano kamienny fort nazwany Fortem Księcia Walii. W XX wieku rządy prowincji zachodniej Kanady zażądały zbudowania portu morskiego. Po wielu problemach (m.in. zaniechany plan budowy portu u ujścia rzeki Nelson), w 1929 doprowadzono do Churchill linię kolejową.
Ludność miasta w 2001 wynosiła 963 osoby, co stanowiło spadek o 11,6% z poziomu 1089 w 1996. Średnia wieku wynosi 32,7 lat. Połowa ludności deklaruje się jako członkowie rdzennych ludów Kanady, jak Inuici, Indianie, Metysi.
Obecnie Churchill staje się centrum ekoturystyki. W październiku i listopadzie każdego roku, niedźwiedzie polarne wędrują z głębi lądu nad Zatokę Hudsona, gdzie polują na foki. Niedźwiedzie są obserwowane z wnętrza przebudowanych autobusów znanych jako "tundra buggy" (dosł. "łazik tundrowy"). Churchill jest również popularnym miejscem do obserwowania białuch w lecie oraz prowadzenia badań naukowych nad Arktyką.
Port Churchill.
Port Churchill jest zalodzony przez większość roku ze względu na szerokość geograficzną oraz niskie zasolenie wody w zatoce w pobliżu ujścia rzeki Churchill. Jednak w lecie jest dosyć aktywny, ponieważ przesyłanie zboża statkiem jest kilka razy tańsze niż koleją. Należy jednak zauważyć, że większość kanadyjskiego eksportu kierowana jest do Stanów Zjednoczonych, dokąd wysyłanie ładunków statkiem z Churchill nie byłoby praktyczne.

</doc>
<doc id="777389" url="https://pl.wikipedia.org/wiki?curid=777389" title="Churchill (miasto)">
Churchill (miasto)



</doc>
<doc id="777390" url="https://pl.wikipedia.org/wiki?curid=777390" title="Prometeizm (polityka)">
Prometeizm (polityka)

Prometeizm – ruch polityczny i intelektualny w Europie w okresie międzywojennym (1921−1939) skierowany politycznie przeciwko ZSRR, mający na celu doprowadzenie do przemian niepodległościowych wewnątrz tego państwa, dokonanych przez narody, którym w latach 1918–1921 narzucono siłą system radziecki i w efekcie do rozsadzenia ZSRR na niepodległe państwa narodowe. Ruch prometejski koordynował i wspierał materialnie w latach 1921–1939 działania niektórych rządów emigracyjnych i organizacji niepodległościowych narodów podbitych przez Rosję Sowiecką w latach 1918–1921.
Ruch prometejski powstał w znacznej mierze dzięki działaniom Rządu Ukraińskiej Republiki Ludowej na Emigracji w Warszawie i Paryżu. Wspierały go emigracyjne rządy: gruziński (Paryż), azerski (Stambuł), kubański (Praga), doński (Praga), kaukaski (Stambuł), ormiański (Paryż), krymski, Idel-Uralu i turkiestański (Stambuł, Paryż, Warszawa).
Innymi ośrodkami ruchu prometejskiego były Teheran, Berlin, Helsinki i Harbin. Kontynuacją koncepcji prometejskiej był w dużym stopniu Antybolszewicki Blok Narodów.
Działalność w Paryżu.
W 1926 w Paryżu założono organizację „Prometeusz”, w skład której weszli z czasem przedstawiciele Azerbejdżanu, Kozaków Dońskich, Gruzji, Idel-Uralu, Ingrii, Karelii, Komi, Krymu, Kubania, Kaukazu Północnego, Turkiestanu i Ukrainy.
Oprócz „Prometeusza” działał tam Komitet Przyjaźni Narodów Kaukazu, Turkiestanu i Ukrainy, oraz stowarzyszenie „France-Orient”, założone przez Jana Karaszewicza-Tokarzewskiego.
Formą działalności ruchu prometejskiego były spotkania i wykłady, oraz działalność informacyjna. W Paryżu wydawano w języku francuskim dwa czasopisma: „Prométhée” (1926−1938) oraz „La Revue de Prométhée” (1938−1940). Członkowie ruchu prometejskiego pisali również artykuły do opiniotwórczych gazet, Ruch wysyłał również do Ligi Narodów oraz do poszczególnych rządów memoranda i memoriały.
Głównymi działaczami prometejskimi w Paryżu byli: Wjaczesław Prokopowycz, Ołeksandr Szulhyn, Jan Karaszewicz-Tokarzewski, M. Szumyćkyj, M. Kowalśkyj, I. Kosenko, R. Szulhyn, Noe Żordania, Nikola Czcheidze, Aleksandr Asatiani, Jewgienij Gegeczkori, Ali Mardan bej Topczybaszi, Mir-Jakub Miechtiejew, Ali Akber bej Topczybaszi, Muhammad Said Szamil, Ibrahim Czulikow, Mustafa Czokaj.
Działalność w Warszawie.
Jedną z instytucji, które wspierały ten ruch i powstały w jego ramach i na jego potrzeby był między innymi: Instytut Wschodni w Warszawie. Ruch prometejski współpracował także z Instytutem Naukowo-Badawczym Europy Wschodniej w Wilnie, tam jednak współpraca ograniczała się do kształcenia oficerów Oddziału II w zamian za wsparcie finansowe Instytutu.
Głównymi działaczami prometejskimi w Warszawie byli Roman Smal-Stocki (wieloletni przewodniczący klubu „Prometeusz”), Wołodymyr Salśkyj (przewodniczący sekcji ukraińskiej), P. Suliatyckyj, Pawło Szandruk, Wsewołod Zmijenko, Ł. Czykałenko, T. Ołesijuk, G. Kazbek, Giorgi Nakaszydze, Czchenkeli, Balo Bilatti (wieloletni przewodniczący klubu), K. Sonat, W. Głazkow, Michaił Frołow, I. Biłyj, Dżafar Sajdamet, M. S. Szamil, Muhammed Ayaz İshaki.
Od początku lat 30. XX wieku rozpoczął się zmierzch ruchu prometejskiego w Polsce. Złożyło się na to kilka przyczyn: podpisanie paktu o nieagresji z ZSRR (1932), śmierć kilku głównych działaczy (Noe Ramiszwili, Tadeusz Hołówko, Zaćwilichowski), śmierć w 1935 marszałka Józefa Piłsudskiego (bardzo popierającego koncepcję prometejską), ogólnoświatowy kryzys ekonomiczny, dojście do władzy w Niemczech Adolfa Hitlera, powstanie osi Berlin-Rzym-Tokio.
Represje wobec ruchu prometejskiego po 1945 r..
Po 1945 roku polscy prometeiści byli poddawani licznym represjom, a ich środowiska rozpracowywane przez Ministerstwo Bezpieczeństwa Publicznego i Główny Zarząd Informacji Wojska Polskiego. Informacje na temat ruchu prometejskiego od 1946 roku zbierał wywiad cywilny PRL i Oddział VII GZI. Efekty prac i informacje na temat ruchu prometejskiego od 1951 roku służby specjalne z Polski wysyłały do MGB ZSSR.
Od 1950 roku Departament III MBP prowadził rozpracowanie obiektowe działaczy prometejskich pochodzących z „Pozostałych Mniejszości Narodowościowych” (Gruzini, Azerowie, Górale Kaukascy...) pod kryptonimem „Wisła”. Od 1955 roku podobne działania pod kryptonimem „Fala-1” podjął Departament II Komitetu ds. Bezpieczeństwa Publicznego. Prace te nie przyniosły efektów, w 1965 roku sprawę przekazano do archiwum.

</doc>
<doc id="777392" url="https://pl.wikipedia.org/wiki?curid=777392" title="Danilo Cortina">
Danilo Cortina

Danilo Cortina (ur. 8 czerwca 1987 w Katanii) – włoski siatkarz, grający na pozycji przyjmującego i libero. 
Sukcesy klubowe.
Mistrzostwo Włoch:
Superpuchar Włoch:
Wicemistrzostwo Belgii:

</doc>
<doc id="777393" url="https://pl.wikipedia.org/wiki?curid=777393" title="Daubentoniidae">
Daubentoniidae



</doc>
<doc id="777395" url="https://pl.wikipedia.org/wiki?curid=777395" title="Romuald Bukowski">
Romuald Bukowski

Romuald Bukowski (ur. 19 kwietnia 1928 w Wilnie, zm. 18 października 1992 w Gdańsku) – polski plastyk, szef Biura Wystaw Artystycznych w Sopocie, poseł na Sejm PRL VIII kadencji.
Życiorys.
Od 1944 do 1945 był rysownikiem plakacistą w Zarządzie Republikańskim oddziału Związku Patriotów Polskich w Wilnie. W liceum w Olsztynie w 1948 zdał maturę, po czym studiował (do 1950) w Akademii Sztuk Pięknych w Warszawie. W 1951 rozpoczął studia w Państwowej Wyższej Szkole Sztuk Plastycznych w Gdańsku, ukończone w 1955. W szkołach średnich uczył estetyki i rysunku (m.in. w Technikum Hotelarskim w Sopocie w latach 1959–1965). W 1956 był współzałożycielem i redaktorem dwutygodnika „Kontrasty”. Był też grafikiem i rysownikiem „Dziennika Bałtyckiego”. Jako malarz był zaliczany do relistów, tworzył pejzaże i weduty. W latach 1970–1972 i 1990–1992 był prezesem zarządu gdańskiego okręgu Związku Polskich Artystów Plastyków. Od 1974 do 1981 pełnił funkcję dyrektora sopockiego Biura Wystaw Artystycznych. W 1975 był autorem oprawy plastycznej wystawy w Muzeum Stutthof w Sztutowie "Pomorze w latach okupacji w świetle hitlerowskich plakatów i obwieszczeń". W latach 1980–1985 pełnił mandat bezpartyjnego posła na Sejm PRL. 25 stycznia 1982 jako jedyny poseł głosował przeciw ustawie o „szczególnej regulacji prawnej w okresie stanu wojennego”, która zatwierdzała dekret o stanie wojennym. Po 1981 organizował pomoc dla pozbawionych pracy plastyków i internowanych członków NSZZ „Solidarność”. Od 1982 do 1989 związany był z prasą podziemną ukazującą się w regionie. Mieszkał we Wrzeszczu, pochowany został w Oliwie (kwatera 14-A-2).

</doc>
<doc id="777405" url="https://pl.wikipedia.org/wiki?curid=777405" title="Czarny szlak turystyczny Nietulisko Fabryczne – Nietulisko Duże">
Czarny szlak turystyczny Nietulisko Fabryczne – Nietulisko Duże

 Czarny szlak turystyczny Nietulisko Fabryczne – Nietulisko Duże – szlak turystyczny na terenie Gór Świętokrzyskich.

</doc>
<doc id="777406" url="https://pl.wikipedia.org/wiki?curid=777406" title="TS Olimpia Poznań">
TS Olimpia Poznań

TS Olimpia – wielosekcyjny (boks, judo, koszykówka, pływanie, strzelectwo, tenis ziemny, triathlon) klub sportowy założony w 1945 roku w Poznaniu. W latach 1945-2005 istniała sekcja piłki nożnej.
Lekkoatletyka.
Sukcesy.
Międzynarodowe sukcesy Ewy Kasprzyk, czołowej sprinterki świata w latach 80.
Strzelectwo.
Sukcesy.
Mistrzostwo Polski Juniorów w konkurencji Pistolet Pneumatyczny 60 strzałów i Wicemistrzostwo Polski Juniorów w konkurencji Pistolet Dowolny 60 strzałów juniorzy - Tomasz Drożdż 2003

</doc>
<doc id="777408" url="https://pl.wikipedia.org/wiki?curid=777408" title="Jaskinie Dupnisa">
Jaskinie Dupnisa



</doc>
<doc id="777410" url="https://pl.wikipedia.org/wiki?curid=777410" title="Dasing">
Dasing

Dasing – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg, siedziba wspólnoty administracyjnej Dasing. Leży około 10 km na południowy zachód od Aichach, nad rzeką Paar, przy autostradzie A8, drodze B300 i linii kolejowej Paartalbahn: Ingolstadt-Augsburg.
W gminie znajduje się stacja kolejowa Dasing.
Polityka.
Wójtem gminy jest Erich Nagl, poprzednio urząd ten obejmował Lorenz Arnold, rada gminy składa się 20 z osób.
Współpraca.
Miejscowości partnerskie:

</doc>
<doc id="777412" url="https://pl.wikipedia.org/wiki?curid=777412" title="Rafał Andraszak">
Rafał Andraszak

Rafał Andraszak (ur. 5 lutego 1978 w Słupsku) – piłkarz polski, występujący na pozycji pomocnika. 
Wychowanek klubu Jantar Ustka, z którego wiosną 1998 przeniósł się do pierwszoligowej Amiki Wronki. We Wronkach Andraszak grał aż do końca sezonu 2001/02. W barwach Amiki wystąpił w zaledwie 17 meczach strzelając 1 gola, ale ma na swoim koncie Puchar i Superpuchar Polski zdobyty z tym klubem. 
Jesień 2002 spędził w Polonii Bydgoszcz, a wiosną 2003 przeniósł się do Piasta Gliwice. Jesienią 2004 zaliczył powrót do ekstraklasy. Sięgnął po niego Górnik Zabrze.
Andraszak zagrał jesienią w 8 meczach, ale działacze Górnika nie zdecydowali się na transfer definitywny i wiosną piłkarz przeniósł się do Podbeskidzia Bielsko-Biała. 
Po znakomitej wiośnie Górnik zdecydował się wykupić go z Piasta. Na Roosevelta zagrał łącznie w 49 meczach, strzelając 3 gole. W sumie w ekstraklasie zagrał w 66 spotkaniach, trafiając 4 razy do siatki przeciwników (stan na 19 sierpnia 2007 r.). W 2007 roku wrócił do Piasta Gliwice podpisując 3-letni kontrakt. Został on rozwiązany w styczniu 2009 roku.

</doc>
<doc id="777413" url="https://pl.wikipedia.org/wiki?curid=777413" title="Takakura">
Takakura

 – 80. cesarz Japonii, według tradycyjnego porządku dziedziczenia.
Przed wstąpieniem na tron nosił imię .
Takakura panował w latach 1168-1180.
Mauzoleum cesarza Takakura znajduje się w Kioto. Nazywa się "Nochi no Seikan-ji no misasagi".

</doc>
<doc id="777416" url="https://pl.wikipedia.org/wiki?curid=777416" title="Robert Anton Wilson">
Robert Anton Wilson

Robert Anton Wilson (ur. 18 stycznia 1932 w Nowym Jorku, zm. 11 stycznia 2007 w Capitola (Kalifornia)) – amerykański pisarz, filozof, psycholog, futurolog i okultysta. Znany głównie jako współautor "Trylogii Illuminatus!".

</doc>
<doc id="777418" url="https://pl.wikipedia.org/wiki?curid=777418" title="Adelzhausen">
Adelzhausen

Adelzhausen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg, wchodzi w skład wspólnoty administracyjnej Dasing. Leży około 12 km na południe od Aichach, przy autostradzie A8.
Polityka.
Wójtem gminy jest bezpartyjny Lorenz Braun, poprzednio urząd ten obejmował Thomas Goldstehomas Goldstein, rada gminy składa się z 12 osób.

</doc>
<doc id="777421" url="https://pl.wikipedia.org/wiki?curid=777421" title="Lorisiformes">
Lorisiformes



</doc>
<doc id="777422" url="https://pl.wikipedia.org/wiki?curid=777422" title="Eurasburg (powiat Aichach-Friedberg)">
Eurasburg (powiat Aichach-Friedberg)

Eurasburg – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg, wchodzi w skład wspólnoty administracyjnej Dasing. Leży około 15 km na południe od Aichach.
Polityka.
Wójtem gminy jest Erwin Osterhuber z CSU/BB, rada gminy składa się z 12 osób.
Oświata.
W gminie znajduje się przedszkole (50 dzieci) oraz szkoła podstawowa (6 klas, 122 uczniów).

</doc>
<doc id="777424" url="https://pl.wikipedia.org/wiki?curid=777424" title="Zimny odczyt">
Zimny odczyt

Zimny odczyt () – zbiór technik używanych przez iluzjonistów i wróżbiarzy do określania i podawania szczegółowych informacji o innych osobach, często w celu przekonania ich, że odczytujący wie o nich znacznie więcej, niż faktycznie wie.
Metoda w większości opiera się na specjalnym wykorzystaniu języka, poprzez odpowiednie formułowanie zdań, nawet jeśli odczytujący nie wie wcześniej nic o osobie poddanej odczytowi, z pomocą tych technik może szybko uzyskać dużą ilość informacji. 
Metoda.
Przed rozpoczęciem właściwego odczytu odczytujący zwykle stara się uzyskać współpracę z badanym, zwykle mówiąc coś w stylu: „Widzę pewne niewyraźne obrazy, które dla ciebie mogą znaczyć więcej niż dla mnie; jeśli pomożesz, razem możemy odkryć nowe rzeczy o tobie.”
Odczytujący zadaje potem kolejne pytania, zwykle używając różnych wariacji metod wypisanych poniżej. Badany odpowiadając na te pytania ujawnia przy okazji dodatkowe informacje, które są wykorzystywane przez odczytującego przy zadawaniu kolejnych pytań. Umiejętnie odczytujący wykorzystują nawet bardzo nieznaczne wskazówki pochodzące z wyrazu twarzy i mowy ciała. Choć odczytujący może dorzucać jakieś informacje od siebie, większość wypowiedzianych faktów pochodzi od badanego i jest jedynie przeformułowywana przez odczytującego.
Techniki.
Ostrzeliwanie.
„Ostrzeliwanie” to technika najczęściej używana w telewizyjnych wystąpieniach i przemawianiu do tłumu. Występujący wygłasza dużą ilość ogólnikowych informacji (z których część na pewno jest prawdziwa albo bliska prawdy), obserwuje reakcje badanych (zwykle mowę ciała) i uściśla swoje wypowiedzi, rozwijając te fragmenty, na które publiczność najlepiej reagowała.
Nazwa tej techniki oddaje jej główną ideę – podobnie w czasie bitwy wystrzelenie dużej ilości pocisków w okolice celu daje duże prawdopodobieństwo, że któryś z pocisków trafi. Przykładowo można zakładać w ciemno, że prawie każdy stracił kiedyś jakiegoś krewnego albo że zna co najmniej jedną osobę o imieniu „Jakub” albo „Julia”.
Przykładowe zdania zdradzające ostrzeliwanie:
Sformułowania Forera (horoskopowe).
„Sformułowania horoskopowe” to zdania, które wydają się opisywać konkretną osobę, a w rzeczywistości składają się wyłącznie z ogólników i faktów odnoszących się do znacznej grupy ludzi. Zwykle są wypowiadane w sposób pozwalający doprecyzowywać je na bardzo wiele sposobów, zostawiając pole do wycofania się z czegoś nieprawdziwego. Ich zadaniem jest prowokowanie słyszących do doprecyzowania tak, aby umożliwić stworzenie dłuższych i szczegółowych opisów osoby.
Przykładowe takie zdania to:
Jeśli badany jest wystarczająco stary, jest duża szansa, że nie ma już ojca. Ostatnie zdanie obejmuje znaczną większość przyczyn śmierci, więc można je wygłosić bez większego ryzyka, że będzie nieprawdziwe.
Tęczowy fortel.
Tęczowy fortel (ang. "the rainbow ruse") to spreparowane zdanie, które opisuje jakąś cechę i jednocześnie jej przeciwieństwo. Wygłaszając je, odczytujący niejako „obejmuje wszystkie możliwości” i wydaje się właściwie odgadywać osobowość badanego, choć w rzeczywistości to, co powiedział, jest niejasne i wewnętrznie sprzeczne. Wykorzystuje się przy tym fakt, że cechy osobowości zwykle nie są mierzalne i że praktycznie każdy doświadcza obu stron pewnych emocji.
Ta technika jest bardzo często wykorzystywana przez wróżbitów i astrologów.
Zdania tego typu mogą wyglądać następująco:
Odczytujący może wybrać dowolną cechę osoby, wymyślić jej przeciwieństwo, a potem połączyć je razem w jednym zdaniu, sugerując, że strony zależą od czasu, nastawienia czy humoru.
Podświadomy zimny odczyt.
Ludzie mający talent do obserwowania innych mogą czasem zupełnie nieświadomie stosować w rozmowach powyższe techniki. Gdy po kilkuset takich odczytach ich umiejętności rosną, mogą sami zacząć wierzyć, że rzeczywiście potrafią czytać ludziom w myślach.

</doc>
<doc id="777425" url="https://pl.wikipedia.org/wiki?curid=777425" title="Robert Shea">
Robert Shea

Robert Joseph Shea (ur. 14 lutego 1933, zm. 10 marca 1994) – amerykański pisarz, znany głównie jako współautor trylogii "Illuminatus!".
Życiorys.
Shea urodził się w Nowym Jorku. Uczęszczał do Manhattan College, gdzie pracował w redakcji tamtejszej gazety i magazynu literackiego. W 1954 roku został powołany do wojska, gdzie przez dwa kolejne lata pracował w wojskowym dziale PR jako redaktor. Następnie ukończył studia magisterskie na Uniwersytecie Rutgersa na wydziale literatury angielskiej.
Po studiach powrócił do Nowego Jorku, gdzie spróbował po raz pierwszy sił jako pisarz literacki, publikując opowiadanie w czasopiśmie „Fantastic Universe”. Dzięki zawiązanym przy tej okazji znajomościom na przestrzeni kilku lat pracował jako edytor w kilku różnych czasopismach, by ostatecznie w 1967 roku przenieść się do redakcji „Playboya”. Tam, pod koniec lat 60. poznał Roberta Antona Wilsona, z którym przyjaźnił się już do końca życia.
Ich współpraca zaowocowała napisaniem trzech powieści: "Oko w piramidzie" (), "Złote jabłko" () oraz "Lewiatan" (), które zostały określane później jako trylogia "Illuminatus!", która poruszała takie tematy jak seks, narkotyki, alternatywne religie, anarchizm i teorie spiskowe.
Już po opublikowaniu powieści "Illuminatus!", w 1977 roku, Shea w wyniku recesji został zmuszony opuścić redakcję Playboya stając się pełnoetatowym pisarzem.
Kolejne napisane przez niego książki reprezentowały nieco inny gatunek - fikcję historyczną. W 1981 roku wydał w dwóch tomach powieść "Shike", której akcja rozgrywa się w średniowiecznej Japonii; w 1986 roku wydał "All Things Are Lights", w której łączy los katarów z południowej Francji z tradycjami okultystycznymi miłości dworskiej i trubadurami.
W 1989 roku wydał w dwóch częściach "The Saracen - Land of the Infidel and The Holy War" skupiająca się na zawiłej polityce średniowiecznych Włoszech widzianych oczyma islamskiego wojownika w czasie krucjat; ostatnią z wydanych przez niego powieści była "Shaman" w 1991 roku, opisująca los ocalałych z wojny Czarnego Jastrzębia.
Jego kolejna powieść, "Lady Yang", której akcja rozgrywała się w średniowiecznych Chinach, choć w pełni ukończona, wymagała jeszcze poprawek edytorskich; autorowi nie udało się jej opublikować przed swoją śmiercią.
Robert Shea mieszkał we wsi Glencoe. Zmarł 10 marca 1994 na raka jelita grubego w wieku 61 lat.
Życie prywatne.
Ojciec Roberta Shea był lekarzem.
Shea miał syna Michaela. Jego długoletnią partnerką była Patricia Monaghan, z którą pracował na początku lat 70. XX wieku w redakcji „Playboya”.
Twórczość.
Opracowano na podstawie źródła.

</doc>
<doc id="777426" url="https://pl.wikipedia.org/wiki?curid=777426" title="Megaraptor">
Megaraptor

Megaraptor – rodzaj dużego teropoda z rodziny Neovenatoridae żyjącego w późnej kredzie na obecnych terenach Ameryki Południowej i być może Australii. Został opisany w 1998 roku przez argentyńskiego paleontologa Fernando Emilio Novasa w oparciu o kilka kości kończyn pochodzących z górnokredowych osadów formacji Río Neuquén w argentyńskiej prowincji Neuquén. Najbardziej charakterystyczną z odnalezionych skamieniałości był pazur mierzący około 34 cm długości – Novas oszacował, że długość kompletnego, pokrytego rogową pochwą szponu przekraczała 40 cm. Długość całego zwierzęcia paleontolog ocenił na około 8 m, a takson wstępnie zaklasyfikował do grupy celurozaurów, wskazując na podobieństwo pazura megaraptora do szponów występujących na stopach deinonychozaurów oraz proporcji III kości śródstopia. W 2004 roku opisano bardziej kompletny szkielet pochodzący z datowanych na górny turon lub dolny koniak osadów formacji Portezuelo w prowincji Neuquén. Okaz ten obejmuje kręg szyjny, dwa kręgi ogonowe z łukami naczyniowymi, łopatkę, kości krucze, kości kończyn przednich – w tym kompletną dłoń – oraz IV kość śródstopia. Jorge Calvo i współpracownicy wskazali na podobieństwa anatomiczne megaraptora i bazalnych tetanurów, takich jak karcharodontozaury, "Baryonyx" i "Torvosaurus", jednak stwierdzili, że budowa kończyn przednich odróżnia go od wszystkich tych teropodów. Kolejny okaz odkryto na stanowisku Futalognko, około 80 km na północ od formacji Portezuelo. Obejmuje on niemal kompletne ramię megaraptora, dowodzące, że kości interpretowane początkowo przez Novasa jako stopa zwierzęcia, w rzeczywistości należały do jego dłoni. Wskazuje też, że "Megaraptor" nie jest celurozaurem, lecz bazalnym tetanurem, u którego – podobnie jak u niektórych spinozaurów – wykształcił się długi, zakrzywiony pazur na dłoni. Pierwsza analiza kladystyczna, w której uwzględniono megaraptora, została przeprowadzona w 2007 roku przez Nathana Smitha i współpracowników – według niej "Megaraptor" jest przedstawicielem Carcharodontosauridae bliżej spokrewnionym z giganotozaurem i karcharodontozaurem niż z tyranotytanem lub sinraptorem. W 1989 roku w Australii odkryto niemal kompletną kość łokciową, którą Smith i współpracownicy w 2008 roku wstępnie przypisali do rodzaju "Megaraptor". W przeprowadzonej przez nich analizie "Megaraptor" zajmuje na drzewie filogenetycznym pozycję bliższą jego podstawy – jest zaawansowanym przedstawicielem megalozauroidów (spinozauroidów). Badania Rogera Bensona i współpracowników z 2009 roku wsparły jednak hipotezę o bliższym pokrewieństwie megaraptora z karcharodontozaurami niż ze spinozaurami, sugerując, że jest on przedstawicielem kladów Neovenatoridae – stanowiącego grupę siostrzaną Carcharodontosauridae – i Megaraptora, a jego najbliższym krewnym jest "Australovenator". Porfiri, dos Santos i Calvo na podstawie podobieństw w budowie dłoni megaraptora i karcharodontozauryda "Mapusaurus" spekulowali, że anatomia czaszki tych dwóch teropodów również mogła być zbliżona. Odkrycie szczątków kilku osobników w jednym miejscu pozwoliło im stwierdzić, że "Megaraptor", podobnie jak mapuzaur, prawdopodobnie prowadził stadny tryb życia i mógł polować w grupach. Benson i współpracownicy sugerują, że przedstawiciele grupy Megaraptora – do której należy również "Megaraptor" – mogli być w ekosystemach odpowiednikami celurozaurów, co pozwalało im współwystępować z dużymi karcharodontozaurami i abelizaurami.

</doc>
<doc id="777430" url="https://pl.wikipedia.org/wiki?curid=777430" title="Obergriesbach">
Obergriesbach

Obergriesbach – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg, wchodzi w skład wspólnoty administracyjnej Dasing. Leży około 5 km na południowy zachód od Aichach, nad rzeką Paar, przy linii kolejowej Paartalbahn: Ingolstadt-Augsburg. W miejscowości znajduje się przystanek kolejowy Obergriesbach.
Polityka.
Wójtem gminy jest Josef Schwegler, rada gminy składa się z 14 osób.
Oświata.
W gminie znajduje się przedszkole (75 miejsc).
Współpraca.
Miejscowość partnerska:

</doc>
<doc id="777431" url="https://pl.wikipedia.org/wiki?curid=777431" title="Stawy Grojeckie">
Stawy Grojeckie

Stawy Grojeckie – przysiółek wsi Grojec w Polsce położonej w województwie małopolskim, w powiecie oświęcimskim, w gminie Oświęcim. 
1 stycznia 2016 Stawy Grojeckie stały się sołectwem Stawy Grojeckie. W skład sołectwa wchodzi także przysiółek Adolfin (obecnie gospodarstwo rybne), którego nazwa pochodzi od imienia gospodarza folwarku – hr. Adolfa Bobrowskiego, syna Jana Kantego Bobrowskiego i Magdaleny ze Skrzyńskich.
W latach 1975–1998 miejscowość należała administracyjnie do województwa bielskiego.

</doc>
<doc id="777432" url="https://pl.wikipedia.org/wiki?curid=777432" title="Zoltán Varga (piłkarz)">
Zoltán Varga (piłkarz)

Zoltan Varga (ur. 1 stycznia 1945 w Vál, zm. 9 kwietnia 2010 w Budapeszcie) – węgierski piłkarz, grający w latach 60. i 70. Złoty medalista olimpijski z Tokio.
Kariera.
Grał w Ferencvárosi TC, gdzie wygrał Puchar Miast Targowych w 1965 roku. Następnie grał w Niemczech w Hercie Berlin, skąd odszedł do szkockiego Aberdeen F.C. Ze Szkocji wyjechał do Holandii, gdzie w barwach Ajaksu Amsterdam miał zastąpić Johanna Cruyffa. Po roku gry w holenderskim zespole powrócił do Bundesligi, do Borussii Dortmund. Grał ponadto w FC Augsburg.

</doc>
<doc id="777433" url="https://pl.wikipedia.org/wiki?curid=777433" title="Dwór w Świętochłowicach">
Dwór w Świętochłowicach

Dwór w Świętochłowicach − dwór, który znajdował się w Świętochłowicach, w dzielnicy Centrum przy ulicy Szpitalnej. Zburzony w 1966 roku.
Historia.
Skromny dwór został wybudowany na przełomie XVIII i XIX z polecenia Józefa von Lippa. Von Lipp, ze względu na swoje zadłużenie, sprzedał go Janowi Porębskiemu. W 1827 Porębski odsprzedał dwór Emilowi von Rheinhaben. W 1828 dwór nabył Karol Łazarz Henckel von Donnersmarck. Jednak Donnersmarckowie nie rezydowali nigdy w tym obiekcie.
Była to budowla kamienna, jednopiętrowa, bez ozdób, ze spadzistym dachem oraz kilkoma różnymi budynkami pomocniczymi. Dwór zburzono w 1966, a na jego miejscu powstało osiedle bloków mieszkalnych, zaś część kamieni z rozbiórki wykorzystano do budowy muru na cmentarzu.

</doc>
<doc id="777435" url="https://pl.wikipedia.org/wiki?curid=777435" title="Aldehyd cynamonowy">
Aldehyd cynamonowy

Aldehyd cynamonowy, cynamal – organiczny związek chemiczny z grupy aldehydów. Jest to nienasycony aldehyd występujący w olejkach eterycznych, głównie w olejku cynamonowym. Produkt naturalny ma konfigurację trans. Otrzymuje się go głównie przez destylację z parą wodną z tego olejku. Szybko utlenia się do kwasu cynamonowego. Na drodze syntezy organicznej można go otrzymać w reakcji utleniania alkoholu cynamonowego oraz reakcji kondensacji aldolowej aldehydu benzoesowego z aldehydem octowym:
Stosowany jest w perfumerii i przemyśle spożywczym. Cynamal po raz pierwszy opisany został w VIII-wiecznym chińskim tekście medycznym "Tang Materia Medica".

</doc>
<doc id="777436" url="https://pl.wikipedia.org/wiki?curid=777436" title="Sielenbach">
Sielenbach

Sielenbach – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg, wchodzi w skład wspólnoty administracyjnej Dasing. Leży około 7 km na południowy wschód od Aichach.
Polityka.
Wójtem gminy jest Martin Echter z Einheit Sielenbach, rada gminy składa się z 12 osób.

</doc>
<doc id="777438" url="https://pl.wikipedia.org/wiki?curid=777438" title="Amargazaur">
Amargazaur

Amargazaur ("Amargasaurus") – rodzaj wczesnokredowego zauropoda z rodziny dikreozaurów (Dicraeosauridae), zamieszkującego tereny dzisiejszej Argentyny. Został odkryty przez argentyńskich paleontologów – Leonarda Salgado i José Bonapartego. W nazwie rodzajowej uwzględnili formację geologiczną, w której znaleźli szczątki, a w epitecie gatunkowym jedynego gatunku "A. cazaui" upamiętnili człowieka, dzięki któremu rozpoczęli badania w tym miejscu.
Jak inne dikreozaury, amargazaur osiągał niewielkie jak na zauropoda rozmiary 8–9 m długości, co tłumaczy się progenezą lub pedomorfozą. Cechowała go czaszka typu diplodoka i niezwykle długie, rozwidlone wyrostki kolczyste proksymalnej części kręgosłupa. Mogły one służyć do obrony lub ustalania hierarchii pomiędzy poszczególnymi osobnikami. Poruszał się na czterech kończynach. Nie potrafił osiągać znacznych szybkości.
Historia.
Okaz, na podstawie którego opisano nowy rodzaj, odkryła ekspedycja Paleontological Expedition to Patagonia związana z Museo Argentino de Ciencias Naturales “Bernardino Rivadavia” w Buenos Aires. Kierował nią José Bonaparte – autor publikacji ustanawiającej rodzaj. Odkrycia dokonano w lutym 1984 roku.
Nowe skamieniałości badacze znaleźli w argentyńskiej prowincji Neuquén, w departamencie Picún Leufú, 2,5 km na południowy wschód od mostu drogi krajowej nr 40 na La Amarga Arroyo i 40 km na południe od Zapala. Szkielet spoczywał w dolnej części formacji La Amarga, wśród piaskowców.
Holotyp określono jako MACN-N 15. Okaz składał się w zakresie szkieletu osiowego z części czaszki (podstawa, okolice skroniowe i potyliczna; nie znaleziono żadnych zębów, dobrze zachowała się puszka mózgowa), kręgi przedkrzyżowe w liczbie 22, z połączeniami stawowymi zarówno proksymalnie z czaszką, jak i dystalnie z kością krzyżową oraz z żebrami, które też się zachowały, dalej zawierał kręgi ogonowe oraz 3 łuki naczyniowe. Kość krzyżowa była niekompletna, brakowało większości trzonów kręgów. Przetrwała tylko lewa kość biodrowa. Spośród szkieletu obwodowego zachowały się w nim prawa kość łopatkowo-krucza, lewa kość ramienna, obie kości przedramienia, kość udowa i obie kości goleni, z dystalnych fragmentów kończyn okaz zawierał kość skokową oraz dwie kości śródstopia. Lewa kość ramienna, choć zachowana w znacznej mierze, ma znacznie pofragmentowaną powierzchnię. Z kolei kość udowa uległa złamaniom i niewielkiej kompresji przednio-tylnej, bliższa powierzchnia stawowa nie zachowała się.
Systematyka.
Autorzy opisu amargazaura zaliczyli go do rodziny dikreozaurów. Salgado w późniejszej pracy uznał jednak dikreozaury za podrodzinę w obrębie rodziny diplodoków, wśród których nie wyróżnia apatozaurów.
Obecnie amargazaur umieszczany jest na powrót w rodzinie dikreozaurów (Dicraeosauridae), wchodzącej w skład nadrodziny diplodokokształtnych (Diplodocoidea). W 1995 Upchurch określił ją jako „zawierającą rodziny diplodoków, dikreozaurów i nową rodzinę nemegtozaurów”, choć można się też spotkać z określeniem jej jako kladu zawierającego diplodoka, ale nie saltazaura. W 2004 Harris i Dodson zdefiniowali dodatkowy klad Flagellicaudata mający obejmować ostatniego wspólnego przodka dikreozaura i diplodoka oraz wszystkich jego potomków. Uważają, że należąca doń "Suuwassea emilieae" jest taksonem siostrzanym dla wszystkich innych przedstawicieli grupy. Z kolei zawierającą się w tej grupie rodzinę dikreozaurów Sereno w 1998 określił jako klad zawierający dikreozaura, ale nie diplodoka. W zaproponowanej przez niego analogicznej definicji rodziny diplodoków po prostu zamienił oba rodzaje miejscami. Inni badacze definiują Dicraeosauridae jako najwęższy klad obejmujący dikreozaura i amargazaura właśnie.
W obrębie dikreozaurydów wyróżnić można jeszcze podrodzinę Dicraeosaurinae. Obejmuje ona 2 rodzaje: dikreozaura i jego najbliższego krewnego brachytrachelopana. Tak więc amargazaur jest jedynym przedstawicielem dikreozaurów nie należącym do tej podrodziny.
Nazwa rodzajowa nadana została z uwagi na miejsce znalezienia szczątków – formację La Amarga. Tak więc nazwę tą tłumaczy się jako „jaszczur z La Amarga”.
Jako gatunek typowy wskazano "Amargasaurus cazaui". Jego epitet gatunkowy upamiętnia dr. Luisa B. Cazau, który, jak podają autorzy, w 1983 zainteresował ich badaniami formacji La Amarga.
Gdy doszukano się pewnych różnic pomiędzy dwoma wyróżnianymi gatunkami dikreozaura (chodziło głównie o długie wyrostki kolczyste "D. sattleri"), Salgado zaproponował w 1999 jego bliższe pokrewieństwo z amargazaurem. Uznał nawet "D. sattleri" za drugi gatunek w rodzaju "Amargasaurus". Poza tym widział te gatunki jako ewoluujące w jednej linii (anageneza). Pomysł ten nie spotkał się z szeroką akceptacją. Przeczą mu choćby badania morfometryczne kości ramiennej i udowej obu gatunków dikreozaura, amargazaura i "Giraffatitan" przeprowadzone przez Danielę Schwarz-Wings i Nico Böhma.
W kolejnych badaniach do tej samej rodziny, co amargazaur, zaliczona została "Suuwassea" jako najbardziej bazalny jej przedstawiciel. Następne takie badanie opublikowali w 2015 Tschopp i współpracownicy. Uzyskane przez nich wyniki sugerują wstępnie zaliczenie do dikreozaurydów dwóch słabo znanych rodzajów z formacji Morrison, "Dyslocosaurus" i "Dystrophaeus". Pozwalają one na przedstawienie następującego kladogramu:
Budowa ciała.
Osobnik dorosły z rodzaju "Amargasausus" mierzył 8–9 m długości. Mazzetta przyjmuje w swej pracy dokładniejszą i nieco większą wartość – 9,1 m. Dzięki temu masę jego ciała szacuje się na 2,6 tony, przyjmując gęstość 1000 kg/m³. Wielkością wedle autorów opisu rodzaju odpowiadał "Dicraeosaurus hansemanni". Nie zgadza się z tym poglądem Mazzetta ze współpracownikami, wedle których rzeczony gatunek dikreozaura osiągał 14,2 m długości oraz masę ciała ponad dwukrotnie większą od amargazaura. Niewielkie rozmiary dikreozaurów Salgado tłumaczy pedomorfozą, cytuje też autorów uważających je bardziej za wynik progenezy, niż neotenii. Nie wyklucza, że wcześniejsze przystępowanie do rozrodu przez dikreozaury pomogło im przetrwać spadek liczebności zauropodów z końcem okresu jurajskiego.
Czaszka.
Pysk dikreozaurydów przypominał pysk diplodoka. Długie zauropodzie czaszki o wycofanych nozdrzach zewnętrznych i cylindrycznych zębach określa się mianem czaszek typu diplodoka. Prócz diplodoków i dikreozaurów występowały one również u tytanozaurów.
Również budową czaszki zwierzę przypomina wspomniany już gatunek dikreozaura. Tylno-grzbietowy obszar czaszki posiada sklepienie podobne jak u dikreozaura czy apatozaura, różniące się od spotykanego u innych zauropodów. Kości potyliczne łączyły się ze sobą na niewielkim odcinku, oddzielone od siebie na przedzie. Po bokach zdobiły je półokrągłe wały kostne. Kości te stanowiły tylne ograniczenie otworu ciemieniowego, przednie tworzyły natomiast kości czołowe. Ich połączenie stanowiło cechę peramorficzną. Nie spotyka się jej np. u diplodoka, u którego nie ulegają połączeniu. Dobrze zbudowane i grube były kości przedczołowe, usytuowane w kierunku przednim i grzbietowym w stosunku do oczodołów, zakończone klinowato na przedzie. Otaczały komorę mieszczącą opuszkę węchową. Oglądane od strony grzbietowej przyjmowały kształt trójkątny, a ich powierzchnia od tej strony była w miarę gładka i nieco wklęsła. Z kolei powierzchnia zewnętrzna odznacza się chropowatością, występuje tu zgrubienie grzbietowo-brzuszne. U góry od tylnego rogu początku drogi węchowej rozpoczyna się grzebień przebiegający w kierunku brzuszno-przyśrodkowym, zmierzający w kierunku kości czołowej. Kości nadoczodołowe są wąskie, grzebień nadoczodołowy zaś dobrze rozwinięty. Kąt dolno-tylny oczodołów, pokrytych nierównościami od strony grzbietowej i tylno-grzbietowej, budowały kości zaoczodołowe, łączące się na dużym obszarze z wydłużonymi w kierunku przednio-tylnym i klinowatymi kośćmi łuskowymi, same wydłużone w kierunku przednim oraz brzusznym, obejmujące od góry wąski otwór podskroniowy. Otwór nadskroniowy przyjmuje postać szczeliny. Wspomniana kość łuskowa nie łączy się z kwadratowo-jarzmową, podobnie jak u diplodoka czy apatozaura, a w przeciwieństwie do rebbachizaura. Niewielki rozmiar otworów postparietalnych w stosunku do parietalnych odróżnia czaszkę amargazaura od dikreozaurzej. W obrębie szwu czołowo-ciemieniowego występuje ciemiączko ciemieniowe, czyli położone pośrodkowo zagłębienie. Podobna struktura występuje u dikreozaura, jak również limajzaura i tytanozaurów.
Solidnie zbudowane są orbitosfenoidy. Przechodzi przez nie szeroki otwór dla nerwu węchowego. Basisfenoidy formują 2 długie wyrostki ("basipterygoids"), dłuższe niż u dikreozaura, kierujące się do przodu i w dół, jak u dikreozaura i diplodoków. Kość nadoczodołową zdobi gruby, wydatny grzebień przebiegający od okolicy otworu wielkiego. Po obu jego stronach kość zagłębia się. Za życia zwierzęcia miejsca te odpowiadały przyczepom mięśniowym. Kość przedczołowa nosi grzebień oddzielający oczodół od nozdrzy zewnętrznych, położonych wybitnie ku tyłowi. Te ostatnie swym umiejscowieniem, jak i budową przypominają te spotykane u "D. hansemanni". Jest to cecha wykazująca większe zaawansowanie ewolucyjne, niż u brachiozaurydów, kamarazaurydów czy diplodoków, mimo że nozdrza leżące na szczycie czaszki stanowią cechę Diplodocimorpha. Budowa tych nozdrzy, grubość okolicznych kości i bliskość również dobrze zbudowanego regionu potylicznego przywodzą na pomysł pomysł Bakkera z 1986, widzącego u zauropodów trąbę.
Niezachowane u holotypu amargazaura zęby, u innych Diplodocimorpha miały kształt ołówkowaty, a już autorzy opisu amargazaura uznawali zęby dikreozaurydów za przypominające zęby diplodoków. Również u jaszczura z Amarga występowały więc zęby o kształcie kołków, jak u dikreozaura, diplodoka czy apatozaura. Zęby te były smukłe, długie, nieznacznie zakrzywione w stronę językową. Powierzchnia służąca rozdrabnianiu pokarmu była w przednich zębach owalna czy okrągła, nachylona pod kątem od 10 do 40° do osi wargowo-językowej. Na zębach bocznych powierzchnia ta jest owalna, zwrócona językowo. Korona płynnie przechodziła w korzeń.
Diplodocimorpha charakteryzowały się brzusznie przesuniętą potylicą. Kłykieć potyliczny amargazaura, tworzony w znacznej mierze przez wydłużoną kość potyliczną podstawową, której połączone guzy również odróżniają amargazaura od krewnych, przyjmuje kształt zbliżony do sferycznego.
Budowa szyi implikowała stałe pionowe ustawienie głowy amargazaura, dopiero pierwszy z kręgów szyi przyjmował ułożenie bliskie poziomemu.
Szkielet pozaczaszkowy.
Kręgi przedkrzyżowe, występujące w ilości 23, są wyższe, niż u dikreozaura, co uznano za cechę diagnostyczną rodzaju "Amargasaurus". Wyrostki kolczyste, mogące osiągać długość czterokrotnie większą od trzonu, aż do przedostatniego kręgu przedkrzyżowego również ulegają rozwidleniu i to w sposób większy, niż u dikreozaura, u którego ta charakterystyczna cecha wiąże się nawet z nazwą rodzajową znaczącą „rozwidlony jaszczur”. Rozwidlenie to w przypadku kręgów szyjnych i przednich grzbietowych Salgado uznaje za synapomorfię kladu zwanego przezeń diplodokami (w innym niż powszechne rozumieniu, łączącego diplodoka i dikreozaura).
Odcinek szyjny kręgosłupa liczy 13 kręgów. Widlasty podział wyrostków kolczystych nie dotyczy atlasa ani obrotnika. Następne kręgi posiadają dłuższe niż dikreozaurze wyrostki kolczyste, zmierzające do góry i w tył, przyjmujące kształt częściowo cylindryczny, półokrągły w przekroju, bardziej blaszkowate przy podstawie. Są wysokie na cztery wysokości trzonu. Ich podział sięga zadaszenia kanału mieszczącego rdzeń kręgowy. Z kolei trzony nie wyróżniają się już tak bardzo wśród zauropodów. Określa się je jako opistoceliczne, dłuższe, niż wyższe. Słabo zaznaczone boczne wgłębienia rysują się lepiej tylko z przodu, nad parapofyzami. W przeciwieństwie do nich głębokie, sięgające nawet płaszczyzny pośrodkowej zagłębienia leżą na diapofyzach, dokładniej na ich powierzchniach grzbietowych. Podobnie jak u dikreozaura, pleurocele jednak nie występują, nie ma też systemu beleczek kostnych, spotykanych u diplodoka.
Po kręgach szyjnych następowało 9 kręgów grzbietowych. Wyrostki kolczyste również były głęboko przedzielone, z wyjątkiem jednak dwóch ostatnich kręgów tego odcinka. Trzony, nieznacznie dłuższe, niż wyższe, z początku opistoceliczne, w kierunku dystalnym przechodziły w płaskie na obu powierzchniach. Wgłębienia na powierzchniach bocznych opisuje się tylko na trzech pierwszych kręgach dorsalnych. Dobrze zbudowane diapofyzy pierwszego kręgu grzbietowego sugerują obecność potężnych żeber. Ogólnie potężne diapofyzy bliższych kręgów dorsalnych odróżniają amargazaura od dikreozaura. Ma miejsce wtórny brak pleuroceli.
Od poprzednich odcinków kręgosłupa wyróżniała się kość krzyżowa, tworzona przez 5 kręgów. Kręgi S1 i S2 łączą się ze sobą, podobnie jak 3 kolejne kręgi. Wszystkie charakteryzowały się długimi, ale już niedzielącymi się widlasto wyrostkami kolczystymi. Długie są również wyrostki poprzeczne, wskazują one na szeroką miednicę.
Kręgi ogonowe są dobrze zbudowane, ciężkie, w kształcie amfiplatyczne, choć niewielka wypukłość na przedzie wskazuje na pewną opistoceliczność. Cecha ta nie wyraża się wśród kręgów środkowych, o długich a niskich trzonach i skręcających w tył łukach kręgowych.
Często spotykane u diplodokokształtnych długie, widlaste wyrostki kolczyste u amargazaura przybierały postać wręcz ekstremalną. Przypominały raczej długie kolce, niż wyrostki kręgosłupa. Postulowano, że widlaste wyrostki Diplodocimorpha mogły zapewniać miejsce dla ciągłego więzadła karkowego, mającego za zadanie wspierać szyję. Hipotetyzuje się również ich udział w walkach wewnątrzgatunkowych. Mogą one uchodzić za cechę pedomorficzną z uwagi na kostnienie tego elementu kośćca z dwóch oddzielnych jąder. Używa się tutaj terminu lokalnej neotenii, podobnie jak w przypadku przetrwałego otworu w sklepieniu czaszki. Niektórzy specjaliści porównują nawet ten stan z wadami dysraficzymi występującymi u człowieka. Z drugiej strony znaczny wzrost proksymalnych wyrostków tłumaczy się przyśpieszeniem wzrostu, hipermorfozą lub przemieszczeniem.
Blaszki kostne odchodzące od prezygapofyzy ostatnich kręgów szyjnych przypominają te spotykane u zapalazaura. Pozostała część obszaru blaszki "postzygapophysis", która leży między miejscem połączenia z nową blaszką i "diapophysis", tworzy kąt i zakręca pionowo. Wedle autorów opisu zapalazaura ta cecha holotypu amargazaura pozwala na jego identyfikację. Inaczej niż poprzednie odcinki kręgosłupa wygląda kość krzyżowa: 5 tworzących ją kręgów zrasta się w jedną całość. Nie odbiega ona znacznie od spotykanej u dikreozaura.
Nieznacznie proceliczne proksymalne kręgi ogonowe łączą amargazaura z "Zapalasaurus". Biczowaty ogon stanowi cechę wspólną Diplodocimorpha.
Łuki naczyniowe wykazuje w części proksymalnej znaczną wklęsłość, są tam ze sobą solidnie połączone.
Miednica i szkielet kończyn wedle odkrywców przypomina spotykane u "Dicraeosaurus".
Wąska łopatka o wydłużonym kształcie cechuje się wypukłą powierzchnią zewnętrzną, płaską zaś wewnętrzną. Kość ta, mierząca 118 cm długości, tworzy panewkę stawu ramiennego, której jama wykazuje poszerzenie w kierunku przednim. Kość krucza charakteryzuje się z kolei niewielkim wyrostkiem w części panewkowej. Jednoimienny z nią otwór osiąga duże rozmiary.
Kość ramienna amargazaura przypomina bardziej spotykaną u "D. hansemanni", niż u "D. sattleri". Mierząc 72 cm, jest dłuższa, niż u tego ostatniego, w przeciwieństwie do krótszego "deltopectoral crest". Kąt torsji nie jest znaczny. Obwód wynosi w najwęższym miejscu 38 cm. Trzon jest również szerszy, lepiej zbudowany, niż u obu gatunków dikreozura. "Deltoid crest" jest dobrze widoczny, zajmując połowę długości trzonu kości ramiennej. Po stronie grzbietowej tworzy on znaczną wklęsłość. Znajdujące się na jej końcu dystalnym hemikondyle są mniej poszerzone, niż u „widlastego jaszczura”, co oznacza węższy odsiebny koniec kości.
Na proksymalnej części kości łokciowej, osiągającej wielkość 44 cm, a więc podobną do mierzącej 47 cm kości promieniowej, choć nieco mniejszej, zwracają uwagę 3 grzebienie, stosunkowo nieskomplikowane, natomiast trudno dostrzegalny jest wyrostek łokciowy. Z kolei na końcu odsiebnym występują nierówności tworzące podłużną strukturę stanowiącą za życia zwierzęcia miejsce przyczepu więzadeł łączących obie kości przedramienia.
Kość promieniowa cechuje się poszerzonym końcem dystalnym.
Kość biodrowa, której część przednia, wychylona przednio-bocznie, tworzy kąt z resztą kości, posiada rozległą szypułkę łonową. Inaczej wygląda szypułka kulszowa. Tworzy ją wyrostek nieznacznej długości. Występuje duża, otwarta panewka stawu biodrowego.
Kość udowa amargazaura, mierząc 105 cm (145% długości kości ramiennej), jest krótsza, niż u obu gatunków dikreozaura, choć mieści się w przedziale odchylenia standardowego "D. sattleri". Z drugiej strony jest szersza, dobrze zbudowana. Przyjmuje kształt czworokątny. Najmniejszy obwód mierzy 53 cm. Czwarty krętarz znajduje się w odległości 57% długości kości, licząc od końca proksymalnego. Określa się go jako gruby, tępy. Skrócenie wymiaru proksymalnego ma wynikać z proksymalnego przemieszczenia się pewnych elementów głowy opisywanej kości. Głowa odchyla się lekko przyśrodkowo, sprawia wrażenie silnej. Koniec dystalny kości osiąga 28,4 cm. Znajdują się tam dwa odchylające się w tył kłykcie, wyraźnie rozdzielone.
Kość piszczelowa mierzy 64,0 cm, co czyni ją 1,64 raza krótszą od kości udowej. Wykazuje solidną budowę i poszerzenie końca proksymalnego. Widnieje na niej umiarkowanej wielkości grzebień. Trzon tej kości wykazuje skręcenie, kąt torsji wynosi mniej niż kąt prosty. Kość strzałkowa podobnie do piszczeli ma 64,0 cm długości. Jest względnie gruba, obie nasady są nieznacznie tylko poszerzone.
Zewnętrzna część węższego od piszczeli astragalusa jest wysoka w przeciwieństwie do niskiej wewnętrznej.
Paleobiologia.
Wyrostki kolczyste.
Zarówno funkcja, jak i wygląd za życia ekstremalnie wydłużonych i rozdwojonych wyrostków kolczystych pozostają nieuchwytne. W publikacji ustanawiającej nowy rodzaj postulowano, że amargazaur mógł przejawiać zachowania terytorialne lub też pomiędzy osobnikami wytwarzała się określona hierarchia. Kolczaste wyrostki kolczyste służyłyby więc do wywierania wrażenia, do pokazów przed innymi osobnikami tego samego gatunku. Mogły pełnić ważną rolę w dobieraniu się zwierząt w pary. Najbardziej prawdopodobne wydawało się jednak, że służyły do obrony. Salgado i Bonaparte (1991) zasugerowali, że wyrostki służyły za broń przeciwko drapieżnikom, argumentując, że zwężały się one ku końcowi. W rysunkowej rekonstrukcji szkieletu Salgado (1999) przedstawił wyrostki kolczyste wspierające keratynowe osłonki, które mogły znacznie wydłużać kolce. Obecność pewnego rodzaju osłony, kreatynowej bądź skórnej, wykazuje wzór prążkowania powierzchni kolców przypominający kostne fragmenty rogów współczesnych wołowatych. Amerykański pisarz naukowy Gregory Paul w 2000 argumentował, że kolce, jeśli wydłużała je keratynowa pochewka, mogły służyć jako broń przeciwko drapieżnikom i członkom tego samego gatunku, jako że zwierzę mogło posiadać umiejętność kierowania najbardziej proksymalnych z nich ku przodowi, zginając szyję. Autor ten przedstawił też hipotezę, jakoby kolce mogły stukotać o siebie, wydając dźwięk. W 2016 Mark Hallett i Mathew Wedel zasugerował, że skierowane w tył kolce mogły umożliwiać nadziewanie drapieżców, gdy szyja nagle poruszała się w tył podczas ataku. Podobną strategię obronną stosuje dzisiaj antylopowiec wielki czy też oryks arabski, używające swych długich, skierowanych w tył rogów do dźgania lwów. Poza funkcją obronną kolce mogły również służyć w pokazach, do onieśmielania rywali lub w zalotach. Hallett i Wedel hipotetyzowali także, czy rywale mogli splatać się swymi kolcami podczas walk na szyje.
Jak wskazał Jack Bailey (1997), kolce przypominały wachlarz spotykany u pelykozaurów takich jak "Dimetrodon". Zgodnie z poglądem tego autora "Amargasaurus" również mógł mieć taki żagiel, który mógł wykorzystywać w pokazach. W przeciwieństwie do pelykozaurzych amargazaurze wyrostki kolczyste były rozwidlone, tworząc podwójny rząd wzdłuż szyi i grzbietu. Przestrzeń pomiędzy rzędami mierzyła tylko od 3 do 7 cm, co czyni obecność dwóch wachlarzy nieprawdopodobną. Zamiast tego Bailey sugerował, że kolce tworzyły rusztowanie całkowicie objęte skórą. Paul argumentował przeciw tej hipotezie, wskazując, że żagiel na szyi ograniczałby możliwość jej zgięcia, a kolce były okrągłe w przekroju, nie zaś spłaszczone, jak u zwierząt noszących żagle.
Daniela Schwarz i współpracownicy (2007) doszli do wniosku, że rozwidlone wyrostki kolczyste dikreozaurydów i diplodoków zawierały worek powietrzny, połączony z płucami i wchodzący w skład układu oddechowego. U dikreozaura tenże worek powietrzny, zwany "supravertebral diverticulum", spoczywałby na szczycie łuku nerwowego, wypełniając całą przestrzeń między kolcami. Jednak u amargazaura górne dwie trzecie kolców pokrywała keratynowa osłonka, ograniczając rozmiar worka do przestrzeni dolnej jednej trzeciej kolców.
Wyrostki kolczyste od prawie ostatnich kręgów grzbietowych do najbliższych ogonowych także były silnie wydłużone, ale różniły się od wcześniejszych budową, tworząc pojedynczy rząd wiosłowatych wyrostków. Baileyowi wyrostki te przywodzą na myśl współczesne garbate kopytne, jak bizon, wskazując na obecność mięsistego garbu nad biodrami. Bailey zasugerował obecność podobnych garbów u innych dinozaurów o silnie wydłużonych wyrostkach kolczystych, jak spinozaur czy uranozaur.
Zmysły.
Paulina Carabajal i współpracownicy (2014) wykorzystali CT do zbadania czaszki, co umożliwiło stworzenie trójwymiarowych modeli jamy czaszki i ucha wewnętrznego. Dzięki temu wykazano, że objętość jamy czaszki wynosiła między 94 a 98 ml. Ucho wewnętrzne mierzyło 30 mm wysokości i 22 mm szerokości. "Lagena", zawierająca za życia komórki słuchowe, była raczej krótka, co wskazuje na słabszy zmysł słuchu amargazaura w porównaniu z innymi zauroodami, których ucho wewnętrzne poddano badaniom.
Postawa.
Od momentu opisania rodzaju nie ulega wątpliwości, że amargazaur musiał poruszać się na czterech kończynach. Stosunki długości odpowiednich kości wskazują na niezdolność zwierzęcia do szybkiego poruszania się.
Pierwsze rekonstrukcje szkieletu przedstawiają głowę w pozycji niemalże poziomej. Salgado (1999) argumentował, że taka pozycja byłaby anatomicznie niemożliwa z powodu wydłużonych wyrostków kolczystych kręgów szyjnych. Zamiast niej wyobrażał sobie głowę ustawioną prawie pionowo. Nawykowe ułożenie głowy odzwierciedla zazwyczaj położenie kanałów półkolistych w uchu wewnętrznym, odpowiedzialnych za zmysł równowagi. Używając trójwymiarowego modelu ucha wewnętrznego, Carabajal i inni zasugerowali, że pysk kierował się w dół pod kątem około 65° do poziomu. Podobną wartość zaproponowano niedawno dla diplodoka. Neutralne ustawienie szyi można oszacować na podstawie połączeń pomiędzy kręgami szyjnymi. Wedle Carabajal "et al." szyja w pozycji neutralnej delikatnie opadała, utrzymując pysk jakieś 80 cm nad ziemią. W rzeczywistości ułożenie szyi zmieniało się w zależności od aktywności zwierzęcia. Unoszenie szyi, np. gdy zwierzę coś zaalarmowało, ograniczały wydłużone wyrostki kolczyste, nie pozwalając na osiągnięcie wysokości powyżej 270 cm.
Poruszanie się.
"Amargasaurus" poruszał się na czterech łapach. Prawdopodobnie nie był zdolny stanąć na tylnych kończynach. Salgado i Bonaparte (1991) sugerowali, że był wolnym piechurem, jako że jego przedramiona i podudzia były proporcjonalnie krótkie, co stanowi cechę częstą u wolno chodzących zwierząt. Sprzeciwili się temu Gerardo Mazzetta i Richard Fariña (1999), argumentując za zdolnością do szybkiego przemieszczania się amargazaura. Podczas poruszania się kości kończyn podlegały dużemu momentowi gnącemu, ograniczającemu maksymalną szybkość zwierzęcia. Jednak kości kończyn amargazaura cechowały się mocniejszą budową, niż u współczesnego nosorożca białego, zaadaptowanego do galopu.
Rozmieszczenie geograficzne.
Szczątki amargazaura odkryto w południowoamerykańskim basenie Neuquén. Tereny leżą dzisiaj w Argentynie, a dokładniej w południowo-środkowej części jej prowincji Neuquén, gdzie leży Formacja La Amarga, z której pochodzą skamieliny.
Wedle odkrywców amargazaura ich znalezisko datuje się na kredę wczesną, na hoteryw, co potwierdzano w następnych publikacjach. Podobny pogląd wyznają Manzetta i współpracownicy, którzy w swej pracy traktującej o rozmiarach południowoamerykańskich dinozaurów z kredy przypisują amargazaura nieoficjalnej jednostce stratygraficznej znanej jako neokom, uznając go dokładniej za przedstawiciela późnego neokomu. Autorzy opisu zapalazaura z tej samej formacji umieszczają amargazaura we wczesnym barremie. Jeszcze nowsza praca podaje, że osad, w którym znaleziono ten gatunek, reprezentuje interwał barrem-apt.
Paleoekologia.
"Amargasaurus" pochodzi ze skał osadowych formacji La Amarga, wchodzącej w skład Basenu Neuquén, datowanej na barrem i późny apt w epoce kredy wczesnej. Większość skamieniałości kręgowców, w tym i amargazaura, znaleziono w najniższej części formacji, Puesto Antigual. Ogniwo to mierzy szacunkowo 29 m miąższości. Tworzą je głównie piaskowce odłożone przez rzeki roztokowe. Szkielet amargazaura przykryła warstwa zlepieńców piaszczystych. Fauna zauropodów formacji La Amarga była zróżnicowana. Obejmowała bazalnego rebbachizauryda zapalazaura, tytanozaura amargatytanisa oraz nienazwane szczątki bazalnych Titanosauriformes. Wysoka różnorodność sugeruje, że różne gatunki zauropodów eksploatowały różne zasoby pokarmu, zmniejszając w ten sposób konkurencję. Bazalne Titanosauriformes miały proporcjonalnie dłuższe szyje, dłuższe przednie kończyny i szersze korony zębów, niż dikreozaurydy czy rebbachizaurydy, co wskazuje na większą wysokość żerowania. "Amargasaurus" prawdopodobnie pożywiał się do wysokości 2,7 m nad poziomem gruntu, na co wskazuje anatomia jego szyi i ucha wewnętrznego. Rebbachizaury, jak zapalazaur, prawdopodobnie żywiły się na poziomie gruntu, podczas gdy pierwotne Titanosauriformes wykorzystywały pokarm dostępny wysoko.
Harris zasugerował w 2006, że otwór postparietalny spotykany u amargazaura, dikreozaura, "Suuwassea" czy "Tornieria" może korelować z preferencją przybrzeżnych siedlisk lądowych. Formację La Amarga część badaczy uważa za środowisko w pełni lądowe, inni natomiast dopatrują się obecności zbiornika morskiego.
W skałach formacji La Amarga znaleziono również pozostałości "Amargastegos" z grupy stegozaurow, spośród teropodów niewielkiego ceratozaura "Ligabueino", na obecność zaś wielkich tetanurów wskazuje obecność zębów. Prócz dinozaurów formacja znana jest ze ssaka z grupy kladoteriów "Vincelestes", jedynego ssaka południowoamerykańskiego z kredy wczesnej. Krokodylomorfy reprezentuje zaś "Amargasuchus" z rodziny Trematochampsidae; holotyp tego rodzaju znaleziono wraz z kośćmi amargazaura.

</doc>
<doc id="777443" url="https://pl.wikipedia.org/wiki?curid=777443" title="Hollenbach">
Hollenbach

Hollenbach – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg. Leży około 5 km na północny zachód od Aichach.
Polityka.
Wójtem gminy jest Johann Riß z Bürgerwille 90, rada gminy składa się z 14 osób.

</doc>
<doc id="777444" url="https://pl.wikipedia.org/wiki?curid=777444" title="Stare Bagińskie">
Stare Bagińskie

Stare Bagińskie – wieś w Polsce położona w województwie podlaskim, w powiecie bielskim, w gminie Wyszki.
Wsie Stare Bagińskie i Nowe Bagińskie wchodzą w skład sołectwa "Bagińskie".
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Stanisława w Topczewie.

</doc>
<doc id="777445" url="https://pl.wikipedia.org/wiki?curid=777445" title="Agustinia">
Agustinia

Agustinia – rodzaj wczesnokredowego zauropoda o niepewnej pozycji filogenetycznej żyjącego w Ameryce Południowej. Skamieniałości tego dinozaura znaleziono w osadach formacji Lohan Cura w patagońskiej prowincji Neuquén. Dinozaur został pierwszy raz wspomniany w abstrakcie autorstwa słynnego paleontologa argentyńskiego, José Bonaparte, pod nazwą „Agustia”. Nazwa okazała się być już jednak zajęta przed rodzaj chrząszcza i w artykule z 1999 roku Bonaparte ustanowił obecną nazwę, jak również ustanowił rodzinę Agustiniidae (takson ten jednak nie został powszechnie zaakceptowany przez paleontologów). Znane są szczątki tylko jednego osobnika, na które składają się: fragmenty kręgów, strzałka, piszczel i pięć kości śródstopia. Kość udowa była zbyt słabo zachowana, by dało się ją wydobyć. "Agustinia" jest podobna zarówno do diplodoków, jak i tytanozaurów – zapewne należy do jednej z tych grup.
Bonaparte (1999) za cechę wyróżniającą "Agustinia" spośród innych zauropodów uważał obecność osteodermów w kilku różnych kształtach, tworzących płytki i kolce ulokowane na grzbiecie zwierzęcia wzdłuż kręgosłupa. Badania histologiczne przeprowadzone przez Bellardiniego i Cerdę (2017) wykazały jednak, że rzekome osteodermy to prawdopodobnie błędnie zidentyfikowane fragmenty kości, m.in. żeber.
Wymiary.
15 metrów długości (oszacowane na podstawie strzałki o długości 89,5 cm)
Nazwa.
"Agustinia" (etymologia: na cześć odkrywcy – Agustina Martinellego)
"Agustinia ligabuei" (etymologia: na cześć sponsora wyprawy – Giancarla Ligabuego)
Występowanie.
Ameryka Południowa, Patagonia, prowincja Neuquén
Stratygrafia i datowanie.
wczesna kreda: apt – alb (116–110 milionów lat temu); formacja Lohan Cura

</doc>
<doc id="777446" url="https://pl.wikipedia.org/wiki?curid=777446" title="Kissing">
Kissing

Kissing – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg. Leży około 21 km na południowy zachód od Aichach, nad rzeką Paar.
Polityka.
Wójtem gminy jest Manfred Wolf z SPD, rada gminy składa się z 24 osób.

</doc>
<doc id="777447" url="https://pl.wikipedia.org/wiki?curid=777447" title="Neslihan Demir">
Neslihan Demir

Neslihan Demir-Güler dawniej Darnel (ur. 9 grudnia 1983 w Eskişehir) – turecka siatkarka, reprezentantka Turcji, grająca na pozycji atakującej. 
Podczas ceremonii otwarcia Igrzysk Olimpijskich 2012 w Londynie była chorążym reprezentacji Turcji.
Życie prywatne.
16 lipca 2006 wyszła za mąż, za Orkuna Darnela. W 2008 urodziła córkę Zeynep Penelope. W marcu 2013 para rozwiodła się. 20 czerwca 2014 ponownie wyszła za mąż za tureckiego aktora Kamila Gülera.
Osiągnięcia klubowe.
Mistrzostwo Turcji:
Puchar Top Teams:
Liga Mistrzyń:
Mistrzostwo Hiszpanii:
Superpuchar Hiszpanii:
Puchar Turcji:
Superpuchar Turcji:
Klubowe Mistrzostwa Świata:
Osiągnięcia reprezentacyjne.
Mistrzostwa Europy:
Igrzyska Śródziemnomorskie:
Liga Europejska:
Grand Prix:

</doc>
<doc id="777453" url="https://pl.wikipedia.org/wiki?curid=777453" title="Puertazaur">
Puertazaur

Puertazaur ("Puertasaurus") – rodzaj olbrzymiego zauropoda z grupy tytanozaurów, żyjącego w późnej kredzie na obszarze Ameryki Południowej. Został opisany w 2005 na podstawie znalezionego w 2001 w południowej Argentynie (prowincja Santa Cruz) skamieniałego fragmentu kręgosłupa. Osady, w których odkryto jego skamieniałości pierwotnie datowano na wczesny mastrycht; późniejsze badania wskazują, że należy je datować na cenoman–santon, najprawdopodobniej na cenoman. Odkrywcami i preparatorami jedynego dotychczas znanego okazu (holotypu MPM 10002) byli Pablo Puerta i Santiago Reuil – to od ich nazwisk utworzono nazwę rodzajową i epitet gatunkowy.
Na okaz typowy składają się cztery dezartykułowane kręgi: w dużej mierze zachowany kręg szyjny dziewiąty (pierwszy znany dla olbrzymiego tytanozaura, umożliwiający wgląd w anatomię szyi neozauropodów), komplety kręg piersiowy drugi (najszerszy z wszystkich dotychczas znanych dla dinozaurów, o szerokości 1,68 m i wysokości 1,06 m) i centra dwóch kręgów ze środkowej części ogona. Puertazaur charakteryzował się między innymi: olbrzymimi rozmiarami ciała, rozszerzonymi wyrostkami kolczystymi kręgów szyjnych i wyjątkowo krótkim drugim kręgiem piersiowym. Dinozaurami współwystępującymi z puertazaurem były: bazalny iguanodont "Talenkauen santacrucensis" i tetanur "Orkoraptor burkei". Puertazaur był powolnym roślinożercą o długiej szyi i klatce piersiowej o szerokości pięciu, a być może nawet siedmiu metrów. Paleoartysta Nima Sassani w 2011 roku oszacował rozmiary na 38 metrów długości oraz masę na 110 ton. (Jednak porównanie puertazaura do jego krewniaka futalognkozaura sugeruje, że puertazaur osiągał "tylko" 34 m długości i ważył około 90 ton) To sprawiałoby, że puertazaur byłby jednym z dwóch największych znanych dinozaurów (obok argentynozaura), nie licząc niepewnych rodzajów jakimi są amficelias i bruhatkajozaur.

</doc>
<doc id="777454" url="https://pl.wikipedia.org/wiki?curid=777454" title="Sakis Ruwas">
Sakis Ruwas

Sakis Ruwas (), właśc. Anastasios Ruwas (); ur. 5 stycznia 1972 w Mandukion) – grecki piosenkarz, autor tekstów, kompozytor, gitarzysta, prezenter telewizyjny, producent muzyczny, aktor i fotomodel, były lekkoatleta.
Dwukrotny reprezentant Grecji w Konkursie Piosenki Eurowizji (2004, 2009).
Wczesne lata.
Urodził się we wsi Mandukion niedaleko wyspy Korfu. Jest synem kierowcy ambulansu Konstantinosa Ruwasa i ekspedientki Anny-Marii Panaretu. Ma trzech młodszych braci: Wasiliosa, Apostolosa (ur. 1975) i Nikolasa (ur. 1991). Pochodzi z biednej rodziny. W 1984 jego rodzice rozwiedli się, a jego ojciec niedługo później ponownie się ożenił. Wówczas Sakis zamieszkał z Apostolosem w domu dziadków w Potamos. W tym czasie podejmował się różnych prac w celu utrzymania rodziny – pracował w warsztacie samochodowym, dorabiał jako pracownik budowlany i barman. Równocześnie uczył się w szkole wieczorowej, jednak miał problemy w nauce, głównie czytania i pisania.
W dzieciństwie zaczął wykazywać zdolności atletyczne. Mając cztery lata, zacząć uczęszczać na zajęcia baletowe. Jako dziesięciolatek zagrał w swej pierwszej produkcji teatralnej, "An i karharies itan antropi". Niedługo później zainteresował się muzyką, w tym np. twórczością Elvisa Presleya, i nauczył się gry na gitarze. W wieku 15 lat zaczął uprawiać lekkoatletykę, głównie skok o tyczce. W tej dziedzinie wygrał kilka nagród na zawodach sportowych. Po skończeniu pełnoletniości zakończył karierę sportową, by skupić się na rozwoju kariery muzycznej.
Kariera muzyczna.
Początki.
Mając 18 lat, został wokalistą zespołu Corfu Band, w którym śpiewał piosenki z repertuaru wykonawców, takich jak Elvis Presley czy The Beatles. Występował w lokalnych klubach oraz hotelach. Podczas jednego z koncertów został dostrzeżony przez Eliasa Psinakisa, swojego późniejszego menedżera. W tym czasie przeprowadził się do Patras, gdzie wyjechał w celu rozwoju kariery. Tam poznał piosenkarza Dakisa, który zaoferował mu pomoc w rozwijaniu kariery. Niedługo potem przeprowadził się do Aten. 
W 1991 zagrał koncert w hali Show Centre, a jego występ obejrzał m.in. Nikos Muratidis, który polecił nastolatka autorowi piosenek, Jorgosowi Pawrianosowi. Niedługo później podpisał kontrakt płytowy z wytwórnią muzyczną PolyGram. W tym czasie jego menedżerem został Elias Psinakis. Kilka miesięcy później wystąpił na Festiwalu Piosenki w Salonikach, gdzie wygrał nagrodę w kategorii „najlepsza kompozycja” (za utwór „Par’ta” autorstwa Nikosa Terzisa i Jorgosa Pawrianosa). W tym czasie wydał debiutancki album studyjny, zatytułowany po prostu "Sakis Ruwas", który promował singlami: „Par’ta”, „1992”, „Ego s’agapo” i „Gia fantasu”. Z płytą dotarł na pierwsze miejsce krajowej listy sprzedaży.
Lata 1992–1999.
We wrześniu 1992 wydał drugi album studyjny pt. "Min andistekese", który promował singlami: „Gyrna”, „Na ziseis moro mu”, „Me kommeni tin anasa” i „Min andistekese”. W październiku 1993 zaprezentował kolejną płytę, pt. "Gia sena", promowaną singlami: „To ksero eise moni”, „Ksehase to” i „Kane me”, który stał się radiowym przebojem.
Zimą 1994 nawiązał współpracę z producentem muzycznym i piosenkarzem Nikosem Karwelasem, z którym napisał i nagrał album studyjny pt. "Ema, dakria &amp; idrotas". Płytę promował singlami „Ela mu” i „Ksana”, które stały się radiowymi przebojami. W tym czasie został powołany do podjęcia służby wojskowej. Wydarzeniem zainteresowały się krajowe media, zwłaszcza w momencie, kiedy piosenkarz tłumaczył niechęć do podjęcia służby agorafobią. Niedługo później trafił do szpitala psychiatrycznego w Penteli, gdzie został poddany ocenie. W tym czasie media donosiły o tym, że miał podjąć próbę samobójczą. Po wyjściu ze szpitala odbył służbę wojskową pod kontrolą psychiatryczną; musiał wówczas usunął kolczyk z ucha oraz obciąć długie włosy.
W 1996 wznowił karierę muzyczną, wydając album studyjny pt. "Tora archizun ta diskola", który promował singlem o tym samym tytule. Wiosną premierę miał album Any Wisi pt. "Travma", na którym znalazła się piosenka „Se telo, me teleis” z gościnnym udziałem Ruwasa. Zimą zaśpiewał z piosenkarką podczas jej koncertu w ateńskim Chaos Club. Również w 1996 nagrał Hellfire”) i „Otan” (ang. „Someday”) na potrzeby oficjalnej ścieżki dźwiękowej do greckiej wersji językowej filmu animowanego "Dzwonnik z Notre Dame" (gr. "I panagia ton Parision"), w którym użyczył głosu Quasimodo. 19 maja 1997 zaśpiewał razem z Burakiem Kutem podczas koncertu organizowanego w cypryjskim Green Line z okazji pojednania między krajami. Za występ w koncercie zdobył Międzynarodową Nagrodę im. Abdiego Ipekçiego za „globalne zrozumienie i współpracę”. Udział w wydarzeniu spotkał się z negatywną reakcją ze strony greckich mediów oraz protestujących Greków i Turków, którzy obrzucali piosenkarza jajkami, pomidorami i kamieniami. W konsekwencji wyjechał na pół roku do Stanów Zjednoczonych, by wyciszyć zamieszanie.
W grudniu 1998 wydał szósty album studyjny pt. "Kati apo mena", który był jego pierwszą płytą wydaną pod szyldem wytwórni Minos EMI. Album promował singlami „Telis i den telis” oraz „Den echi sidera i kardia su”, który stał się przebojem w Grecji. W ramach promocji albumu zagrał koncert w ateńskim Virgin Megastore. W 1999 nagrał piosenkę „Oso ekso esena” w duecie z Steliosem Rokkosem. Latem koncertował z nim po Atenach.
Lata 2000–2009.
W marcu 2000 zaprezentował siódmy album studyjny pt. "21os akatallilos", który promował singlami: „Se telo san trelos”, „Askisi ipotagis”, „Delfinaki”, „Kanume onira” i „Andeksa”. Z ostatnim dotarł do pierwszego miejsca krajowych list przebojów. Również w 2000 wystąpił z Katy Garbi na koncercie organizowanym w Pili Aksiu w Salonikach. W maju trafił do szpitala z ostrym bólem brzucha, gdzie zdiagnozowano u niego zapalenie otrzewnej i zlecono usunięcie wyrostka robaczkowego. Pod koniec października rozpoczął występy na zimowych koncertach z Antonisem Remosem i Peggy Ziną w Apollonas.
W 2001 podpisał kontrakt płytowy z francuską wytwórnią Universal Licensing Music oraz nawiązał współpracę z amerykańskim producentem Desmondem Childem i Phoebus. Napisał z nimi piosenkę „Disco Girl”, która stała się przebojem w Grecji i która została wydana również na francuskim rynku muzycznym. W celu promocji piosenki odbyłtrasę koncertową po Francji. W czerwcu 2002 zaprezentował ósmy album studyjny pt. "Ola kala", którą wydał również na europejskim rynku, wzbogacając krążek o trzy anglojęzyczne piosenki. Po 11 dniach od premiery krążek uzyskał status złotej płyty w Grecji, a po czterech miesiącach pokrył się platyną. Album promowany był przez single: „Disco Girl”, „Mia zoi mazi” (angielska wersja: „The Light”) oraz tytułowy „Ola kala”. Na francuskim wydaniu znalazł się singiel „Feelings”, będący coverem utworu Morrisa Alberta z 1975 roku. Piosenka została też wydana po grecku (jako „Pes tis”) i francusku (jako „Dis lui”). W kwietniu 2003 wystąpił gościnnie na gali Arion Music Awards, gdzie zaśpiewał na scenie z Antonis Remos i Naną Muschuri. W grudniu wydał dziewiąty album pt. "To chrono stamatao", za który zdobył status złotej płyty. Krążek promował singlami: „Pes tis”, „Telo na kitao”, „Chronia polla” i „To chrono stamatao”. W kolejnych miesiącach występował w klubie Fever z Jorgosem Tsalikisem oraz zespołem One.
W lutym 2004 spekulowano, że otrzymał od greckiej telewizji ERT zaproszenie do reprezentowania Grecji w 49. Konkursie Piosenki Eurowizji organizowanego w Stambule. W marcu potwierdzono, że wystąpi w konkursie z piosenką „Shake It”. W kwietniu odebrał nagrodę na gali Arion Music Awards za wygraną w kategorii „Najlepszy piosenkarz popowy”, oraz wyruszył w przedeurowizyjną trasę promocyjną, występując na koncertach m.in. w Finlandii. Podczas przygotowań do występu w konkursie otrzymał wsparcie m.in. burmistrz Aten Dory Bakogianni. 12 maja wystąpił w półfinale konkursu i z trzeciego miejsca awansował do finału rozgrywanego 15 maja. Zajął w nim trzecie miejsce z 252 punktami, w tym z maksymalną notą 12 punktów z Albanii, Cypru, Wielkiej Brytanii, Malty i Rumunii. Podczas obu występów towarzyszyły mu na scenie dwie tancerki oraz trzyosobowy chórek, w którego skład weszli m.in. finaliści krajowych talent show "EuroStar": Apostolos Psihramis, Andonis Dominos i Yoanna Fafaliu. Również w maju wydał reedycję płyty pt. "To chrono stamatao", którą wzbogacił o singiel „Shake It”, który przez dziewięć tygodni zajmował pierwsze miejsce na greckich listach przebojów, a także zdobył status podwójnej platynowej płyty. W czerwcu wystąpił gościnnie na gali MAD Video Music Awards, podczas której odebrał nagrodę za wygraną w kategorii „Najseksowniejszy występ” (za teledysk do piosenki „Pes tis”). W tym samym miesiącu otrzymał od stacji ERT propozycję reprezentowania Grecji w 50. Konkursie Piosenki Eurowizji, ale odrzucił propozycję. 7 lipca wystąpił z Sertab Erener na koncercie pokojowym między krajami. W sierpniu wziął udział w biegu z olimpijską pochodnią przed Letnimi Igrzyskami Olimpijskimi w Atenach, wystąpił też gościnnie podczas ceremonii zamknięcia imprezy. Jesienią nagrał nową wersję piosenki „Se telo san trelos” w duecie z rosyjskim piosenkarzem Filippem Kirkorowem. Pod koniec roku wystąpił jako support Jorgosa Mazonakisa i Eleny Paparizu podczas ich koncertów w klubie Fever.
W kwietniu 2005 wydał dziesiąty album studyjny pt. "S’echo erotefti", który zdobył certyfikat potrójnej platynowej płyty za wysoką sprzedaż w kraju, który promował singlami: „Chilia milia”, „Mila tis”, „Na m’ agapas”, „Cairo” i tytułowy „S’echo erotefti”. Również w kwietniu za singiel „Shake It” odebrał statuetkę za „najlepiej sprzedający się grecki singiel” na gali rozdania nagród Arion. We wrześniu został ogłoszony „najlepiej sprzedającym się greckim artystą 2004 roku” na gali World Music Award, a także zagrał koncert charytatywny w Olympic Indoor Hall. 14 lutego 2006 zagrał koncert walentynkowy w Athens College, który został nagrany i wydany 27 kwietnia 2006 w formie płyty koncertowej, pt. "Live Ballads". Wydawnictwo trafiło na pierwsze miejsce listy sprzedaży w kraju. W kwietniu Ruwas wystąpił z piosenką „Horis kardia” na gali Arion Music Awards 2006, podczas której odebrał również nagrody w kategoriach: „Najlepszy piosenkarz popowy” i „Najlepszy album popowy” (za "S’echo erotefti"). W maju współprowadził 51. Konkurs Piosenki Eurowizji organizowany w Atenach. Podczas tzw. przerwy interwałowej zaprezentował singiel „I’m in Love with You”. W czerwcu wystąpił jako gość muzyczny na gali MAD Video Music Awards 2006, na której odebrał również nagrody w kategoriach: „Najlepszy teledysk artysty” (za klip do „Na m’ agapas”) i „Najlepiej ubrany artysta w teledysku” (za klip do „Mila tis”). 6 grudnia 2006 wydał 11. album studyjny, pt. "Iparhi agapi edo", który zdobył status platynowej płyty.
W marcu 2007 występował z Despiną Verdi w klubie Boom w Salonikach. Nagrał dwie piosenki w duecie z Dorettą Papadimitriu („Nothing” i „One with This World”) na potrzeby ścieżki dźwiękowej do filmu "Alter Ego", w którym zagrał główną rolę. We wrześniu zagrał koncert w teatrze Lycabettus, będący częścią kampanii zachęcającej do oddawania krwi. Zapis audiowizualny z widowiska został wydany 12 grudnia 2007 na płycie DVD, pt. "This Is My Live". Na płycie znalazł się jego nowy singiel, „Stus 31 dromus”. W październiku odebrał nagrodę na gali Arion Music Awards 2007 w kategorii „Najlepsza piosenka popowa” (za „Ola gyro su gyrizun”); był też nominowany do nagrody w czterech innych kategoriach.
Wiosną 2008 wraz z Antonisem Remosem odbył światową trasę koncertową, w ramach której zagrali w Ameryce Północnej, Australii i Afryce Południowej. W tym czasie wydał singiel „+ se telo”, który stał się radiowym przebojem. W październiku z piosenką „Stus 31 dromus” zajął trzecie miejsce w Konkursie Piosenki OGAE. W listopadzie wydał singiel „Irtes”, który dedykował swej nowo narodzonej córce. 3 grudnia 2008 wydał dwunasty album studyjny pt. "Irtes", który promował singlami: „+ se telo” i „Irtes”. 4 grudnia rozpoczął zimową serię koncertów w klubie Starz.
W 2009 reprezentował Grecję w 54. Konkursie Piosenki Eurowizji w Moskwie. Jego konkursowa piosenka, „This Is Our Night”, została wybrana przez jurorów i telewidzów w lutym 2009 podczas specjalnego koncertu selekcyjnego. Przed występem w konkursie odbył trasę promocyjną po Europie. 14 maja wystąpił w drugim półfinale konkursu i z czwartego miejsca awansował do finału, rozgrywanego 16 maja. Zajął w nim siódme miejsce ze 120 punktami, w tym m.in. z maksymalnymi notami 12 punktów od Albanii, Bułgarii i Cypru. 1 lipca na stadionie Panatinaiko zagrał koncert organizowany przez Krajową Radę Młodzieży w celu zachęcenia ludzi do dbania o środowisko. Wydarzenie uchodzi za największe niesportowe wydarzenie przygotowywane na tym stadionie. Od lipca do września odbył trasę koncertową pod nazwą "Sakis Live Tour". Zagrał też serię koncertów w Politia Live Clubbing w Salonikach.
Lata 2010–2019.
W maju 2010 zagrał sześciotygodniową serię koncertów w Politia Live Clubbing w Salonikach. Jeszcze w 2010 zaśpiewał gościnnie w piosence Tamty Goduadze „Tarros i aliteia”, która stała się przebojem w kraju i zapewnił duetowi nagrodę w kategorii „najlepszy teledysk nagrany przez duet lub współpracujących wykonawców” na gali MAD Video Music Award. 14 grudnia wydał trzynasty album studyjny, pt. "Parafora", z którym dotarł do pierwszego miejsca listy sprzedaży w Grecji. W pierwszym tygodniu po premierze krążek został sprzedany w ponad 24 tys. egzemplarzy, dzięki czemu zdobył status podwójnej platynowej płyty. Album promowany był m.in. przez singiel „Space ton chrono”, który dotarł na szczyt list przebojów oraz zapewnił Ruwasowi nagrodę na gali Balkan Music Awards 2010 w kategorii „Najlepsza bałkańska piosenka”. Pozostałymi singlami z płyty "Parafora" zostały: „Emena tes”, „Oi dio mas”, „Nekros okeanos” i tytułowy utwór „Parafora”. W czerwcu Ruwas otrzymał nominacje do nagrody MAD Video Music Awards w kategoriach: „Artysta roku”, „Modowa ikona roku” i „Najlepszy teledysk pop” (za klip do piosenki „Space ton chrono”). W tym samym miesiącu wraz ze swoim bratem, Wasilisem, otworzył telewizyjno-filmową firmę produkcyjną Sakis Rouvas Kinematografos EPE. 27 sierpnia wystąpił na Mykonos Xlsior Festival organizowanym w celu wsparcia ruchu środowisk LGBT. W październiku odebrał Europejską Nagrodę Muzyczną MTV 2010 dla najlepszego greckiego wykonawcy, dzięki czemu był nominowany do nagrody dla najlepszego europejskiego wykonawcy. 
Na przełomie 2010 i 2011 towarzyszył Anie Wisi w serii koncertów "Face2Face" organizowanych w Athinon Arena. 2 lutego 2011 wystąpił podczas pokazu MADWalk. W lutym 2012 zaprezentował singiel „Bad Thing”, a w maju – piosenkę „Tora”. W czerwcu na gali MAD Video Music Awards 2012 odebrał nagrody w kategoriach: „Męski artysta roku” i „Artysta roku”. W maju 2013 zaprezentował singiel „Mia chara na pernas” oraz zdobył nominacje do nagród MAD Video Music Awards 2013 w kategoriach: „Męski artysta roku”, „Artysta roku”, „Najlepszy teledysk pop” i „Teledysk roku”.
Od 26 kwietnia do 11 października 2014 odbył trasę koncertową "Ace of Hearts Tour". W grudniu 2014 odbyła się premiera musicalu "Chraklis, oi dodeka atloi", w którym grał główną rolę (Herkulesa). W styczniu 2015 premierę miał album zawierający piosenki ze spektaklu zaśpiewane przez Ruwasa.
Kariera aktorska.
W listopadzie 2006 rozpoczął prace nad filmem Nicholasa Dimitropulosa "Alter Ego", w którym zagrał główną rolę, Stefanosa. Premiera filmu odbyła się w 2007. 20 sierpnia 2009 premierę miał amerykański film "Duress", w którym Ruwas zagrał rolę Abnera Solviego. W marcu 2014 rozpoczął prace na planie filmu "Chevalier", który był zgłoszony jako grecka propozycja do zdobycia Nagrody Akademii Filmowej w kategorii „Najlepszy film nieanglojęzyczny” podczas 89. gali wręczenia Oscarów. 
Użyczył głosu Quasimodo w greckiej wersji językowej filmu animowanego "Dzwonnik z Notre Dame" (1998) oraz kapitanowi Charlesowi T. Bakerowi w greckiej wersji językowej "Planet 51" (2009).
Latem 2013 odegrał główną rolę (Dionizosa) w sztuce "The Bacchae". Za tę kreację otrzymał nagrodę na gali Greek Theatre Critics Awards 2014 w kategorii „Starożytny dramat”.
Pozostałe przedsięwzięcia.
W latach 2000–2001 był twarzą greckiej kampanii reklamowej marki Pepsi.
Był prowadzącym pięciu edycji greckiej edycji programu "The X Factor" (2008–2011, 2016–2017), a także prowadził program ANT1 "Iroes anamesa mas".
Na przełomie 2009 i 2010 otworzył klub S oraz restuarację EDO serwującą sushi. 2 marca 2010 został narażony na straty w wysokości ok. 4 mln euro z powodu pożaru w klubie S.
We wrześniu 2010 zaprezentowano kolekcję ubrań firmy Sprider Stores, sygnowaną nazwiskiem Ruwasa.
Pod koniec listopada 2013 został wyróżniony przez Helleńską Unię Eptanisianów za swoją pracę filantropijną. W styczniu 2014 został dawcą szpiku kostnego, wspierając Fundację „Elpida”.
Życie prywatne.
Media spekulowały o związku Ruwasa z osobowościami, takimi jak modelka Zeta Logotheti czy piosenkarka Elli Kokkinu. Spotykał się z modelką Katią Zyguli, którą poznał w 2003 na planie zdjęciowym do kampanii reklamowej dla marki Vodafone. Mają czworo dzieci, Anastasię (ur. 2 listopada 2008), Aleksandrosa (ur. 15 października 2011), Ariadni (ur. 3 stycznia 2013) i czwarte, urodzone 21 kwietnia 2016. Pobrali się 3 lipca 2017.
Problemy z prawem.
Latem 2000, wraz z kilkoma innymi celebrytami wyjechał na Mykonos, gdzie podróżował jachtem znajomego lekarza. W pojeździe znaleziono narkotyki, co wywołało spekulacje medialne wokół zażywania przez piosenkarza środków zakazanych. W celu uniknięcia rozprawy sądowej, Ruwas zapłacił karę grzywny.

</doc>
<doc id="777457" url="https://pl.wikipedia.org/wiki?curid=777457" title="Rokujō">
Rokujō

 – 79. cesarz Japonii, według tradycyjnego porządku dziedziczenia.
Rokujō Konoe panował w latach 1165-1168.
Mauzoleum cesarza Rokujō znajduje się w Kioto. Nazywa się "Seikan-ji no misasagi".

</doc>
<doc id="777458" url="https://pl.wikipedia.org/wiki?curid=777458" title="Merching">
Merching

Merching – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg. Leży około 22 km na północny zachód od Aichach, nad rzeką Paar, przy drodze B2 i linii kolejowej Ammerseebahn: Garmisch-Partenkirchen-Augsburg.
Polityka.
Wójtem gminy jest Martin Walch z CSU/FW, poprzednio urząd ten obejmowała Brigitte Meyer, rada gminy składa się z 16 osób.

</doc>
<doc id="777460" url="https://pl.wikipedia.org/wiki?curid=777460" title="Claude Puel">
Claude Puel

Claude Puel (ur. 2 września 1961 roku w Castres) – francuski trener piłkarski i piłkarz. Większość kariery piłkarskiej spędził w AS Monaco.
21 czerwca 2011 roku został zwolniony z funkcji trenera Olympique Lyon, zastąpił go Rémi Garde. W latach 2012–2016 trener OGC Nice. Od 2016 menadżer Southampton F.C., zwolniony w 2017 roku. 25 października 2017 roku został trenerem Leicester City F.C. W latach 2019-2021 trenował zespół Saint Etienne.

</doc>
<doc id="777461" url="https://pl.wikipedia.org/wiki?curid=777461" title="Ivan Reitman">
Ivan Reitman

Ivan Reitman (ur. 27 października 1946 w Komárnie, zm. 12 lutego 2022 w Montecito) – kanadyjski reżyser, aktor i producent filmowy pochodzenia żydowskiego, urodzony na terenie dzisiejszej Słowacji. Znany z takich filmów jak: "Pogromcy duchów", "Pogromcy duchów II", "Sex Story", "Bliźniacy", "Gliniarz w przedszkolu" czy "Junior".
Był właścicielem założonej w 1998 wytwórni The Montecito Picture Company. 
Do Kanady wyemigrował wraz z rodziną w 1950. Jego rodzice byli węgierskimi Żydami, którzy przeżyli Holocaust. W 1969 ukończył studia na wydziale muzycznym McMaster University. W 1976 ożenił się z Geneviève Robert, z którą miał trójkę dzieci: Caroline, Catherine i Jasona.
Zmarł w wieku 75 lat w swoim domu w Montecito, w Kalifornii.

</doc>
<doc id="777462" url="https://pl.wikipedia.org/wiki?curid=777462" title="Lemurokształtne">
Lemurokształtne

Lemurokształtne (Lemuriformes) – infrarząd małpiatek z podrzędu lemurowych (Strepsirrhini) w rzędzie naczelnych (Primates), występujących na Madagaskarze i Komorach. 
Systematyka.
Do infrarzędu lemurokształtnych należą dwie nadrodziny z następującymi rodzinami:

</doc>
<doc id="777464" url="https://pl.wikipedia.org/wiki?curid=777464" title="Lemuridae">
Lemuridae



</doc>
<doc id="777465" url="https://pl.wikipedia.org/wiki?curid=777465" title="Maksakalizaur">
Maksakalizaur

Maksakalizaur ("Maxakalisaurus") – rodzaj zauropoda z grupy tytanozaurów opisany w sierpniu 2006. Nazwa, zgodnie ze zwyczajem brazylijskich paleontologów, odnosi się do słów z języka indian – Maxakali to nazwa plemienia, a Topai – bóstwo czczona przez to plemię. Szczątki maksakalizaura wydobywano w latach 1998–2002 w pobliżu autostrady niedaleko Serra da Boa Vista (Prata-Triângulo Mineiro) w południowo-centralnej części regionu Minas Gerais w Brazylii.
Dinozaur mierzył około 13 metrów i ważył 9 ton. Na niektórych ze skamieniałych kości naukowcy odnaleźli ślady po zębach, wskazujące, że ciałem maksakalizaura pożywiali się mięsożercy. Maksakalizaur żył w późnej kredzie, około 80 milionów lat temu na terenie ówczesnego kontynentu – Gondwany. Jego odkrycie ma duże znaczenie ze względu na jego bliskość do żyjącej przed 70 milionami lat, znanej tylko z Argentyny, wyspecjaliowanej grupy zauropodów – Saltasauridae. Maksakalizaura łączy z nią występowanie w skórze zwierzęcia osteoderm – kostnych płyt tworzących pewien rodzaj pancerza. Do unikatowych cech dinozaura należą między innymi wyniosłości na kręgach krzyżowych i piłkowanie zębów.

</doc>
<doc id="777467" url="https://pl.wikipedia.org/wiki?curid=777467" title="Ried (Bawaria)">
Ried (Bawaria)

Ried – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg. Leży około 20 km na południe od Aichach.
Polityka.
Wójtem gminy jest Anton Drexl z CSU, rada gminy składa się z 14 osób.
Oświata.
W gminie znajduje się przedszkole oraz szkoła podstawowa (10 nauczycieli i 167 uczniów).

</doc>
<doc id="777472" url="https://pl.wikipedia.org/wiki?curid=777472" title="Lemuriformes">
Lemuriformes



</doc>
<doc id="777474" url="https://pl.wikipedia.org/wiki?curid=777474" title="Rehling (gmina)">
Rehling (gmina)

Rehling – gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Aichach-Friedberg.
Geografia.
Gmina Rehling leży nad rzeką Friedberger Ach. Leży ok. 15 km od Aichach.
Polityka.
Wójtem gminy jest Alfred Rappel, rada gminy składa się z 14 osób.

</doc>
<doc id="777477" url="https://pl.wikipedia.org/wiki?curid=777477" title="Melamina">
Melamina

Melamina ("cyjanuramid, 2,4,6-triamino-1,3,5-triazyna") – aromatyczny związek chemiczny z grupy amin, pochodna triazyny, trimer cyjanamidu. 
Jest bezbarwną substancją krystaliczną. Ma postać białego proszku, jest trudno palna, odporna na działanie wody, temperatury i światła. Ma wysoką twardość powierzchni, nie występują w niej prądy błądzące.
Otrzymywanie.
Została otrzymana po raz pierwszy przez Justusa von Liebiga w 1834 r. w reakcji tiocyjanianu potasu (KSCN) z salmiakiem (NH4Cl).
Na skalę laboratoryjną można ją otrzymać w procesie trimeryzacji cyjanamidu:
W reakcji powstaje najpierw dimer cyjanamidu, dicyjanodiamid (2-cyjanoguanidyna; (NH2)2C=N−C≡N).
Na skalę przemysłową do lat 60. XX w. melamina produkowana była z dicyjanodiamidu:
Obecnie uzyskiwana jest prawie wyłącznie z mocznika:
Proces prowadzi się albo pod wysokim ciśnieniem (&gt;70 atm) albo w obecności katalizatora (typu Al2O3 lub SiO2). W procesie wysokociśnieniowym reakcja przebiega poprzez kwas cyjanowy H−O−C≡N i jego trimer, kwas cyjanurowy (NCOH)3, a w procesie katalitycznym poprzez kwas izocyjanowy, H−N=C=O. Melamina opuszcza reaktor w fazie gazowej i jest następnie oddzielana od pozostałych związków poprzez schłodzenie.
Zastosowanie.
Surowiec ten stosowany jest do wyrobu żywic melaminowych, używanych do produkcji laminatów dekoracyjnych, płyt drewnopochodnych, klejów, farb i lakierów. Wykorzystywany jest również w przemyśle motoryzacyjnym, włókienniczym i papierniczym, a także przy produkcji tworzyw dla przemysłu elektrotechnicznego i wytwarzaniu przedmiotów gospodarstwa domowego.
Transport i przechowywanie.
Melaminę przewozi się krytymi środkami transportu, szczególną uwagę zwracając na ochronę przed zawilgoceniem. Melaminę luzem przewozi się specjalnymi silo-cysternami służącymi do przewozu produktów sypkich. Przechowuje się ją w krytych pomieszczeniach.
Produkcja w Polsce i na świecie.
W 2014 roku światowa produkcja melaminy kształtowała się na poziomie ok. 1400 tys. ton/rok i skoncentrowana była głównie na kontynencie azjatyckim. W związku z intensywnym wzrostem zapotrzebowania na rynku chińskim, państwo to w ciągu kilku lat zwiększyło swoje zdolności produkcyjne i osiągnęło 40% całej światowej produkcji.
Jedynym w Polsce producentem melaminy jest Grupa Azoty Zakłady Azotowe „Puławy”. Zakłady plasują się w czołówce światowej (3. miejsce na świecie) pod względem wielkości mocy produkcyjnych (96 tys. t/r). Około 30% puławskiej melaminy trafia na rynek krajowy, natomiast reszta jest eksportowana do krajów europejskich. W 2013 r. ceny melaminy kształtowały się średnio na poziomie 1300 EUR/tona.
Kontrowersje.
Ze względu na wysoką zawartość azotu bywa stosowana do uzyskania fałszywie wysokiej zawartości białka w analizach pasz dla zwierząt oraz produktów spożywczych produkowanych poniżej norm. W 2008 r. w Chinach doszło do masowych zatruć dzieci, spowodowanych melaminą dodawaną do mleka w proszku. Po tym wydarzeniu Polska zdecydowała się na ścisłe kontrole, wykluczające obecność w polskich sklepach produktów zagrażających zdrowiu.

</doc>
<doc id="777479" url="https://pl.wikipedia.org/wiki?curid=777479" title="Rokujo">
Rokujo



</doc>
<doc id="777481" url="https://pl.wikipedia.org/wiki?curid=777481" title="I liga farerska w piłce nożnej">
I liga farerska w piłce nożnej



</doc>
<doc id="777482" url="https://pl.wikipedia.org/wiki?curid=777482" title="Meistaradeildin">
Meistaradeildin



</doc>
<doc id="777483" url="https://pl.wikipedia.org/wiki?curid=777483" title="Betrideildin">
Betrideildin

Betrideildin – najwyższa w hierarchii klasa rozgrywek piłkarskich mężczyzn na Wyspach Owczych, terytorium zależnym Królestwa Danii na Morzu Norweskim, który posiada odrębny status w ramach organizacji futbolowych, takich jak FIFA i UEFA. Cyklicznie, co roku mecze rozgrywa tam 10 drużyn, z których dwie ostatnie spadają do niżej ligi, pierwsze natomiast uzyskują możliwość gry w turniejach europejskich. Sezon na Wyspach Owczych, w przeciwieństwie do wielu innych państw, nie odbywa się na przełomie dwóch lat, lecz w ramach jednego roku na wzór krajów skandynawskich, gdyż w miesiącach chłodnych trudno byłoby przygotować wiele boisk do rozgrywek ligowych. Współcześnie również często sprawia to problemy na początku wiosny, kiedy śnieg potrafi zalegać na murawie, a dobrym przykładem przesunięcia przez taką sytuację ligowego spotkania były wszystkie mecze drugiej kolejki w sezonie 2008.
Rozgrywkami zarządza Związek Piłkarski Wysp Owczych (far. "Fótbóltssamband Føroya"). Od momentu swego powstania w 1942 do roku 1975 ligę nazywano "Meistaradeildin" ("Liga Mistrzów"), nazwę zmieniono następnie na "1.Deild" ("1. Liga"). Nazwa ta utrzymała się przez trzydzieści lat, po czym w 2005 postanowiono ją zmienić na "Formuladeldin", kiedy tytularnym sponsorem została firma IT Formula. W roku 2009 zmienił się sponsor rozgrywek ligowych, stała się nim międzynarodowa firma Vodafone, przez co ponownie zmieniona została ich nazwa. Od tamtej pory pierwszą ligę określało się na Wyspach Owczych "Vodafonedeildin" ("Liga Vodafone"). Kolejna zmiana nazwy nastąpiła w 2012 roku, kiedy sponsorem tytularnym została firma Effo, zajmująca się produkcją olei silnikowych oraz paliw. Od tamtej pory, do roku 2017 liga nazywano się "Effodeildin". 15 grudnia 2017 roku ogłoszono, że nowym sponsorem rozgrywek zostanie bank Betri, a co za tym idzie liga na kolejne cztery lata zmieni swoją nazwę na "Betrideildin".
Ciągłość rozgrywek została zakłócona tylko raz w historii, gdy przez działania wojenne w roku 1944 zabrakło piłek na archipelagu.
Historia.
Rozgrywki pierwszej ligi Wysp Owczych rozegrano po raz pierwszy w roku 1942. Wówczas miały one charakter pucharowy, a Wyspy Owcze podzielone zostały na trzy grupy: wschodnią, w której mecze rozgrywały kluby: EB Eiði (zał. 1913), HB Tórshavn (zał. 1904) oraz KÍ Klaksvík (zał. 1904), zachodnią, gdzie grały: B36 Tórshavn (zał. 1936), MB Miðvágur (zał. 1905) i SÍF Sandavágur (zał. 1906), a także południową, złożoną z: Royn Hvalba (zał. 1923), SVB Sandvík oraz TB Tvøroyri (zał. 1892). Pierwszym mistrzem została drużyna KÍ Klaksvík, w finale rozgrywek pokonując TB Tvøroyri 4:1.
Rozgrywki w tym stylu odbywały się do roku 1947. Wówczas system pucharowy przekształcono w znany do dziś system ligowy, jednak za zwycięstwo przyznawano jeszcze po dwa, nie po trzy punkty. W roku 1944 liga, jedyny raz w swojej historii, zawiesiła działalność, czego powodem był brak piłek podczas brytyjskiej okupacji Wysp Owczych. Od sezonu 1949 skład ligi na stałe stanowiły cztery zespoły: B36 Tórshavn, HB Tórshavn, KÍ Klaksvík oraz TB Tvøroyri oraz występujący nieregularnie VB Vágur. Na stałe klub ten dołączył w 1966, a w 1971 to samo uczynił ÍF Fuglafjørður (zał. 1936). Nie było wówczas możliwości spadku do ligi niższej, więc od 1971 na najwyższym poziomie rozgrywek na Wyspach Owczych występowało na stałe sześć drużyn.
Formułę rozgrywek zmodyfikowano w sezonie 1976. Zmianie uległa nazwa – dotychczas liga zwała się "Meistaradeildin" ("Liga Mistrzów"), a od tamtej pory po prostu "1.Deild" ("1. Liga"). Organizacji rozgrywek pojął się założony w tym samym roku Związek Piłkarski Wysp Owczych, który zdecydował także o włączeniu drugiej ligi do systemu rozgrywek na archipelagu. Jedna drużyna w każdym sezonie, która zajęła ostatnie miejsce w ligowej tabeli, była od tamtej pory degradowana do niższego poziomu rozgrywek, natomiast najlepszy klub z ligi niższej zajmował jej miejsce. Rozszerzono także liczbę zespołów grających w lidze do siedmiu, dołączono więc NSÍ Runavík (zał. 1957), który był także pierwszą zdegradowaną drużyną do niższego poziomu rozgrywek.
Dzięki nowemu systemowi wiele klubów uzyskało szansę gry w pierwszej lidze. Do 1979 po raz pierwszy zagrały w niej: Fram Tórshavn (zał. 1975) i MB Miðvágur (zał. 1905). W 1979 dokonała się kolejna niewielka zmiana – liczbę klubów ponownie zwiększono i od tego sezonu miało ich występować osiem. W następnych latach, w tabeli po raz pierwszy pojawiały się kolejne drużyny: GÍ Gøta (zał. 1926), B68 Toftir (zał. 1962) i LÍF Leirvík (zał. 1928).
Ostatnie, jak dotąd, rozszerzenie liczby miejsc w tabeli pierwszoligowej miało miejsce w sezonie 1988, kiedy ich liczbę podniesiono do dziesięciu, a liczbę miejsc spadkowych do dwóch. Wówczas w pierwszej lidze zagrał po raz pierwszy B71 Sandoy (zał. 1970), który już podczas tego sezonu zdobył mistrzostwo archipelagu, by jednak w kolejnym zostać zdegradowanym do niższej ligi. Niewiele później pojawiły się w tej lidze także, kluby: SÍ Sumba (zał. 1940) oraz EB/Streymur (zał. 1993).
Od sezonu 1991 najlepsze kluby z Wysp Owczych występują w rozgrywkach międzynarodowych. Po raz pierwszy w Lidze Mistrzów zagrała ówczesna drużyna z pierwszego miejsca, tj. KÍ Klaksvík. Przegrała ona oba mecze rundy eliminacyjnej sezonu 1992/93, przeciwko łotewskiemu Skonto Ryga 1:3 i 0:3. Później, coraz większa liczba zespołów zaczęła się dostawać do rozgrywek organizowanych przez UEFA. Według obecnego systemu drużyna z pierwszego miejsca ma prawo awansować do I rundy kwalifikacyjnej Ligi Mistrzów UEFA, a dwie kolejne do I rundy kwalifikacyjnej Ligi Europy UEFA.
Od roku 1995 funkcjonował w farerskiej lidze system baraży. Drużyna z dziewiątego miejsca, zamiast automatycznie spaść do ligi niższej, miała rozegrać dwumecz przeciwko klubowi z miejsca drugiego w niższej klasie rozgrywek. Z systemu tego zrezygnowano w sezonie 2006. Również od roku 1995 drużyny za zwycięstwo zdobywają nie dwa a trzy punkty.
W roku 2005 wprowadzono kolejne zmiany. Ligę przemianowano wówczas na "Formuladeildin", co odwoływało się do nowego sponsora - firmy IT Formula.fo. Wszystkie kolejne poziomy rozgrywek dostały także nowe nazwy, podnoszące pierwszą liczbę o jeden (np. "2. deild" zmieniono na "1. deild"), co upodobniło system ligowy Wysp Owczych do zachodnioeuropejskich. Zmianie uległa także liczba meczów rozgrywanych przez każdą drużynę. Od tamtej pory każda miała zagrać po trzy spotkania, a nie jak wcześniej dwa, przeciwko wszystkim pozostałym. Sprawiało to, że każdy klub powinien zakończyć sezon z dorobkiem 27 meczów.
Kolejna zmiana nazwy ("Vodafonedeildin") nastąpiła w sezonie 2009, kiedy jej sponsorem ligi została firma Vodafone. Od sezonu 2012 do sezonu 2017, w związku z tym, że jej sponsorem została firma Effo, liga nazywała się "Effodeildin" ("Liga Effo"). Kolejny czteroletni kontrakt sponsorski podpisano z bankiem Betri, co oznacza, że od sezonu 2018 do 2021 liga nazywać się będzie "Betridedilin".
System rozgrywek.
Obecny format ligi zakładający brak meczów eliminacyjnych o prawo wejście do grupy finałowej obowiązuje od sezonu 1947.
Rozgrywki składają się z 27 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą dwa mecze – jeden w roli gospodarza, drugi jako goście. W trzecim kole drużyny losowo rozgrywają ze sobą mecze – 4 lub 5 u siebie oraz 5 lub 4 na wyjeździe. Od sezonu 1988 w lidze występuje 10 zespołów. W przeszłości liczba ta wynosiła od 3 do 8. Drużyna zwycięska za wygrany mecz otrzymuje 3 punkty (do sezonu 1994 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Wysp Owczych w piłce nożnej. Mistrz zdobywa prawo gry w eliminacjach do Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. W przypadku, w którym zdobywca Pucharu Wysp Owczych zajmie pierwsze miejsce w lidze – możliwość gry w Lidze Europy otrzymuje również czwarta drużyna klasyfikacji końcowej. Zajęcie 2 ostatnich miejsc wiąże się ze spadkiem drużyn do 1. deild.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Dotychczas na Wyspach Owczych odbyło się 79 edycji pierwszej ligi, od roku 1942 do 2021 (przerwa w roku 1944). Mistrzami Wysp Owczych zostawali:
Stan na 18 października 2021.
Kluby biorące udział.
Poniższe kluby kiedykolwiek brały udział w pierwszoligowych rozgrywkach do roku 2021:
Tabela wszech czasów.
Stan na koniec sezonu 2020. Tabela zawiera informacje od 1947 roku, kiedy rozpoczęto rozgrywki ligowe, bez fazy pucharowej.
Źródło: 
Legenda:
 uczestnicy Betrideildin sezonu 2021
 kluby nieistniejące, nieposiadające obecnie sekcji piłkarskiej lub te, które zmieniły nazwę
Objaśnienia:

</doc>
<doc id="777484" url="https://pl.wikipedia.org/wiki?curid=777484" title="Pierwsza Liga Wysp Owczych">
Pierwsza Liga Wysp Owczych



</doc>
<doc id="777488" url="https://pl.wikipedia.org/wiki?curid=777488" title="Harold Ramis">
Harold Ramis

Harold Allen Ramis (ur. 21 listopada 1944 w Chicago, zm. 24 lutego 2014 tamże) – amerykański aktor, reżyser i scenarzysta. Najbardziej znany z roli Egona Spenglera w filmie "Pogromcy duchów".
Życiorys.
Urodził się w Chicago w stanie Illinois w rodzinie żydowskiej jako syn Ruth (z domu Cokee) i Nathana Ramisa, którzy byli właścicielami Ace Food &amp; Liquor Mart na dalekiej północnej stronie miasta. W czerwcu 1958 ukończył Stephen K. Hayt Elementary School. W 1962 został absolwentem Nicholas Senn High School. W 1966 ukończył studia na Uniwersytecie Waszyngtona, gdzie był członkiem Alpha Xi bractwa Zeta Beta Tau.
Wkrótce dołączył do grupy komediowej The Second City, gdzie występowali również Bill Murray, Gilda Radner, John Candy, Dan Aykroyd, Eugene Levy, Catherine O’Hara, Nia Vardalos, Ryan Stiles, Mike Myers, Steve Carell, Tina Fey, Amy Poehler i Stephen Colbert. Zaistniał jako współscenarzysta komedii Johna Landisa "Menażeria" (1978) z Johnem Belushim i Timem Mathesonem, a potem komedii Ivana Reitmana "Pulpety" (1979) z Billem Murrayem i Mattem Cravenem. W 1980 zadebiutował jako reżyser komedii sportowej "Golfiarze" z udziałem Chevy’ego Chase’a.
Zagrał postać Russella Ziskey w komedii wojennej Ivana Reitmana "Szarże" (1981) i użyczył swojego głosu jako Zeke w filmie animowanym "Heavy Metal" (1981). Wyreżyserował potem komedię "" (1983) z Chevy’m Chase’em. Był autorem scenariusza komedii "Pogromcy duchów" (1984) i sequela "Pogromcy duchów II" (1989), gdzie także wystąpił w roli doktora Egona Spenglera.
Zmarł z powodu powikłań związanych z chorobą krwi, z którą zmagał się od 4 lat.

</doc>
<doc id="777489" url="https://pl.wikipedia.org/wiki?curid=777489" title="Antetonitrus">
Antetonitrus

Antetonitrus ("Antetonitrus ingenipes") – rodzaj zauropodomorfa blisko spokrewnionego z zauropodami (według niektórych definicji filogenetycznych będącego wczesnym przedstawicielem zauropodów), żyjącego we wczesnej jurze na obszarze dzisiejszej południowej Afryki. Był roślinożercą osiągającym 10 metrów długości i 2 tony masy ciała, co czyniło go największym zwierzęciem lądowym w swoim środowisku.
Nazwa.
Nazwa tego dinozaura wzięła się od dwóch łacińskich słów – "ante" (przed) i "tonitrus" (grzmot). Nazwa ta może kojarzyć się z innym zauropodem – brontozaurem (jaszczur-grzmot).
Materiał kopalny.
"Antetonitrus" został opisany w 2003 roku przez paleontologów Adama Yatesa i Jamesa Kitchinga na podstawie skamieniałości odkrytych w osadach formacji Elliot na obszarze dystryktu Ladybrand w południowoafrykańskiej prowincji Wolne Państwo. Pierwotnie sądzono, że osady, w których zostały odkryte skamieniałości "A. ingenipes" to dolne, górnotriasowe osady formacji Elliot; późniejsze badania wskazują jednak, że skamieniałości te w rzeczywistości zostały odkryte w górnych, dolnojurajskich osadach tej formacji. Holotypem "A. ingenipes" jest okaz oznaczony BP/1/4952 z zachowanym trzonem kręgu szyjnego, trzema łukami i czterema trzonami kręgów grzbietowych, łukiem kręgu krzyżowego lub ogonowego, kręgami ogonowymi, a także z dwoma żebrami, szewronami, lewą łopatką, prawą kością ramienną, prawą kością promieniową, obiema kośćmi łokciowymi, dwoma kośćmi śródręcza i jednym paliczkiem z palca prawej kończyny przedniej, lewymi kośćmi: łonową, udową, piszczelową i strzałkową, oraz kilkoma kośćmi śródstopia i paliczkami kończyn tylnych. Paratypem jest okaz oznaczony BP/1/4952b, którego skamieniałości odkryto razem ze skamieniałościami okazu holotypowego, nieco mniejszy od okazu holotypowego (wielkość jego znanych kości wynosi ok. 80% wielkości ich odpowiedników u okazu holotypowego); znane kości tego osobnika to łuk kręgu grzbietowego, kręgi ogonowe, prawa łopatka, prawe kości: ramienna, promieniowa i łokciowa, a także prawa kość strzałkowa. Yates i Kitching (2003) przypisali okazowi holotypowemu dodatkową łopatkę i kość śródręcza; z badań McPhee i współpracowników (2014) wynika jednak, że kości te należą do innego osobnika o rozmiarach porównywalnych z okazem holotypowym. McPhee i współpracownicy nadali im nowe oznaczenie BP/1/4952c.
McPhee i współpracownicy (2014) zaliczyli do gatunku "A. ingenipes" także skamieniałości oznaczone NM QR1545 – kości szkieletów pozaczaszkowych należące prawdopodobnie do trzech osobników o różnych rozmiarach ciała, odkryte na terenie dystryktu Excelsior w Wolnym Państwie, oraz okaz BP/1/5091, znaleziony w miejscu odkrycia holotypu i paratypu "A. ingenipes", z zachowanymi kręgami należącymi prawdopodobnie do młodego osobnika.
Pozycja filogenetyczna.
Z analiz filogenetycznych, w których uwzględniony został "A. ingenipes" wynika, że gatunek ten należy do najbliższych krewnych tradycyjnie rozumianych zauropodów. Z analizy przeprowadzonej przez autorów jego opisu wynika, że jest on taksonem siostrzanym do kladu obejmującego isanozaura, kotazaura, wulkanodona i euzauropody. Późniejsze analizy filogenetyczne potwierdziły, że "Antetonitrus" był przedstawicielem zauropodomorfów bliżej spokrewnionym z zauropodami w tradycyjnym rozumieniu niż takie taksony jak przedstawiciele rodzin Plateosauridae i Massospondylidae czy rodzaje "Anchisaurus", "Aardonyx" i "Melanorosaurus". Z niektórych analiz filogenetycznych wynika, że najbliższym znanym krewnym "Antetonitrus" był lessemzaur.
Zależnie od przyjętej definicji filogenetycznej zauropodów "Antetonitrus" może być przedstawicielem tej grupy lub też znaleźć się poza nią. Wilson i Sereno (1998) zdefiniowali zauropody jako klad obejmujący rodzaj "Saltasaurus" i wszystkie zauropodomorfy bliżej spokrewnione z nim niż z rodzajem "Plateosaurus", natomiast Yates (2007) zdefiniował zauropody jako największy (obejmujący najwięcej gatunków) klad, do którego należy "Saltasaurus loricatus", ale do którego nie należy "Melanorosaurus readi"; przy przyjęciu którejś z tych definicji "Antetonitrus" należałby do zauropodów. Pierwszą definicję filogenetyczną zauropodów zaproponowali jednak Salgado, Coria i Calvo (1997), definiując je jako klad obejmujący ostatniego wspólnego przodka "Vulcanodon karibaensis" i euzauropodów oraz wszystkich jego potomków; definicję tę przyjęli też McPhee i współpracownicy (2014). "Antetonitrus" nie należał do tak definiowanych zauropodów, był jednak jednym z najbliższych znanych krewnych tej grupy.
Antetonitrus posiadał kilka cech zauropoda, jednakże nosił także znamiona prymitywizmu – cechy prozauropodów. W przeciwieństwie do swych lekko zbudowanych, mogących chodzić na dwóch kończynach przodków, prezentuje się on jako zwierzę w pełni czworonożne – był zapewne pierwszym dinozaurem chodzącym w taki sposób. Podobnie jak u innych zauropodów, jego przednie kończyny były znacznie dłuższe niż tylne, natomiast kości antetonitrusa cechowała grubość i szerokość, umożliwiające utrzymanie tak ciężkiego stworzenia. Wciąż jednak na jego przednich kończynach uwidoczniony był zakrzywiony "kciuk", podobny do tych, jakie miały prozauropody. Warto wspomnieć, iż osobnik odnaleziony przez naukowców był stosunkowo młody.

</doc>
<doc id="777490" url="https://pl.wikipedia.org/wiki?curid=777490" title="HV71">
HV71

HV71 (w międzynarodowych turniejach występuje jako HV 71 Jönköping) – szwedzki klub hokejowy z siedzibą w Jönköping (Smalandia), występujący w rozgrywkach SHL.
Zawodnicy.
Jednym z najwybitniejszych w początku XXI wieku był Stefan Liv – szwedzki bramkarz polskiego pochodzenia (zawodnik klubu od 1995 jako junior, od 2000 jako senior z jednoroczną przerwą do 2010). Zginął 7 września 2011 w katastrofie samolotu pasażerskiego Jak-42D w pobliżu Jarosławia. Wraz z drużyną leciał do Mińska na inauguracyjny mecz ligi KHL sezonu 2011/12 z Dynama Mińsk. Po śmierci Liva klub HV71 zastrzegł na zawsze numer 1, z jakim występował na koszulce bramkarz, a jego oryginalny strój wywieszony został w hali sportowej. Ponadto w sezonie Elitserien (2011/2012) drużyna HV71 występowała w koszulkach, na których nad godłem klubu naszyta była mała „jedynka”, a pod nią daty urodzin i śmierci Liva „1980-2011”.

</doc>
<doc id="777496" url="https://pl.wikipedia.org/wiki?curid=777496" title="HV Jonkoping">
HV Jonkoping



</doc>
<doc id="777505" url="https://pl.wikipedia.org/wiki?curid=777505" title="R-GSM">
R-GSM

R-GSM (Railway GSM) – standard GSM zdefiniowany przez konsorcjum standaryzacyjne 3GPP dla potrzeb transportu kolejowego. W Europie sieci oparte na tym standardzie (nazywane GSM-R) budowane są jako część składowa Europejskiego Systemu Zarządzania Ruchem Kolejowym. W Polsce ich budową i eksploatacją zajmie się
Telekomunikacja Kolejowa sp. z o.o. Standard ten zdobywa także popularność w Afryce i Azji.
Aspekty techniczne.
Sieć szkieletowa (ang. "Core Network") jest niezależna od standardu na którym oparto budowę sieci.
To co wyróżnia poszczególne standardy, to rozwiązania stosowane w sieci radiowej (ang. "Radio Access Network").
Częstotliwości, które mogą być użyte do budowy sieci w tym standardzie zostały zdefiniowane w specyfikacji
3GPP
(tak zwane "Railways GSM 900 Band").
To pasmo częstotliwości zawiera w sobie tzw. "Extended GSM 900 Band" używane w standardzie GSM 900 przez operatorów telekomunikacyjnych do świadczenia komercyjnych usług dla ludności.
Od regulatorów rynków telekomunikacyjnych w poszczególnych krajach zależy, które z częstotliwości będą przeznaczone dla
zwykłej komunikacji pomiędzy abonentami a które mogą być użyte do budowy systemu GSM-R.
Zobacz też.
Inne standardy GSM: GSM 400, GSM 700, GSM 850, GSM 900, GSM 1800, GSM 1900.

</doc>
<doc id="777508" url="https://pl.wikipedia.org/wiki?curid=777508" title="A.S. Byatt">
A.S. Byatt

A.S. Byatt, właśc. Antonia Susan Byatt (ur. 24 sierpnia 1936 w Sheffield) – brytyjska pisarka postmodernistyczna i krytyk literacki, laureatka Nagrody Bookera.
Życiorys.
Urodziła się 24 sierpnia 1936 w Sheffield jako Antonia Susan Drabble. Jej ojciec był prawnikiem, siostra Margaret Drabble pisarką. Uczyła się w Mount School w Yorku, studiowała na Newnham College Uniwersytetu w Cambridge, Bryn Mawr College oraz Somerville College w Oksfordzie. W latach 1972–83 wykładała brytyjską i amerykańską literaturę na University College London, po czym w pełni poświęciła się pisaniu.
Z początku była postrzegana przede wszystkim jako krytyk literacki, choć już w 1964 zadebiutowała powieścią "Cień Słońca", po czym opublikowała "The Game" (1967). Jej trzecia powieść, "Panna w ogrodzie" (1978), osadzona w 1953 (roku koronacji Elżbiety II) i erudycyjnie nawiązująca do takich postaci, jak Spenser, Raleigh czy Shakespeare, przyniosła autorce rozgłos. Wątki z książki autorka kontynuowała w "Still Life" (1985), "Babel Tower" (1996) i "A Whistling Woman" (2002), tworząc tetralogię. W 1990 ukazała się "Obsesja": postmodernistyczna powieść o dwudziestowiecznych wykładowcach akademickich, którzy odkrywają i badają związek dwóch poetów wiktoriańskich. Książka bogato opisuje wiktoriańskie społeczeństwo i jego przekonania, zawiera także przekonujące pastisze dziewiętnastowiecznej literatury. "Obsesja" zyskała szerokie grono czytelników, została wyróżniona nagrodą Bookera i zekranizowana w 2002 roku pod tytułem "Opętanie". Kolejna książka, "Anioły i owady" (1992), na którą składają się dwie nowele ("Morpho Eugenia" i "The Conjugal Angel") dotyczące połowy XIX wieku, została zekranizowana w 1996. Powieść "The Children’s Book" (2009), opowiadająca o rodzinie autorki książek dla dzieci wzorowanej na Edith Nesbit, została nominowana do Nagrody Bookera oraz zdobyła James Tait Black Memorial Prize. Byatt tworzy także opowiadania; jej zbiór "Opowiadania z Matisse'em w tle" (1993) nawiązuje do trzech obrazów Matisse'a.
Regularnie pisze dla prasy, w tym do „Times Literary Supplement”, „The Independent” i „The Sunday Times”. Została odznaczona tytułem Komandora Orderu Imperium Brytyjskiego (1990), a później tytułem Damy Komandor orderu (1999).
Dzieła.
Prace krytyczne, eseje.
Źródło.

</doc>
<doc id="777510" url="https://pl.wikipedia.org/wiki?curid=777510" title="Nijō">
Nijō

 – 78. cesarz Japonii, według tradycyjnego porządku dziedziczenia.
Przed wstąpieniem na tron nosił imię . Był pierwszym synem cesarza Go-Shirakawa i ojcem cesarza Rokujō.
Nijō panował w latach 1158-1165.
Mauzoleum cesarza Nijō znajduje się w Kioto. Nazywa się "Kōryū-ji no misasagi".

</doc>
<doc id="777511" url="https://pl.wikipedia.org/wiki?curid=777511" title="Katedra św. Findbara w Corku">
Katedra św. Findbara w Corku

Katedra św. Findbara (irl. "Ardeaglais Naomh Fionnbarra") – katedra w Corku, należąca do protestanckiego Kościoła Irlandii. Siedziba biskupstwa Cork, Cloyne i Ross.
Historia.
Teren, na którym stoi katedra, był miejscem kultu już od VII wieku, kiedy to Święty Findbar zbudował tam klasztor. Założona przez niego szkoła, była jedną z najważniejszych przyklasztornych szkół w Irlandii aż do X wieku.
Średniowieczna katedra została mocno uszkodzona w czasie oblężenia Corku na przełomie 1689 i 1690 roku, kiedy została ostrzelana przez artylerię z pobliskiego Elizabeth Fort. W 1735 biskup Peter Browne postawił niewielki klasycystyczny budynek, który został rozebrany w 1865.
Katedrę w obecnym kształcie zaprojektował architekt William Burges. Prace nad projektem rozpoczął w 1862 roku. Kamień węgielny położył biskup John Gregg w 1865. Świątynię konsekrowano w 1870, jednak budowę ukończono dopiero w 1879. Główna wieża ma 73 metry wysokości.

</doc>
<doc id="777513" url="https://pl.wikipedia.org/wiki?curid=777513" title="Branka (kobieta)">
Branka (kobieta)

Branka (łac. "Raptus puellae" "porwanie dziewicy") – słowo branka pierwotnie oznaczało kobietę uprowadzoną siłą w celu zamążpójścia. Był to zwyczaj popularny w starożytnej Grecji, a później w imperium osmańskim. 
Niejednokrotnie toczono nawet pojedynki o „zdobycz” wojenną. Adam Mickiewicz tak pisał o brankach: "Bo nad wszystkich ziem branki milsze Laszki kochanki" – fragment "Trzech Budrysów".
W prawodawstwie staropolskim w jednym z czterech artykułów grodzkich porwanie zostało uznane za zbrodnię karaną śmiercią.
Potocznie brankami nazywano też kobiety uprowadzane przez Tatarów w jasyr.

</doc>
<doc id="777514" url="https://pl.wikipedia.org/wiki?curid=777514" title="Bogdan Stupka">
Bogdan Stupka



</doc>
<doc id="777521" url="https://pl.wikipedia.org/wiki?curid=777521" title="Nijo">
Nijo



</doc>
<doc id="777522" url="https://pl.wikipedia.org/wiki?curid=777522" title="Orlando Pirates">
Orlando Pirates

Orlando Pirates Football Club Natasha FC – południowoafrykański klub piłkarski założony w Orlando. Obecnie ma siedzibę w Houghton, nieopodal Johannesburga. Gra na stadionie Orlando Stadium.
Historia.
Orlando Pirates jest najstarszym zespołem DStv Premiership. Powstał w 1937. Od wielu lat szkoli młodzież dając im możliwość rozwijania swojego talentu. Założyciele szukali graczy wśród biednych robotników pobliskiej kopalni. Klub nazywał się wtedy "Orlando Boys Club". W 1940 większość wpływów wykupił Buthuel Mokgosinyane i zmienił nazwę na prośbę jednego z kluczowych graczy – Andrew Bassiego na "Orlando Pirates".
Wygrywał ligę w latach 1971, 1973, 1975 i 1976, 1994, 2001 i 2003.
W 2005 uzyskał status "Superbrands" dla najlepszej drużyny Południowej Afryki.
Prezes drużyny Irvin Khoza został włączony do komitetu organizującego Mistrzostwa Świata w Piłce Nożnej 2010.
Derby.
Największe zainteresowanie wśród spotkań Orlando Pirates wzbudzają derby Johannesburga z Kaizer Chiefs FC. Są porównywane przez działaczy do derbów Glasgow.
Wyniki derbów.
2003/2004
2004/2005
2005/2006
2006/2007
Skład.
"Stan na 13 listopada 2020"
Przypisy.
"Drugi przypis odnosi się do numeru Lehlohonolo Mtshali'ego ↑"

</doc>
<doc id="777523" url="https://pl.wikipedia.org/wiki?curid=777523" title="Ołeh Romanyszyn">
Ołeh Romanyszyn

Ołeh Romanyszyn, ukr. Олег Романишин (ur. 10 stycznia 1952 we Lwowie) – ukraiński szachista, arcymistrz od 1976 roku.
Kariera szachowa.
Międzynarodową karierę rozpoczął w 1973 roku, zdobywając w Groningen tytuł mistrza Europy juniorów. Rok później zdobył wraz z drużyną ZSRR złoty medal na drużynowych akademickich mistrzostwach świata (sukces ten powtórzył również w latach 1976 i 1977). W kolejnych latach osiągnął szereg sukcesów, awansując do światowej czołówki. W roku 1984 uczestniczył w drugim meczu ZSRR kontra reszta świata. W 1993 w Groningen awansował do meczów pretendentów organizacji PCA. W rozegranym rok później spotkaniu I rundy uległ w Nowym Jorku Viswanathanowi Anandowi 2:5 i odpadł z dalszych rozgrywek.
Dwukrotnie, w latach 1980 i 1992 triumfował w memoriałach Akiby Rubinsteina w Polanicy Zdroju. Odniósł również wiele turniejowych sukcesów, zwyciężając lub dzieląc I miejsca m.in. w: Nowym Sadzie (1975), Erywaniu (1976), Dortmundzie (1976), Leningradzie (1977), Hastings (1977), Cienfuegos (1977, memoriał José Raúla Capablanki), Gausdal (1979), Lwowie (1981), Jurmale (1983), Moskwie (1985), Reggio Emilii (1985/86 i 2000/01) oraz Debreczynie (1992), Kalkucie (2004), Nettetalu (2004), Solinie (2004), Rzymie (2005), Preszowie (2010) oraz Warszawie (2012, memoriał Mieczysława Najdorfa).
Wielokrotnie reprezentował ZSRR i Ukrainę w turniejach drużynowych, między innymi:
W styczniu 1978 zajmował 11. miejsce na światowej liście rankingowej Międzynarodowej Federacji Szachowej. Najwyższy ranking w swojej karierze osiągnął 1 lipca 1993, kiedy to z wynikiem 2615 punktów dzielił 35. miejsce na liście światowej FIDE, jednocześnie zajmując 4. miejsce wśród szachistów ukraińskich.

</doc>
<doc id="777533" url="https://pl.wikipedia.org/wiki?curid=777533" title="Ellis Park">
Ellis Park

Ellis Park Stadium (ze względów sponsorskich zwany też Coca-Cola Park) – stadion w Johannesburgu w prowincji Gauteng w Południowej Afryce. Obiekt gościł duże imprezy, m.in. Puchar Świata w Rugby 1995, wygrany przez kadrę narodową gospodarzy, oraz Mistrzostwa Świata w Piłce Nożnej 2010. Obecnie na stadionie odbywają się rozgrywki rugby i piłki nożnej, a także jest używany do innych dużych wydarzeń takich jak koncerty.
Zbudowany w osiem miesięcy stadion został nazwany na cześć Johna Dowella Ellisa, który udostępnił teren na jego budowę. Pierwszy mecz na nowej arenie odbył się w czerwcu 1928. Na przełomie lat siedemdziesiątych i osiemdziesiątych XX w. został zburzony i zbudowany od nowa, a oddanie nowego obiektu nastąpiło w 1982 r. Ostatnia modernizacja polegająca na zwiększeniu liczby miejsc miała miejsce przed MŚ 2010. Nazwa obiektu została wykupiona w 2008 roku przez The Coca-Cola Company za 450 mln ZAR (58 mln USD/30 mln GBP), co dało zmianę nazwy na Coca-Cola Park.
Na stadionie odbyły się też mecze międzynarodowe, grały na nim takie zespoły jak Brazylia, Manchester United i Arsenal F.C. Ellis Park jest położony na południowym wschodzie Johannesburga, niedaleko Johannesburg Stadium (Lekkoatletyka), Standard Bank Areny (tenis) i pływalni o wymiarach olimpijskich.
Dawniej odbywały się na stadionie mecze krykieta, obiekt był gospodarzem sześciu meczów reprezentacji narodowej między 1948 a 1954 rokiem, ale w 1956 roku rozgrywki zostały przeniesione na nowo otwarty Wanderers Stadium.
Rekord frekwencji padł w 1955 r. podczas meczu rugby pomiędzy RPA a British and Irish Lions, który oglądało 100 000 osób.
Stadion był też miejscem największej tragedii w południowafrykańskim sporcie – 11 kwietnia 2001 tłum stratował 43 osoby w trakcie derbowego meczu pomiędzy Orlando Pirates a Kaizer Chiefs.
Na Coca-Cola Park grają następujące zespoły:
Wydarzenia sportowe.
Puchar Świata w Rugby 1995.
Stadion był areną pięć meczów rozegranych w ramach Pucharu Świata w Rugby, w tym finał, oglądany przez 65 tysięcy widzów, w którym reprezentacja gospodarzy pokonała w dogrywce drużynę All Blacks.
Puchar Konfederacji 2009.
Na Coca-Cola Park odbyły się niektóre mecze w ramach Pucharu Konfederacji 2009, który odbył się w dniach 14-28 czerwca 2009 r.
Mistrzostwa Świata w Piłce Nożnej 2010.
Coca-Cola Park był gospodarzem pięciu meczów grupowych, jednego meczu drugiej rundy i jednego ćwierćfinału na MŚ 2010. W ramach mistrzostw stadion został rozbudowany o północną trybunę o pojemności 5000 miejsc, dzięki czemu stadion może pomieścić 65 000 kibiców. Polskim akcentem na stadionie są krzesełka wyprodukowane i dostarczone przez polską markę Forum Seating należącą do krośnieńskiej Grupy Nowy Styl. Przy okazji przebudowy zostały dobudowane także pokoje gościnne i szatnie. Całkowite koszty remontu, który zakończył się w czerwcu 2008 roku – dwa lata przed MŚ 2010, wyniosły 500 mln ZAR.

</doc>
<doc id="777537" url="https://pl.wikipedia.org/wiki?curid=777537" title="Interflug">
Interflug

Interflug () – wschodnioniemieckie państwowe linie lotnicze istniejące w latach 1958-1991. Jako jedyne państwowe przedsiębiorstwo nie było częścią Volkseigener Betrieb.
Powstanie linii.
W roku 1945, po zakończeniu II wojny światowej zlikwidowano przedwojenne niemieckie linie lotnicze o nazwie Deutsche Luft Hansa A.G. Obydwa nowo powstałe państwa niemieckie – NRD i RFN – musiały tworzyć swe linie lotnicze od podstaw. Niemcy Zachodnie już w roku 1954 wykupiły markę i logo przedwojennych linii z masy likwidacyjnej. Rok później również NRD utworzyła linie lotnicze pod tą samą nazwą. Ich działalność na Zachodzie była jednak utrudniona ze względu na bezprawne korzystanie z marki. Aby obejść ten problem w roku 1958 utworzono drugie linie lotnicze – Interflug. Początkowo obydwie spółki działały równolegle. Zdelelegalizowaną wschodnioniemiecką Lufthansę zlikwidowano dopiero w roku 1963. Jej majątek przejęła spółka Interflug.
Flota i sieć połączeń.
Linie międzynarodowe.
W pierwszych latach korzystano z radzieckich dwusilnikowych samolotów o napędzie tłokowym Ił-14. Od roku 1960 na liniach Interflug latały również czterosilnikowe samoloty Ił-18 – umożliwiały one bezpośredni lot z Berlina Wschodniego do Moskwy (przedtem konieczne było międzylądowanie w Wilnie). W roku 1968 wprowadzono dwusilnikowe samoloty odrzutowe Tu-134 – latały one na trasach krótko- i średniodystansowych. Po wprowadzeniu czterosilnikowego samolotu Ił-62 w latach siedemdziesiątych podjęto loty długodystansowe na Kubę i do Wietnamu. W połowie lat siedemdziesiątych siatka połączeń obejmowała ponadto wszystkie socjalistyczne kraje Europy, Skandynawię, Austrię, Belgię, Afrykę północną i Bliski Wschód. Do Niemiec Zachodnich nie latano, głównie ze względu na sprzeciw mocarstw zachodnich.
W latach osiemdziesiątych samoloty produkcji radzieckiej sprawiały poważne problemy. Potrzebowały bardzo dużo paliwa lotniczego, tak iż przy stale rosnących cenach loty stawały się nieopłacalne. Radzieckie samoloty długodystansowe Ił-62 nie zawsze były w stanie dolecieć na Kubę bez międzylądowania. Niekiedy warunki pogodowe zmuszały do międzylądowania w Kanadzie – niektórzy pasażerowie wykorzystywali tę okazję do ucieczki na Zachód. Ponadto samoloty produkcji radzieckiej były bardzo hałaśliwe, tak iż z czasem zaczęły przekraczać coraz bardziej restrykcyjne normy na lotniskach w krajach zachodnich. W związku z tym w roku 1989 linie Interflug zakupiły trzy samoloty A310 firmy Airbus.
Loty krajowe i czarterowe.
Na liniach krajowych latały początkowo niewielkie samoloty An-2, później zaś An-24. Ze względu na malejącą liczbę pasażerów połączenia krajowe zlikwidowano w roku 1975. Linie Interflug przeprowadzały również loty czarterowe, szczególnie dla mieszkańców Berlina Zachodniego, ale także dla własnych obywateli udających się na urlop do kurortów czarnomorskich.
Likwidacja.
Tuż po zjednoczeniu Niemiec, Lufthansa zamierzała przejąć linie Interflug, do której nie doszło ze względu na przepisy antymonopolowe. Kooperacją zainteresowane były również linie British Airways, jednak ostatecznie zdecydowano się na likwidację spółki. Ostatni lot odbył się 30 kwietnia 1991 na trasie Berlin–Wiedeń. Samoloty Airbus A310 przejął rząd niemiecki – dwa z nich były maszynami służbowymi kanclerza, a samoloty produkcji radzieckiej po części sprzedano, po części zezłomowano. Ostatnie samoloty należące do linii zezłomowano w 2016 roku.

</doc>
<doc id="777539" url="https://pl.wikipedia.org/wiki?curid=777539" title="Gminy w Polsce z językiem pomocniczym">
Gminy w Polsce z językiem pomocniczym

Gminy w Polsce z językiem pomocniczym – gminy, w których zgodnie z ustawą z dnia 6 stycznia 2005 r. o mniejszościach narodowych i etnicznych oraz o języku regionalnym, samorządy mogą wprowadzić język mniejszości jako język pomocniczy stosowany w kontaktach z organami gminy. W gminach tych osoby należące do mniejszości narodowej, etnicznej lub posługujące się językiem regionalnym muszą stanowić co najmniej 20% mieszkańców.
Gminy, w których osoby należące do mniejszości stanowią co najmniej 20% mieszkańców.
Spis powszechny z 2002 r..
Zgodnie z wynikami spisu powszechnego z 2002 roku tylko cztery mniejszości stanowiły co najmniej 20% mieszkańców gmin.
Mniejszości które stanowią ponad 20% ludności danej gminy to:
Spis powszechny z 2011 r..
Nowe dane opracowane zostały na podstawie wyników narodowego spisu powszechnego w 2011 roku. Ze względu na to, że w spisie tym można było podać dwie narodowości (były dwa pytania o przynależność narodową), odsetek ludności w gminach należącej do danej mniejszości w rozumieniu ustawy o mniejszościach narodowych jest wyliczany następująco: dla osób deklarujących tylko jedną narodowość – uwzględniona jest ta narodowość; dla osób deklarujących polską i niepolską narodowość – uwzględniona jest narodowość niepolska bez względu na to, czy była wymieniona jako pierwsza (w odpowiedzi na pierwsze pytanie), czy jako druga (w odpowiedzi na drugie pytanie); dla osób deklarujących dwie niepolskie narodowości brana pod uwagę jest tylko pierwsza z wymienionych narodowości (odpowiedź na pierwsze pytanie).
Podobnie jak to miało miejsce w przypadku danych ze spisu z 2002 r., tylko cztery mniejszości stanowiły co najmniej 20% mieszkańców gmin. Również liczba gmin, w których przedstawiciele danych mniejszości stanowią ponad 20% ludności nie zmieniła się – jest ich nadal 51, jednak częściowo są to inne gminy: przedstawiciele mniejszości białoruskiej stanowią co najmniej 20% mieszkańców w 9 gminach (ubytek trzech gmin), niemieckiej w 22 gminach (trzy nowe gminy powyżej 20%, jednak 9 gmin poniżej 20%), kaszubskiej w 19 gminach (wzrost o 9 gmin).
Mniejszości które stanowią ponad 20% ludności danej gminy to:
W sześciu gminach, w których wprowadzono niemiecki jako język pomocniczy (Bierawa, Chrząstowice, Dobrodzień, Dobrzeń Wielki, Izbicko i Komprachcice), mniejszość według danych ze spisu z 2011 r. stanowi mniej niż 20% mieszkańców.
Wykaz gmin, w których wprowadzono język pomocniczy.
W 33 gminach wprowadzono język pomocniczy (stan na 21 lutego 2014):

</doc>
<doc id="777541" url="https://pl.wikipedia.org/wiki?curid=777541" title="Margaret Drabble">
Margaret Drabble

Margaret Drabble (ur. 5 czerwca 1939 w Sheffield) – angielska pisarka, biografka i krytyczka. Jest młodszą siostrą A.S. Byatt. W Polsce przetłumaczono trzy jej powieści.
Życiorys.
Uczyła się w Mount School w Yorku, po czym studiowała anglistykę na Newnham College. Zanim została opublikowana jej pierwsza powieść "Summer Birdcage" (1963), opowiadająca o relacjach między dwiema siostrami, była aktorką i pracowała w Royal Shakespeare Company w Stratford-upon-Avon. Kolejne jej powieści to "The Garrick Year" (1964), osadzona w świecie teatru; "The Millstone" (1965), o młodej wykładowczyni, która zachodzi w ciążę będąc w wolnym związku; "Jerusalem the Golden" (1967), o młodej kobiecie z północnej Anglii na uniwersytecie w Londynie; "The Waterfall" (1969), pisana eksperymentalną narracją; "The Needle's Eye" (1972), opowieści o młodej dziedziczce, która oddaje swój majątek; oraz "The Realms of Gold" (1975), o wybitnym archeologu żonglującym różnymi aspektami swojego życia. W "The Ice Age" (1977), analizuje trudną sytuację społeczną i gospodarczą Anglii w połowie lat 70., podczas gdy w "Middle Ground" (1980), dziennikarz podsumowuje swoje życie. "Radiant Way" (1987), "A Natural Curiosity" (1989) i "The Gates of Ivory" (1991) tworzą trylogię opisującą doświadczenia trzech przyjaciół żyjących w latach 80.; "The Witch of Exmoor" (1996) to portret współczesnej Wielkiej Brytanii; "The Peppered Moth" (2001) pokazuje cztery pokolenia jednej rodziny, zaczynając od dzieciństwa Bessie Bawtry, spędzonego w górniczym miasteczku South Yorkshire na początku XX w. Candida Wilton, główna bohaterka powieści "The Seven Sisters" (2002), rozpoczyna nowe życie w Londynie po rozpadzie małżeństwa. Niespodziewaną przyjemność daje jej możliwość podróżowania z przyjaciółmi do Włoch i odkrywania nowych doświadczeń.
Pisarka jest także autorką biografii Arnolda Bennetta (1974) i Angusa Wilsona (1995), a także redaktorką piątej (1985) i szóstej (2000) edycji "The Oxford Companion to English Literature".
Była przewodniczącą National Book League (1980–1982), zdobywczynią wielu nagród, otrzymała doktoraty honorowe uniwersytetów w: Sheffield (1976) w Manchesterze (1987), Keele (1988), Bradford (1988), Hull (1992), East Anglia (1994) i York (1995). Opublikowała także: pamiętnik, "The Pattern in the Carpet" (2009), w którym analizuje swoje życie oraz "A Day in the Life of a Smiling Woman" (2011), zbiór opowiadań.

</doc>
<doc id="777545" url="https://pl.wikipedia.org/wiki?curid=777545" title="Henry Bessemer">
Henry Bessemer

Sir Henry Bessemer (ur. 19 stycznia 1813 w Charlton w Hertfordshire, zm. 15 marca 1898 w Londynie) – brytyjski inżynier i wynalazca. Twórca pierwszej przemysłowej metody otrzymywania stali (1856 r.) za pomocą tzw. procesu konwertorowego. Tytuł szlachecki otrzymał w 1879 r.
Młodość.
Ojciec Bessemera był inżynierem, zajmował się m.in. produkcją i projektowaniem czcionek drukarskich. Młody Bessemer od młodości wykazywał zmysł techniczny i wynalazczy. Jego pierwszym wynalazkiem było stworzenie pieczęci z ruchomym datownikiem. Później zajął się produkcją „złotego” barwnika z mosiądzu, używanego w farbach. Dzięki dużemu zapotrzebowaniu na tego typu surowiec Bessemer wkrótce doszedł do znacznej fortuny.
W międzyczasie zajmował się także innymi sprawami, m.in. maszyną do wytwarzania cukru z trzciny cukrowej. Wkrótce jednak skupił się na metalurgii. W połowie XIX wieku podstawowymi materiałami żelaznymi były: żeliwo otrzymywane poprzez wytapianie za pomocą koksu w wielkich piecach i kute żelazo wyrabiane w prymitywnych piecach za pomocą tzw. „pudlowania” (proces pudlarski), pracochłonnego procesu polegającego na roztapianiu żelaza w celu pozbycia się zanieczyszczeń węglowych, a następnie ręcznym usuwaniu żużlu poprzez jego wygrabywanie. Żeliwo nadawało się głównie do wykonywania konstrukcji nienarażonych na duże naprężenia czy rozciąganie (takich jak np. kolumny czy elementy mostów), ale już np. do budowania torów kolejowych czy dźwigarów mostów odpowiednie było tylko kute żelazo. Za pomocą pudlowania można było otrzymywać materiał pozbawiony węgla, ale kruchy i zanieczyszczony żużlem i mający kształt dużych brył. Ponadto otrzymywany w ten sposób surowiec mógł być później obrabiany tylko w pracochłonnym procesie wykuwania za pomocą młotów parowych, które nadawały mu dopiero użyteczny kształt i długość. Materiał znany wówczas pod nazwą stali otrzymywano poprzez dodawanie węgla do kutego żelaza, proces ten był jednak długotrwały, a otrzymywany produkt finalny stosunkowo twardy, tak że używano go głównie do wyrobu narzędzi tnących.
Proces Bessemera.
W czasie wojny krymskiej Bessemer wynalazł cylindryczny pocisk artyleryjski, który był wprawiany w ruch obrotowy przy pomocy energii gazów prochowych, dzięki czemu był on dużo celniejszy niż pociski w kształcie kuli. Francuska armia, z którą Bessemer negocjował potencjalne udostępnienie konstrukcji, twierdziła jednak, że jej żeliwne armaty są za słabe na miotanie tego typu pocisków. Dlatego też Bessemer zaczął próby z opracowaniem wytrzymalszego żeliwa. W czasie swoich eksperymentów doszedł do wniosku, że nadmiar tlenu doprowadza do usunięcia węgla z surówki, która wcześniej została ogrzana – tak jak to dzieje się w procesie pudlowania. Bessemer stwierdził ponadto, że wdmuchiwanie powietrza w roztopione żeliwo nie tylko je oczyszcza, ale także doprowadza je do wyższej temperatury, dzięki czemu może być ono „rozlewane” do odpowiednich form. Ten dodatkowy efekt polegający na rozgrzaniu żelaza jest wynikiem reakcji tlenu z węglem i krzemem w nim zawartym. Dzięki tej nowej technice nazwanej później procesem Bessemera możliwe stało się otrzymywanie dużych ilości w stosunkowo krótkim czasie kutego żelaza pozbawionego zanieczyszczeń i dającego się w łatwy sposób formować. Cały proces odbywał się w specjalnym pochylonym konwertorze, do którego można było wlewać surówkę przed wdmuchaniem powietrza od spodu. Ponadto dzięki wykorzystaniu specjalnego stopu manganu z żelazem (wynalezionego przez Robert Forester Mushet) Bessemer mógł usuwać nadmiar tlenu z odwęglonego żelaza.
Ogłoszenie technologii przez Bessemera nastąpiło w 1856 r. w Cheltenham (Gloucestershire), spotkała się ona z dużym zainteresowaniem przemysłu, który chętnie wykupował licencje na wdrożenie procesu konwertorowego. Jednak wynalazek Bessemera miał poważną wadę, mianowicie żelazo otrzymywane jego metodą zawierało duże ilości siarki i fosforu, metodę ich usuwania opatentował dopiero w 1877 r. Sidney Gilchrist Thomas, tak że możliwe stało się używanie rudy żelaznej z zawartością fosforu (takie złoża rudy węglowej występowały w większości w Europie kontynentalnej). Natomiast sam Bessemer podczas swoich doświadczeń nieświadomie używał rudy pozbawionej fosforu, takiego surowca natomiast nie mieli hutnicy, którzy zakupili u niego licencje. Ich ruda świetnie nadawała się do procesu pudlowania, w którym to procesie fosfor jest usuwany ze względu na niewysoką temperaturę natomiast do technologii Bessemera ruda taka była nieprzydatna. Dlatego też został zmuszony do odkupienia swoich licencji. Wtedy też zdecydował się na wejście na rynek stali na własna rękę co umożliwiło mu zdobycie zaopatrzenia w rudę bezfosoforową z północno-zachodniej Anglii. Po tym jak problem z fosforem został rozwiązany mógł z powrotem przystąpić do sprzedaży swojej licencji, z której osiągał duże zyski. Nowy produkt Bessemera nazywany „miękką stalą” w odróżnieniu od „twardej stali” znalazł szerokie zastosowanie w przemyśle i w budownictwie. Natomiast opracowanie procesu wytopu stali w piecach martenowskich (tzw. piece Siemensa-Martina) doprowadziło do zdystansowania technologii Bessemera i jej późniejszego wyparcia.
Bessemer kontynuował prace wynalazcze aż do późnej starości (m.in. tzw. piec solarny i maszyna do polerowania diamentów). Poza otrzymaniem szlachectwa otrzymał jeszcze wiele innych nagród i wyróżnień, takich jak m.in. członkostwo Towarzystwa Królewskiego.

</doc>
<doc id="777550" url="https://pl.wikipedia.org/wiki?curid=777550" title="37 Łęczycki Pułk Piechoty">
37 Łęczycki Pułk Piechoty

37 Łęczycki Pułk Piechoty im. ks. Józefa Poniatowskiego – oddział piechoty Wojska Polskiego II RP.
W swej tradycji pułk nawiązywał do 4 pułku piechoty Księstwa Warszawskiego. Zalążek pułku powstał w Przemyślu w listopadzie 1918. Od 25 lutego 1919 nosił nazwę 37 pułku piechoty, a w latach 1920–1937 – 37 pułku piechoty Ziemi Łęczyckiej. W wojnie polsko-ukraińskiej walczył o otwarcie drogi do broniącego się Lwowa zajmując Gródek Jagielloński a następnie brał udział w walkach o Sambor, Drohobycz i Stanisławów, nad Dniestrem i Zbruczem.
W wojnie polsko-bolszewickiej, do lipca 1920, brał udział w walkach pod Korosteniem, Koziatynem i Żukowcem, nad Berezyną, Niemnem i Bugiem. W sierpniu uczestniczył w zwycięskim boju pod Baboszewem, po czym został przetransportowany w rejon Lwowa, gdzie po ciężkich walkach zajął Rohatyn i w pogoni za nieprzyjacielem doszedł do Wiśniowca. Po zakończonej wojnie został rozlokowany w Kutnie i Łęczycy.
W przewrocie majowym 1926 wziął udział w walkach w Warszawie po stronie marszałka Józefa Piłsudskiego.
W składzie Armii „Poznań”, a później Armii „Pomorze” brał udział w kampanii wrześniowej 1939. Od Wągrowca przez Inowrocław, okolice Kutna dotarł na pola bitwy nad Bzurą, gdzie walczył do 18 września 1939, po czym resztki pułku przekroczyły Bzurę i przez Puszczę Kampinoską dotarły do Warszawy. Po kampanii wrześniowej pułk został rozwiązany.
4 Pułk Piechoty Księstwa Warszawskiego w latach 1806-1813.
Historia 37 pułku piechoty sięga czasów napoleońskich i Księstwa Warszawskiego, gdyż 37 pp przejął tradycje bojowe 4 pułku piechoty Księstwa Warszawskiego z lat 1806-1813.
4 pp brał udział w walkach na Pomorzu, północnym Mazowszu oraz w rejonie Narwi i Bugu. Walczył też w bojach o Grudziądz i nad Narwią. Od grudnia 1808 pułk walczył w Hiszpanii pod dowództwem płk Feliksa Potockiego. Pułk bił się w Starej i Nowej Kastylii, Asturii i Królestwie León. 4 pp brał udział w bitwach pod: Almaraz, Consuegrą, Talaverą, Fuengirolą, Almonacid, Ocaną (w prowincji Toledo), Coien Monbellą i Ximenes de la Frontare.
4 pp brał też udział w wyprawie na Moskwę. Toczył walki o Czaśniki, Krasnoje, pod Smoleńskiem i nad Berezyną w trakcie odwrotu Napoleona. Poniósłszy ciężkie straty trafił pod Poznań celem dokonania uzupełnień. Następnie w ramach Korpusu gen. Jana Henryka Dąbrowskiego walczył pod Szpandawą, Belzig, Jüterbog, Wittenbergą, Düben i Lipskiem. Po zakończeniu działań żołnierze zdziesiątkowanego 4 pp powrócili do kraju w ramach innych jednostek.
Utworzenie 37 pułku piechoty i pierwsze boje.
Po rozpadzie Austro-Węgier 28 października 1918 powstała w Krakowie Polska Komisja Likwidacyjna, która organizowała w Galicji polskie struktury administracyjne i wojskowe. W Przemyślu powstała 1 listopada 1918 Rada Rządząca i Komenda Placu, które zaczęły organizować wojsko polskie i administrację. W koszarach po c. i k. 45 pułku piechoty zaczęto zbierać luźne oddziały wojskowe i na ich bazie powstał zalążek 37 pułku piechoty. Pierwszym dowódcą oddziału został porucznik saperów Leon Kazubski, 3 listopada 1918 odbity uwolniony z miejscowego więzienia, który następnie został komendantem placu (wart i koszar) oddziałów polskich na Zasaniu w Przemyślu, od 5 listopada dowódca wszystkich sił zbrojnych i komendant Przemyśla. 
Około 7 listopada 1918 wykształcił się pułk piechoty w Przemyślu, któremu dowódca por. Kazubski 9 listopada nadał nazwę 18 pułk strzelców. Dowódcami batalionów byli wówczas: I – ppor. Zając, II – ppor. Dudziński, III – Marian Doskowski. Żołnierze przeszli chrzest bojowy w walkach z Ukraińcami w dniach 9–11 listopada 1918 na przemyskim Zasaniu. 13 listopada 1918 pułk zmienił nazwę na 10 pułk piechoty. 
Przybyłym w listopadzie 1918 do Przemyśla batalionem zapasowym b. austriackiego 10 pułku piechoty dowodził wówczas kpt. Wilhelm Zwonarz, który pod koniec tego miesiąca był tymczasowym komendantem tzw. 10 pułku piechoty „Dzieci Przemyskich”. W 30 listopada cieszący się szacunkiem podkomendnych por. Kazubski został odwołany ze stanowiska dowódcy pułku, a nowym dowódcą został tego dnia ppłk Adam Jaroszewski.
Część pułku walczyła o otwarcie drogi do broniącego się Lwowa w Grupie ppłk Tokarzewskiego-Karaszewicza, zaś pozostali toczyli walki w rejonie Niżankowic, Siedlisk i Medyki, a także Chyrowa. Pułk zdobył Stodółki, Uherce Niezabitowskie, Czerlany i Lubień Wielki. Utrzymał też Gródek Jagielloński oraz obronił przed wojskiem ukraińskim połączenie kolejowe Lwów–Przemyśl.
25 lutego 1919 roku dokonano zmiany nazwy pułku – odtąd nosił nazwę 37 pułku piechoty. Wiosną 1919 roku pułk zdobył Sambor i Drohobycz. Brał też udział w zdobyciu miasta Stanisławów. Od 13 do 16 czerwca 1919 pułk bronił przepraw nad rzeką Dniestr.
Od 28 czerwca brał udział w walkach nad rzeką Zbrucz, a w lipcu 1919 przerzucony został na front wołyński, gdzie toczył walki z oddziałami ukraińskimi. Od 5 sierpnia pełnił rolę zabezpieczającą. 3 kwietnia 1920 dowódcą 37 pułku piechoty został mjr Józef Kuś.
W grudniu 1919 batalion zapasowy pułku stacjonował w Łęczycy.
Udział w wojnie polsko-bolszewickiej.
Pułk znalazł się w składzie 4 Dywizji Piechoty, która miała za zadanie zająć w czasie ofensywy polskiej miasto Korosteń. 37 pp zajął węzeł kolejowy i inne wyznaczone tereny, a następnie umocnił się pozostając w odwodzie swej dywizji do czasu zajęcia Kijowa.
W związku z kontrofensywą sowiecką I i III batalion 21 maja 1920 wyruszyły nad Berezynę, gdzie powstrzymywały ataki Sowietów w kierunku na Mińsk. W bitwach pod Borowiną i Żukowcem (26 maja 1920) pułk zadał napastnikom poważne straty. Nad Berezyną pułk walczył do 7 czerwca 1920 tocząc bitwy pod Murawą, i pod Wielkim Stachowem (3 czerwca 1920). Spod Wielkiego Stachowa przez Zamosze, Zawidne i Mińsk pułk pomaszerował do stacji Grodzianki. Tydzień później przetransportowany został na stację Ratmirowicze i podporządkowany dowódcy 14 Dywizji Piechoty Wielkopolskiej, w składzie której miał wziąć udział w natarciu na przedpolu Bobrujska. Do zaplanowanego działania nie doszło na skutek przerwania frontu przez bolszewików. Odwrót rozpoczął się 7 lipca 1920.
Część oddziałów wycofywało się do miejscowości Miratycze przez Mińsk i Niemen. I i III batalion po próbie zdobycia Słonimia wycofały się na zachód w ramach 4 DP.
III batalion zdobył Kazimierz Litewski, a następnie po ciężkich walkach pod wsią Wierzchy przedarł się do wsi Stawy w pobliżu Bugu, gdzie połączył się z I batalionem. Bataliony te wkrótce ponownie rozdzieliły się: I batalion trafił do VIII Brygady Piechoty, a III do odwodu II Brygady Jazdy. 4 sierpnia 1920 pułk odniósł sukcesy w czasie próby – podjętej przez 4 Armię – wyrzucenia bolszewików za Bug. Pułk wycofano w rejon miasta Siedlce.
II batalion por. Beniamina Kotarby z kompanią techniczną pozostawał poza pułkiem od 21 maja 1920. Na początku obsadził Korosteń, a po otrzymaniu rozkazu wycofał się do Koziatyna. Następnie po przegrupowaniu brał udział w nieudanym ostatecznie, choć z początku obiecującym, ataku na Korzec.
Pod naciskiem Sowietów, a w szczególności konnicy Budionnego 3 i 6 DP rozpoczęły odwrót na zachód. II batalion, stanowiąc straż tylną, został okrążony i zniszczony przez kawalerię sowiecką. Poległo i dostało się do niewoli 10 oficerów i 374 szeregowych. 22 lipca 1920 resztki II batalionu dotarły do Siedlec, gdzie dowództwo objął ppłk Michał Remizowski, a następnie do Łęczycy i Kutna. Tam został odtworzony. 13 sierpnia 1920 batalion stawił się w Górze Kalwarii, gdzie stacjonowały już bataliony I i III.
W Pilawie pułk otrzymał wzmocnienie w postaci jednej kompanii marszowej- Harcerskiej Kompanii Szturmowej 37 pułku piechoty Ziemi Łęczyckiej- złożonej głównie z ochotników (uczniów I Liceum Ogólnokształcącego im. Gen. J.H. Dąbrowskiego i harcerzy z I Kutnowskiej Drużyny Wędrowniczej im. T. Rejtana) z Kutna, Mieczysławowa i Łęczycy. W tym czasie pułk skutecznie bronił dostępu do przeprawy mostowej w Górze Kalwarii. W walkach tych wzięli udział też młodzi żołnierze z ochotniczej kompanii. 19 sierpnia 1920 żołnierze 37 pułku piechoty przerzuceni zostali koleją w rejon Płońska, gdzie wzięli udział w zwycięskiej bitwie pod Baboszowem. Szczególnym męstwem odznaczyła się tam kompania ochotnicza.
W czasie, kiedy Bitwa Warszawska zakończyła się pełnym zwycięstwem i armie polskie przeszły do pościgu za wrogiem, na froncie południowym pod Lwowem toczyły się nadal ciężkie walki. W celu powstrzymania ewentualnej ofensywy wojsk sowieckich przerzucono w ten rejon 4 Dywizję Piechoty, a w jej składzie pułk, który został skierowany do Chodorowa.
7 września 1920 pułk stacza ciężkie walki z oddziałami sowieckimi zagrażającymi linii kolejowej Lwów – Chodorów. Zdobył kolejno: Knihynicze, Nowosielce, Okrześnice. Nazajutrz przystępuje do forsowania rzeki Stryj, z zamiarem zajęcia miejscowości Rohatyn, co nastąpiło 9 września 1920.
Pamięć tych walk, w których po raz pierwszy w czasie wojny polsko-bolszewickiej wzięły udział wszystkie bataliony razem, pułk uwiecznił obierając datę 9 września za dzień święta pułkowego. Jeszcze przez kolejne dni broni Rohatyna przed kontratakami oddziałów sowieckich. Pułk, uzupełniony trzema kompaniami marszowymi w dniu 13 września, w składzie 4 Dywizji Piechoty, w pościgu za nieprzyjacielem doszedł do Wiśniowca, by 25 września, transportem kolejowym, przebazować się do Grodna jako odwód naczelnego dowództwa. Skierowany przez 2 Dywizję Piechoty Legionów, w dniu 12 listopada pułk przez Grodno i Łomżę odszedł do Ostrołęki, gdzie do 28 kwietnia 1921 pełnił służbę graniczną, po czym wrócił do Kutna i Łęczycy.
Pułk w okresie pokoju.
Dowództwo i sztab pułku, oraz bataliony I i II zostały rozlokowane na terenie Okręgu Korpusu Nr IV w Kutnie, w koszarach po byłym rosyjskim 4 pułku strzelców, III batalion został zakwaterowany w Łęczycy w budynku poklasztornym. Koszary były ciasne, brakowało wielu podstawowych sprzętów, koszary nie były skanalizowane, nie było placu ćwiczeń, stosownych magazynów a strzelnica miała długość zaledwie 100 m. Pod koniec 1921 zmienił się dotychczasowy przydział pułku. Został on włączony do 26 Dywizji Piechoty (wraz z 10 pułkiem piechoty, 18 pułkiem piechoty i 26 pułkiem artylerii lekkiej). Ten przydział pozostał aktualny do wybuchu drugiej wojny światowej. Wśród przychodzących corocznie rekrutów znajdował się spory odsetek analfabetów, dla których zorganizowano szkołę prowadzoną przez oficerów i podoficerów zawodowych. Święto pułku początkowo obchodzono 9 września, na pamiątkę zwycięstwa pod Rohatyniem, zaś od 1934 – 26 maja, w rocznicę innej zwycięskiej bitwy stoczonej w 1920 pod Żukowcem.
W związku z napiętą sytuacją społeczną, w okresie od października do grudnia 1923, pułk przebywał w Warszawie (stacjonując na Powązkach w dawnych magazynach rosyjskich), pełniąc służbę wartowniczą.
Bardzo istotnym wydarzeniem w dziejach pułku był udział w przewrocie majowym Marszałka Józefa Piłsudskiego. Większość pułku dowodzonego przez płk SG Władysława Bortnowskiego opowiedziała się zdecydowanie po stronie Marszałka. 13 maja 1926 w godzinach popołudniowych bataliony I i II, transportem kolejowym, przybyły do Warszawy i wzięły udział w walkach z wojskami rządowymi, w rejonie Mokotowa i w centrum miasta. W czasie transportu do stolicy oraz w rejonie wyładowania pododdziały były bombardowane przez lotnictwo. W czasie walk zginęło 9 żołnierzy: sierż. Michał Łuc, kpr. Jan Iwan, st. szer. Jan Moskaluk, st. szer. Wacław Złotowski, szeregowi Józef Cholewa, Lajzer Gutenberg, Leon Siermiński, Wilhelm Tom i Szurek Kalman. Rannych zostało 32 żołnierzy.
Kolejne znaczące wydarzenie, w dziejach pokojowej służby pułku, to akcja pacyfikacyjna na terenie Małopolski Wschodniej w okresie od 16 września do 30 listopada 1930. Pododdziały skierowane do tych działań były w znacznej części dowodzone przez oficerów i podoficerów pochodzenia ukraińskiego a ok. 30% szeregowych było również tej narodowości. Akcja miała miejsce w rejonie: Bolechów, Kołomyja, Dolina, Stryj, Bolesław.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 37 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Po wprowadzeniu w 1930 nowej organizacji piechoty na stopie pokojowej, pułk szkolił rekrutów dla potrzeb batalionu (Batalionu „Wołożyn”) Korpusu Ochrony Pogranicza.
Minister Spraw Wojskowych rozkazem z 12 kwietnia 1937 nadał pułkowi, na wniosek jego dowództwa, „szefostwo honorowe” księcia Józefa Poniatowskiego i zezwolił na noszenie przez żołnierzy, na patkach, herbu Ziemi Łęczyckiej, a na naramiennikach inicjałów „JP”. Dotychczasowa nazwa -37 pułk piechoty Ziemi Łęczyckiej, zastąpiona została nową – 37 Łęczycki Pułk Piechoty im. księcia Józefa Poniatowskiego. Na odznace pułkowej umieszczono koronę książęcą (mitrę).
Od października do końca listopada 1938 pułk przebywał w Karpatach, w rejonie miejscowości Nadwórna i Delatyń, w związku z rozbiorem Czechosłowacji na mocy układu monachijskiego.
Społeczeństwo kutnowskie i łęczyckie dawało liczne dowody uznania i szacunku dla tradycji i dokonań pułku – fundując sztandary, tablice pamiątkowe i inne.
Udział w kampanii wrześniowej 1939.
23 marca 1939 pułk zmobilizowany został w alarmie i cztery dni później przewieziony do miejscowości Damasławek w Wielkopolsce. Z Damasławka dwa bataliony udały się do Wągrowca, a jeden do Żnina. Żołnierze przechodzili intensywne szkolenie. Z początkiem lipca bataliony otrzymały rozkaz przystąpienia do budowy umocnień polowych na odcinku około 30 km, na południe i północ od Wągrowca oraz od miejscowości Łęgowo przez Cekanowo, Przysiekę do miejscowości Skoki.
W pierwszej połowie sierpnia dowódca pułku otrzymał rozkaz wycofania się na linię Jezioro Żnińskie Duże – Jezioro Żnińskie Małe, gdzie miała przebiegać główna linia obrony, budowane wcześniej umocnienia potraktowano jako czołowe pozycje wstrzymujące. 31 sierpnia pułk zajął pozycje obronne wzdłuż granicy i nie atakowany pozostał na nich do 3 września. Tego dnia wieczorem, wykonując rozkazy dowództwa 26 Dywizji Piechoty, działającej już w strukturach Armii „Pomorze”, rozpoczął odwrót. Bataliony pułku skierowały się w kierunku Inowrocławia i dalej Lubienia, okolic Kutna, Żychlina i 13 września dotarły nad Bzurę, kilka kilometrów na wschód od Łowicza. Do tego czasu jednostka nie brała czynnego udziału w walce. I batalion stanął w rejonie Gągolina Północnego, pozostałe pod Emilianowem.
Rankiem 14 września jednostka wzięła udział w natarciu w składzie Grupy Operacyjnej „Wschód” gen. Mikołaja Bołtucia. Pułk nacierał, przy wsparciu 26 pułku artylerii lekkiej, na lewym skrzydle zgrupowania uderzeniowego Armii Pomorze. Po przekroczeniu drogi Warszawa–Poznań oddziały sforsowały Bzurę i atakowały na kierunku Karolew – Jasionna – Sierzchów. Nad polem walki dominował niszczący ogień artylerii niemieckiej. Pododdziały podeszły pod miejscowość Bolimów, jednak wykonując rozkaz dowódcy dywizji atak przerwano i rozpoczęto wycofywanie jednostek pod Gągolin. W ataku tym pułk stracił niemal 50% swojego stanu osobowego – poległych, rannych i wziętych do niewoli.
15 września stanowiska obronne pułku biegły wzdłuż Bzury, broniąc dostępu do miejscowości Kompina – Patoki, a za tą linią do Kozłowa Szlacheckiego i Gągolina Południowego. Pułk toczył walki, ze zmiennym szczęściem przez cały dzień. Na 16 września zaplanowano ponowne natarcie na Bzurę. Oddziały uderzyły w kierunku na Kozłów Szlachecki, całodzienny bój nie zmienił sytuacji na tym odcinku. Była to ostatnia walka w rejonie Gągolina. Po dwudniowych walkach, w których Niemcy nie byli w stanie przełamać oporu, pułk praktycznie „zredukowany” do siły batalionu, na rozkaz dowództwa, odszedł w kierunku północnym w rejon: Osiek – Iłów – Budy Stare – Młodzieszyn – Justynów. Wieczorem tego samego dnia, na skraju lasu Budy Stare w rejonie Leontynowa, odpierał natarcie niemieckiej piechoty wspartej czołgami i samochodami pancernymi.
W wyniku ciągłych walk i poniesionych strat 18 września jednostka uległa praktycznie rozsypce. Pojedyncze grupy żołnierzy usiłowały jeszcze podejmować walkę. W nocy z 18 na 19 września resztki pułku sforsowały Bzurę na południe od Kamiona Małego, kierując się do Puszczy Kampinoskiej, by podążyć na odsiecz Warszawie. Dotarły do stolicy 21 września. Po kampanii wrześniowej pułk nie został odtworzony.
Symbole pułkowe.
Sztandary.
Staraniem mieszkańców ziemi łęczyckiej powstał „komitet chorągwiany”, który uzyskał zezwolenie na nazwanie pułku 37 pułkiem piechoty Ziemi Łęczyckiej i ufundował chorągiew. Uroczystość wręczenia odbyła się 23 maja 1920. Ponieważ w tym czasie pułk przebywał „w polu” chorągiew, z rąk ministra spraw wojskowych, gen. Józefa Leśniewskiego odebrała delegacja oficerów, podoficerów i szeregowych. Do czasu powrotu pułku z wojny była ona przechowywana w dowództwie batalionu zapasowego. W 1921 roku, w dniu święta pułkowego, chorągiew została udekorowana odznaką ufundowaną przez obywateli Kutna i kutnowski Oddział Czerwonego Krzyża w postaci srebrnego pierścienia z herbem Kutna i odpowiednim napisem. W lipcu 1933 została przekazana do Muzeum Wojska Polskiego.
26 czerwca 1933 roku na boisku sportowym „Piaski” w Kutnie Prezydent RP Ignacy Mościcki wręczył pułkowi nową chorągiew ufundowaną przez społeczeństwo ziemi łęczyckiej. Rodzicami chrzestnymi chorągwi byli: wojewoda łódzki Aleksander Hauke-Nowak i p. Maria Pajdakowa, żona starosty łęczyckiego dr Zygmunta Pajdaka. Od 28 stycznia 1938 roku chorągiew pułkowa zaczęła być oficjalnie nazywana sztandarem. W czasie Bitwy nad Bzurą, koło Iłowa sztandar został oddany na przechowanie miejscowemu rolnikowi i od tamtej pory ślad po nim zaginął.
Odznaka pamiątkowa.
22 grudnia 1928 roku Minister Spraw Wojskowych, marszałek Polski Józef Piłsudski zatwierdził wzór i regulamin odznaki pamiątkowej 37 pułku piechoty. Odznaka o wymiarach 43x43 mm ma kształt krzyża Orderu Virtuti Militari, którego ramiona emaliowane są w kolorze granatowym. Na krzyż nałożona jest tarcza herbowa Ziemi Łęczyckiej, na której wpisano inicjały „ZŁ”. Tarcza zwieńczona jest koroną. Na ramionach krzyża wpisano numer pułku i inicjały pułku „37 PP” oraz datę jego powstania „3 XI 1918”. Odznaka oficerska, dwuczęściowa, wykonana w tombaku srebrzonym i złoconym, emaliowana. Wykonawcami odznak byli: Paweł Bobkowicz i Bronisław Grabski, obaj z Łodzi. Podczas święta pułkowego 9 września 1931 odznaką pułkową wyróżniono oficerów oraz jednostki braterskie: 10 pułk piechoty, 18 pułk piechoty, 4 pułk artylerii polowej, 26 pułk artylerii polowej.
Żołnierze pułku.
Żołnierze 37 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="777551" url="https://pl.wikipedia.org/wiki?curid=777551" title="Simon da Goito">
Simon da Goito



</doc>
<doc id="777554" url="https://pl.wikipedia.org/wiki?curid=777554" title="RC Cannes">
RC Cannes

Racing Club de Cannes ("RC Cannes") – francuski, żeński klub siatkarski z siedzibą w Cannes, utworzony w 1922 roku.
RC Cannes to jeden z najbardziej utytułowanych żeńskich, francuskich klubów siatkarskich ostatnich lat, regularnie występujący w rozgrywkach Ligi Mistrzyń. W sezonie 2005-2006 barw Cannes broniła Małgorzata Glinka.

</doc>
<doc id="777555" url="https://pl.wikipedia.org/wiki?curid=777555" title="Amargasaurus">
Amargasaurus



</doc>
<doc id="777556" url="https://pl.wikipedia.org/wiki?curid=777556" title="Czarny szlak turystyczny kapliczka Świętej Barbary – góra Kamień Michniowski">
Czarny szlak turystyczny kapliczka Świętej Barbary – góra Kamień Michniowski

 Czarny szlak turystyczny kapliczka Świętej Barbary – góra Kamień Michniowski – szlak turystyczny na terenie Gór Świętokrzyskich.

</doc>
<doc id="777557" url="https://pl.wikipedia.org/wiki?curid=777557" title="Amargasaurus cazaui">
Amargasaurus cazaui



</doc>
<doc id="777560" url="https://pl.wikipedia.org/wiki?curid=777560" title="Paderewskiego życie po życiu">
Paderewskiego życie po życiu

Paderewskiego życie po życiu – polski, trzyczęściowy, częściowo inscenizowany film w reżyserii Stefana Szlachtycza, wyprodukowany w 1999 roku.
Film w trzech odcinkach ukazuje ostatnie lata życia Ignacego Jana Paderewskiego.
Na podstawie książki Simone Giron "Tajemnica testamentu Paderewskiego", która ukazała się w 1948 roku.

</doc>
<doc id="777566" url="https://pl.wikipedia.org/wiki?curid=777566" title="Talarur">
Talarur

Talarur ("Talarurus") – wymarły gad z rzędu dinozaurów ptasiomiednicznych, należący do rodziny ankylozaurów. Żył w późnej kredzie, 80 milionów lat temu na terenie dzisiejszej Mongolii. Jego nazwa oznacza "wyplatany ogon".
Wielkość.
6 m długości, 1,5 m wysokości, ok. 1,5 t wagi.
Behawior i etologia.
Ankylozaur średniej wielkości, przypominający euoplocefala. Rośliny, którymi się żywił, zrywał za pomocą bezzębnego dzioba. Grzbiet pokryty był grubymi kostnymi płytami i kolcami. Dość krótki, mocno umięśniony ogon zakończony był ciężką kostną buławą, służącą do obrony przed napastnikami. Prawdopodobnie żył samotnie lub w niewielkich grupach.
Odkrycie.
Odkryty w 1952 roku przez Jewgienija A. Malejewa.

</doc>
<doc id="777570" url="https://pl.wikipedia.org/wiki?curid=777570" title="PGC 3792">
PGC 3792



</doc>
<doc id="777573" url="https://pl.wikipedia.org/wiki?curid=777573" title="UGC 5336">
UGC 5336



</doc>
<doc id="777576" url="https://pl.wikipedia.org/wiki?curid=777576" title="Campeonato Brasileiro Série A">
Campeonato Brasileiro Série A

Campeonato Brasileiro Série A – najwyższa piłkarska klasa rozgrywkowa w Brazylii. Istnieje od 1971 roku. Obecnie gra w niej 20 klubów, przy czym cztery najsłabsze spadają do drugiej ligi (Campeonato Brasileiro Série B) i zastępowane są przez cztery najlepsze kluby drugoligowe.
Format rozgrywek.
Mistrzostwa Brazylii słyną z tego, że ich zasady zmieniały się z sezonu na sezon (a niekiedy i w trakcie sezonu). Główną przyczyną tego była chęć uratowania najbardziej cenionych klubów przed spadkiem (szczególnie w roku 1993, 1996 i 2000), czasami był to skutek procesów sądowych zainicjowanych przez kluby pragnące uniknięcia spadku (w roku 1997 i 2000). Od roku 2003 system rozgrywek jest bardzo przejrzysty – kluby grają ze sobą każdy z każdym mecz i rewanż, a o kolejności w tabeli (czyli także i o mistrzostwie) decyduje liczba zdobytych punktów.
W roku 2005 każdy klub rozegrał 21 meczów u siebie i tyle samo na wyjeździe, co dało łącznie 42 mecze w całym sezonie. Mistrz i wicemistrz automatycznie zakwalifikowali się do Copa Libertadores 2006. Trzeci i czwarty w tabeli zespół musiały jeszcze przejść przez eliminacje. Mistrz Brazylii oraz kluby, które zajęły miejsca od 5 do 11 uzyskały prawo gry w Copa Sudamericana. Cztery ostatnie w tabeli kluby (miejsca 19-22) spadły do drugiej ligi brazylijskiej zwanej Série B.
Mistrzowie Série A.
Mistrzowie Série A (z wyjątkiem 1987 roku) są jedynymi oficjalnymi mistrzami Brazylii. Wbrew niektórym opiniom, wszelkie turnieje ogólnokrajowe rozegrane przed 1971 (takie, jak Taça Brasil czy Torneio Roberto Gomes Pedrosa) nie są uznawane za oficjalne mistrzostwa Brazylii.

</doc>
<doc id="777579" url="https://pl.wikipedia.org/wiki?curid=777579" title="Choroba zwyrodnieniowa stawów">
Choroba zwyrodnieniowa stawów

Choroba zwyrodnieniowa stawów, osteoartroza (łac. "arthrosis deformans", "osteoarthrosis", "osteoarthritis") – choroba będąca wynikiem zdarzeń biologicznych lub mechanicznych, które zaburzają powiązane z sobą procesy degradacji i syntezy chrząstki stawowej, zarówno w chondrocytach, macierzy pozakomórkowej, jak i w warstwie podchrzęstnej kości. Towarzyszy jej powstanie wyrośli kostnych (osteofitów), proces zapalny w obrębie błony maziowej oraz tkanek okołostawowych. Choroba klinicznie objawia się bólem stawów i ograniczeniem ich funkcji ruchowej, natomiast radiologicznie można stwierdzić szerokie spektrum objawów.
Choroba została opisana dopiero na początku XX wieku. Pierwszy opis choroby podał w 1907 roku Archibald Garrod. Podana powyżej definicja choroby pochodzi z 1988. Szacuje się, że w Polsce na chorobę zwyrodnieniową stawów cierpi około 2 milionów osób, choć niektóre dane mówią o 17% społeczeństwa; jest też najczęstszą przyczyną orzekania o inwalidztwie. Choroba zwyrodnieniowa stawów należy do grupy 10 chorób powodujących najcięższe kalectwo na świecie. Uważa się, że choroba dotyczy 25–30% osób w wieku 45–64 lat, 60% starszych niż 65 lat i więcej niż 80% osób w wieku powyżej 75 lat. Objawy spowodowane przez te zmiany występują u około 18% kobiet i 10% mężczyzn. Spośród tych chorych u około 80% dochodzi do znacznego ograniczenia ruchomości stawów, a u 25% do kalectwa. Choroba została podzielona na:
Etiologia.
W przeszłości chorobę zwyrodnieniową postrzegano jedynie jako wynik naturalnego procesu starzenia się organizmu, w tym samego stawu oraz mechanicznego ścierania się powierzchni stawowych. Jednakże choroba zwyrodnieniowa może występować u osób młodych, natomiast niektóre osoby starsze nie wykazują żadnych objawów choroby zwyrodnieniowej stawów.
O początku choroby decydują:
Do idiopatycznej postaci choroby zwyrodnieniowej stawów mogą predysponować następujące czynniki:
W postaciach wtórnych, za czynniki sprawcze uważa się wszystkie stany, które ujęte są w klasyfikacji postaci wtórnej.
Postać pierwotna często występuje w rodzinach, w związku z czym jej etiologię wiąże się z prawdopodobnym wpływem czynników genetycznych. Najnowszy przegląd systematyczny dotyczący tego problemu, obejmujący piśmiennictwo (w języku angielskim) do końca 2006 roku wykazał, że wykryto 94 znamienne asocjacje choroby zwyrodnieniowej stawów z 83 różnymi genami. Stwierdzono też, że podeszły wiek nie przesądza o pojawieniu się zmian zwyrodnieniowych w stawach. Badania przeprowadzone wśród osób, które przekroczyły 90. rok życia, wykazały, że u 10% spośród tej populacji nie stwierdzono żadnych zmian w stawach w obrazie rentgenowskim. Fakt ten przemawia za istnieniem nieznanego dotychczas „czynnika ochronnego”, który mógłby przeciwdziałać chorobie.
Proces zwyrodnieniowy rozpoczyna się, gdy katabolizm macierzy pozakomórkowej zaczyna przeważać nad zdolnościami anabolitycznymi chrząstki.
Obecnie udowodniono, że mutacja genu COL2A1, prowadząca do zaburzeń syntezy kolagenu, kojarzy się z częstszym występowaniem choroby zwyrodnieniowej o wielostawowej lokalizacji. Istnieją także dowody, że do rozwoju choroby zwyrodnieniowej stawów może doprowadzać miażdżyca naczyń krwionośnych warstwy podchrzęstnej kości.
Badania wykazują, że choroba zwyrodnieniowa stawów ma podłoże zapalne. Charakterystyczne cechy procesu zapalnego, czyli zaczerwienienie, ocieplenie i obrzęk, występują jedynie w okresach zaostrzeń choroby. Natomiast cecha zapalenia określana jako "upośledzenie funkcji" jest stałą cechą choroby zwyrodnieniowej. Badania immunohistochemiczne i molekularne wykazują aktywację oraz nasiloną produkcję mediatorów stanu zapalnego w miejscu występowania zwyrodnienia układu ruchu. Aktywowane komórki układu ruchu uwalniają czynniki chemotaktyczne powodujące migrację leukocytów do miejsca zapalenia. Ich nagromadzenie powoduje powstanie lokalnego stanu zapalnego. Ponadto w błonie maziowej stwierdzono nasiloną postać nacieków komórkowych z limfocytów pomocniczych T CD4+ oraz makrofagów. W chrząstce stawowej wykazano wzmożoną produkcję czynników prozapalnych: interleukin 1 (IL-1), 6 (IL-6) i 8 (IL-8) oraz czynników nasilających chemotaksję (np. RANTES). Stwierdzono także nasiloną apoptozę chondrocytów. Wydaje się, że znaczny udział w rozwoju procesów zapalnych mają także metaloproteinazy macierzy pozakomórkowej.
Specyficzna budowa chrząstki, która nie posiada naczyń krwionośnych, uniemożliwia powstanie klasycznych ogólnoustrojowych objawów zapalenia, jak wymieniane już: zaczerwienienie, obrzęk i ocieplenie; gdyż nie dochodzi do wzmożonej reakcji naczyniowej w odpowiedzi na nagromadzenie czynników zapalnych. Z tego też powodu, w badaniach ogólnych nie stwierdza się wzmożonych wskaźników stanu zapalnego.
Obraz kliniczny.
Choroba zwyrodnieniowa stawów, w związku z opisanymi powyżej odmiennościami unaczynienia chrząstki, nie powoduje objawów ogólnoustrojowych. Choroba może przyjmować postać uogólnioną, wielostawową, ale objawy są wtedy jedynie sumą dolegliwości związanych z uszkodzeniem pojedynczych stawów.
Cechą wspólną i charakterystyczną dla choroby zwyrodnieniowej stawów jest ból. Początkowo występuje jedynie w ruchu, w przypadkach zaawansowanych pojawiają się także bóle spoczynkowe i zwłaszcza nocne. Cechą charakterystyczną bólu w chorobie zwyrodnieniowej jest największe nasilenie dolegliwości podczas pierwszych ruchów, bezpośrednio po okresie odpoczynku. Są to tak zwane "bóle startowe", które ulegają zmniejszeniu po kontynuacji ruchu (rozruszaniu). Ból doprowadza do upośledzenia funkcji stawu, która przejawia się bólowym ograniczeniem ruchomości stawu. Sumą bólu i upośledzenia ruchowego stawu jest zawsze ograniczenie sprawności ruchowej chorej osoby. Z tego powodu za szczególnie istotne uważane są postaci choroby zwyrodnieniowej stawów zlokalizowane w obrębie kręgosłupa, stawów biodrowych i kolanowych, gdyż doprowadzają do spadku zdolności lokomocyjnych człowieka i zaburzają jego społeczne funkcjonowanie. W zaawansowanych przypadkach może dochodzić także do widocznej zmiany kształtu (obrysu) stawu.
Ból może być wywołany przez zmiany w wielu strukturach – w okostnej, podchrzęstnej warstwie kości, błonie maziowej, więzadłach, przyczepach ścięgnistych i mięśniach. Wykazano, że objawy bólowe mogą być związane z wnikaniem włókien nerwowych towarzyszących naczyniom krwionośnym powstającym na drodze neowaskularyzacji, przechodzących z podchrzęstnej warstwy kości do zwapniałej chrząstki. Struktury te znajdują się w specjalnie wytworzonych „kanałach”, które powstają także w obrębie osteofitów. Zaobserwowano, że zachodzi korelacja między ilością osteofitów widocznych na zdjęciach rentgenowskich i nasileniem bólu w stawie. Włókna czuciowe mogą zawierać neuropetydy (substancję P, peptyd zależny od genu kalcytoniny), a włókna pochodzące z układu współczulnego peptyd ochronny neuropetydu Y. Zahamowanie tworzenia czynników wzrostu nerwów lub angiogenezy mogłoby stać się metodą zapobiegania unerwieniu wapniejącej chrząstki i osteofitów.
Rozpoznanie.
Rozpoznanie choroby opiera się na stwierdzeniu charakterystycznych skarg oraz potwierdzeniu rozpoznania badaniami obrazowymi. Najczęściej wystarczającym jest badanie radiologiczne stawu. Jest ono podstawą do stwierdzenia typowych zmian zwyrodnieniowych, jak zwężenie szpary stawowej, sklerotyzacji i torbieli w podchrzęstnej warstwie kości oraz osteofitów. Chorobę można też rozpoznać na podstawie innych metod obrazowania stawu, takich jak rezonans magnetyczny czy tomografia komputerowa stawu. Wraz z metodą Dopplera pozwalają one na wczesne wykrycie odczynu zapalnego i obrzęku w warstwie podchrzęsnej kości. Możliwe jest rozpoznanie na podstawie artroskopii. Do oceny zaawansowania zmian radiologicznych stosowana jest skala Kellgrena-Lawrence’a.
Ostatnie badania wykazują, że białko YKL-40 może być użytecznym markerem choroby zwyrodnieniowej stawu biodrowego i stawu kolanowego.
Na modelu zwierzęcym wykazano również, że izoenzym TG2 transglutaminazy jest dobrym markerem zaawansowania ch.z.s.
Biopsja błony maziowej u chorych umożliwia stwierdzenie proliferacji warstwy wyściółkowej i obecności nacieków złożonych z limfocytów. Do zmian zapalnych przyczynia się bowiem proces autoimmunizacji – potencjalne antygeny pochodzą z uszkodzonej chrząstki. Stąd w błonie maziowej obserwuje się obecność złogów immunoglobulin i dopełniacza. Również badania laboratoryjne mogą być przydatne w diagnostyce osteoartozy, a także w związanym z nią rokowaniem. Płyn stawowy wykazuje często nieznaczne cechy zapalenia (niewielki spadek lepkości, zwiększenie stężenia białka, zwiększenie liczby komórek i odsetka granulocytów obojętnochłonnych), może zawierać kryształy dwuwodnego pirofosforanu wapnia i hydroksyapatytu, a także fragmenty zniszczonej chrząstki. Za markery „prognostyczne” uważa się zwiększone stężenie białka C reaktywnego, oligopeptydu macierzy chrząstki, siarczanu keratanu, kwasu hialuronowego, glikoproteiny YKL 40, fragmentów kolagenu typu II i N propeptydu kolagenu typu III w surowicy.
Leczenie.
Leczenie niefarmakologiczne.
Leczenie choroby zwyrodnieniowej jest procesem wieloetapowym i wielospecjalistycznym. Podstawową zasadą jest modyfikacja czynników wyzwalających, czy w późniejszym okresie, nasilających proces zwyrodnieniowy. Obowiązuje więc konieczność rozpoznania ewentualnych wad postawy i odpowiedniej ich korekcji oraz leczenie współistniejącej otyłości. Porada powinna również dotyczyć zaleceń codziennej aktywności ze wspomaganiem odciążania stawów poprzez stosowanie urządzeń ortopedycznych, takich jak laska, kule, stabilizatory stawu. Obowiązuje przy tym zasada, że laska powinna być używana po stronie przeciwnej do najbardziej bolesnego stawu. Terapia powinna także zawierać zalecenia codziennego odpoczynku dla odciążenia stawów. Istnieje cały arsenał metod fizykoterapeutycznych, które mają szczególne znaczenie w okresach zaostrzeń choroby. Zdaniem specjalistów postępowanie niefarmakologiczne powinno być wieloczynnikowe i powinno zawierać wsparcie psychologiczne, gdyż choroby zwyrodnieniowej stawów nie można wyleczyć. Powinno ono obejmować rehabilitację domową, wsparcie poprzez kontakt telefoniczny, pomoc w zrozumieniu choroby, redukcję nadwagi, kinezyterapię, ćwiczenia poprawiające ruchomość stawu, ćwiczenia wzmacniające siłę mięśniową, używanie sprzętów pomocniczych, poradnictwo radzenia sobie w życiu codziennym, leczenie uzdrowiskowe.
Leczenie farmakologiczne.
W celu złagodzenia dolegliwości bólowych najczęściej stosuje się niesteroidowe leki przeciwzapalne, choć w USA podstawą są preparaty zawierające paracetamol, gdyż cechują się lepszym profilem bezpieczeństwa, zwłaszcza w odniesieniu do ryzyka uszkodzenia przewodu pokarmowego. Badania jednak wykazują, że efekt przeciwbólowy ich działania jest słabszy. Obecne polskie standardy również zawierają zalecenia stosowania paracetamolu. Istotną częścią tych zaleceń jest konieczność stosowania paracetamolu w odpowiednio wysokiej dawce. Taką dawką jest stosowanie 1,0 g (zwykle 2 standardowe tabletki) do 4 razy na dobę. Niesteroidowe leki przeciwzapalne powinny być włączone do leczenia po wykorzystaniu niefarmakologicznych metod leczenia. Wybór preparatu powinien być podyktowany profilem bezpieczeństwa leku, a czas stosowania ograniczony do okresów zaostrzeń choroby. Przez pewien czas duże nadzieje na bezpieczeństwo terapii wiązano z koksybami, które cechowały się dużym bezpieczeństwem terapii w zakresie przewodu pokarmowego. Niestety, okazało się, że leki z tej grupy, a zwłaszcza rofekoksyb zwiększają ryzyko powikłań zatorowo-zakrzepowych, zwłaszcza zawału mięśnia sercowego i udaru mózgu, więc zostały wycofane z lecznictwa.
Istotną zasadą terapii NLPZ jest też niestosowanie 2 leków z tej samej grupy terapeutycznej, gdyż wtedy poważnie zwiększa się ryzyko powikłań. W przypadku braku możliwości opanowania bólu opisanymi dotychczas metodami, dopuszczalne i uzasadnione jest włączenie do terapii przeciwbólowej tramadolu, a w przypadku jego nieskuteczności lub działań niepożądanych – opioidów.
W farmakoterapii stosowane są też grupy leków, których skuteczność w badaniach naukowych nie została dotychczas potwierdzona. Są to SYSADOA. Niektóre jednak prace wskazują na skuteczność tych leków. W niektórych przypadkach skuteczne mogą się okazać leki „poprawiające jakość chrząstki”, takie jak siarczan glukozaminy i siarczan chondroityny. Dotychczas nie udowodniono jednak, że hamują one postęp choroby zwyrodnieniowej (u niektórych pacjentów mogą natomiast zmniejszyć dolegliwości związane z chorobą zwyrodnieniową). .
Leczenie miejscowe.
Leczenie miejscowe opiera się na stosowaniu glikokortykosteroidów w postaci wstrzyknięcia dostawowego. Wskazaniem do tego typu terapii jest silny zespół bólowy stawu, z obecnością wysięku w jamie stawowej. Leczenie to powoduje jedynie krótkotrwałą poprawę, a regularne iniekcje dostawowe mogą doprowadzić do zniszczenia stawu. Inną alternatywą jest zastosowanie miejscowych NLPZ w postaci maści czy hydrożelu. . Jednymi z częściej badanych NLPZ, ze względu na swoje korzystne w terapii przezskórnej właściwości, są ketoprofen, diklofenak, naproksen. Leczenie stosowanymi miejscowo NLPZ jest preferowane zwłaszcza w przypadkach umiarkowanych dolegliwości, kiedy tylko pojedyncze stawy są objęte procesem chorobowym. Przy tym ryzyko objawów niepożądanych jest tutaj niższe niż przy stosowaniu doustnych NLPZ, a .
Leczenie operacyjne.
Zastosowanie leczenia chirurgicznego rozważa się w przypadku zaawansowanej choroby zwyrodnieniowej, która znacznie ogranicza aktywność życiową, powoduje trudność w opanowaniu bólu i nie odpowiada na inne rodzaje leczenia (najlepiej zanim wystąpią jej późne powikłania, takie jak zanik mięśni lub zniekształcenie stawu). W przypadku choroby zwyrodnieniowej kolana lub biodra najczęściej zastępuje się chory staw sztuczną protezą (tzw. endoprotezoplastyka, aloplastyka stawu).
Wydaje się, że jedyną rewolucyjną metodą leczenia choroby zwyrodnieniowej stawów jest leczenie operacyjne. Wprowadzenie tej metody leczniczej umożliwiło powrót do aktywności wielu chorym, skazanym poprzednio jedynie na ból i niemożność samodzielnego poruszania się.
Leczenie operacyjne oparte jest głównie na wszczepianiu, po uprzednim usunięciu nasad kostnych, endoprotez wykonanych ze stopów metali. Wskazaniem do wszczepienia endoprotezy jest uporczywy ból oraz znaczne upośledzenie sprawności ruchowej stawu. Leczenie operacyjne polegające na wszczepieniu endoprotezy przynosi znaczne lub całkowite ustąpienie bólu i poprawę komfortu życia. Leczenie operacyjne choroby zwyrodnieniowej stawów jest domeną ortopedii. Wykonywane w uprzednich latach zabiegi operacyjne, takie jak patellektomia czy artrodeza są obecnie wykonywane sporadycznie. Usunięcie rzepki lub w celu poprawy budowy stawu co prawda mogą eliminować ból, ale całkowicie znoszą ruchomość stawu (dotyczy to głównie nadgarstka, stawu skokowego i stawów palców).
Leczenie dietą.
Stwierdzono korzystny wpływ spożycia nasion sezamu, zmniejszający dolegliwości reumatyczne.

</doc>
<doc id="777581" url="https://pl.wikipedia.org/wiki?curid=777581" title="Tianzhenosaurus">
Tianzhenosaurus

Tianzhenosaurus – rodzaj wymarłych gadów z rzędu dinozaurów ptasiomiednicznych, roślinożerny dinozaur osiadły z rodziny ankylozaurów, zamieszkiwał tereny dzisiejszej Azji.
Obejmuje 1 znany nam gatunek:
Dane podstawowe.
Cechy tianzhenozaura:
Wymiary średnie:
Pożywienie: rośliny nie wyższe niż 2 m
Okres występowania: późna kreda, ok. 80 mln temu.
Biotop: suche, gorące pustynie.
Znaczenie nazwy:
"Tianzhenosaurus" - jaszczur z Tianzhen
Opis.
Tianzhenozaur był jedynym chińskim ankylozaurem.
Historia odkryć.
Znajdowany w Azji.

</doc>
<doc id="777583" url="https://pl.wikipedia.org/wiki?curid=777583" title="Roselyn Sánchez">
Roselyn Sánchez

Roselyn Sánchez (ur. 2 kwietnia 1973 w San Juan) – portorykańska modelka i aktorka.
Życiorys.
Roselyn Sánchez urodziła się w San Juan. W wieku 19 lat zdobyła tytuł Miss Nastolatek Portoryko i Miss Nastolatek Ameryki.
W wieku 21 lat przeniosła się do Nowego Jorku pomimo tego, że nie znała angielskiego. Tam wystąpiła w dwóch hiszpańskojęzycznych musicalach, dostała rolę w operze mydlanej „As The World Turns”, napisała i wystawiła swoją sztukę „Out Here On My Own”. W 1997 roku dostała główną rolę w serialu „Fame L.A.”.
Życie prywatne.
W latach 1998–2001 była żoną Gary’ego Stretcha. Od 29 listopada 2008 była żoną Erica Wintera.

</doc>
<doc id="777586" url="https://pl.wikipedia.org/wiki?curid=777586" title="Ryszard Rybak">
Ryszard Rybak

Ryszard Rybak (ur. 27 stycznia 1960 w Grodzisku Wielkopolskim) – polski piłkarz grający na pozycji pomocnika i trener.
Kariera piłkarska.
W polskiej ekstraklasie rozegrał 129 meczów (104 w Lechu i 25 w Dyskobolii), strzelił 12 bramek (10 w Lechu i 2 w Dyskobolii). 
Sukcesy.
Lech Poznań:

</doc>
<doc id="777587" url="https://pl.wikipedia.org/wiki?curid=777587" title="Superkombinacja">
Superkombinacja

Superkombinacja – jedna z konkurencji w narciarstwie alpejskim, w 2005 roku wprowadzona przez Międzynarodową Federację Narciarską (FIS). Składa się z jednego przejazdu slalomu oraz skróconego zjazdu (lub z supergiganta). Oba przejazdy mogą być rozgrywane w dowolnej kolejności.
2 lutego 2007 r. w Aare (Szwecja) prezes FIS, Gian Franco Kasper, zapowiedział, że superkombinacja zastąpi rywalizację w tradycyjnej kombinacji alpejskiej podczas zimowych igrzysk olimpijskich w Vancouver w 2010 r.

</doc>
<doc id="777591" url="https://pl.wikipedia.org/wiki?curid=777591" title="Motyzm">
Motyzm



</doc>
<doc id="777597" url="https://pl.wikipedia.org/wiki?curid=777597" title="Clamp Gakuen tanteidan">
Clamp Gakuen tanteidan

 – manga grupy Clamp, na której podstawie powstała także 26-odcinkowa seria anime wyprodukowana przez studio Pierrot. Zostało ono przetłumaczone i zdubbingowane na angielski oraz inne języki przez sieć telewizyjną Animax.
Fabuła.
Manga opowiada o przygodach chłopców z podstawówki i ich staraniach, by urozmaicić nudny żywot żeńskiej części szkolnego społeczeństwa Clamp School ("Szkoła Clamp").
Clamp School mieści się w Tokio i ma rozmiary małego miasteczka. Ponad 10 tysięcy uczniów, nauczycieli, pracowników i ich rodzin żyje tu, pracuje i uczy się. Clamp School zbudowany na bazie pentagramu, a każdy z pięciu kątów budynku mieści inny szkolny oddział, od przedszkola przez podstawówkę, szkołę średnią do uniwersytetu. Została zbudowana przez rodzinę Imonoyama, by mogły uczyć się w niej najlepsze i najbardziej światłe umysły Japonii bez względu na pochodzenie i zamożność. Oprócz szkoły, znajduje się tam m.in. osobisty bank, szpital i węzeł transportowy. Trójka młodych uczniów wyznacza sobie ambitny cel – aby żadna młoda dama na świecie (a przynajmniej w obrębie szkoły) nie była niczym niepokojona.
Bohaterowie.
Crossover.
Nokoru i Akira pojawiają się również w mangach "Gakuen tokkei Duklyon", "20 mensō ni onegai!!", "Tsubasa Reservoir Chronicle" i "X". Suō pojawia się w "Clamp Gakuen kaikigenshō kenkyūkai jiken Fair", "20 mensō ni onegai!!", "Tsubasa Reservoir Chronicle" i "X". Utako pojawia się również w mandze "20 mensō ni onegai!!" i "Gakuen tokkei Duklyon".
Manga.
Manga została wydana w trzech tomach przez Kadokawa Shoten w latach 1992-1993. 
Mangę wydano ponownie w kwietniu 1997 roku w trzech tomach, oraz wersję kolekcjonerską w 2012, tym razem w dwóch tomach.
Anime.
Ma podstawie mangi wyprodukowano 26-odcinkową serię anime, wyprodukowaną przez studio Pierrot. Seria została wyemitowana na kanale TV Tokyo od 3 maja 1997 do 25 października 1997. Reżyserem serii jest Osamu Nabeshima, za kompozycję serii odpowiada Mayori Sekijima i Masaharu Amiya, za projekt postaci odpowiadał Hiroto Tanaka, a za muzykę Mikiya Katakura. 

</doc>
<doc id="777601" url="https://pl.wikipedia.org/wiki?curid=777601" title="Sekcja 8.">
Sekcja 8.

Sekcja 8. – film z 2003 roku w reżyserii Johna McTiernana.

</doc>
<doc id="777602" url="https://pl.wikipedia.org/wiki?curid=777602" title="Tsagantegia">
Tsagantegia

Tsagantegia – rodzaj wymarłych gadów z rzędu dinozaurów ptasiomiednicznych, roślinożerny dinozaur z rodziny ankylozaurów (Ankylosauridae, zamieszkiwał tereny dzisiejszej Azji. Obejmuje jeden znany nam gatunek – "Tsagantegia longicranialis".
Dane podstawowe.
Cechy tsagantegii:
Wymiary średnie:
Pożywienie: rośliny
Okres występowania: późna kreda, ok. 80 mln temu.
Znaczenie nazwy:
"Tsagantegia" – z Tsagan Teg

</doc>
<doc id="777605" url="https://pl.wikipedia.org/wiki?curid=777605" title="Patrick Ogunsoto">
Patrick Ogunsoto

Patrick Babatunde Ogunsoto (ur. 19 kwietnia 1983 w Lagosie) piłkarz nigeryjski grający na pozycji napastnika.
Pierwszym klubem w piłkarskiej karierze Ogunsoto był NEPA FC Abudża. W barwach tego klubu zadebiutował w 2001 roku w drugiej lidze Nigerii. Rok później trafił do pierwszej ligi stając się zawodnikiem zespołu Julius Berger FC. W pierwszej lidze zadebiutował w wieku 19 lat, ale w połowie sezonu zmienił barwy i wyjechał do trzecioligowego greckiego klubu, PAE Ergotelis. W 3. lidze uzyskał dwa hat-tricki, a z 30 golami został królem strzelców i ze swoim zespołem awansował do drugiej ligi. W Pucharze Grecji również zaprezentował wysoką skuteczność i otrzymał Złotego Buta. W sezonie 2003/2004 nie był już tak skuteczny jak w poprzednim, zdobył w nim 9 goli, ale drużyna Ergotelis i tak osiągnęła sukces, jakim był awans do pierwszej ligi Grecji. W sezonie 2004/2005 zdobył 11 goli z 19 zdobytych przez cały zespół w lidze, ale nie pomógł w utrzymaniu się tej drużyny i sezon 2005/2006 drużyna z Krety ponownie spędziła na drugim froncie. Ogunsoto znów pokazał swoją wysoką skuteczność i zdobywając 21 goli w 28 meczach przyczynił się do powrotu drużyny do ekstraklasy. Latem 2006 Patrickiem interesowały się dwa belgijskie kluby, Standard Liège i KVC Westerlo. Ostatecznie Nigeryjczyk przeszedł do drugiego z nich, z którym grał do 2008 roku.

</doc>
<doc id="777607" url="https://pl.wikipedia.org/wiki?curid=777607" title="Memoriał Alfreda Smoczyka 1964">
Memoriał Alfreda Smoczyka 1964

XIV Memoriał Alfreda Smoczyka odbył się 18 października 1964 r. Wygrał po raz szósty Henryk Żyto.
Wyniki.
18 października 1964 r. (niedziela), Stadion im. Alfreda Smoczyka (Leszno)

</doc>
<doc id="777608" url="https://pl.wikipedia.org/wiki?curid=777608" title="Bukowo (powiat kołobrzeski)">
Bukowo (powiat kołobrzeski)

Bukowo (niem. "Buchwald") – osada w Polsce położona w województwie zachodniopomorskim, w powiecie kołobrzeskim, w gminie Rymań. Miejscowość wchodzi w skład sołectwa Rymań.

</doc>
<doc id="777611" url="https://pl.wikipedia.org/wiki?curid=777611" title="El Pital">
El Pital

El Pital (hiszp. "Cerro El Pital") – szczyt górski w paśmie Sierra Madre de Chiapas, położony na granicy Salwadoru z Hondurasem. Wznosi się na wysokość 2730 m n.p.m. – stanowi najwyższy szczyt Salwadoru.

</doc>
<doc id="777612" url="https://pl.wikipedia.org/wiki?curid=777612" title="Maciej Młynarczyk">
Maciej Młynarczyk

Maciej Młynarczyk (ur. 28 września 1986 w Warszawie) – polski hokeista.
Kariera klubowa.
Pierwotnie zakończył karierę sportową po sezonie 2007/2008. Wznowił w 2012 roku i został zawodnikiem Legii Warszawa.

</doc>
<doc id="777620" url="https://pl.wikipedia.org/wiki?curid=777620" title="Starza (powiat kołobrzeski)">
Starza (powiat kołobrzeski)

Starza – osada w Polsce położony w województwie zachodniopomorskim, w powiecie kołobrzeskim, w gminie Rymań. Miejscowość wchodzi w skład sołectwa Rymań.
Nazwę "Starza" wprowadzono urzędowo w 1948 roku, zastępując poprzednią niemiecką nazwę "Starsberg".

</doc>
<doc id="777624" url="https://pl.wikipedia.org/wiki?curid=777624" title="Tomasz Malasiński">
Tomasz Malasiński

Tomasz Malasiński (ur. 23 sierpnia 1986 w Nowym Targu) – polski hokeista, reprezentant Polski. 
Kariera.
Wychowanek Podhala Nowy Targ. Absolwent NLO SMS PZHL Sosnowiec z 2005. Podczas gry w barwach macierzystego Podhala do 2010 stworzył zgrany, widowiskowy i skuteczny atak z innymi nowotarskimi wychowankami, Krystianem Dziubińskim oraz Dariuszem Gruszką (początkowo zwany „atakiem dzieci” z racji młodego wieku hokeistów). Od września 2010 zawodnik Ciarko KH Sanok. Jego trzyletni kontrakt upłynął po zakończeniu sezonu 2012/2013. W sanockim zespole ponownie stworzył zgrany tercet wraz z Dziubińskim i Gruszką. Od 2013 zawodnik drużyny 1928 KTH Krynica. 22 listopada 2013 rozwiązał kontrakt z klubem. Od 26 listopada 2013 do maja 2014 zawodnik GKS Tychy. Od lipca 2014 zawodnik angielskiego klubu Swindon Wildcats w drugiej lidze brytyjskiej English Premier Ice Hockey League. W kwietniu 2015 przedłużył kontrakt z klubem, a w maju 2016 prolongował umowę o dwa lata. Po sezonie 2016/2017 odszedł z klubu. Od maja 2017 zawodnik GKS Katowice. W maju 2019 został ponownie zawodnikiem Swindon Wildcats, wiążąc się z tym klubem trzyletnim kontraktem.
Występował w juniorskich kadrach Polski. W barwach reprezentacji Polski do lat 18 uczestniczył w turnieju mistrzostw świata juniorów do lat 18 w 2004 (Dywizja I). W barwach reprezentacji Polski do lat 20 uczestniczył w turnieju mistrzostw świata juniorów do lat 20 w 2005 (Dywizja I). W barwach seniorskiej kadry Polski uczestniczył w turniejach mistrzostw świata 2009 (Dywizja I), 2010 (Dywizja I), 2012 (Dywizja IB), 2013 (Dywizja IB), 2014 (Dywizja IB), 2015, 2016, 2017, 2018 (Dywizja IA), 2019 (Dywizja IB). Podczas ostatniego z tych turniejów był kapitanem kadry, a po zakończeniu rywalizacji ogłosił zakończenie kariery reprezentacyjnej.
W trakcie kariery określany pseudonimem "Malaś".

</doc>
<doc id="777625" url="https://pl.wikipedia.org/wiki?curid=777625" title="Memoriał Alfreda Smoczyka 1965">
Memoriał Alfreda Smoczyka 1965

XV Memoriał Alfreda Smoczyka odbył się 31 października 1965 r. Zwyciężył świętochłowiczanin Jan Mucha.
Wyniki.
31 października 1965 r. (niedziela), Stadion im. Alfreda Smoczyka (Leszno)

</doc>
<doc id="777629" url="https://pl.wikipedia.org/wiki?curid=777629" title="Rejon Calarasi">
Rejon Calarasi



</doc>
<doc id="777632" url="https://pl.wikipedia.org/wiki?curid=777632" title="Rejon Causeni">
Rejon Causeni



</doc>
<doc id="777633" url="https://pl.wikipedia.org/wiki?curid=777633" title="Rejon Cimislia">
Rejon Cimislia



</doc>
<doc id="777635" url="https://pl.wikipedia.org/wiki?curid=777635" title="Rejon Donduseni">
Rejon Donduseni



</doc>
<doc id="777636" url="https://pl.wikipedia.org/wiki?curid=777636" title="Michaił Tiulapkin">
Michaił Tiulapkin

Michaił Siergiejewicz Tiulapkin (ros. Михаил Сергеевич Тюляпкин; ur. 4 maja 1984 w Niżnym Nowogrodzie) – rosyjski hokeista.
Jego ojciec Siergiej (ur. 1954) i brat Dienis (ur. 1978).
Kariera.
Uczestniczył w turnieju mistrzostw świata juniorów do lat 20 edycji 2004.
Wychowanek i do 2013 zawodnik Torpedo Niżny Nowogród. Od 1 maja 2013 drugi raz w karierze gracz klubu Jugra Chanty-Mansyjsk, związany rocznym kontraktem. Od maja 2014 zawodnik Atłanta Mytiszczi. Od czerwca 2015 zawodnik Amuru Chabarowsk. Od końca września 2016 zawodnik HK Sarow, a od października do grudnia 2016 ponownie w Torpedo Niżny Nowogród. W sezonie 2016/2017 grał w HK Sarow.

</doc>
<doc id="777637" url="https://pl.wikipedia.org/wiki?curid=777637" title="Rejon Dubasari">
Rejon Dubasari



</doc>
<doc id="777638" url="https://pl.wikipedia.org/wiki?curid=777638" title="Rejon Edinet">
Rejon Edinet



</doc>
<doc id="777639" url="https://pl.wikipedia.org/wiki?curid=777639" title="Rejon Falesti">
Rejon Falesti



</doc>
<doc id="777641" url="https://pl.wikipedia.org/wiki?curid=777641" title="Rejon Floresti">
Rejon Floresti



</doc>
<doc id="777642" url="https://pl.wikipedia.org/wiki?curid=777642" title="Rejon Hincesti">
Rejon Hincesti



</doc>
<doc id="777643" url="https://pl.wikipedia.org/wiki?curid=777643" title="Rejon Ocnita">
Rejon Ocnita



</doc>
<doc id="777644" url="https://pl.wikipedia.org/wiki?curid=777644" title="Rejon Straseni">
Rejon Straseni



</doc>
<doc id="777645" url="https://pl.wikipedia.org/wiki?curid=777645" title="Rejon Soldanesti">
Rejon Soldanesti



</doc>
<doc id="777646" url="https://pl.wikipedia.org/wiki?curid=777646" title="Rejon Telenesti">
Rejon Telenesti



</doc>
<doc id="777647" url="https://pl.wikipedia.org/wiki?curid=777647" title="Rejon Riscani">
Rejon Riscani



</doc>
<doc id="777653" url="https://pl.wikipedia.org/wiki?curid=777653" title="S-League">
S-League

S-League – singapurska liga piłki nożnej powstała w 1996 roku. Tak jak w K-League nie ma tam systemu awansów i spadków, a "druga liga", zwana "Ligą Premierową" pełni rolę młodzieżowego zaplecza dla S-League. Najbardziej utytułowaną drużyną jest Warriors F.C. (do 20 stycznia 2013 roku nosiła nazwę Singapur Armed Forces F.C.), która triumfowało 9 razy.

</doc>
<doc id="777654" url="https://pl.wikipedia.org/wiki?curid=777654" title="Clocusna">
Clocusna



</doc>
<doc id="777655" url="https://pl.wikipedia.org/wiki?curid=777655" title="Stalinesti">
Stalinesti



</doc>
<doc id="777657" url="https://pl.wikipedia.org/wiki?curid=777657" title="Campeonato Brasileiro Serie A">
Campeonato Brasileiro Serie A



</doc>
<doc id="777658" url="https://pl.wikipedia.org/wiki?curid=777658" title="Memoriał Alfreda Smoczyka 1966">
Memoriał Alfreda Smoczyka 1966

XVI Memoriał Alfreda Smoczyka odbył się 23 października 1966 r. Wygrał Zygfryd Friedek.
Wyniki.
23 października 1966 r. (niedziela), Stadion im. Alfreda Smoczyka (Leszno)

</doc>
<doc id="777659" url="https://pl.wikipedia.org/wiki?curid=777659" title="Raptus puellae">
Raptus puellae



</doc>
<doc id="777662" url="https://pl.wikipedia.org/wiki?curid=777662" title="Masa służbowa">
Masa służbowa

Masa służbowa – całkowita masa netto pojazdu szynowego wraz z obsługą i pełnym zapasem materiałów eksploatacyjnych (piasek, woda, paliwo), zwykle wyrażana w tonach.

</doc>
<doc id="777664" url="https://pl.wikipedia.org/wiki?curid=777664" title="Magnetyczna Róża">
Magnetyczna Róża



</doc>
<doc id="777665" url="https://pl.wikipedia.org/wiki?curid=777665" title="Magnetic Rose">
Magnetic Rose



</doc>
<doc id="777666" url="https://pl.wikipedia.org/wiki?curid=777666" title="Śmierdząca Bomba">
Śmierdząca Bomba



</doc>
<doc id="777668" url="https://pl.wikipedia.org/wiki?curid=777668" title="Stink Bomb">
Stink Bomb



</doc>
<doc id="777669" url="https://pl.wikipedia.org/wiki?curid=777669" title="Mięso Armatnie">
Mięso Armatnie



</doc>
<doc id="777672" url="https://pl.wikipedia.org/wiki?curid=777672" title="Centrum Szkolenia Łączności i Informatyki">
Centrum Szkolenia Łączności i Informatyki

Centrum Szkolenia Łączności i Informatyki im. gen. bryg. Heliodora Cepy (CSŁiI) w Zegrzu – jednostka szkolnictwa Sił Zbrojnych Rzeczypospolitej Polskiej.
Formowanie i zadania szkoleniowe.
Centrum powstało na bazie rozformowanej Wyższej Szkoły Oficerskiej Wojsk Łączności w dniu 22 września 1997. W szkole znajduje się także Muzeum Wojsk Łączności. CSŁiI obchodzi swoje święto 13 września na pamiątkę powstania Obozu Wyszkolenia Oficerów Wojsk Łączności w 1919 roku. 
Głównym zadaniem Centrum jest szkolenie kadr łączności na potrzeby Sił Zbrojnych RP, a zwłaszcza: 

</doc>
<doc id="777675" url="https://pl.wikipedia.org/wiki?curid=777675" title="AGM-62 Walleye">
AGM-62 Walleye

AGM-62 Walleye – amerykańska naprowadzana telewizyjnie szybująca bomba lotnicza używana do precyzyjnego niszczenia celów.
Historia.
AGM-62 Walleye została opracowana przez firmę Martin Marietta i używana w latach 60. Była pierwszą z rodziny amunicji precyzyjnej opracowanej dla zminimalizowania zniszczeń obiektów sąsiadujących z celem ataku. W styczniu 1963 samolot YA-4B Skyhawk zrzucił pierwszą bombę na poligonie China Lake, która bezbłędnie trafiła w cel. Firma Martin otrzymała pierwszy kontrakt na produkcję bomb w 1966, a na uzbrojenie US Air Force i US Navy weszły w następnym roku. W maju 1967 użyto ich po raz pierwszy w Wietnamie. 19 maja piloci marynarki trafili bombami Walleye główną elektrownię Hanoi. Nalot powtórzony dwa dni później wyłączył elektrownię z eksploatacji.
Opis.
Walleye to beznapędowa bomba szybująca naprowadzana radiowo z telewizyjną obserwacją celu. W większości używano głowicy z materiałem wybuchowym o masie 113 kg. Były także głowice o masie 450 kg i jądrowe.

</doc>
<doc id="777676" url="https://pl.wikipedia.org/wiki?curid=777676" title="CSŁiI">
CSŁiI



</doc>
<doc id="777677" url="https://pl.wikipedia.org/wiki?curid=777677" title="Tampines Rovers">
Tampines Rovers

Tampines Rovers - singapurski klub piłkarski założony w 1945 roku. W 1999 roku dołączył do ligi profesjonalnej.
Sukcesy.
Domowe.
Liga
Puchar

</doc>
<doc id="777679" url="https://pl.wikipedia.org/wiki?curid=777679" title="1 Pułk Drogowo-Mostowy">
1 Pułk Drogowo-Mostowy

1 Dębliński Pułk Drogowo-Mostowy im. Romualda Traugutta (1 pdm) – jednostka Wojska Polskiego.
Pułk był w podporządkowaniu dowódcy Śląskiego Okręgu Wojskowego, wchodził w skład Wojsk Lądowych. Jego miejscem stałej dyslokacji był Dęblin.
Historia.
Pułk został sformowany w lutym 1995. Decyzją Ministra Obrony Narodowej, pułk zyskał wyróżniające miano Dębliński. Jednostka przyjęła imię gen. Romualda Traugutta oraz kultywuje tradycje: Batalionu Mostowego Saperów (1919-1939), 7 Pułku Pontonowego (1951-1995), 60 Ośrodka Szkolno-Remontowego Wojsk Inżynieryjnych (1963-1995). W ciągu 10 lat swojego istnienia, pułk kilkukrotnie zmieniał swoje podporządkowanie. Po sformowaniu należał do Krakowskiego Okręgu Wojskowego, następnie do Korpusu Powietrzno-Zmechanizowanego, po reorganizacji do 2 Korpusu Zmechanizowanego, wreszcie od 18 marca 2004 roku był w podporządkowaniu Śląskiego Okręgu Wojskowego.
Z dniem 31 grudnia 2007 Pułk został rozformowany. Na jego bazie został zorganizowany 1 Dębliński batalion drogowo-mostowy im. gen. Romualda Traugutta.
Struktura.
1 Dębliński Pułk Drogowo-Mostowy posiadał następującą strukturę organizacyjną: dowództwo, sztab i logistyka pułku, kompania dowodzenia, trzy bataliony drogowo – mostowe, batalion pontonowy i kompanie remontowa, zaopatrzenia i medyczna.
Przeznaczenie.
1 Dębliński Pułk Drogowo-Mostowy był jednostką inżynieryjną. Bataliony drogowo-mostowe przeznaczone były do przygotowania i utrzymania dróg oraz do budowy lub odbudowy przepraw na przeszkodach wodnych. Głównym zadaniem batalionu pontonowego było urządzanie i utrzymanie mostowych i promowych przepraw pontonowych oraz przepraw desantowych. Zabezpieczenie logistyczne realizowała kompania zaopatrzenia, remontowa i medyczna. Kompania dowodzenia realizowała przedsięwzięcia związane z zabezpieczeniem procesu dowodzenia pododdziałami jednostki.

</doc>
<doc id="777680" url="https://pl.wikipedia.org/wiki?curid=777680" title="FlashFXP">
FlashFXP

FlashFXP – komercyjny klient FTP, dawniej rozwijany przez IniCom Networks, a od 2009 r. przez OpenSight Software.
Umożliwia pobieranie danych z serwera FTP oraz ich transfer pomiędzy dwoma serwerami (FXP). FlashFXP korzysta również z protokołów SSL/TLS.
Jest wyposażony w interfejs przypominający systemową przeglądarkę plików, a jego obsługa ma być prosta do opanowania dla początkujących użytkowników.
Aplikacja współpracuje z systemami Microsoft Windows.
Właściwości programu.
Źródła.

</doc>
<doc id="777682" url="https://pl.wikipedia.org/wiki?curid=777682" title="Paul Obiefule">
Paul Obiefule

Paul Obiefule (ur. 15 maja 1986 w Owerri) piłkarz nigeryjski grający na pozycji bocznego pomocnika. Mierzy 183 cm, waży 76 kg.
Kariera klubowa.
Obiefule pochodzi z miasta Owerri. Jest wychowankiem tamtejszego klubu Iwuanyanwu Nationale. W 2003 roku został włączony do kadry pierwszego zespołu i w wieku 17 lat zadebiutował w nigeryjskiej ekstraklasie. W sezonie zajął z tym klubem 5. miejsce. W 2004 roku Iwuanyanwu ponownie zakończyło sezon na 5. pozycji, a po sezonie Obiefule opuścił zespół i wyjechał do Europy.
W 2004 roku Obiefule podpisał 3-letni kontrakt z Viborg FF. Grał tam między innymi ze swoim rodakiem Kingsleyem Onyenekwe. W sezonie 2004/2005 nie zdołał przebić się do pierwszej jedenastki i zagrał tylko 8 meczów w sezonie, w tym we 2 od pierwszych minut. Z klubem z miasta Viborg zajął 7. miejsce. W sezonie 2005/2006 dostawał już więcej szans od trenera Viborg i wystąpił w 17 meczach czwartej drużyny Superligaen. Od początku sezonu 2006/2007 był podstawowym zawodnikiem w linii pomocy Viborga.
Latem 2007 Obiefule przeszedł do norweskiego Lyn Fotball. Grał tam do 2009 roku, a na początku 2010 został piłkarzem Hønefoss BK. Na koniec roku spadł z nim o klasę niżej.
Kariera reprezentacyjna.
W 2004 roku Obiefule został powołany na Puchar LG w Nigerii. 29 maja zadebiutował na nim w pierwszej reprezentacji Nigerii w zwycięskim 2:0 meczu z Jordanią. W tym samym roku wziął udział w Pucharze Jedności w Londynie i wystąpił w zwycięskim 2:0 finale z Jamajką.
W 2006 roku selekcjoner reprezentacji, Augustine Eguavoen powołał Obiefule do kadry na Puchar Narodów Afryki 2006. W turnieju tym Nigeria zajęła 3. miejsce, jednak Obiefule był tylko rezerwowym i ani razu nie pojawił się na boisku.

</doc>
<doc id="777688" url="https://pl.wikipedia.org/wiki?curid=777688" title="Androgynia (filozofia)">
Androgynia (filozofia)



</doc>
<doc id="777689" url="https://pl.wikipedia.org/wiki?curid=777689" title="Wyższe naczelne">
Wyższe naczelne

Wyższe naczelne (Haplorrhini) – podrząd ssaków z rzędu naczelnych (Primates) obejmujący wyraki oraz małpokształtne, czyli szerokonose małpy Nowego Świata, wąskonose małpy Starego Świata i małpy człekokształtne. W języku polskim Haplorrhini określane są jako wyższe naczelne w odróżnieniu do niższych naczelnych z kladu lemurowych (Strepsirrhini). Haplorrhini jest taksonem monofiletycznym.
Wyższe naczelne mają pysk krótszy niż u przedstawicieli Strepsirrhini. Nozdrza nie są połączone z górną wargą. W oku występuje, nieobecny u niższych naczelnych, dołek środkowy siatkówki oka ("fovea centralis"), nie ma natomiast grzebienia zębowego i błony odblaskowej ("tapetum lucidum"). Większość prowadzi dzienny tryb życia – wyjątek stanowią ponocnice. Samice rodzą zwykle jedno młode, które przez długi czas jest zależne od matki.

</doc>
<doc id="777690" url="https://pl.wikipedia.org/wiki?curid=777690" title="Architektura baroku we Francji">
Architektura baroku we Francji



</doc>
<doc id="777692" url="https://pl.wikipedia.org/wiki?curid=777692" title="Płonino">
Płonino

Płonino (niem. "Karlshagen") – osada w Polsce położony w województwie zachodniopomorskim, w powiecie kołobrzeskim, w gminie Rymań. Miejscowość wchodzi w skład sołectwa Rzesznikowo.

</doc>
<doc id="777699" url="https://pl.wikipedia.org/wiki?curid=777699" title="Okupacja niemiecka ziem polskich (1939–1945)">
Okupacja niemiecka ziem polskich (1939–1945)

Okupacja niemiecka ziem polskich 1939–1945 – system policyjno-wojskowej administracji niemieckiej, wprowadzony w środkowej i zachodniej części terytorium państwowego Rzeczypospolitej Polskiej (RP), okupowanego przez Wehrmacht po agresji zbrojnej przeciwko Polsce podjętej przez III Rzeszę 1 września 1939 oraz po podziale okupowanego przez Wehrmacht i Armię Czerwoną terytorium RP w konsekwencji niemiecko-sowieckiego traktatu o granicach i przyjaźni z 28 września 1939 po agresji ZSRR na Polskę i okupacji wschodnich terytoriów II Rzeczypospolitej przez ZSRR.
Polska w czasie II wojny światowej poniosła największe straty biologiczne i materialne w stosunku do liczby mieszkańców pośród państw koalicji antyhitlerowskiej. Życie straciło 6 mln 28 tys. obywateli polskich. Jednak tylko 11% (644 tys.) zginęło wskutek działań wojennych. 5 mln 380 tys. to ofiary akcji eksterminacyjnych okupanta. Z nich 22% zginęło w więzieniach, obozach koncentracyjnych i innych miejscach zagłady. Kalectwu fizycznemu uległo w czasie okupacji 530 tys. ludzi, a kalectwu psychicznemu 60 tys. Poziom zachorowań na gruźlicę był ponadprzeciętny, zachorowało bowiem 1 mln 140 tys. ludzi. Liczba urodzin zmniejszyła się o 1 mln 215 tys. osób. Niemieccy okupanci wysiedlili 2 mln 478 tys. osób, na roboty przymusowe do Rzeszy lub do innych państw okupowanych wywieźli 3 mln osób.
Polska poniosła ogromne straty materialne. Zniszczenia wojenne miały katastrofalny wpływ na dochód narodowy, którego wartość spadła w 1945 roku do 38,2% wartości dochodu przedwojennego. Równie wielkie były straty Polski w zakresie kultury, oświaty i nauki. Hitlerowcy zniszczyli lub zrabowali 43% dorobku kulturalnego Polski. Niemal doszczętnie zniszczono instytuty badawcze, towarzystwa naukowe i fundacje.
Początki niemieckiej okupacji w Polsce.
Tymczasowa administracja na okupowanych obszarach.
W wyniku przegranej przez Polskę wojny obronnej Niemcy zajęły terytorium o powierzchni 188 000 km kw. (48,2% obszaru II RP) oraz ok. 22 mln ludności (ok. 63% ludności II RP). 1 września, zaraz po rozpoczęciu wojny, na mocy ustawy Reichstagu do Rzeszy włączono Wolne Miasto Gdańsk.
Tymczasowo (formalnie od 3 do 25 października) władzę w okupowanej przez Niemców Polsce sprawowało Naczelne Dowództwo na Wschodzie (Ober-Ost) na czele którego stali: gen. płk Walther von Brauchitsch; gen.płk. Gerd von Rundstedt; od 20 X gen. Johannes Blaskowitz, zaś szefem cywilnej administracji od 13 września 1939 był Hans Frank.
15 września 1939 roku Hans Frank powołany na stanowisko szefa administracji cywilnej zajętych obszarów polskich otrzymał od Hitlera wytyczne, w myśl których ziemie polskie należało "traktować jako obszar wojenny i zdobyczny" oraz "bez miłosierdzia je wyeksploatować, czyniąc z nich rumowisko pod względem gospodarczym, społecznym, kulturalnym i politycznym".
Koncepcje polskiego „państwa szczątkowego”.
Początkowo władze niemieckie rozważały różne plany dotyczące przyszłości polskich ziem okupowanych przez Niemcy. Istniał projekt włączenia do Niemiec zachodniej części Polski, zwłaszcza tych terenów, które przed 1914 rokiem wchodziły w skład Cesarstwa Niemieckiego. Na pozostałym obszarze przewidywano utworzenie marionetkowego polskiego „państwa szczątkowego” (niem. "Reststaat") – całkowicie uzależnionego politycznie, gospodarczo i militarnie od III Rzeszy. 29 września 1939 Adolf Hitler wyraził chęć podziału okupowanych przez Niemcy polskich obszarów na trzy części:
1. obszar między Wisłą a Bugiem (Lubelszczyzna) – przeznaczony dla Żydów przesiedlanych z innych obszarów polskich, a także z Rzeszy Niemieckiej,
2. nad dotychczasową granicą polsko-niemiecką pas germanizacji i kolonizacji,
3. pomiędzy nimi polska „państwowość”.
Sugestie powołania nowego państwa polskiego na niemieckich warunkach Hitler zawarł też w swoim przemówieniu z 6 października 1939, zaś w rozmowie z włoskim ministrem spraw zagranicznych Galeazzo Ciano 1 października 1939 stwierdził, że między polskimi ziemiami wcielonymi do Rzeszy a Lubelszczyzną (która miała stanowić obszar dla Żydów) może powstać autonomiczny „Reststaat” o cechach zbliżonych do Protektoratu Czech i Moraw – lecz warunkiem jest zawarcie pokoju z Niemcami przez Wielką Brytanię i Francję.
W listopadzie 1939 – już po powstaniu Generalnego Gubernatorstwa i wcieleniu zachodnich ziem polskich do Rzeszy – baron William de Ropp, przedstawiciel brytyjskich kół skłonnych do kompromisu z Niemcami, uzyskał od przedstawiciela niemieckiego MSZ informację o planach powołania takiego tworu państwowego pomiędzy nową wschodnią granicą Rzeszy a wschodnią granicą GG.
Ostatecznie jednak, wobec niemożliwości zakwestionowania legalności władz polskich na emigracji, braku zgody rządów Wielkiej Brytanii i Francji na niemieckie warunki, zdecydowanego sprzeciwu ZSRR wobec koncepcji pozostawienia choćby szczątkowego polskiego państwa oraz braku w Polsce polityków i środowisk chcących kolaborować z Niemcami (z wyjątkiem Władysława Studnickiego, którego oferty współpracy Niemcy odrzucili), Niemcy z tych planów zrezygnowali.
Podział obszarów okupowanych.
8 października 1939, dekretem kanclerza Rzeszy, Adolfa Hitlera, do Niemiec zostały włączone: Pomorze, województwo poznańskie, część województwa łódzkiego z Łodzią, Górny Śląsk, Zagłębie Dąbrowskie, zachodnie powiaty województwa krakowskiego, północna część województwa warszawskiego oraz Suwalszczyzna. Anektowano około 93 tys. km² zamieszkanych przez około 10 mln osób, w tym ok. 600 tys. Niemców.
12 października 1939 na mocy dekretu kanclerza Rzeszy o administracji okupowanych ziem polskich niewcielonych do Rzeszy, utworzono Generalne Gubernatorstwo z Hansem Frankiem jako generalnym gubernatorem. W skład GG weszły: część województwa warszawskiego z Warszawą, część województwa łódzkiego, województwo kieleckie, lubelskie, reszta województwa krakowskiego oraz część województwa lwowskiego. Obszar GG liczył 96 tys. km² z 12 mln ludności.
Na mocy umowy niemiecko-słowackiej z 21 listopada 1939 do Słowacji wcielono 52 gminy o powierzchni 700 km².
Na mocy układu o przyjaźni i granicy zawartego między Niemcami i ZSRR 28 września 1939, 200 tys. km² wschodnich terenów Rzeczypospolitej Polskiej wraz z 13 mln ludności znalazło się pod okupacją sowiecką.
22 czerwca 1941, po rozpoczęciu wojny sowiecko-niemieckiej, do Rzeszy włączono Okręg Białystok obejmujący ok. 31 tys. km² z 1,6 mln ludności. Do GG włączono tereny województwa lwowskiego, stanisławowskiego i tarnopolskiego – tworzące odtąd Dystrykt Galicja. Tym samym obszar GG powiększył się do 145 tys. km² zamieszkanych przez blisko 17 mln osób. W 1941, po zajęciu całego terytorium przedwojennej II Rzeczypospolitej, pozostałe jej tereny włączono do Komisariatu Rzeszy Ukraina i Komisariatu Rzeszy Wschód.
Ziemie polskie anektowane przez III Rzeszę.
Polityka niemiecka na ziemiach włączonych do Rzeszy ukierunkowana była na ich zupełną germanizację. Cel ten zamierzano uzyskać poprzez zniemczenie części ludności, którą uznano za odpowiednią pod względem rasowym, oraz zmuszaniem części obywateli polskich do podpisywania niemieckiej listy narodowościowej, tzw. Volkslisty. Pozostałą ludność polską zamierzano wytępić lub wysiedlić do Generalnego Gubernatorstwa. W latach 1939–1940, wysiedlono do GG ok. 750 000 Polaków z terenów Śląska, Wielkopolski i Pomorza. Celom eksterminacyjnym służyły obozy. W końcu sierpnia 1939 utworzono obóz policyjny w Stutthofie (przeznaczony początkowo dla mieszkańców Gdańska i Pomorza narodowości polskiej). Pod koniec 1939 dla Polaków utworzono także obozy w Skalmierzycach, Potulicach, Poznaniu, Łodzi, Działdowie, Toruniu i Inowrocławiu. W miejsce Polaków zmuszonych do opuszczenia tych terenów osiedlano kolonistów niemieckich, oraz Niemców Bałtyckich ewakuowanych z państw bałtyckich 1939/1940 r. Stosowano także konfiskatę majątku, oraz wywózki do pracy przymusowej w głąb Rzeszy.
20 listopada 1939 zagarnięte ziemie polskie zostały włączone w niemiecki system walutowy. Z wyjątkiem Gdańska i ziemi cieszyńskiej utrzymano granicę policyjną między Rzeszą a ziemiami wcielonymi. W celu realizacji niemieckiej polityki narodowościowej wprowadzono specjalną organizację administracji i sądownictwa. Polskie organy sądownicze administracyjne i samorządowe zostały zlikwidowane.
Administracja i policja.
Większa część terenów wcielonych do Rzeszy została podzielona pod względem administracyjnym na okręgi:
Pozostałą część wcielonego terytorium włączono do Prus: do prowincji Prusy Wschodnie (północne Mazowsze, na terenie którego utworzono rejencję ciechanowską; Suwałki, Działdowo, po 1941 Białostockie) oraz Śląsk (województwo śląskie oraz zachodnia Małopolska, z których utworzono rejencję katowicką).
Okręgi dzieliły się na rejencje, które z kolei podzielone były na powiaty miejskie i wiejskie.
Centralnym urzędem Rzeszy dla ziem wcielonych był minister spraw wewnętrznych. Na czele administracji okręgu Rzeszy stał mianowany przez kanclerza Rzeszy namiestnik, który jednocześnie był kierownikiem NSDAP. Namiestnicy byli równolegle komisarzami obrony Rzeszy i pełnomocnikami Komisarza Rzeszy dla Umocnienia Niemczyzny. Namiestnikiem okręgu Gdańsk – Prusy Zachodnie został Albert Forster, a Kraju Warty Arthur Greiser.
Na szczeblu rejencji administracją kierował prezes rejencji, który sprawował również kierownictwo NSDAP na swoim terenie. Administracją powiatu wiejskiego kierował starosta, a powiatu miejskiego burmistrz. Byli oni również kierownikami partii.
Władza policyjna w okręgach i prowincjach ziem wcielonych spoczywała w rękach dowódców SS i policji. Funkcje policji były znacznie rozszerzone w porównaniu do terenów „starej” Rzeszy. Było to wynikiem celów niemieckiej polityki dążącej do ujarzmienia i wyniszczenia Polaków. SS i policja realizowały niemieckie założenia wytępienia Żydów oraz sprawowały doraźne sądownictwo wobec wrogów III Rzeszy. Obok policji w 1939 istniała składająca się z zamieszkałych w Polsce Niemców tzw. samoobrona niemiecka (Selbstschutz).
Sądownictwo niemieckie.
Na terenach wcielonych działały sądy powszechne, sądy specjalne i sądy tajne sprawowane przez SS i policję.
Na mocy dekretu ministra sprawiedliwości z 26 listopada 1940 powołano Wyższy Sąd Krajowy, który był najwyższą instancją sądową. Instancją niższą był Sąd Krajowy, a najniższą Sąd Powiatowy. W pierwszych dniach okupacji wojskowej powołano sądy specjalne. Utworzono wojenne sądy polowe i wojskowe sądy doraźne. Sądy polowe rozpatrywały sprawy o szpiegostwo i działania partyzanckie. Taki sąd skazał na karę śmierci obrońców Poczty Polskiej w Gdańsku. Wojskowe sądy doraźne rozpatrywały sprawy wystąpień przeciwko armii niemieckiej i o posiadanie broni. Po zakończeniu działań zbrojnych ich funkcje przejęły, powołane jeszcze w trakcie wojny, cywilne sądy specjalne.
Generalne Gubernatorstwo.
Wbrew prawu międzynarodowemu, zajęte tereny Polski były traktowane jako trwała zdobycz wojenna. W szczególności okupowany teren Generalnego Gubernatorstwa był traktowany praktycznie jak kolonia, dostarczająca niskokwalifikowanej i niewolniczej polskiej siły roboczej na potrzeby gospodarki wojennej III Rzeszy. W tym celu wprowadzono nakaz pracy przymusowej dla Polaków w wieku 18–60 lat, później obniżając granicę wieku do 14 lat. Polscy robotnicy przymusowi z GG (oraz ziem polskich zaanektowanych przez III Rzeszę) pracowali w ciężkich warunkach pobytowych w Rzeszy, zarówno w niemieckim rolnictwie, przemyśle i transporcie, jak również obozach pracy, obozach koncentracyjnych oraz oddziałach Organizacji Todt.
Eksploatacja gospodarcza w GG realizowana była głównie dzięki rabunkowej gospodarce, zwłaszcza w przemyśle, gdzie systematycznie przeprowadzano grabież substancji przemysłowej i surowców naturalnych. Rolnictwo objęto systemem kontyngentów płodów rolnych, którego nieprzestrzeganie powodowało kary więzienia lub śmierci dla rolników. Brak żywności na rynku spowodował wprowadzenie systemu racjonowania żywności i trwałe niedożywienie całych grup ludnościowych.
Własność państwa polskiego i jego instytucji, mienia obywateli Polskich oraz liczne dzieła sztuki, konfiskowano lub obejmowano zarządem komisarycznym za pomocą specjalnie utworzonych organizacji powierniczych III Rzeszy.
Administracja i policja.
Generalne Gubernatorstwo zostało podzielone na cztery jednostki administracyjne tzw. dystrykty (niem. "Distrikt"): krakowski, lubelski, radomski, warszawski, oraz od 22 czerwca 1941 (po agresji Niemiec na ZSRR), piąty dystrykt galicyjski. Pozostawiono jedynie polskie gminy i sołectwa. Władze GG dopuściły też działalność polskiej straży pożarnej, PCK i Rady Głównej Opiekuńczej.
Struktura władzy Generalnego Gubernatorstwa miała cechy parapaństwa, zależnego całkowicie od Rzeszy Niemieckiej. Na czele GG stał generalny gubernator Hans Frank (niem. "Generalgouverneur"), urzędujący w Krakowie. Dotychczasowa stolica Polski Warszawa pełniła tylko funkcję siedziby władz dystryktu warszawskiego. Generalny Gubernator sprawował władzę wydając rozporządzenia i przy pomocy Urzędu Generalnego Gubernatora (niem. "Amt des Generalgouverneurs"), który 9 grudnia 1940 został przekształcony w rząd Generalnego Gubernatorstwa (niem. "Regierung des Generalgouvernements"). Na jego czele stał Josef Bühler.
Oprócz niemieckich sądów specjalnych, zajmujących się m.in. wydawaniem wyroków śmierci za czyny zabronione rozporządzeniami Hansa Franka (np. dowolnie interpretowane „czyny antyniemieckie”), pozostawiono sądy rozpatrujące sprawy karne i cywilne Polaków.
W Generalnym Gubernatorstwie realizacji celów okupanta służył rozbudowany aparat policyjno-wojskowy, policja bezpieczeństwa Sipo (niem. "Sicherheitspolizei") obejmowała formacje – Gestapo (niem. "Geheime Staatspolizei"), Kripo (niem. "Kriminalpolizei") oraz SD (niem. "Sicherheitsdienst"). Policję porządkową stanowiła Orpo (niem. "Ordnungspolizei"). Funkcjonowała także policja graniczna (niem. "Grenzpolizei") oraz inne oddziały pomocniczych formacji policyjnych (kolejowe, fabryczne, leśne, pocztowe itd.). Pozostawiono policję polską, tworząc Polską Policję Generalnego Gubernatorstwa (tzw. granatowa policja). Granatowa policja posiadała niewielkie uprawnienia w stosunku do Niemców, pełniąc głównie funkcję porządkowe i bezpieczeństwa.
Terror okupanta.
Ruch oporu.
Polityka okupacyjna i powszechny terror wymierzony w społeczeństwo, spowodowały szybkie powstanie zorganizowanego oporu. W miarę zaostrzania się działań represyjnych narastał ruch konspiracyjny, powodując powstanie Polskiego Państwa Podziemnego. Ruch oporu prowadził akcje sabotażowe, dywersyjne (zarówno bojową i konspiracyjną), partyzanckie oraz doraźne wystąpienia zbrojne w określonych celach wojskowych.

</doc>
<doc id="777701" url="https://pl.wikipedia.org/wiki?curid=777701" title="Płowiec jodoformowy">
Płowiec jodoformowy

Płowiec jodoformowy, borowik płowy "Hemileccinum impolitum" (Fr.) Šutara – gatunek grzyba z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Hemileccinum, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson zbadał i opisał Elias Fries w 1838 roku. Pozycja taksonomiczna gatunku długo pozostawała niepewna, a różni autorzy umieszczali go w przeszłości w różnych rodzajach, m.in. w obecnie porzuconych rodzajach "Tubiporus" i "Versipellis".
W oparciu o wstępną analizę locus rybosomalnego RNA 28S, mykologowie Manfred Binder i Halmut Besl w roku 2000 umieścili gatunek w rodzaju "Xerocomus". Jednak w 2008 r. Josef Šutara przeniósł takson do nowego rodzaju "Hemileccinum", w oparciu o jego charakterystyczną morfologię. Bardziej rozbudowane badania filogenetyczne przeprowadzone w 2014 roku przez Ganga Wu i jego zespół wykazały, że takson nie należy do rodzajów "Boletus", "Xerocomus" ani "Leccinum", lecz do odrębnej linii filogenetycznej w podrodzinie "Xerocomoideae". Kolejne badania R. Hallinga z zespołem oraz M. Loizidesa z zespołem potwierdziły, że gatunek należy do monofiletycznego rodzaju "Hemileccinum". Nazwa "Hemileccinum impolitum", którą nadał J. Šutara, jest aktualną nazwą naukową tego taksonu uznaną przez Index Fungorum.
Synonimy naukowe:
Nazwę borowik płowy nadała w 1960 roku Alina Skirgiełło. W "Checklist of Polish larger Basidiomycetes" (Krytyczna lista wielkoowocnikowych grzybów podstawkowych Polski) Władysław Wojewoda łączy tzw. borowika płowego ("Hemileccinum impolitum") razem z tzw. borowikiem kruchym ("Lanmaoa fragrans") do jednego taksonu – borowik kruchy ("Boletus suspectus" = synonim "Boletus fragrans"). Po przeniesieniu do rodzaju "Hemileccinum", nazwa polska stała się niespójna z nazwą naukową. Zgodnie z rekomendacją Komisji ds. Polskiego Nazewnictwa Grzybów Polskiego Towarzystwa Mykologicznego tzw. borowików płowego i kruchego nie należy utożsamiać, a wobec tego pierwszego używać nazwy płowiec jodoformowy
Łaciński epitet gatunkowy "impolitum" oznacza „szorstki” i odnosi się do skórki kapelusza tego gatunku, która jest początkowo filcowata i pokryta drobno nitkowatą powłoką, widoczną dobrze pod lupą.
Morfologia.
Średnicy 5–20 cm, początkowo półkulisty, później łukowaty, poduchowaty a czasami prawie płaski. W kolorze kremowoszarym z lekko oliwkowym odcieniem za młodu, następnie kremowooliwkowego aż do beżowobrązowego u starszych owocników. Warstwa pod skórką jest brązowawa. Skóra kapelusza początkowo jest filcowata, pokryta drobnymi niteczkami trochę oszroniona. Starsze owocniki miejscami robią się łyse i gładkie. Uszkodzona lub otarta skórka brązowieje, a nawet przyjmuje rumianobrązowy odcień. Zdarza się, że podczas suszy czy upałów może popękać.
Pory rurek drobne, najpierw cytrynowożółte, z wiekiem złotożółte, u starych okazów z zielonkawym lub oliwkowym odcieniem"." Nie zmieniają barwy po uciśnięciu, lekko brązowieją gdy wyschną. Rurki o długości 15–30 mm, tego samego koloru co pory. Przecięte nie zmieniają koloru.
Długości 50–180 mm i grubości 25–80 mm, początkowo jasnożółty, z wiekiem żółtoszarawy. W górnej części pod rurkami często posiada czerwonawy lub brunatnoczerwonawy obrączkowaty pasek, a czasem również u nasady jest nabiegły różowawo, czerwonawo lub pokryty czerwonawymi plamkami. Jego powierzchnia nigdy nie jest pokryta siateczką, jest za to chropowata, ziarnista do lekko włóknistej, z wiekiem staje się gładsza. Fakturą przypomina trochę tę u koźlarzy ("Leccinum"), a bruzdy na powierzchni są nieznacznie ciemniejsze; robią się wyraźnie ciemniejsze gdy obeschną np. podczas upałów. Kształt trzonu początkowo pękaty i masywny, potem cylindryczny, a nawet wrzecionowaty lub maczugowaty. Grzybnia u podstawy trzonu jest biała lub biaława, czasami lekko ochrowa.
Białawy, białawożółtawy do jasnocytrynowego; nad rurkami ciemniejszy – cytrynowy, u podstawy trzonu nawet do żółtobrązowego. Nie zmienia barwy po przecięciu. W trzonie jest nieco włóknisty. Zapach szczególnie wyczuwalny u nasady trzonu. Jest nieprzyjemny, apteczny, przypomina fenol lub jodoform używany w szpitalach w celach dezynfekcyjnych. Zapach wzmaga się znacznie podczas gotowania. Smak łagodny.
Oliwkowobrązowy. Zarodniki gładkie, elipsoidalne do wrzecionowatych, o wymiarach 10–16 × 4–6 μm, zwykle jednak mieszczą się w granicy 11–14 × 4,5–5,5 μm. Bez pory rostkowej.
Występowanie.
Grzyb rzadki. Owocniki wytwarza od maja do połowy października. Rośnie w lasach liściastych (dęby, graby), parkach, ogrodach, przy alejkach i przy stawach, zwłaszcza pod dębami, rzadko pod lipami lub innymi drzewami liściastymi, na nizinach i podgórzu, na podłożu wapiennym. Preferuje ciepłe, nasłonecznione stanowiska. W basenie Morza Śródziemnego tworzy mikoryzę z niektórymi innymi gatunkami drzew liściastych nie występującymi w Europie Środkowej, takimi jak np. kasztan jadalny ("Castanea sativa").
Znaczenie.
Grzyb mykoryzowy. Grzyb jadalny. Przez niektóre źródła określany jest jako grzyb niejadalny, ale jedynie ze względu na chemiczny zapach. Z powodu rzadkości występowania zasługuje na ochronę.

</doc>
<doc id="777705" url="https://pl.wikipedia.org/wiki?curid=777705" title="Kometa Westa">
Kometa Westa

Kometa Westa lub C/1975 V1 – kometa długookresowa, którą odkryto w 1975 roku.
Odkrycie komety.
Została ona odkryta przez duńskiego astronoma Richarda Westa w dniu 10 sierpnia 1975 roku na zdjęciu uzyskanym za pomocą teleskopu Europejskiego Obserwatorium Południowego w La Silla (Chile). Odkryto ją nie na niebie, ale na kliszy fotograficznej.
Orbita komety.
Kometa Westa porusza się po orbicie w kształcie bardzo wydłużonej elipsy o mimośrodzie 0,999971. Jej peryhelium znajduje się w odległości 0,196 j.a. od Słońca, aphelium zaś aż ok. 13 560 j.a. od niego. Na jeden obieg wokół Słońca potrzebuje ona ok. 558 300 lat; nachylenie jej orbity do ekliptyki wynosi 43,07˚.
Kometa minęła peryhelium 25 lutego 1976 roku.
Właściwości fizyczne.
Aktywność tej komety była duża – rozwinęła ona dobrze widoczną komę i warkocz, osiągając maksymalną jasność -3, przez co można ją było dostrzec nawet za dnia.
Po przejściu przez punkt przysłoneczny jądro komety Westa rozpadło się na cztery fragmenty. Pierwszy podział jądra zauważono 7 marca 1976.

</doc>
<doc id="777707" url="https://pl.wikipedia.org/wiki?curid=777707" title="Memoriał Alfreda Smoczyka 1967">
Memoriał Alfreda Smoczyka 1967

XVII Memoriał Alfreda Smoczyka odbył się 3 września 1967 r. Wygrał Henryk Glücklich z bydgoskiego klubu.
Wyniki.
3 września 1967 r. (niedziela), Stadion im. Alfreda Smoczyka (Leszno)

</doc>
<doc id="777709" url="https://pl.wikipedia.org/wiki?curid=777709" title="Leonard Read">
Leonard Read

Leonard E. Read (ur. 26 września 1898; zm. 14 maja 1983) – amerykański przedsiębiorca i ekonomista.
W roku 1946 założył Foundation for Economic Education ("Fundacja na rzecz Edukacji Ekonomicznej"), uważaną za pierwszy libertariański think tank w Stanach Zjednoczonych. Przez wiele lat związany był z United States Chamber of Commerce ("Amerykańska Izba Handlowa"), największą na świecie organizacją biznesową tego typu.

</doc>
<doc id="777711" url="https://pl.wikipedia.org/wiki?curid=777711" title="Ex Bibliotheca">
Ex Bibliotheca

Ex Bibliotheca. Magazyn Grafików i Kolekcjonerów Ekslibrisów – czasopismo dla twórców ekslibrisów, ukazujące się nieregularnie co pół roku od 1999 do 2009 roku.
Wydawcą była Warszawska Galeria Ekslibrisu, mieszcząca się w Bibliotece Publicznej w Warszawie w dzielnicy Ochota. Czasopismo ukazywało się w Warszawie w nakładzie 300 egzemplarzy, 20–24 strony formatu A-4. 
Zespół redakcyjny: Janina Saffarini, Anna Buta-Kluska, Ryszard Bandosz, Zygmunt Gontarz, Michał
Tomasz Suma tak pisze o tym czasopiśmie: "Ex Bibliotheca – ostatnie czasopismo ekslibrisoznawcze w Polsce, wydawane w Warszawie w latach 1999-2009 regularnie jako półrocznik (...). W 10-letniej karierze pisma wydano 20 jego numerów. Każdy z nich był bardzo starannie przygotowany, w formacie A4, powielony na wysokiej jakości papierze, z licznymi reprodukcjami i fotografiami. Pismo miało zasięg ogólnopolski, zaś redakcja mieściła się w Warszawskiej Galerii Ekslibrisu przy Bibliotece Publicznej m.st. Warszawy Dzielnicy Ochota. Redakcję tworzyli bibliotekarze oraz warszawscy miłośnicy ekslibrisu: Janina Saffarini, Barbara Darkowska, Katarzyna Godos, Ryszard Bandosz, Zygmunt Gontarz, Wioletta Gębska, Joanna Kluza, Izabela Mróz, Michał Witak i Anna Buta-Kluska. Autorami tekstów byli znawcy i miłośnicy ekslibrisu z terenu całej Polski. Pismo kolportowane było bezpłatnie poprzez redakcję. Zawierało liczne artykuły o charakterze historycznym, przyczynkarskim, informacyjnym, sprawozdawczym i popularyzatorskim z szeroko pojętym ekslibrisoznawstwem i kolekcjonerstwem znaku książkowego". Tomasz Suma "Bibliografia zawartości polskich czasopism ekslibrisoznawczych 1964-2009" - ebook/pdf 2014 s. 9, 

</doc>
<doc id="777712" url="https://pl.wikipedia.org/wiki?curid=777712" title="Język arpitański">
Język arpitański



</doc>
<doc id="777713" url="https://pl.wikipedia.org/wiki?curid=777713" title="Edmund Charaszkiewicz">
Edmund Charaszkiewicz

Edmund Kalikst Eugeniusz Charaszkiewicz (ur. 14 października 1895 w Poniecu, zm. 22 grudnia 1975 w Londynie) – podpułkownik piechoty Wojska Polskiego, oficer Oddziału II Sztabu Głównego.
Życiorys.
Był synem Stanisława, właściciela cegielni i składu drewna budowlanego, i Bronisławy z Rajewskich. Ukończył szkołę podstawową w Poniecu, następnie uczęszczał do szkół średnich kolejno w Krotoszynie, Katowicach oraz Krakowie, gdzie ukończył gimnazjum 17 grudnia 1915, będąc już (od sierpnia 1914) żołnierzem Legionów Polskich. 1 listopada 1913 wstąpił do Związku Strzeleckiego, a w latach 1913–1914 uczęszczał do szkoły podoficerskiej Związku, używając pseudonimu "Kalikst." Od 1917 pracował w Komisji Wojskowej Tymczasowej Rady Stanu. Pod koniec 1917 został wcielony do Polskiego Korpusu Posiłkowego (dawnej II Brygady Legionów Polskich), w którym służył do lutego 1918 jako starszy sierżant major.
Od listopada 1918 pracował w Ministerstwie Spraw Wojskowych w Warszawie. 15 listopada 1918 został przyjęty do Wojska Polskiego w stopniu podporucznika. W latach 1918–1923 studiował prawo na Uniwersytecie Warszawskim .
Uczestniczył w wojnie polsko-bolszewickiej (brał udział w walkach pod Nowymi Święcianami, Podbrodziem, Bezdanami, Wilnem i Ejszyszkami) oraz w III powstaniu śląskim (od 2 maja do 15 sierpnia 1921 jako zastępca dowódcy plutonów rozbiórkowych zwanych Grupą Wawelberga).
W lutym 1924 został przydzielony z 79 pułku piechoty w Słonimiu do Oddziału II Sztabu Generalnego Wojska Polskiego w Warszawie. Od 1926 był oficerem polskiego wywiadu wojskowego. W Oddziale II Sztabu Generalnego pracował na stanowisku referenta spraw ukraińskich. W latach 1928–1939 kierował Ekspozyturą nr 2 Oddziału II Sztabu Generalnego, która w odróżnieniu od innych ekspozytur nie funkcjonowała jako organ terenowy polskiego wywiadu, lecz zajmowała się organizacją sabotażu i dywersji na wypadek wojny na terenie państw ościennych. W latach 30. był zastępcą kierownika „K 7” (Komitet Siedmiu). W 1938 Ekspozytura nr 2 uczestniczyła w zorganizowaniu dywersji na Zaolziu, a w 1939 w operacji „Łom” na Rusi Zakarpackiej. We wrześniu 1939 był szefem Wydziału „F” Sztabu Naczelnego Wodza. Po kampanii wrześniowej przebywał w Rumunii, a od listopada 1939 we Francji bez przydziału. W maju 1940 wstąpił do Legii Oficerskiej w Niort. W Wielkiej Brytanii dowodził pociągami pancernymi „C” i „D” z 1. dywizjonu pociągów pancernych. W sierpniu 1943 został przeniesiony do Centrum Wyszkolenia Piechoty, następnie do Oddziału Administracyjnego MSWojsk. Po wojnie (do lutego 1946) był zastępcą, a później szefem Oddziału Informacyjnego Inspektoratu Zarządu Wojskowego. 11 września 1948 został zdemobilizowany. 
Na emigracji kontynuował działalność w ruchu prometejskim, należał ponadto do emigracyjnej Ligi Niepodległości Polski. Pozostał na emigracji w Wielkiej Brytanii.
Zmarł w Londynie. Pochowany na cmentarzu South Ealing.

</doc>
<doc id="777716" url="https://pl.wikipedia.org/wiki?curid=777716" title="GSM 700">
GSM 700

GSM 700 – standard GSM w którym transmisja mowy i danych może odbywać się w paśmie częstotliwości 747 – 792 MHz. Do chwili obecnej nie zbudowano żadnej sieci pracującej w tym standardzie.
Zdefiniowane częstotliwości.
Specyfikacja 3GPP definiuje
74 częstotliwości (rozłożone co 200 KHz), które mogą być użyte w tym standardzie (tzw. "GSM 750 Band"):
Zobacz też.
Inne standardy GSM: GSM 400, GSM 850, GSM 900, GSM 1800, GSM 1900, R-GSM.

</doc>
<doc id="777720" url="https://pl.wikipedia.org/wiki?curid=777720" title="GSM700">
GSM700



</doc>
<doc id="777721" url="https://pl.wikipedia.org/wiki?curid=777721" title="San Vicente (wulkan)">
San Vicente (wulkan)

San Vicente (Chichontepec, Las Chiches) – stratowulkan w środkowym Salwadorze, położony na południowy wschód od jeziora Ilopango. Wznosi się na wysokość 2182 m n.p.m. Jest drugim pod względem wysokości wulkanem kraju, po wulkanie Santa Ana. Na północ od wulkanu San Vicente znajduje się miasto San Vicente, a na południe – Zacatecoluca.
San Vicente nie był aktywny w czasach historycznych. Ostatnie erupcje miały miejsce na pewno przed 260 n.e., gdyż najmłodsze z potoków lawy z wulkanu San Vicente przykryte są osadami z erupcji wulkanu Ilopango w 260. Na północnych i zachodnich stokach wulkanu znajdują się liczne gorące źródła i fumarole.
Zobacz też.
Lista wulkanów Salwadoru

</doc>
<doc id="777722" url="https://pl.wikipedia.org/wiki?curid=777722" title="File eXchange Protocol">
File eXchange Protocol

File eXchange Protocol (FXP) – metoda przesyłania danych z jednego serwera FTP na drugi bez używania połączenia użytkownika. Włączanie funkcji FXP w serwerze może wpłynąć negatywnie na jego bezpieczeństwo, tj. staje się podatniejszy na ataki. FXP jest również używany przez społeczność warezu.
Niektóre klienty (FlashFXP, FTPRush) oraz serwery FTP (ioFTPD, glFTPD) umożliwiają korzystanie z protokołu SSL/TLS co pozwala na nawiązanie bezpiecznego połączenia pomiędzy serwerem a klientem.

</doc>
<doc id="777723" url="https://pl.wikipedia.org/wiki?curid=777723" title="GSM-700">
GSM-700



</doc>
<doc id="777726" url="https://pl.wikipedia.org/wiki?curid=777726" title="GSM 750">
GSM 750



</doc>
<doc id="777727" url="https://pl.wikipedia.org/wiki?curid=777727" title="FXP">
FXP



</doc>
<doc id="777731" url="https://pl.wikipedia.org/wiki?curid=777731" title="Rdzennica">
Rdzennica

Rdzennica jest to skrzynka dzielona na pół, mająca odpowiedni kształt, służąca do wykonywania rdzeni odlewniczych. Rdzennica umożliwia nadanie rdzeniowi odpowiedniego, żądanego kształtu. Nasypuje się do niej masę formierską, wytwarza się rdzeń. Tak uzyskany rdzeń wkłada się do formy odlewniczej posiadającej kształt wcześniej uzyskany przez model. Rdzennice wykonuje się z: lipy, olchy, brzozy. Rdzennice do masowej produkcji rdzeni wykonywane są z metalu najczęściej z żeliwa, aluminium lub żywic epoksydowych.

</doc>
<doc id="777735" url="https://pl.wikipedia.org/wiki?curid=777735" title="Lędowa">
Lędowa

Lędowa (niem. "Waldhof") – osada w Polsce położona w województwie zachodniopomorskim, w powiecie kołobrzeskim, w gminie Rymań, przy wzniesieniu Kobyla Góra. Miejscowość wchodzi w skład sołectwa Drozdowo.
Według danych z 4 września 2013 r. Lędowa miała 12 mieszkańców.
Osadę założono ok. 1860 r. jako nowy folwark dóbr drozdowskich. Do 1945 roku wchodziła w skład Niemiec, gdzie należała do gminy ("Gemainde" - odpowiednik polskiego sołectwa) Drozdowo. W latach 1950-1998 miejscowość administracyjnie należała do województwa koszalińskiego.
W miejscowości znajdował się przystanek Kołobrzeskiej Kolei Wąskotorowej

</doc>
<doc id="777736" url="https://pl.wikipedia.org/wiki?curid=777736" title="Simiiformes">
Simiiformes



</doc>
<doc id="777737" url="https://pl.wikipedia.org/wiki?curid=777737" title="Datarock">
Datarock

Datarock – norweski zespół grający muzykę new rave. Określają swoją muzykę jako „mieszankę stylów muzycznych, które lubią”. Założycielami są: Fredrik Saroea, Ketil Mosnes i Kevin O'Brien, zespół został założony w 2000 roku w Bergen. Ich debiutancki album "Datarock Datarock" został wydany w 2005 roku przez ich własną wytwórnię YAP (Young Aspiring Professionals).
Zespół charakteryzuje się niepowtarzalnym wizerunkiem scenicznym, na który składają się charakterystyczne czerwone komplety dresowe z kapturami oraz czarne okulary.

</doc>
<doc id="777738" url="https://pl.wikipedia.org/wiki?curid=777738" title="Antropidy">
Antropidy



</doc>
<doc id="777739" url="https://pl.wikipedia.org/wiki?curid=777739" title="San Vicente (miasto)">
San Vicente (miasto)

San Vicente – miasto w środkowym Salwadorze, położone na wysokości 390 m n.p.m. u północnych podnóży wulkanu San Vicente. Znajduje się w odległości 60 km na wschód od stolicy kraju San Salvadoru. Ludność (2007): 36,7 tys. (miasto), 53,2 tys. (gmina). Ośrodek administracyjny departamentu San Vicente.
Miasto zostało założone w 1635.
W mieście rozwinął się przemysł spożywczy oraz włókienniczy.

</doc>
<doc id="777740" url="https://pl.wikipedia.org/wiki?curid=777740" title="Sani Kaita">
Sani Kaita

Sani Aruna Kaita (ur. 2 maja 1986 w Kano) – piłkarz nigeryjski grający na pozycji środkowego pomocnika.
Kariera klubowa.
Kaita pochodzi z miasta Kano i tam też zaczynał piłkarską karierę w klubie Kano Pillars FC. W 2005 roku zadebiutował w nigeryjskiej ekstraklasie, a już po pół roku jego talentem zainteresowali się menedżerzy europejscy. Początkowo miał przejść do FC Basel lub Rody Kerkrade, w końcu jednak podpisał 4-letni kontrakt z beniaminkiem Eredivisie, Spartą Rotterdam. W lidze holenderskiej zadebiutował 22 października 2005 roku w przegranym 2:3 domowym meczu z Rodą. Łącznie w całym sezonie 2005/2006 zagrał w 10 ligowych meczach i nieznacznie przyczynił się do utrzymania Sparty w lidze (14. miejsce). Od początku sezonu 2006/2007 również nie miał pewnego miejsca w składzie Sparty i do lata 2008 rozegrał tylko 22 spotkania dla tego klubu.
We wrześniu 2008 roku Kaita podpisał kontrakt z francuskim AS Monaco. W Ligue 1 zadebiutował 5 października w przegranym 0:2 wyjazdowym spotkaniu z AS Saint-Étienne. W 2009 roku został wypożyczony do rosyjskiego Kubania Krasnodar. 31 sierpnia 2010 ponownie wypożyczony, tym razem do ukraińskiego Metalista Charków. 31 stycznia 2011 kolejny raz wypożyczony, tym razem do greckiego Iraklisu Saloniki. 31 sierpnia 2011 przeniósł się do Tawrii Symferopol. Po zakończeniu sezonu 2011/12 opuścił krymski klub.
Kariera reprezentacyjna.
W 2005 roku Kaita został powołany do młodzieżowej reprezentacji Nigerii U-20 na Młodzieżowe Mistrzostwa Afryki, jednak w ostatniej chwili wypadł ze składu na skutek kontuzji. Następnie wziął udział w Pucharze Jedności WAFU w Mali, a potem powołany do kadry młodzieżowej na Młodzieżowe Mistrzostwa Świata w Holandii. Tam był jednym z najlepszych piłkarzy drużyny, która wywalczyła wicemistrzostwo świata. W tym samym roku był kapitanem reprezentacji Nigerii, która rozegrała nieoficjalny sparing z Beninem. W meczu wygranym 6:0 grali tylko piłkarze z rodzimej ligi. Oficjalny debiut w reprezentacji Kaita zaliczył 17 sierpnia w wygranym 1:0 w Trypolisie meczu z Libią.
W 2006 roku był członkiem kadry na Puchar Narodów Afryki 2006. Zagrał tam tylko w jednym meczu – przegranym 0:1 półfinale z Wybrzeżem Kości Słoniowej. Nigeria ostatecznie zajęła 3. miejsce i Kaita mógł cieszyć się z brązowego medalu.
W 2008 roku został powołany do reprezentacji U-23 na Igrzyska Olimpijskie w Pekinie, gdzie Nigeria zdobyła srebrny medal. Znalazł się także w składzie na Mistrzostwa Świata w Piłce Nożnej 2010, gdzie w drugim meczu fazy grupowej z Grecją otrzymał czerwoną kartkę za kopnięcie bez piłki Wasilisa Torosidisa.

</doc>
<doc id="777741" url="https://pl.wikipedia.org/wiki?curid=777741" title="Himalchuli">
Himalchuli

Himalchuli - szczyt w Himalajach w Nepalu o wysokości 7 893 m n.p.m. Położony na południe od Manaslu. Himalchuli ma trzy wierzchołki: Wschodni (7893 m), Zachodni (7540 m) oraz Północny (7371 m). Himalchuli zajmuje 20 miejsce na liście najwyższych gór na świecie.
Pierwszego wejścia na szczyt dokonali w 1960 Hisashi Tanabe i Masahiro Harada. Północny wierzchołek został po raz pierwszy zdobyty w 1985 przez ekspedycję koreańską.

</doc>
<doc id="777745" url="https://pl.wikipedia.org/wiki?curid=777745" title="Czosnek kazachstański">
Czosnek kazachstański

Czosnek kazachstański, czosnek Ostrowskiego ("Allium oreophilum" C.A. Mey.) – gatunek rośliny należący do rodziny czosnkowatych. Gatunek występuje na terenie Kaukazu (Dagestan), Azji Środkowej (Dżungaro-Tarbagataj, Pamir, Ałaj, Tienszan), w Afganistanie, Pakistanie i północno-zachodnich Chinach (Sinciang). Nazwa gatunkowa tej rośliny oznacza "„kochający góry”".
Biologia i ekologia.
Bylina, geofit cebulkowy. Roślina w naturze występuje w piętrze alpejskim i subalpejskim, na wysokości 2500-300 m n.p.m., na pozbawionych lasu stokach górskich, a także w rzadkich zaroślach. Kwitnie w czerwcu, zaś owoce dojrzewają w sierpniu. 

</doc>
<doc id="777746" url="https://pl.wikipedia.org/wiki?curid=777746" title="Shitdisco">
Shitdisco

Shitdisco – zespół grający new rave i dance-punk, założony w 2003 roku w Glasgow.
Członkowie zespołu spotkali się na Glasgow School of Art, gdzie studiowali. W 2005 roku wydali swój pierwszy singiel zatytułowany "Disco Blood/I Know Kung Fu", by w następnych latach wydać trzy kolejne. W 2007 roku ukazał się ich debiutancki album "Kingdom of Fear", a półtora roku później jego amerykańska wersja, czyli "The Emanator" – z dwoma bonusowymi piosenkami: "The Emanator" oraz "Teenage House Fire". Zespół zakończył działalność w 2009 roku.

</doc>
<doc id="777749" url="https://pl.wikipedia.org/wiki?curid=777749" title="Konar górny móżdżku">
Konar górny móżdżku



</doc>
<doc id="777754" url="https://pl.wikipedia.org/wiki?curid=777754" title="Mechowo (powiat kołobrzeski)">
Mechowo (powiat kołobrzeski)

Mechowo (niem. "Mönchgrund") – wieś w Polsce, położona w województwie zachodniopomorskim, w powiecie kołobrzeskim, w gminie Rymań. Wchodzi w skład sołectwa Jarkowo.
W latach 1975–1998 wieś administracyjnie należała do województwa koszalińskiego.
Według danych z 4 września 2013 r. Mechowo miało 46 mieszkańców.
Położenie.
Mechowo leży na Równinie Gryfickiej, ok. 24 km na południe od Kołobrzegu przy drodze powiatowej Byszewo – Starnin.
Historia.
Miejscowość posiada rodowód średniowieczny – została założona przez mnichów jako folwark podlegający pod majątek Świecie Kołobrzeskie. Mechowo było własnością rodu von Wachholz od 1467 r. aż do 3. ćwierci XIX w. Od 1648 r. osada wchodziła w skład Brandenburgii, potem Prus i Niemiec, gdzie należała do gminy ("Gemainde" – odpowiednik polskiego sołectwa) Świecie Kołobrzeskie i parafii ewangelickiej Gorawino. Od 1945 roku należy do Polski. W latach 1950-1998 miejscowość administracyjnie należała do województwa koszalińskiego.
Transport.
We wsi znajduje się przystanek autobusowy, obsługujący regularne połączenia z Kołobrzegiem i Rymaniem.

</doc>
<doc id="777758" url="https://pl.wikipedia.org/wiki?curid=777758" title="Egofonia">
Egofonia

Egofonia (), rzadziej kozi bek – objaw chorobowy występujący przy zapaleniu opłucnej lub zapaleniu płuc. Podczas osłuchiwania klatki piersiowej pacjent wypowiada słowo "Ee". Dla osłuchującego lekarza słyszalne jest natomiast słowo "A".

</doc>
<doc id="777760" url="https://pl.wikipedia.org/wiki?curid=777760" title="San Francisco Gotera">
San Francisco Gotera

San Francisco Gotera (zwane również Gotera) - miasto w północno-wschodnim Salwadorze, położone na wysokości 245 m n.p.m. nad rzeką San Francisco (dopływ Río Grande de San Miguel). Znajduje się w odległości 170 km na wschód od stolicy kraju San Salvadoru. Ludność: 12,7 tys. mieszk. (1992). Ośrodek administracyjny departamentu Morazán.
Nazwa miasta "Gotera" pochodzi z miejscowych narzeczy i oznacza „wężowe wzgórze”. Zostało założone w 1572, a w 1877 otrzymało prawa miejskie.

</doc>
<doc id="777763" url="https://pl.wikipedia.org/wiki?curid=777763" title="Gotera">
Gotera



</doc>
<doc id="777764" url="https://pl.wikipedia.org/wiki?curid=777764" title="Nabłonek węchowy">
Nabłonek węchowy

Nabłonek węchowy – część wyściółki jamy nosowej, w której znajdują się zakończenia włókien nerwu I (węchowego) odbierające bodźce węchowe. Poza komórkami węchowymi wyróżniamy w nabłonku węchowym komórki podporowe i podstawne oraz gruczoły Bowmana. Nabłonek ten znajduje na górnej powierzchni małżowiny górnej, górnej powierzchni małżowiny środkowej oraz na przegrodzie nosa w rzucie wymienionych małżowin.

</doc>
<doc id="777767" url="https://pl.wikipedia.org/wiki?curid=777767" title="Jason Patric">
Jason Patric

Jason Patric, właśc. Jason Patric Miller Jr. (ur. 17 czerwca 1966 w Queens) – amerykański aktor i producent filmowy.
Życiorys.
Wczesne lata.
Urodził się w nowojorskim Queens jako syn Lindy Mae Miller (z domu Gleason), aktorki, i Jasona Millera, aktora i scenarzysty. Jest wnukiem legendarnego komika, Jackie Gleasona. Jego rodzina była pochodzenia irlandzkiego, niemieckiego, angielskiego, szkockiego i holenderskiego. W 1973, kiedy miał siedem lat, jego rodzice rozwiedli się. Dorastał wraz z siostrą Jennifer, bratem Jordanem i przyrodnim bratem Joshuą Johnem (ur. 1974), który także został zawodowym aktorem, reżyserem i scenarzystą. 
Po ukończeniu Don Bosco Preparatory School i szkoły rzymskokatolickiej Salezjanów w północnym New Jersey, uczęszczał do rzymskokatolickiej Saint Monica Catholic High School w Santa Monica, gdzie brał udział w zajęciach kółka dramatycznego.
Kariera.
Po raz pierwszy zetknął się z kinem jako asystent producenta filmowego na planie w reżyserii i na podstawie scenariusza swojego ojca "Sezon mistrzów" ("That Championship Season", 1982) z udziałem Roberta Mitchuma. Po raz pierwszy wystąpił na małym ekranie w telewizyjnym dramacie ABC "Twarda miłość" ("Toughlove", 1985) u boku Lee Remick i Bruce’a Derna. Rok później zadebiutował na dużym ekranie w filmie sci-fi "Słoneczni wojownicy" ("Solarbabies", 1986). W komedio-horrorze "Straceni chłopcy" ("The Lost Boys", 1987) zagrał postać wchłoniętego do grona wampirów Michaela. Długo nie mógł przebić się do czołówki amerykańskich aktorów.
Wraz z Kieferem Sutherlandem, Charlie Sheenem i Emilio Estevezem tworzyli w latach 80. grupę zwaną „brat pack” – młodych, popularnych, dużo grywających aktorów, o których rozpisywały się kolorowe magazyny. W ich dorobku przeważały role drugoplanowe, które trudno byłoby zaliczyć do wielkich kreacji. Został dostrzeżony w dramacie wojennym "Bestia wojny" ("The Beast", 1988) w roli radzieckiego żołnierza, który za wszelką cenę chciał dociec sprawiedliwości w Afganistanie. Wraz z całą ekipą filmową westernu ' ("Geromino: An American Legend", 1993) odebrał w stanie Oklahoma nagrodę Brązowego Kowboja. Rola opanowanego policjanta elitarnej jednostki do zadań specjalnych w filmie sensacyjnym ' ("Speed 2: Cruise Control", 1997) była nominowana do antynagrody Złotej Maliny za najgorszy duet aktorski z Sandrą Bullock. Uznanie krytyków w Las Vegas i nagrodę Sierra przyniosła mu rola Cary’ego w komediodramacie "Kochankowie z sąsiedztwa" ("Your Friends &amp; Neighbors", 1998). 
Odrzucił główne role w "Firmie" ("The Firm", 1993) i "Pasji" ("The Passion of the Christ", 2004).
Od 2 listopada 2003 do 7 marca 2004 występował na Broadwayu w roli Bricka w sztuce Tennessee Williamsa "Kotka na gorącym blaszanym dachu" z Nedem Beatty i Ashley Judd. W 2011 powrócił na Broadway jako Tom Daley w przedstawieniu Jasona Millera "Sezon mistrzów" u boku Briana Coxa, Kiefera Sutherlanda i Chrisa Notha.
Życie prywatne.
Spotykał się z Tią Texadą (2004), modelką Christy Turlington (od października 1994 do maja 1999), Jennifer Jason Leigh (od lutego 1992 do sierpnia 1994), aktorką Julią Roberts (1991-1992), która dla niego trzy dni przed weselem porzuciła jego najlepszego przyjaciela Kiefera Sutherlanda. Jego partnerkami były także Robin Wright (1988-1989) i Holly Robinson Peete (1987-1988). Z nieformalnego związku z Danielle Schrieber (1999-2009; separacja w maju 2012) przez zapłodnienie pozaustrojowe ma syna Gusa (ur. 2009). Po rozstaniu z Schrieber odebrano mu prawo do opieki nad dzieckiem. Jego sprawa została odesłana z powrotem do sądu polubownego, a pod koniec 2014 został uznany legalnie za ojca swojego syna, sąd przyznał mu prawa rodzicielskie.

</doc>
<doc id="777769" url="https://pl.wikipedia.org/wiki?curid=777769" title="Kościół św. Klemensa w Ustroniu">
Kościół św. Klemensa w Ustroniu

Kościół pod wezwaniem św. Klemensa papieża i męczennika – rzymskokatolicki kościół parafialny w Ustroniu na Śląsku Cieszyńskim.
Pierwsze wzmianki o parafii ustrońskiej pochodzą z 1447 roku. Kościół był wówczas drewniany i zlokalizowany na obecnym starym cmentarzu katolickim. W okresie reformacji trafił w ręce ewangelików. Do Kościoła katolickiego powrócił w 1654 roku, jako filialny parafii w Goleszowie. Pod koniec XVIII w. z powodu fatalnego stanu budynku podjęto decyzję o jego zamknięciu.
Przerwa w działalności trwała zaledwie rok - w 1784 roku utworzono nową, samodzielną parafię, a za świątynię posłużyła kaplica zlikwidowanego sierocińca jezuickiego. Po jej przebudowie na kościół późnobarokowo-klasycystyczny, poświęcono go w 1788 roku - pierwszym proboszczem został były jezuita, pochodzący ze Skoczowa ksiądz Franciszek Teodor Entzendorfer.
W 1837 roku w miejsce dotychczasowej wieży drewnianej wybudowano nową murowaną, a w 1840 roku poszerzono nawę i prezbiterium. W takim kształcie świątynia istnieje do dnia dzisiejszego.
Budynek kościoła został zwrócony prezbiterium na zachód. Posiada nawę trójprzęsłową, a w niej i w transepcie sklepienia żaglaste o wydatnych gurtach. Okna są zamknięte łukiem segmentowym, a dach dwuspadowy obecnie pokryty jest blachą. Wieża czworoboczna o oknach zamkniętych półkoliście nakryta została kopulastym hełmem i posiada zegar.
W ostatnich latach XX wieku dokonano kilku znaczących remontów - w 1997 roku wymieniono zegar na wieży.
Z zachowanych, ciekawszych elementów należy wymienić barokowo-klasycystyczną ambonę, chrzcielnicę, obraz św. Klemensa z XIX wieku, drewniane stacje drogi krzyżowej z końca XIX w. oraz organy firmy Rieger o trakturze gry pneumatycznej z początku XX wieku. Przed kościołem stoją kamienne figury św. Jana Nepomucena oraz św. Józefa z Dzieciątkiem, wykonane pod koniec XVIII wieku przez Wacława Donaya ze Skoczowa.
Od strony północnej do kościoła przylega dawny jezuicki sierociniec z 1740 roku, częściowo rozebrany w latach 30. XX wieku.

</doc>
<doc id="777770" url="https://pl.wikipedia.org/wiki?curid=777770" title="Mirowo (powiat kołobrzeski)">
Mirowo (powiat kołobrzeski)

Mirowo – osada w Polsce położony w województwie zachodniopomorskim, w powiecie kołobrzeskim, w gminie Rymań. Miejscowość wchodzi w skład sołectwa Leszczyn.
W latach 1975–1998 miejscowość administracyjnie należała do województwa koszalińskiego.

</doc>
<doc id="777771" url="https://pl.wikipedia.org/wiki?curid=777771" title="Platyrrhini">
Platyrrhini



</doc>
<doc id="777773" url="https://pl.wikipedia.org/wiki?curid=777773" title="Kometa Kohoutka">
Kometa Kohoutka

Kometa Kohoutka lub C/1973 E1 – kometa najprawdopodobniej jednopojawieniowa, odkryta w 1973 roku.
Odkrycie komety.
Została ona odkryta przez czeskiego astronoma Luboša Kohoutka na kliszy fotograficznej, którą naświetlono 7 marca 1973 roku za pomocą teleskopu w hamburskim obserwatorium. W chwili odkrycia znajdowała się w odległości około 4 jednostek astronomicznych.
Orbita komety i właściwości fizyczne.
Kometa Kohoutka porusza się po orbicie w kształcie zbliżonym do hiperboli o mimośrodzie 1,000008. Peryhelium jej znajdowało się w odległości 0,142 j.a. od Słońca, nachylenie jej orbity do ekliptyki wynosi 14,3˚.
Peryhelium minęła w dniu 26 grudnia 1973 roku. W tym czasie uzyskała największą jasność. Niestety, jej wygląd mogli podziwiać tylko astronauci z pokładu Skylaba 3. Kometa świeciła tak jasno jak Jowisz, ale z Ziemi nie można było jej obserwować z uwagi na bliskie sąsiedztwo Słońca. Pojawiła się dopiero w pierwszych dniach stycznia 1974 roku, lecz wtedy jej blask zaczął szybko maleć i obserwacje można było prowadzić za pomocą lunet.
Kometa rozwinęła dobrze widoczny warkocz, jej koma także prezentowała się okazale.

</doc>
<doc id="777776" url="https://pl.wikipedia.org/wiki?curid=777776" title="Delgado (miasto)">
Delgado (miasto)

Delgado – miasto w środkowym Salwadorze, w departamencie San Salvador, w zespole miejskim San Salvador, położone na północny wschód od stolicy kraju. Ludność (2007): 112,2 tys. (miasto), 120,2 tys. (gmina).

</doc>
<doc id="777778" url="https://pl.wikipedia.org/wiki?curid=777778" title="Wszechświat (film)">
Wszechświat (film)

Wszechświat (lub Kosmos, ang. Space; w USA wydany pod nazwą Hyperspace) – wyprodukowany w 2001 roku przez BBC brytyjski serial dokumentalny poświęcony szeroko pojmowanej tematyce kosmosu. Narratorem serii jest aktor Sam Neill.
Odcinki.
1. Gwiezdny Pył ("Star Stuff") - w odcinku przedstawiona została najbardziej prawdopodobna w świetle obecnej wiedzy naukowej droga, jaką przebył Wszechświat od swych początków do wytworzenia gwiazd, cięższych od wodoru pierwiastków, planet i wreszcie - życia.
2. Walka o życie ("Staying Alive") - odcinek omawia zagrożenia życia na Ziemi ze strony meteorytów i komet. W ramach zagadnienia przedstawiona jest hipoteza Shivy, według której co 30 milionów lat orbity komet z Obłoku Oorta otaczającego Układ Słoneczny zaburzane są przez gwiazdy mijane przez Słońce w jego drodze przez płaszczyznę Drogi Mlecznej. W efekcie wiele z komet trafia do centrum Układu Słonecznego i znacznie zwiększa się ryzyko ich kolizji z Ziemią.
3. Czarne dziury ("Black Holes") - trzecia część poświęcona jest zjawisku czarnej dziury - jej naturze i sposobom detekcji; przedstawiony jest też scenariusz spotkania Ziemi (a właściwie całego Układu Słonecznego) z tego rodzaju obiektem.
4. Czy jesteśmy sami? ("Are We Alone?") - odcinek czwarty porusza zagadnienia granic tolerancji przez istoty żywe warunków panujących w otoczeniu, występowania życia poza Ziemią (w tym także inteligentnych jego form) oraz poszukiwania planet pozasłonecznych.
5. Nowe światy ("New Worlds") w piątej części rozważana jest przyszłość gatunku ludzkiego w odległej przyszłości, gdy zmiany zachodzące na starzejącym się Słońcu uczynią dalsze życie na Ziemi niemożliwym, ludzkość zaś zmuszona będzie do przekształcenia innych planet według własnych potrzeb, a być może także dostosowania siebie samych do nowego otoczenia.
6. Odważnie naprzód ("Boldly Go") - ostatni z odcinków poświęcony jest podróżom w kosmos i technologiom - takim jak na przykład silnik jonowy i żagiel słoneczny - które mogą takie podróże umożliwić. Rozważana jest także opcja pokonywania wielkich odległości poprzez hipotetyczne tunele czasoprzestrzenne.
Obsada.
Poza narratorem, w poszczególnych odcinkach wystąpiło szereg osób, głównie naukowców:

</doc>
<doc id="777779" url="https://pl.wikipedia.org/wiki?curid=777779" title="37 pułk piechoty">
37 pułk piechoty



</doc>
<doc id="777782" url="https://pl.wikipedia.org/wiki?curid=777782" title="Palce pałeczkowate">
Palce pałeczkowate

Pałeczkowatość palców, inaczej palce pałeczkowate, palce Hipokratesa lub pałeczki dobosza (ang. clubbing, clubbed fingers) – objaw chorobowy polegający na zwiotczeniu łożysk paznokci i pogrubieniu dystalnych paliczków. Wiąże się z występowaniem tzw. paznokci zegarkowych (nazwanych tak z powodu wypukłości i zaokrąglonego kształtu przypominającego szkło chroniące tarczę zegarka). Bezpośrednią przyczyną palców pałeczkowatych jest zazwyczaj niedotlenienie peryferyjnych części ciała (w tym paliczków). Niektóre pośrednie przyczyny pałeczkowatości palców to:

</doc>
<doc id="777783" url="https://pl.wikipedia.org/wiki?curid=777783" title="Pałeczkowatość palców">
Pałeczkowatość palców



</doc>
<doc id="777785" url="https://pl.wikipedia.org/wiki?curid=777785" title="Fernanda Alves">
Fernanda Alves

 
Fernanda Alves (ur. 1976 w Zimbabwe) - modelka i uczestniczka konkursów piękności.
W 1996 została wybrana na Miss Portugalii. Tytuł umożliwił jej zostanie reprezentantką w trakcie konkursu Miss International w 1996 zorganizowanym w Kazawie w Japonii, który wygrała jako pierwsza kobieta z tego kraju.
W latach 1998-2017 była żona niemieckiego milionera Matthiasa Schmelza. Przed rozwodem para była w separacji od 2015.

</doc>
<doc id="777786" url="https://pl.wikipedia.org/wiki?curid=777786" title="2007 w muzyce">
2007 w muzyce



</doc>
<doc id="777788" url="https://pl.wikipedia.org/wiki?curid=777788" title="Artroza">
Artroza



</doc>
<doc id="777790" url="https://pl.wikipedia.org/wiki?curid=777790" title="Mięsień szeroki szyi">
Mięsień szeroki szyi

Mięsień szeroki szyi () – mięsień zaliczający się do grupy powierzchownych mięśni szyi, położony tuż pod skórą w okolicy przedniej i bocznej szyi. 
Jego przyczep początkowy znajduje się w tkance podskórnej, na poziomie II i III żebra, w okolicy podobojczykowej. Biegnie ku górze, kończąc się w części bocznej na powięzi przyuszniczej i żwaczowej, a w części przyśrodkowej w kącie ust, gdzie łączy się z włóknami mięśnia obniżacza kąta ust i mięśnia obniżacza wargi dolnej.
Jego zadaniem jest przesuwanie kątów ust ku dołowi i bocznie, nadając twarzy wyraz gniewu lub strachu, a także unoszenie skóry i tkanki podskórnej szyi, zmniejszając nacisk na biegnącą pod nim żyłę szyjną zewnętrzną. 
Unerwiony jest przez gałąź szyi nerwu twarzowego, łączącą się z gałęzią górną nerwu poprzecznego szyi, tworząc pętlę szyjną powierzchowną.

</doc>
<doc id="777792" url="https://pl.wikipedia.org/wiki?curid=777792" title="Strzał (ujednoznacznienie)">
Strzał (ujednoznacznienie)



</doc>
<doc id="777797" url="https://pl.wikipedia.org/wiki?curid=777797" title="Consuelo Adler Hernández">
Consuelo Adler Hernández

Consuelo Adler Hernández z Caracas w Wenezueli jest drugą laureatką konkursu Miss International ze swojego kraju. Zwyciężyła w 1997 roku.

</doc>
<doc id="777799" url="https://pl.wikipedia.org/wiki?curid=777799" title="Liczba kryterialna">
Liczba kryterialna



</doc>
<doc id="777803" url="https://pl.wikipedia.org/wiki?curid=777803" title="Otho FitzGerald">
Otho FitzGerald

Otho Augustus FitzGerald (ur. 10 października 1827, zm. 19 listopada 1882) – brytyjski arystokrata i polityk, kompozytor- i fotograf amator, młodszy syn Augustusa FitzGeralda, 3. księcia Leinster i Charlotte Stanhope, córki 3. hrabiego Harrington.
W 1858 r. został porucznikiem huzarów z Lancashire. 14 grudnia 1861 r. poślubił Ursulę Lucy Grace Bridgeman (zm. 14 listopada 1883), córkę wiceadmirała Charlesa Bridgemana i Elizy Chamberlain, córki sir Henry’ego Chamberlaina, 1. baroneta, wdowę po lordzie Londesborough. Otho i Ursula mieli razem syna i córkę:
Dzięki temu małżeństwu lord FitzGerald znacznie poprawił swój status majątkowy. W 1865 r. wystartował w wyborach do Izby Gmin z okręgu Kildare i te wybory wygrał. W polityce związany był z Partią Liberalną. W 1866 r. otrzymał urząd Skarbnika Dworu Królewskiego, ale utracił go jeszcze w tym samym roku, wskutek wyborczej porażki liberałów. Również w 1866 r. został zaprzysiężony na członka Tajnej Rady. W 1868 r. otrzymał urząd Kontrolera Dworu Królewskiego, który sprawował do 1874 r.
W tym samym roku utracił miejsce w Izbie Gmin i wycofał się z czynnego życia politycznego. Zajął się swoimi pasjami - fotografią i komponowaniem. W 1874 r. zakupił Dębowy Dwór ("Oakley Court") nad Tamizą. Zmarł w wieku 55 lat. Wraz z żoną jest pochowany w kościele św. Andrzeja w Clewer.

</doc>
<doc id="777805" url="https://pl.wikipedia.org/wiki?curid=777805" title="Strzebielewo (powiat kołobrzeski)">
Strzebielewo (powiat kołobrzeski)

Strzebielewo (niem. "Streblow") – osada popegeerowska w Polsce położony w województwie zachodniopomorskim, w powiecie kołobrzeskim, w gminie Rymań. Osada wchodzi w skład sołectwa Dębica.
Położenie.
Miejscowość leży 2,5 km na północ od Leszczyna.
Historia.
Pierwsze wzmianki o przysiółku pojawiają się w 1784 r., gdy jest wymieniany jako "Schäferei" folwark podległy pod dobra rycerskie pobliskiego Leszczyna. Osada rozwijała się od lat 60. XIX w., gdy powstała tam osada pracowników cegielni. Rodzina Backów wybudowała tam dwór oraz stworzyła prężnie działające gospodarstwo rolne. Do 1945 r. w granicach Niemiec, potem w składzie Polski. Nazwę "Strzebielewo" wprowadzono urzędowo w 1948 roku, zastępując poprzednią niemiecką nazwę "Strebelow". W latach 1950-1998 miejscowość administracyjnie należała do województwa koszalińskiego. Włączono ją w skład PGR Rymań. W latach 80. spłonął dworek, a osada wyludniła się.

</doc>
<doc id="777807" url="https://pl.wikipedia.org/wiki?curid=777807" title="Laticaudinae">
Laticaudinae

Laticaudinae - podrodzina węży morskich, do której tradycyjnie zaliczane są 3 rodzaje ("Aipysurus", "Emydocephalus" i "Laticauda") z 12 gatunkami. Z niektórych analiz kladystycznych wynika, że "Aipysurus" i "Emydocephalus" są bliżej spokrewnione z wężami zaliczanymi do podrodziny Hydrophiinae niż z "Laticauda"; Lawson i współpracownicy (2005) zaliczyli wszystkie trzy rodzaje do Hydrophiinae. W porównaniu z przedstawicielami Hydrophiinae węże z rodzaju "Laticauda" są słabiej przystosowane do życia w wodzie, mogą też w niektórych sytuacjach (np. na czas godów i składania jaj) wychodzić na ląd. Gatunki należące do rodzaju "Laticauda" są jajorodne, zaś te należące do rodzajów "Aipysurus" i "Emydocephalus" - jajożyworodne.
Przedstawicielami podrodziny są m.in. wiosłogony i krępacze.

</doc>
<doc id="777813" url="https://pl.wikipedia.org/wiki?curid=777813" title="Christina Lekka">
Christina Lekka

Christina Lekka (gr: Χριστίνα Λέκκα) (ur. 1973) – grecka modelka, jako pierwsza i jedyna reprezentantka Grecji wygrała konkurs piękności Miss International w 1994.
Zdobyła popularność dzięki programowi „Πρωινού Καφέ” („Poranna kawa”) Eleni Menegaki, w którym prowadziła dział o modzie. Program emitowano w telewizji ANT1. Spotykała się z gimnastykiem Giorgosem Loukanidisem. Potem wycofała się z życia publicznego, by poświęcić się rodzinie.

</doc>
<doc id="777816" url="https://pl.wikipedia.org/wiki?curid=777816" title="Alessio Boni">
Alessio Boni

Alessio Boni (ur. 4 lipca 1966 w Sarnico) – włoski aktor teatralny, telewizyjny i filmowy.
Życiorys.
Wczesne lata.
Urodził się w Sarnico, w prowincji Bergamo jako drugi z trojga synów gospodyni domowej i rzemieślnika. Ma dwóch braci – starszego Marco i młodszego Andreę. W wieku 14 lat rozpoczął pracę z ojcem jako kaflarz w prowincji Bergamo. W wieku 20 lat przeprowadził się do San Diego w Kalifornii, gdzie pracował jako kelner, kucharz pizzy i opiekunka do dzieci.
Kariera.
Pracę w teatrze rozpoczął w 1988. Debiutował na scenie w spektaklu "Siedmiu przeciw Tebom" ("Sette contro Tebe", 1988) Ajschylosa. Wystąpił potem w przedstawieniach: "Nieprawidłowa droga miłości/Brucia amore brucia" ("Amarsi male", 1989), "Ćwiczenia stylistyczne" ("Esercizi di stile", 1990) Raymonda Queneau, "Obieżyświat" ("Il giramondo", 1991) Aphry Behn, "Hamlet" ("Dalla tavola della mia memoria Amleto", 1992) Szekspira, "Małe nieporozumienia" ("Piccoli equivoci", 1992) Claudio Bigagli, "Szkoła rzymska" ("Scuola Romana", 1994) Enzo Siciliano, "Peer Gynt" (1995) Henryka Ibsena i "Skąpiec" ("L'avaro", 1996) Moliera. 
W 1992 ukończył Accademia Nazionale d'Arte Drammatica Silvio D'Amico w Rzymie. Spróbował także swoich sił jako reżyser spektakli "Labirynt Orfeusza" ("Il labirinto di Orfeo", 1993) i "Teby wierszem" ("Verso Tebe", 1993).
Po udziale w telewizyjnym filmie "Czarownik" ("Il Mago", 1990) u boku Anthony'ego Quinna, pojawił się po raz pierwszy na dużym ekranie w dreszczowcu "Perwersyjna gra" ("Gioco perverso", 1991). Popularność przyniosła mu postać Marca Oberona w serialu "Zauroczenie" ("Incantesimo", 1998) i jego dwóch sequelach z 2000 i 2001 roku. Za kreację Matteo Caratiego w dramacie "Najlepsza młodość" ("La Meglio gioventù", 2003) otrzymał nagrodę Nastro d’argento. Zagrał potem rolę księcia Andrieja Bolkońskiego w miniserialu Lux Vide "Wojna i pokój" ("War and Peace", 2007) oraz wcielił się w tytułowego włoskiego malarza okresu baroku Michelangelo Merisi da Caravaggio w biograficznym filmie telewizyjnym "Caravaggio" (2007).
W 2017 związał się z Niną Verdelli

</doc>
<doc id="777818" url="https://pl.wikipedia.org/wiki?curid=777818" title="Beyond Divinity">
Beyond Divinity

Beyond Divinity – komputerowa gra fabularna wyprodukowana przez belgijskie studio Larian Studios i wydana 2 kwietnia 2004 roku. Akcja gry rozgrywa się 20 lat po wydarzeniach z "Divine Divinity". Pod koniec 2009 roku pojawiła się kontynuacja zatytułowana "".
Gracz steruje członkiem zakonu Order of the Divine, którego dusza zostaje połączona z duszą rycerza śmierci.

</doc>
<doc id="777824" url="https://pl.wikipedia.org/wiki?curid=777824" title="Kirsten Marise Davidson">
Kirsten Marise Davidson

Kirsten Marise Davidson jest modelką z Australii i laureatką konkursu Miss International w 1992 roku, zorganizowanym Nagasaki w Japonii.

</doc>
<doc id="777827" url="https://pl.wikipedia.org/wiki?curid=777827" title="Rafał Radziszewski">
Rafał Radziszewski

Rafał Radziszewski (ur. 10 lipca 1981 w Sosnowcu) – polski hokeista, reprezentant Polski.
Kariera klubowa.
Do 2003 był zawodnikiem Zagłębia Sosnowiec, po czym podpisał kontrakt z Podhalem Nowy Targ. W 2004 został bramkarzem Cracovii. Po zakończeniu sezonu 2010/2011 zawodnik przedłużył kontrakt z Cracovią o 3 lata do 2014. W styczniu 2014 umowa z klubem została prolongowana o kolejne trzy lata, do marca 2017, a w kwietniu 2017 - do 2019. Po sezonie 2017/2018 w marcu 2018 jego kontrakt został rozwiązany, po czym Radziszewski odszedł z Cracovii. Po sezonie 2017/2018 powrócił do zespołu Zagłębia Sosnowiec. W lipcu 2020 ogłosił zakończenie kariery.
W trakcie kariery zyskał pseudonimy "Dziura", "Radzik".
Kariera reprezentacyjna.
W barwach reprezentacji Polski do lat 20 wystąpił na mistrzostwach świata juniorów Dywizji I edycji 2001. W seniorskiej kadrze Polski uczestniczył w turniejach mistrzostw świata edycji 2004, 2005, 2006, 2008, 2009, 2011, 2015, 2015, 2016, 2017 (Dywizja IA).
12 maja 2006 decyzją Wydziału Gier i Dyscypliny PZHL został zdyskwalifikowany na okres siedmiu miesięcy, zaś dodatkowo ukarany wykluczeniem z reprezentacji Polski seniorów do 31 grudnia 2006 za "zachowanie niegodne reprezentanta Polski". Sankcja została nałożona w związku z jego zachowaniem podczas mistrzostwach świata I Dywizji 2006 w Tallinie, gdy 29 kwietnia 2006 po ostatnim meczu turnieju przeciw Austrii (spotkanie decydowało o awansie do Elity i zostało przegrane przez Polskę 3:5) pojawił się nietrzeźwy na ceremonii zamykającej turniej mistrzowski oraz był sprawcą incydentów. W tymże meczu przeciwko Austrii zagrał w wyjściowym składzie. Po kilku minutach gry skapitulował trzykrotnie (obronił dwa strzały na pięć oddanych przez rywali). Po trzecim golu w czasie spotkania 8:54 przy rezultacie 1:3 został zmieniony przez rezerwowego golkipera reprezentacji, Tomasza Wawrzkiewicza.

</doc>
<doc id="777830" url="https://pl.wikipedia.org/wiki?curid=777830" title="Volkswagen Scirocco I">
Volkswagen Scirocco I



</doc>
<doc id="777842" url="https://pl.wikipedia.org/wiki?curid=777842" title="Laticauda">
Laticauda

Laticauda – rodzaj jadowitego węża morskiego z rodziny zdradnicowatych (Elapidae).
Zasięg występowania.
Rodzaj obejmuje gatunki występujące w wodach południowej i wschodniej Azji, Malajskiego oraz Oceanu Spokojnego. 
Systematyka.
Podział systematyczny.
Do rodzaju należą następujące gatunki: 

</doc>
<doc id="777843" url="https://pl.wikipedia.org/wiki?curid=777843" title="OK Go">
OK Go

OK Go – amerykański zespół z Chicago grający indie rock.
Ich pierwszym hitem dzięki któremu wdarli się przebojem na rynek muzyczny był: „Get Over It”. Do najbardziej znanych przebojów grupy należą: „Here It Goes Again”, „Oh Lately It's So Quiet”, „A Milion Ways”, „Do What You Want” i „Don't Ask Me”.
W sumie grupa wydała, jak na razie, 5 płyt. Pierwszy dwupłytowy album z 2000 zawierał tylko sześć utworów (w tym popularne do dziś „Hello, My Treacherous Friends” czy „We Dug A Hole”).
Następna płyta wydana w 2002 nosiła tytuł „OK Go” i znajdowało się na niej większość znanych dziś piosenek („Get Over It”, „Don't Ask Me”...) – w sumie na płycie znalazło się ich 12.
W połowie 2005 grupa wydała płytę „Do What You Want”, na której oprócz tytułowego nagrania znalazły się także dwa inne utwory. Dwa miesiące później wydano płytę „Oh No” zawierającą już 13 utworów (znacząca większość z nich jest dziś zaliczana do najlepszych piosenek grupy – np. „Oh Lately It's So Quiet” czy „A Million Ways”).

</doc>
<doc id="777844" url="https://pl.wikipedia.org/wiki?curid=777844" title="Karabin HK417">
Karabin HK417

HK417 – karabin automatyczny zaprojektowany w amerykańskiej filii zakładów Heckler und Koch firmie HK Defence.
Karabin HK417 jest przystosowaną do zasilania nabojem 7,62 mm NATO wersją karabinku automatycznego HK416 i podobnie jak on działa na zasadzie odprowadzania gazów prochowych przez boczny otwór w lufie. Tłok gazowy o krótkim skoku, zamek ryglowany przez obrót. Pierwszy zaprezentowany w 2006 roku prototyp miał lufę długości 320 mm i był zasilany z magazynków od karabinu G3. Ponieważ magazynki te nie zapewniały zatrzymania zamka w tylnym położeniu po wystrzeleniu ostatniego naboju, pod koniec roku zaprezentowano nowe, polimerowe magazynki których podajnik współpracuje z zatrzaskiem zamka. W skład mechanicznych przyrządów celowniczych wchodzą: składana muszka i celownik bębnowy ze szczerbiną (nastawa 100 m) i przeziernikami (nastawy 200, 300, 400 m). Karabin zamiast łoża posiada cztery szyny montażowe Picatinny. Na górnej montowane mogą być celowniki optyczne, kolimatorowe lub noktowizyjne, na bocznych laserowe wskaźniki celu lub oświetlenie taktyczne, do dolnej dwójnóg, granatnik podlufowy lub strzelba.
Karabin Heckler &amp; Koch HK417 był testowany na poligonie w Prescott w Arizonie. W czasie prób 32 strzelców wystrzeliło ponad 20 tysięcy naboi z każdego testowanego HK417. Według producenta w czasie testów nie nastąpiło ani jedno zacięcie, a skupienie ogniem pojedynczym wyniosło 180 mm z odległości 500 m (lufa długości 320 mm). Karabin HK417 znalazł się w ofercie firmy HK dla odbiorców wojskowych i federalnych formacji policyjnych. Powstała również wersja samopowtarzalna na rynek cywilny. W Polsce użytkownikami HK417 są m.in. Biuro Operacji Antyterrorystycznych KGP (od 2009) i JW 4101.

</doc>
<doc id="777847" url="https://pl.wikipedia.org/wiki?curid=777847" title="Małobór (powiat kołobrzeski)">
Małobór (powiat kołobrzeski)

Małobór (niem. "Waldhaus") – opuszczona osada w Polsce położona w województwie zachodniopomorskim, w powiecie kołobrzeskim, w gminie Rymań, należąca do sołectwa Rymań.
Osada została założona w 1853 r. przez ziemianina i polityka Aleksandra Andrae jako azyl dla zwolnionych więźniów. W 1862 r. w Małoborze mieszkało 18 osób. Do 1945 roku wchodziła w skład Niemiec, gdzie należała do gminy ("Gemainde" - odpowiednik polskiego sołectwa) Rymań. W latach 1950-1998 miejscowość administracyjnie należała do województwa koszalińskiego.
Transport.
Pomimo że miejscowość nie istnieje, to do dziś funkcjonuje przystanek "Małobór", umiejscowiony przy drodze powiatowej Rościęcino – Rzesznikowo.

</doc>
<doc id="777858" url="https://pl.wikipedia.org/wiki?curid=777858" title="Półkrytek">
Półkrytek

Półkrytek – dwukonny pojazd z budą nad tylnym nadwoziem. Popularny w Polsce w XVII i XVIII wieku.

</doc>
<doc id="777859" url="https://pl.wikipedia.org/wiki?curid=777859" title="Nudo Coropuna">
Nudo Coropuna



</doc>
<doc id="777863" url="https://pl.wikipedia.org/wiki?curid=777863" title="The Marshall Mathers LP">
The Marshall Mathers LP

The Marshall Mathers LP – trzeci album amerykańskiego rapera Eminema, najszybciej sprzedający się album z muzyką rap i najlepiej sprzedający się album artysty solowego w pierwszym tygodniu od momentu pojawienia się na rynku. Większość utworów została nagrana w Amsterdamie.
W tydzień po premierze, zostało sprzedanych 1,7 miliona egzemplarzy, co uczyniło go najszybszym sprzedającym się albumem w historii, wyprzedzając nawet album Snoop Dogga "Doggystyle". Nad obydwoma albumami czuwał również Dr. Dre. "The Marshall Mathers LP" został nazwany diamentową płytą oraz jest najlepiej sprzedającym się albumem Eminema.
Podczas gdy album zyskiwał popularność, wiele organizacji oraz polityków sprzeciwiało się odważnym tekstom Eminema. Mimo powszechnego stosowanie wulgaryzmów przez artystę, "The Marshall Mathers LP" wywołał wiele kontrowersji, głównie przez utwory „Kill You” oraz „Kim”, krytykowane za wrogość do kobiet.
Natężenie protestów zostało wywołane nominacją "The Marshall Mathers LP" do czterech nagród Grammy w 2001 roku, m.in. Album of the Year(album roku). Był to pierwszy album z gatunku rap nominowany do tej nagrody. Podczas ceremonii, Eminem wykonał swój utwór „Stan” wraz z Eltonem Johnem, który grał na pianinie oraz śpiewał wraz z chórem. Mimo sprzeciwów, album wygrał nagrodę na najlepszy album roku z gatunku rap, natomiast w kategorii najlepszego albumu roku, przegrał z albumem Steely Dan – "Two Against Nature".
Umieszczenie prawdziwego nazwiska oraz imienia artysty w nazwie albumu czyniło go bardziej osobistym albumem, niż jego poprzednik – "The Slim Shady LP". Duża część CD była adresowana do ludzi, którzy krytykowali jego poprzedni album. "The Marshall Mathers LP" porusza również temat relacji Eminema z jego rodziną, głównie z Kim oraz jego matką. Jedynym utworem na albumie o niepoważnej tematyce jest utwór „The Real Slim Shady”.
"The Marshall Mathers LP" jest pierwszym albumem, który został skrytykowany przez popularny amerykański magazyn – XXL.
W 2003 album został sklasyfikowany na 302. miejscu listy 500 albumów wszech czasów magazynu „Rolling Stone”.
Tło.
Pierwszy album Eminema "Infinite" został źle przyjęty i zignorowany przez krytyków. Po tym Eminem stworzył swoje alter ego Slim Shady. W 1997 roku wydał EP The Slim Shady EP po czym został zauważony przez CEO Interscope Jimmy'ego Iovine’a, który odtworzył ten minialbum Dr. Dre. Raper z N.W.A szybko go zakontraktował. Biały raper na początku był nieśmiały, ponieważ słuchał N.W.A w młodości. Jednak z czasem się zaprzyjaźnili. W 1998 roku zaczęli pracować nad drugim albumem Marshalla "The Slim Shady LP". Album został wydany 23 lutego 1999 roku. Przyniósł raperowi sławę i kontrowersje. Został oskarżony o homofobię i mizoginię.
Nagrywanie.
Album został nagrany przez 2 miesiące podczas bardzo długich, czasami nawet 20-godzinnych sesji w studiu. Eminem określił siebie jako „studyjnego szczura”. Raper starał się jak najbardziej skupić na nagrywaniu. Dr. Dre nagrywanie określił następująco: „My nie budzimy się o drugiej w nocy, żeby zadzwonić do siebie i powiedzieć: 'Hej, mam pomysł. Idziemy do studia.’ My po prostu czekamy i obserwujemy, jak to się rozwinie”.
„Marshall Mathers” został nagrany po tym jak Eminem słuchał gry na gitarze Jeffa Bassa, a „Criminal” po podsłuchaniu riffu na pianinie Braci Bass. Podobnie było z utworem „Kill You”, który został nagrany po usłyszeniu jakiegoś utworu podczas rozmowy z Dre. Eminem wspominał także o powstawaniu utworu Stan: „'Stan’ był jednym z kilku utworów, do którego usiadłem z już gotowym pomysłem. Wiedziałem już o czym będzie ten kawałek.”. Dido potem powiedziała: „Dostałam ten list pewnego dnia tak ni stąd, ni zowąd. Treść mówiła: 'Lubimy Twój album, użyliśmy tego utworu. Mamy nadzieję, że się nie pogniewasz i że Ci się spodoba. Kiedy przesłali mi go i puściłam go w pokoju hotelowym, moje wrażenie było: 'Wow! Ten track jest wspaniały'”.
Muzyka i teksty.
Głównymi producentami albumu byli Dr. Dre i Mel-Man. Bass Brothers i Eminem wyprodukowali głównie drugą część krążka. The 45 King wyprodukował jeden z najbardziej rozpoznawalnych utworów Slima Stan.
Album mówi głównie o dojściu do sławy. Tematami są także relacje z matką („Kill You”), wpływ na amerykańską młodzież („Who Knew”, „The Way I Am”), radzeniem sobie ze sławą („Stan”, „The Way I Am”, „Marshall Mathers”) i relacjami z Kim („Kim”). Przez te teksty Eminem został uznany homofobem. Budził coraz większe kontrowersje. W utworze „Criminal” rapuje: „My words are like a dagger with a jagged edge/That’ll stab you in the head wether you’re a fag or les.../Hate fags? The answer’s yes”. Dave White jednak sprostował: „Jeśli zdyskrimimował ciebie lub mnie, to idąc logicznym tokiem myślenia można powiedzieć, że także zgwałcił swoją matkę, zabił swoją żone i zamordował swojego producenta, Dr. Dre. Jeśli on jest tym, który ma być brany dosłownie, to tak samo powinno się odebrać zaproszenie Britney Spears: 'Poderwij mnie jeszcze raz, kochany'”. Eminem bronił się mówiąc, że dla niego słowo „faggot” oznacza „maminsynka”, „dupka”. W utworze „Kim” rapuje o zamordowaniu swojej ex-dziewczyny i schowaniu jej ciała w bagażniku. Przez ten utwór zaczął budzić jeszcze większe kontrowersje.
Wersja ocenzurowana.
Raiford Guins w swojej książce skrytykował ocenzurowaną wersję i powiedział, że „wersja ocenzurowana przypomina coś na kształt rozmowy telefonicznej ze słabym odbiorem”, a także, że „raper cierpi na nieuleczalny przypadek czkawki. Słowa jak: „ass”, „shit”, „bitch”, „goddamn”, „piss” pozostały nieocenzurowane, a słowo „nigga” zostało ocenzurowane tylko raz. W utworze The Real Slim Shady słowa „shit” i „bitch” pozostały bez cenzury. Na tylnej okładce zamiast „Kill You” jest napisane „**** You”, zamiast „Drug Ballad”, „Ballad”, a utwór „Kim” został całkowicie usunięty. Skit „Public Service Announcement 2000” został zastąpiony 2 sekundami ciszy. W „I’m Back” na obu wersjach został ocenzurowany wers: „Zbiorę siedem [dzieci] z [Columbine]”, jednakże na utworze Rap God wers ten pozostał bez cenzury.
Odbiór komercyjny.
Album zadebiutował na 1 miejscu listy Billboard 200 i sprzedał się w 1,76 mln egzemplarzy w pierwszym tygodniu. Stał się najszybciej sprzedającym albumem w historii hip-hopu. W drugim tygodniu sprzedał 800 tys. kopii, w trzecim 598 tys., a w czwartym 519 tys. kopii. Cztery tygodnie po wydaniu album uzyskał status 4-krotnej platyny. Stał się drugim pod względem sprzedaży albumem 2000 roku ze sprzedażą ponad 7 mln egzemplarzy. W 2010 roku uzyskał status diamentu w USA i sprzedał się w ponad 10 mln kopii. Stał się jednym z najlepiej sprzedających się albumów w historii Stanów Zjednoczonych. W Polsce uzyskał status platynowej płyty.
Odbiór krytyczny.
Album otrzymał według Metacritic „na ogół sprzyjające recenzje”. Stephen Thomas Erlewine z Allmusic nazwał album „niemal genialnym” i zwrócił uwagę na „pejzaże dźwiękowe”. Krytyk dał albumowi ocenę 5/5. NME opisało album jako „wyczerpujący poligon ćwiczebny lirycznego geniusza”. Robert Christagu dał albumowi ocenę A i napisał, że „album rzadko słabnie na więcej niż 2,3 utwory”. Entertainment Weekly nazwało go „nieuzasadnionym a jednocześnie odpornym na krytykę, obłudnym, a także łamiącym serce, trudnym w słuchaniu i jednocześnie niezaprzeczalnym”. Sal Cinquemani ze Slant Magazine skrytykował album. Dał albumowi ocenę 1,5/5 i napisał, że Eminem jest „odrażający” i że „jedyną rzeczą gorszą od homofobii Eminema jest niedojrzałość, z jaką ją okazuje”.
Wyróżnienia.
Album wygrał Nagrodę Grammy w 2001 roku w kategorii Best Rap Album i był nominowany w kategorii Album Of The Year. Wygrał także nagrodę MTV Europe Music Awards w kategorii Best Album. W 2003 roku znalazł się na 302 miejscu Listy 500 Najlepszych Allbumów Wszech-Czasów według magazynu Rolling Stone. Przez wiele magazynów został uznany jednym z najlepszych albumów hip-hopowych wszech-czasów.

</doc>
<doc id="777864" url="https://pl.wikipedia.org/wiki?curid=777864" title="Grzegorz Krychowiak">
Grzegorz Krychowiak

 (ur. 29 stycznia 1990 w Gryficach) – polski piłkarz, występujący na pozycji pomocnika w saudyjskim klubie Al-Shabab, do którego jest wypożyczony z FK Krasnodar. 
Od 2008 reprezentant Polski. Uczestnik Mistrzostw Europy 2016 i 2020 oraz Mistrzostw Świata 2018 i 2022. Członek Klubu Wybitnego Reprezentanta. 
Po występach w polskich drużynach juniorskich, w 2008 przeniósł się do francuskiego Girondins Bordeaux. Rok później trafił do Stade de Reims, z którym wywalczył awans do Ligue 2. W 2012 po rocznym pobycie w FC Nantes, powrócił do Stade de Reims, gdzie zadebiutował w Ligue 1. W 2014 został piłkarzem hiszpańskiego klubu Sevilla FC, w barwach którego dwukrotnie zwyciężył w rozgrywkach Ligi Europy UEFA. W 2016 przeniósł się do Paris Saint-Germain, z którym sięgnął po Puchar Francji oraz Puchar Ligi Francuskiej. W sezonie 2017/2018 występował w Premier League, w barwach West Bromwich Albion. Od 2018 do 2021 był piłkarzem Lokomotiwu Moskwa, z którym zdobył dwa krajowe puchary i Superpuchar Rosji. W 2021 przeniósł się do rosyjskiego klubu FK Krasnodar, gdzie w rundzie jesiennej sezonu 2021/2022 był kapitanem. Rundę wiosenną sezonu 2021/2022 spędził na wypożyczeniu w greckim klubie AEK Ateny. W lipcu 2022 został wypożyczony do saudyjskiego klubu Al Shabab.
Kariera klubowa.
Początki.
Karierę piłkarską zaczynał w klubie Orzeł Mrzeżyno. Następnie występował również w innych pomorskich zespołach, takich jak: Żaki 94 Kołobrzeg, Stal Szczecin oraz Arka Gdynia.
Przed sezonem 2006/2007 trafił do akademii francuskiego Girondins Bordeaux, gdzie po przejściu szczebli juniorskich oraz treningach w drugiej drużynie, 29 listopada 2007 podpisał pierwszy w karierze profesjonalny kontrakt. Agentem piłkarza został w tamtym czasie były reprezentant Polski, Andrzej Szarmach, który, jak wspominał po latach Krychowiak, "nauczył go, by karierę robić bez zbędnego pośpiechu".
Stade de Reims (wyp.).
Krychowiak po odrzuceniu oferty powrotu do Polski ze strony Arki Gdynia, w 2009 zdecydował się na wypożyczenie do trzecioligowego Stade de Reims. 29 listopada 2009 zadebiutował w wygranym 3:0 meczu Championnat National z Beauvais Oise i następnie szybko wywalczył miejsce w pierwszej jedenastce francuskiej drużyny. W sezonie 2009/10 rozegrał łącznie 19 meczów, w których zdobył 2 bramki i awansował z klubem do Ligue 2. Po zakończeniu sezonu jego wypożyczenie zostało przedłużone o kolejny rok. 30 lipca 2010 w meczu Pucharu Ligi z Troyes wykorzystał jedenastkę w konkursie rzutów karnych i przyczynił się do awansu swojej drużyny do kolejnej rundy. 13 sierpnia 2010 zdobył swoją pierwszą bramkę w sezonie zapewniając drużynie remis 2:2 z Le Mans. 5 listopada 2010 w meczu z Angers, obejrzał druga żółtą i w konsekwencji czerwoną kartkę. Krychowiak występował regularnie grając najczęściej na pozycji defensywnego pomocnika, choć zdarzało mu się wystąpić również na środku obrony. W całym sezonie 2010/11 rozegrał 40 spotkań, strzelając 2 bramki we wszystkich rozgrywkach i został wybrany przez kibiców klubu piłkarzem sezonu.
Po zakończeniu sezonu 2010/11 powrócił do Girondins Bordeaux i 17 września 2011 w meczu z Toulouse FC (2:3) zadebiutował w Ligue 1. 15 października 2011 jako defensywny pomocnik rozegrał całe spotkanie przeciwko OGC Nice. Jego rywalem do miejsca w składzie był wówczas reprezentant Francji, Alou Diarra.
FC Nantes (wyp.).
17 listopada 2011 został wypożyczony na rok do występującego w Ligue 2, FC Nantes. Zadebiutował 25 listopada 2011 w wygranym 3:0, ligowym spotkaniu z Monaco, rozgrywając całe spotkanie. Łącznie w sezonie 2011/2012 rozegrał 22 spotkania, regularnie występując w podstawowym składzie drużyny znad Loary, głównie na pozycji defensywnego pomocnika. Prezydent francuskiego klubu, Waldemar Kita, chwalił swojego rodaka za bardzo dobre przygotowanie fizycznie.
Stade de Reims.
11 lipca 2012 zdecydował się na powrót do Reims, które wywalczyło właśnie promocję do Ligue 1, najwyższej klasy rozgrywkowej we Francji i podpisał z tym klubem trzyletni kontrakt. Kwota transferu według mediów wyniosła około ośmiuset tysięcy euro. Już w pierwszej ligowej kolejce, 12 sierpnia 2012 przeciwko Olympique Marsylia rozgrał swój pierwszy mecz po powrocie do klubu. 26 stycznia 2013 w meczu z Toulouse zdobył swoją pierwszą bramkę w Ligue 1. Następnie zdobył jeszcze trzy gole, z których każdy zapewnił jego drużynie zwycięstwa, odpowiednio z Paris-Saint Germain, Olympique Lyon i Lorient. W sezonie 2012/2013 wystąpił we wszystkich rozgrywkach 36 razy, strzelając 4 bramki. W pierwszym meczu sezonu 2013/2014 zdobył bramkę w przegranym 1:2 meczu ze Stade Rennais. 31 sierpnia 2013 przeciwko FC Nantes (0:0) rozegrał swoje 100. spotkanie w barwach Stade de Reims. 26 października 2013 zanotował asystę przy zwycięskim golu Prince'a Oniangue w meczu z Olympique Marsylia. 2 listopada w meczu z Bastią, strzelił swoją drugą bramkę w sezonie. Do siatki trafił jeszcze w meczach z Lille i Tolouse. Sezon zakończył notując identyczny bilans meczów i goli jak w poprzednim sezonie, rozegrał 36 meczów, strzelając 4 bramki a jego drużyna zajęła 11. miejsce w tabeli. Łącznie w barwach Reims rozegrał 112 meczów, strzelając 10 bramek i notując 3 asysty.
Sevilla FC.
21 lipca 2014 podpisał czteroletni kontrakt z hiszpańskim klubem Sevilla FC. Kwota transferu jak podały media oscylowała w granicach 6 milionów euro. 12 sierpnia 2014 zadebiutował w barwach swojego nowego klubu w meczu o Superpuchar Europy przeciwko Realowi Madryt. Rozegrał całe spotkanie, otrzymując bardzo dobre recenzje, natomiast mecz zakończył się porażką jego drużyny 0:2. 23 sierpnia 2014 w zremisowanym 1:1 meczu z Valencią zadebiutował w Primera División. Pierwszą bramkę dla klubu strzelił 18 września 2014, kiedy w 8. minucie meczu 1. kolejki fazy grupowej Ligi Europy z Feyenoordem (2:0), dał prowadzenie swojej drużynie. 8 lutego 2015 w spotkaniu z Getafe CF (1:2), wyrównując stan meczu na 1:1, zdobył swoją pierwszą bramkę w Primera División. Po debiucie Krychowiak szybko wywalczył miejsce w składzie nowej drużyny i następnie regularnie występował na pozycji defensywnego pomocnika otrzymując wysokie noty. 2 maja 2015 w ligowym meczu z Realem Madryt podczas walki o górną piłkę zderzył się głową z Sergio Ramosem, doznając złamania nosa, po czym w kolejnych kilku meczach występował w masce ochronnej. 
27 maja 2015 po pokonaniu 3:2 drużyny Dnipro Dniepropietrowsk zdobył z Sevillą trofeum Ligi Europy UEFA. W finale rozgrywek, rozgrywanym na Stadionie Narodowym w Warszawie, rozegrał 90 minut i zdobył bramkę wyrównującą stan meczu na 1:1, w 28. minucie spotkania. Krychowiak stał się wówczas piątym Polakiem w historii, który wygrał rozgrywki Ligi Europy UEFA. W sezonie 2014/2015 rozegrał łącznie 48 spotkań, strzelając 2 bramki i jako jedyny piłkarz Sevilli został wybrany do najlepszej drużyny sezonu Primera División. Poza tym znalazł się także w drużynach sezonu ligi hiszpańskiej portalu UEFA, dziennika „Marca” oraz telewizji Sky Sports, a także w najlepszej drużynie sezonu Ligi Europy wg UEFA. Po zdobyciu trofeum zgodnie ze złożoną wcześniej obietnicą odśpiewał a capella hymn Sevilli, "El Arrebato". 
Sezon 2015/2016 rozpoczął rozgrywając całe spotkanie w przegranym 4:5 po dogrywce, meczu o Superpuchar Europy UEFA przeciwko FC Barcelonie. Jak podały media Krychowiak zdołał wówczas spędzić na murawie 120 minut pomimo gry z pękniętym żebrem. W tym spotkaniu Polak wystąpił na pozycji środkowego obrońcy, natomiast w kolejnych meczach powrócił na swoją nominalną pozycję defensywnego pomocnika. W rezultacie dobrych występów klub rozpoczął z nim rozmowy ws. przedłużenia kontraktu. Krychowiak określany był przez media mianem jednego z najbardziej zaufanych piłkarzy trenera Unaia Emerego.
15 września 2015 w wygranym 3:0 meczu fazy grupowej pomiędzy Sevillą a Borussią Mönchengladbach zadebiutował w Lidze Mistrzów UEFA, do której Sevilla awansowała dzięki wygraniu poprzedniej edycji rozgrywek Ligi Europy.
5 listopada 2015 Krychowiak podpisał nowy kontakt z klubem obowiązujący do końca 2019 roku i zwiększający klauzulę jego odejścia z 30 do 45 milionów euro. Niedługo potem został wybrany jednym z kapitanów zespołu i pełnił tę rolę w siedmiu meczach. Po raz pierwszy kapitańską opaskę założył 8 listopada 2015 kiedy to wyprowadził swoją drużynę na ligowe spotkanie z Realem Madryt, rozgrywane na stadionie Sevilli, Estadio Ramón Sánchez Pizjuán. Mecz zakończył się zwycięstwem Sevilli 3:2, a Krychowiak stał się pierwszym w historii Polakiem pełniącym funkcję kapitana drużyny w Primera División.
6 stycznia 2016 w derbowym starciu z Realem Betis zdobył jedną z bramek dla Sevilli, dzięki którym jego klub awansował do ćwierćfinału Pucharu Króla. Następnie Krychowiak rozegrał w pełnym wymiarze czasowym jeszcze trzy ligowe spotkania- z Athleticiem Bilbao, Levante i Atletico Madryt, po czym nabawił się kontuzji kolana, która wyłączyła go z gry na dwa miesiące. Do gry powrócił 20 marca 2016 rozgrywając całe spotkanie przeciwko Realowi Madryt na Estadio Santiago Bernabéu. Po zajęciu trzeciego miejsca w grupie D Ligi Mistrzów, Sevilla kontynuowała występy międzynarodowe już w Lidze Europy. Grzegorz Krychowiak wystąpił we wszystkich sześciu możliwych do rozegrania w tych rozgrywkach spotkaniach i zanotował asysty w rewanżowym meczu ćwierćfinałowym przeciwko Athleticowi Bilbao i półfinałowym z Szachtarem Donieck, pomagając drużynie dotrzeć do finału Ligi Europy trzeci raz z rzędu. 18 maja 2016, w finale rozgrywanym na St. Jakob-Park w Bazylei jego drużyna pokonała 3:1 Liverpool F.C. a Krychowiak rozegrał całe spotkanie i drugi raz z rzędu sięgnął po europejskie trofeum.
W barwach Sevilli rozegrał łącznie 90 meczów, w których strzelił 5 bramek i zanotował 6 asyst. Był ceniony przez kibiców klubu za boiskową waleczność, a także identyfikowanie się z klubowymi wartościami. Hiszpańskie media nadały mu przydomek "La Máquina" (pol. maszyna). 12 maja 2016 został wybrany przez kibiców Sevilli do najlepszej jedenastki dekady andaluzyjskiego klubu.
Paris Saint-Germain.
3 lipca 2016 podpisał pięcioletni kontrakt z Paris Saint-Germain. Kwota transferu pomocnika wyniosła około 30 milionów euro, a on sam stał się, na tamtą chwilę, najdroższym polskim zawodnikiem w historii. Media określały transfer Krychowiaka, mającego za sobą wówczas bardzo dobry występ na turnieju finałowym Euro 2016 oraz znającego bardzo dobrze francuską kulturę i trenera zespołu Unaia Emerego, z którym wcześniej święcił sukcesy w Sevilli, jako kolejny etap rozwoju piłkarza i przewidywały odniesienie przez niego sukcesu w nowej drużynie. W zespole zadebiutował 9 września 2016, w zremisowanym 1:1, meczu 4. kolejki Ligue 1 z AS Saint-Étienne. 13 września 2016 wyszedł w podstawowym składzie paryskiej drużyny na mecz pierwszej kolejki fazy grupowej Ligi Mistrzów UEFA z Arsenalem i rozegrał 79 minut spotkania, które zakończyło się remisem 1:1. Ostatecznie, Polak nie zdołał przebić się jednak do podstawowego składu paryskiej drużyny, przegrywając rywalizację na swojej pozycji m.in. z Blaise Matuidim, Thiago Mottą czy Adrienem Rabiot.
W rozgrywkach ligowych zanotował 11 występów, z których 7 rozpoczynał w wyjściowej jedenastce. Rozegrał także po jednym spotkaniu w pucharach kraju i ligi. W rozgrywkach Ligi Mistrzów, wystąpił sześciokrotnie, z czego dwa razy od początku. Francuskie media szukały przyczyn niedyspozycji Polaka dopatrując się ich np. w rzekomo nie najlepszym kontakcie pomocnika z resztą szatni. Le Parisien poinformowało również o wymianie zdań pomiędzy Krychowiakiem a Presnelem Kimpembe na jednym z treningów. Ostatni mecz w barwach Paris Saint-Germain rozegrał 8 marca 2017. Był to przegrany 1:6, rewanżowy mecz 1/8 finału Ligi Mistrzów z Barceloną, po którym jego zespół odpadł z rozgrywek mimo wygranej 4:0 w pierwszym meczu. W sezonie 2016/17 wystąpił łącznie w 19 meczach Paris Saint-Germain, zdobywając z klubem Puchar Francji oraz Puchar Ligi Francuskiej. Po odejściu z klubu Krychowiak poinformował, że czuł się oszukiwany przez trenera Emerego w kontekście regularnej gry i jego pozycji w zespole, stwierdził również, że nie został potraktowany przez klub z należytym szacunkiem.
West Bromwich Albion (wyp.).
30 sierpnia 2017 został wypożyczony na rok do angielskiego klubu West Bromwich Albion. W Premier League zadebiutował 9 września 2017 na The Hawthorns w przegranym 1:3 meczu z Brighton &amp; Hove Albion. 30 września 2017 zanotował asystę przy bramce Salomóna Rondóna w zremisowanym 2:2 ligowym meczu z Watfordem. Po dołączeniu do angielskiej drużyny stał się pierwszym wyborem trenera Tony'ego Pulisa na pozycji defensywnego pomocnika i regularnie występował w podstawowym składzie. Został także wykonawcą stałych fragmentów gry, takich jak rzuty wolne i rożne. Jego pozycja uległa zmianie w listopadzie 2018 kiedy to na początku pracy Alana Pardew zamiast niego w jedenastce znajdowali się np. Jake Livermore bądź Sam Field, natomiast po kilku spotkaniach odzyskał miejsce w pierwszym składzie. 20 stycznia 2018 zanotował asystę przy bramce Jaya Rodrigueza w zremisowanym 1:1 ligowym meczu z Evertonem na Goodison Park. 17 lutego 2018 asystował przy bramce Rondona w przegranym 1:2 meczu 5 rundy Pucharu Anglii z Southampton. W sezonie 2017/2018 rozegrał w barwach West Bromu 31 spotkań, w których zanotował 3 asysty, a po jego zakończeniu wrócił do PSG. Jego drużyna zajęła ostatnią 20. lokatę w tabeli, oznaczającą relegację do Championship.
Lokomotiw Moskwa.
24 lipca 2018 został wypożyczony na rok do ówczesnego zespołu mistrza Rosji, Lokomotiwu Moskwa, dołączając tym samym do Macieja Rybusa, innego Polaka występującego w tej drużynie. 4 sierpnia 2018 w zremisowanym 0:0 meczu rosyjskiej Priemjer-Ligi ze Spartakiem Moskwa, zadebiutował w barwach Lokomotiwu. Dwa tygodnie później, 19 sierpnia, zapewniając drużynie wyjazdowe zwycięstwo z Samarą strzelił swoją pierwszą bramkę dla klubu. W kolejnych trzech ligowych meczach Krychowiak występował w pełnym wymiarze czasowym i w każdym z tych meczów (kolejno z Anży Machaczkała, Krasnodarem i Dynamem Moskwa) notował asysty. Serię przerwała dopiero druga żółta i w konsekwencji czerwona kartka otrzymana w meczu z Dynamem Moskwa, która wymusiła na nim jednomeczową pauzę. 18 września 2018 w fazie grupowej przeciwko Galatasaray rozegrał pierwszy mecz dla Lokomotiwu w Lidze Mistrzów. Dzięki dobrym występom, Krychowiak był wybierany przez kibiców klubu najlepszym piłkarzem sierpnia i listopada. 31 października 2018 w wygranym 4:1 meczu 1/8 finału Pucharu Rosji z Jenisejem Krasnojarsk po raz pierwszy pełnił rolę kapitana zespołu. 3 listopada 2018 zaliczył asystę przy bramce Antona Miranczuka w wygranym 3:1 ligowym meczu z Arsienałem Tuła, natomiast 10 maja zdobył jedną z bramek w wygranym 4:0 spotkaniu z Rubinem Kazań. Krychowiak niemal od pierwszego meczu stał się podstawowym zawodnikiem i jednym z liderów drużyny występując oprócz swojej nominalnej pozycji defensywnego pomocnika, także jako cofnięty napastnik i środkowy obrońca. Właśnie w roli stopera trener Jurji Siomin zdecydował się ustawić go w finale Pucharu Rosji, w którym Lokomotiw zwyciężył 1:0 z Urałem Jekaterynburg, a Polak zdobył pierwsze trofeum w nowym klubie. 24 października 2018 wystąpił jako środkowy obrońca w meczu Ligi Mistrzów z FC Porto, otrzymując mimo porażki 1:3 i występu na nienominalnej pozycji, dobre recenzje. W sezonie 2018/2019 wystąpił w 39 spotkaniach strzelając 2 bramki i notując dwie asysty. Polak sięgnął z klubem po srebrny medal mistrzostw Rosji, a także krajowy puchar i został wybrany najlepszym pomocnikiem Priemjer-Ligi.
3 lipca 2019 został definitywnie wykupiony przez Lokomotiw z Paris-Saint Germain i podpisał z rosyjskim klubem trzyletni kontrakt. Kwota transferu wyniosła około 12 milionów euro.
6 lipca 2019 pokonując 3:2 drużynę Zenita Petersburg, zdobył z klubem Superpuchar Rosji, a w meczu o to trofeum zanotował asystę przy golu Aleksieja Miranczuka na 2:2. Następnie w pierwszych trzech miesiącach nowego sezonu wybierany był przez kibiców piłkarzem miesiąca. 18 września 2019 w meczu fazy grupowej z Bayerem Leverkusen strzelił swoją pierwszą bramkę w rozgrywkach Ligi Mistrzów UEFA. W listopadzie 2019 ponownie został wybrany piłkarzem miesiąca. W sezonie 2019/2020 był wiodącym piłkarzem Lokomotiwu rozgrywając 33 mecze, w których po raz pierwszy w profesjonalnej karierze strzelił 10 bramek- 9 ligowych i jedną w rozgrywkach Ligi Mistrzów, a także zanotował 5 asyst, pomagając zespołowi w zajęciu drugiego miejsca w tabeli Priemjer-Ligi.
Kolejny sezon rozpoczął spotkaniem o Superpuchar Rosji, w którym jego zespół musiał uznać wyższość Zenita Petersburg (1:2), następnie był podstawowym zawodnikiem drużyny w meczach ligowych, a także ponownie wystąpił z rosyjskim klubem w rozgrywkach fazy grupowej Ligi Mistrzów, gdzie Lokomotiw rywalizował m.in. z Bayernem Monachium i Atletico Madryt. 17 października 2020 zdobył zwycięską bramkę w spotkaniu 11. ligowej kolejki z FK Ufa (1:0) oraz został wybrany zawodnikiem meczu. 21 lutego 2021 strzelił bramkę z rzutu karnego ustalając wynik pucharowego meczu z FC Tambow na 3:0. 27 lutego 2021 strzałem z dystansu zdobył efektowną bramkę w derbach Moskwy z CSKA, która zapewniła jego drużynie zwycięstwo 2:0. W kwietniu 2021 został wybrany piłkarzem miesiąca ligi rosyjskiej strzelając 4 bramki i zaliczając 1 asystę w 4 występach. 12 maja 2021 pokonując w finale 3:1 drużynę Krylja Sowietow Samara, zdobył z klubem drugi w swojej karierze Puchar Rosji. W sezonie 2020/2021 rozegrał 35 spotkań we wszystkich rozgrywkach strzelając w nich 11 bramek i notując 4 asysty, czym poprawił swój indywidualny rekord strzelecki z poprzedniego sezonu i zdobył z drużyną wicemistrzostwo Rosji. Po zakończeniu rozgrywek znalazł się w najlepszej drużynie sezonu Priemjer-Ligi. 
Sezon 2021/2022 rozpoczął rozgrywając spotkanie o Superpuchar Rosji z Zenitem Petersburg (0:3). 24 lipca 2021 zaliczył asystę w meczu 1. kolejki Premjer-Ligi z Arsienałem Tuła (3:1). 
Jako piłkarz Lokomotiwu Moskwa rozegrał łącznie 109 meczów we wszystkich rozgrywkach, w których zdobył 23 gole i zanotował 15 asyst. 
FK Krasnodar.
W 2021 nastąpiły zmiany w pionie sportowym Lokomotiwu Moskwa, a rosyjskie media informowały o możliwości wystawienia na listę transferową kilku kluczowych piłkarzy. 1 sierpnia 2021 Lokomotiw i FK Krasnodar ogłosiły osiągnięcie porozumienia w sprawie transferu Grzegorza Krychowiaka. 2 sierpnia 2021 oficjalnie ogłoszono podpisanie trzyletniego kontraktu z piłkarzem. W nowej drużynie zadebiutował 7 sierpnia w meczu 3. kolejki Priemjer-Ligi z Zenitem Petersburg (2:3). Już w drugim występie w barwach Krasnodaru, w spotkaniu 4 kolejki z Arsienałem Tuła, zakończonym zwycięstwem Krasnodaru 3:2, Krychowiak wystąpił z opaską kapitana. Trener Wiktar Hanczarenka skomentował swoją decyzję mówiąc, że "niektórzy piłkarze są z natury kapitanami i taki jest Krychowiak". 22 września 2021 w meczu Pucharu Rosji z FK Leningradec (2:0) zdobył pierwszą bramkę w nowym klubie. 26 września zdobył bramkę z rzutu karnego i zanotował asystę w wygranym 3:0 ligowym meczu z Sochi. 17 października zdobył z rzutu karnego jedyną bramkę w zremisowanym 1:1 meczu z FK Ufa. W następnej kolejce 17 października, strzelił gola i zanotował asystę w wygranym 4:1 meczu z Wołgą Niżny Nowogród. 20 listopada zdobył z rzutu karnego zwycięską bramkę na 2:1 w meczu ze Spartakiem Moskwa. 
W marcu 2022 po Inwazji Rosji na Ukrainę postanowił opuścić rosyjski klub. Wcześniej z klubu odszedł także niemiecki trener Daniel Farke wraz ze swoim sztabem. W barwach Krasnodaru wystąpił łącznie w 15 meczach, strzelając 5 bramek i notując 2 asysty. 
AEK Ateny (wyp.).
15 marca 2022 został wypożyczony do końca sezonu 2021/2022 do greckiego klubu AEK Ateny. Krychowiak skorzystał z procedury FIFA polegającej na umożliwieniu piłkarzom ligi rosyjskiej dokończenia sezonu w innym klubie. Zadebiutował 20 marca 2022 rozgrywając całe spotkanie Superlaegue z PAOK (0:1), a następnie pozostał podstawowym piłkarzem zespołu do końca fazy play-off. 18 kwietnia w wygranym 3:1 meczu z PAS Giannina zdobył swoją pierwszą bramkę dla AEK. 1 maja zanotował asystę przy golu Nordina Amrabata w zremisowanym 1:1 rewanżowym ligowym meczu z PAOK. 11 maja w kolejnym meczu z Gianniną zanotował asystę przy bramce Ehsana Hajsafiego oraz zdobył bramkę ustalając wynik meczu na 3:0. Wystąpił łącznie w 9 spotkaniach strzelając dwie bramki i notując dwie asysty, a AEK Ateny zakończył rozgrywki Superleague Ellada na 5. miejscu w tabeli.
Al-Shabab (wyp.).
9 lipca 2022 został wypożyczony na rok do saudyjskiego klubu Al-Shabab Rijad. Zadebiutował 26 sierpnia 2022 w wygranym 3:0 meczu 1. kolejki Saudi Professional League z Al-Batin. 1 września 2022 zanotował asystę przy golu Hattana Bahebriego w wygranym 4:0 ligowym meczu z Abha Club. 2 października 2022 zdobył dwa pierwsze gole dla Al-Shabab, czym zapewnił drużynie zwycięstwo 2:1 z Al-Fayha. Zdobył wówczas bliźniacze gole, pokonując bramkarza rywali strzałami z dystansu w lewy górny róg bramki, w 55 i 71 minucie meczu. W grudniu 2022 The Athletic uznał go za jedną z 10 największych gwiazd występujących w lidze saudyjskiej. 27 stycznia 2023 zanotował asystę przy bramce Carvalho na 2:1 w ligowym meczu z Al-Tai 
Kariera reprezentacyjna.
Polska U-20.
W 2007 jako najmłodszy zawodnik z pola został powołany przez trenera Michała Globisza na rozgrywane w Kanadzie, Mistrzostw Świata U-20. 30 czerwca 2007 w meczu inauguracyjnym bezpośrednim strzałem z rzutu wolnego w 23 minucie, pokonał Cássiego, bramkarza reprezentacji Brazylii, zapewniając reprezentacji Polski zwycięstwo 1:0. Krychowiak wystąpił w trzech meczach turnieju i dotarł z drużyną narodową do 1/8 finału gdzie jego drużyna przegrała 1:3 z Argentyną. W reprezentacji do lat 20 rozegrał łącznie 7 meczów, w których strzelił 1 gola.
Polska U-21.
5 czerwca 2009 w meczu ze Szwecją debiutował w prowadzonej przez Stefana Majewskiego, reprezentacji Polski do lat 21. Mecz zakończył się porażką jego drużyny 1:2, a Krychowiak wystąpił wówczas na środku obrony. 6 września 2011 był kapitanem drużyny narodowej w meczu z reprezentacją Rosji w eliminacjach do mistrzostw Europy U-21. 11 października 2011 w wygranym 4:3 meczu eliminacyjnym z reprezentacją Albanii, skutecznie wykonując rzut karny zdobył swoją pierwszą bramkę w tej drużynie. 1 czerwca 2012 trafił do siatki dwukrotnie w meczu eliminacji z Andorą, który zakończył się zwycięstwem reprezentacji Polski 4:2.
Polska.
W grudniu 2008 selekcjoner Leo Beenhakker po raz pierwszy powołał go do reprezentacji Polski. 14 grudnia 2008 zadebiutował, zmieniając w 56 minucie towarzyskiego meczu z Serbią, Antoniego Łukasiewicza. Kolejne powołanie otrzymał w 2009 ale cały mecz towarzyski z Grecją spędził na ławce rezerwowych. W 2011 został powołany do kadry przez Franciszka Smudę i wystąpił w meczu towarzyskim z Norwegią, w którym, w 88. minucie zmienił Rafała Murawskiego. Do kadry powrócił półtora roku później kiedy w sierpniu 2012 na zgrupowanie przed wrześniowymi eliminacjami do mistrzostwa świata, powołał go Waldemar Fornalik. 11 września 2012 rozegrał 15 minut wygranym 2:0 meczu eliminacyjnym z Mołdawią. 12 października 2012 wyszedł w pierwszym składzie oraz rozegrał 65 minut w wygranym 2:0 meczu towarzyskim z reprezentacją RPA i od tego momentu stał się podstawowym zawodnikiem reprezentacji Polski. 17 października 2012 jako defensywny pomocnik rozegrał 90 minut w meczu eliminacji do mistrzostw Świata 2014 z Anglią, który zakończył remisem 1:1 na Stadionie Narodowym w Warszawie. 30 października 2013 znalazł się na pierwszej liście powołań nowego selekcjonera, Adama Nawałki. 15 listopada 2013 wystąpił w podstawowym składzie reprezentacji w pierwszym meczu tego selekcjonera, przeciwko Słowacji. Krychowiak rozegrał w pełnym wymiarze czasowym wszystkie 10 meczów podczas eliminacji do Mistrzostw Europy 2016, będąc jednym z liderów drużyny, która zajmując pierwsze miejsce w grupie D zakwalifikowała się do turnieju finałowego. 14 listopada 2014 w wygranym 4:0 meczu eliminacji mistrzostw Europy z Gruzją zdobył swoją pierwszą bramkę w reprezentacji Polski. 11 października 2015 zdobył pierwszą bramkę w wygranym 2:1 meczu eliminacji z Irlandią, w którym zwycięstwo przypieczętowało awans Polaków na mistrzostwa Europy. 13 listopada 2015 w towarzyskim meczu z Islandią wystąpił z numerem 10 na koszulce i od tego czasu jest to jego stały numer w reprezentacji Polski.
12 maja 2016 został powołany przez selekcjonera Adama Nawałkę do szerokiej kadry na Mistrzostwa Europy 2016 we Francji. 30 maja 2016 Adam Nawałka oficjalnie powołał go do ścisłego składu na mistrzostwa Europy. 12 czerwca 2016 został wybrany piłkarzem meczu po zwycięstwie 1:0 w pierwszym spotkaniu z Irlandią Północną. 25 czerwca 2016 w meczu 1/8 finału ze Szwajcarią, wykorzystał ostatnią decydującą jedenastkę w rozstrzygającym losy meczu, konkursie rzutów karnych. Na turnieju jako jeden z liderów drużyny, wystąpił w pełnym wymiarze czasowym we wszystkich pięciu rozgrywanych meczach i dotarł z reprezentacją Polski do ćwierćfinału, gdzie drużyna odpadła po porażce w rzutach karnych z Portugalią, odnosząc najlepszy wynik w historii swoich występów na mistrzostwach Europy. 8 lipca 2016 został wybrany przez France Football do najlepszej jedenastki tego turnieju. Został również nominowany do nagrody sportowca roku w 82. Plebiscycie Przeglądu Sportowego. 
14 listopada 2016 w zremisowanym 1:1 meczu towarzyskim ze Słowenią pełnił rolę kapitana reprezentacji Polski. 
Następnie, rozgrywając siedem meczów w eliminacjach, był jednym z liderów drużyny, która z pierwszego miejsca w grupie E awansowała na rozgrywane w Rosji, mistrzostwa Świata. 11 maja 2018 znalazł się w szerokiej kadrze zawodników przewidzianych do wyjazdu na mundial. 4 czerwca 2018, selekcjoner Adam Nawałka oficjalnie powołał go do składu na Mistrzostwa Świata 2018. W pierwszym meczu turnieju zakończonym porażką 1:2 z Senegalem zdobył jedyną bramkę dla Polski. Ogółem wystąpił w pełnym wymiarze czasowym we wszystkich trzech meczach reprezentacji na mistrzostwach, natomiast Polska po porażkach z Senegalem, Kolumbią (0:3) i wygranej z Japonią (1:0) odpadła z turnieju po fazie grupowej.
27 sierpnia 2018, selekcjoner Jerzy Brzęczek powołał go na inauguracyjne spotkanie Ligi Narodów UEFA z Włochami i mecz towarzyski z Irlandią. W obu zremisowanych 1:1 spotkaniach Krychowiak wystąpił w podstawowym składzie drużyny narodowej, a następnie rozpoczynał w pierwszej jedenastce każdy z dziesięciu meczów jakie Polska rozegrała w eliminacjach do Mistrzostw Europy 2020 i ostatecznie zajmując pierwsze miejsce w grupie G, uzyskała kwalifikację do tego turnieju.
5 marca 2021 znalazł się na pierwszej liście powołań selekcjonera Paulo Sousy. 25 marca 2021 w meczu eliminacji do Mistrzostw Świata 2022 z Węgrami (3:3) rozegrał 90 minut i zaliczył asystę przy bramce Krzysztofa Piątka. Kolejne mecze eliminacyjne z Andorą (3:0) i Anglią (1:2) rozegrał również w pełnym wymiarze czasowym. 17 maja 2021 Paulo Sousa powołał go do składu na Mistrzostwa Europy 2020. 1 czerwca 2021 był kapitanem reprezentacji w meczu towarzyskim z Rosją (1:1). 8 czerwca 2021 przeciwko Islandii (2:2) rozegrał 80. mecz w narodowych barwach i dołączył do Klubu Wybitnego Reprezentanta. 14 czerwca 2021 w pierwszym meczu na Mistrzostwach Europy ze Słowacją (1:2) otrzymał dwie żółte i w konsekwencji czerwoną kartkę, przez co pauzował w kolejnym spotkaniu z Hiszpanią, które zakończyło się remisem 1:1. Do składu powrócił 23 czerwca w ostatnim meczu fazy grupowej przeciwko Szwecji. 
Poza futbolem.
Biznes i reklama.
Sponsorem jego wyposażenia sportowego jest marka Adidas. Wcześniej związany był z firmą Puma. Jest założycielem i współwłaścicielem marki modowej "Balamonte" specjalizującej się w szyciu eleganckich garniturów na miarę, które samodzielnie projektuje. Butiki marki znajdują się w Warszawie i Poznaniu. W 2019 został udziałowcem i ambsadorem start-upu "Podioom". W 2020 założył markę "BioGol" zajmującą się produkcją ekologicznej żywności. W 2016 wystąpił w kampanii reklamowej promoującej zegarki marki Albert Riele (wraz z Celią Jaunat). Wystąpił również w kampanii Samsung Smart TV pt. "#coikiedychce" oraz "Wszyscy żyjemy #dlaemocji", a także w kampanii międzynarodowego domu maklerskiego X-Trade Brokers, czy też serwisu internetowego Sport.pl, pt. "Sport.pl to jest Twój live". 
Życie prywatne.
Wychowywał się w Mrzeżynie. Jest jednym z trojga dzieci Edwarda i Grażyny Krychowiaków. Ma dwóch braci, Krzysztofa i Tomasza. Jego kuzynka ze strony ojca – Dorota Krychowiak (ur. 1994) również gra w piłkę nożną.
W 2015 ukończył dwuletnie studia na kierunku organizacja klubów sportowych na Uniwersytecie Claude Bernarda w Lyonie. Wcześniej z wyróżnieniem uzyskał tytuł Baccalauréat w jednym z francuskich liceów.
Interesuje się modą i fotografią. Jego ekstrawaganckie stylizacje robiły furorę i były komentowane przez media.
W 2019 ożenił się z francuską modelką Célią Jaunat, z którą jest związany od 2011. Grzegorz Krychowiak dzieli z żoną pasję do podróży, małżeństwo odwiedziło m.in. Malediwy, RPA, Nową Zelandię, Australię, Wietnam, Malezję, Chiny, Kambodżę, Indie i Sri Lankę, a także miało okazję zobaczyć wszystkie miejsca z listy siedmiu nowych cudów świata. Jest abstynentem.
Oprócz ojczystego języka polskiego, porozumiewa się także w językach obcych: angielskim, francuskim, hiszpańskim i rosyjskim. Podczas pierwszych miesięcy pobytu w Moskwie, Krychowiak podróżował na mecze z notesem, w którym notował nowe słówka przydatne do nauki języka rosyjskiego.
Krychowiak przyjaźni się z Wojciechem Szczęsnym, z którym znają się od czasów występów w młodzieżowych reprezentacjach Polski. Ich dobre relacje i wzajemne poczucie humoru kibice mogli obserwować m.in. w materiałach wideo ze zgrupowań reprezentacji. W 2018 wzięli udział w kampanii społecznej "Bądź kumplem, nie dokuczaj" zorganizowanej przez telewizję Cartoon Network.

</doc>
<doc id="777867" url="https://pl.wikipedia.org/wiki?curid=777867" title="Danio Kerra">
Danio Kerra

Danio Kerra ("Danio kerri") – gatunek słodkowodnej ryby z rodziny karpiowatych (Cyprinidae). Bywa hodowana w akwariach. 
Występowanie.
Półwysep Malajski. Zasiedla górskie strumienie na obszarach leśnych oraz rzeki z bardzo czystą wodą, nad podłożem kamienistym lub żwirowym.
Charakterystyka.
Dorasta do 5 cm długości.
Warunki w akwarium.
Zalecana temperatura wody 24–28 °C i okresowa podmiana wody. Pokarm suchy i żywy.
Ryba najlepiej prezentuje się, gdy jest trzymana w stadzie.

</doc>
<doc id="777871" url="https://pl.wikipedia.org/wiki?curid=777871" title="Puchar Świata w snowboardzie">
Puchar Świata w snowboardzie

Rozgrywki Pucharu Świata rozpoczęły się w sezonie 1994/1995. Obecnie w ramach Pucharu Świata rozgrywane są następujące konkurencje: PAR (łączna klasyfikacja slalomu i giganta równoległego), snowcross oraz AFU (half-pipe, Big Air i slopestyle).
W sezonie 1998/1999 zakończono rozgrywanie slalomu, a w sezonie 2002/2003 zakończono rozgrywanie giganta. Zrezygnowano też z prowadzenia osobnych klasyfikacji dla giganta równoległego oraz slalomu równoległego. W sezonie 2004/2005 zawieszono obliczanie klasyfikacji generalnej, jednak już w następnym sezonie klasyfikacja generalna powróciła. Na stałe z klasyfikacji generalnej zrezygnowano po sezonie 2009/2010, wprowadzając klasyfikację ASP (konkurencje równoległe i snowcross) oraz klasyfikację AFU (halfpipe, slopestyle i big air). Kolejnej zmiany dokonano już po sezonie 2010/2011, znosząc klasyfikację ASP, wprowadzając na jej miejsce odrębne klasyfikacje PAR (konkurencje równoległe) i snowrcossu. Klasyfikacje te, podobnie jak klasyfikacja AFU, traktowane są jako generalne, co znaczy, że zwycięzca każdej z nich jest odrębnym zdobywcą Pucharu Świata.
Wśród kobiet najbardziej utytułowaną zawodniczką jest Francuzka Karine Ruby, która wygrywała Puchar Świata aż sześciokrotnie. Ruby wygrała także najwięcej konkursów Pucharu Świata (67). Wśród mężczyzn najwięcej razy zwyciężał Kanadyjczyk Jasey-Jay Anderson, który pięciokrotnie był najlepszy w klasyfikacji generalnej. Najwięcej zwycięstw wśród mężczyzn w konkursach Pucharu Świata odniósł Francuz Mathieu Bozzetto.

</doc>
<doc id="777875" url="https://pl.wikipedia.org/wiki?curid=777875" title="Teownik">
Teownik

Teownik – rodzaj kształtownika o przekroju poprzecznym zbliżonym do litery T. Z teowników wykonywane są elementy konstrukcji maszyn, budowli itp.

</doc>
<doc id="777894" url="https://pl.wikipedia.org/wiki?curid=777894" title="Filozofia buddyjska">
Filozofia buddyjska

Filozofia buddyjska – została zapoczątkowana przez Buddę, prawdopodobnie w VI wieku p.n.e. lub V wieku p.n.e.
Krótki opis podstawowych prawd i kierunków w filozofii buddyjskiej.
Opis podstawowych prawd.
Cztery szlachetne prawdy:
Proces ustawania Cierpienia (dukkha) opisany jest poprzez Dwanaście ogniw współzależnego powstawania, gdzie pierwszym ogniwem oraz pierwotnym źródłem Cierpienia jest niewiedza.
Stan doskonałego ustania Cierpienia to nirwana, gdzie następuje wyzwolenie od cyklu narodzin i śmierci, czyli samsary, ponieważ ustanie niewiedzy prowadzi do tego, że nie powstają splamienia i odpowiadająca im karma, a po śmierci nie dochodzi do kolejnego wcielenia (zgodnie z procesem reinkarnacji według dwunastu ogniw współzależnego powstawania).
Siunjata to kluczowe pojęcie występujące w buddyzmie i jest niezbędnym pojęciem dla zrozumienia mahajany. Zgodnie z jej doktryną wszystkie rzeczy i dharmy są przejawieniami pozbawionymi realnego istnienia (pustymi). Szkoły buddyzmu wczesnego (tzw. hinajany) na ogół przyjmowały realne istnienie dharm, takimi jakimi wydają się przejawiać, choć zakładały brak tożsamości "ja". Zrealizowanie "pustości" (siunjata) zjawisk oprócz doprowadzenia do wyzwolenia od cierpienia (dukkha) umożliwia w buddyzmie również osiągnięcie Doskonałego Oświecenia. Nauka o tym odnosi się do postawy bodhisattwy, który szuka Doskonałego Oświecenia nie tylko dla samego siebie, ale przede wszystkim w celu pomocy wszystkim czującym istotom. 
Podstawy buddyjskie wspólne dla wszystkich tradycji:
Hinajana.
Hinajana (sanskr. "Mały Wóz") jest uznawana za jeden z trzech głównych i zarazem najwcześniejszy odłam buddyzmu. Nazwę wprowadzono z punktu widzenia nauk mahajany w odróżnieniu do wcześniejszych od niej 18 tradycyjnych szkół kanonu palijskiego, z których najbardziej znane to sautrantika i wajbaszika. Doktryny hinajany oparte są bezpośrednio na naukach Buddy – przede wszystkim trzech "koszach" kanonu palijskiego – "vinaya" (reguł dotyczących życia zakonnego, np. według szkoły mulasarvastivady), sutrach Buddy oraz naukach abidharmy. Szkoły hinajany obecnie nie istnieją, choć jej nauki są nadal kultywowane jak podstawa nauk buddyzmu. Obecnie najbardziej zbliżoną do hinajany tradycją jest theravada.
Nauki hinajany akcentują indywidualną pracę nad umysłem, wyrzeczenie się niewłaściwych działań oraz wykonywanie właściwych, zgodnie z Ośmioraką Ścieżką, aż do osiągnięcia stanu nirwany, wyzwolenia od cierpień i przyczyn cierpienia. 
Współcześni buddyjscy mistrzowie wierzą w późną madhjamakę, tak jak w tybetańskich naukach lamrim, stopni na ścieżce. Istnieje możliwość, że poglądy takie występowały również we wczesnym buddyzmie, a później uległy zanikowi. Potwierdzać to mogą np. zapiski Pyrrona z Elidy. 
Mahajana.
Mahajana pochodzi z Indii i pierwotnie istniała w północnej części tego subkontynentu, na terenie współczesnego Pakistanu. Jak wynika z obecnych badań źródłem nauk mahajany jest wyłoniona na bazie przekazu Buddy Siakjamuniego ok. 320 r. p.n.e. tradycja mahasanghika. Podczas pierwszego stulecia naszej ery mahajana rozprzestrzeniła się na tereny Dalekiego Wschodu. Następnie w Indiach z mahajany wyodrębniła się wadżrajana i w ósmym wieku naszej ery została przeniesiona do Tybetu i dalej do innych krajów Wschodu.
Mahajana jest systemem opartym przede wszystkim na sanskryckiej adaptacji Kanonu palijskiego. Charakterystyczną cechą buddyzmu "mahajany" na tle nauk hinajany jest zmiana ideału soteriologicznego, rozumienie "pustości" (sanskryt. siunjata), gdzie głównymi doktrynami o niej są czittamatra i madhjamaka, nauki o naturze Buddy oraz zastosowanie terminu trzech ciał Buddy. Ideałem staje się nie arhat, tak jak w hinajanie, który osiągnął wyzwolenie od cierpień Nirwana poprzez wyrzeczenie się Samsary, ale bodhisattwa – czyli istota, która rozwinęła postawę bodhiczitty, aby osiągnąć Doskonałe Oświecenie dla pożytku wszystkich czujących istot poprzez praktykę Sześciu Paramit.
Madhjamaka.
Madhjamaka, czyli "Droga Środka" (sanskryt: माध्यमक, "Mādhyamaka", pinyin: "Zhōngguānzōng"; zwana też "Śunyavada") – jest tradycją nauk mahajany na temat m.in. siunjaty usystematyzowaną przez Nagardżunę (ok. 150-250 r. n.e.). Nagardżuna zawarł w madhjamace esencję nauk Buddy jakie on przekazywał w tzw. Drugim Obrocie Kołem Dharmy.
Obecnie madhjamaka jest akceptowana jako najwyższa teoretyczna wiedza we wszystkich szkołach buddyzmu tybetańskiego oraz w innych tradycjach związanych z naukami mahajany np. w buddyzmie zen. 
"Drogi Środka" jest teoretyczną doktryną na temat siunjaty poza wszelkimi "skrajnościami" błędów popadnięcia w omylnie rozumiany stan "pustości" jako nicości (nihilizmu) oraz błędów eternalizmu (inherentnego, wrodzonego i niezależnego istnienia zjawisk). 
Według buddyzmu tybetańskiego dotychczas w madhjamace wyodrębniły się trzy główne podszkoły doktrynalne: swatantrika, prasangika i szentong oraz inne prezentacje nauk madhajamaki, np. stosowane w tradycji sakja kompleksowe podejście zwane "Wolnością od Skrajności" (transliteracja Wyliego: spros bral).
Czittamatra.
Czittamatra – szkoła filozoficzna "tylko umysłu" wywodząca się od przekazu "jogaczary" o naturze buddy Maitrei przekazanego przez Asangę (Indie, IV w.n.e) oraz rozpowszechnionego przez Vasubandhu (Indie, IV). Główna obecnie występująca doktryna mahajany obok madhjamaki. Interpretację jogaczary jako czittamatry dokonali m.in. Dharmapala (530-561 r. n.e.), Sthiramati i Gunamati. Termin czittamatra, oznaczający z sanskrytu "Tylko Umysł", odnosi się do istnienia samoświadomego i samorozświetlającego się umysłu wolnego od dualizmu postrzegającego i postrzeganego aspektu doświadczania, który możliwy jest do urzeczywistnienia bezpośrednio w czasie praktyki buddyjskiej. 
Inherentne istnienie owego " tylko umysłu" jako natury umysłu i rzeczywistości negowane jest przez madhjamakę, która uważane jest za najbardziej precyzyjną doktrynę buddyjską przez mahajanę. Tym niemniej przekaz "jogaczary" na bazie którego wyodrębniono czittamatrę uważany jest jako dopełnienie madhjamaki przez niektóre nurty buddyjskie.
Wadżrajana.
Wadżrajana – kierunek buddyzmu, który wyodrębnił się w II wieku n.e. w Indiach w ramach tradycji mahajany, znacząco różniący się od niej metodami praktyk, który również pielęgnuje ideał bodhisattwy, rozwija miłujące współczucie (skt. bodhiczitty) dla pożytku wszystkich istot oraz zrozumienie natury rzeczywistości siunjata i wiedzy o naturze Buddy.
W tradycyjnej mahajanie bodhisattwa praktykuje postawę bodhiczitty oraz właściwe zrozumienie rzeczywistości, zgodnie z naukami o "pustości" (siunjata) i naturze Buddy poprzez Sześć Paramit, zbierając stopniowo oraz oddzielnie (podczas medytacji lub poza nią) nagromadzenie zasługi i mądrości, niezbędne, aby osiągnąć oświecenie, tj. trzy ciała Buddy, co według tradycyjnych tekstów powinno stać się w czasie trzech niezliczonych okresów (skt. kalpa) w przyszłych odrodzeniach bodhisattwy. Wadżrajana jest jednak szczególną ścieżką, gdyż umożliwia to bodhisattwie niezwykle szybko oraz jednocześnie, szczególnie poprzez praktykę tantr Jogi Najwyżej lub dzogczen, bezpośrednio prowadząc do oświecenia, tj. trzech ciał buddy, już za życia praktykującego. 
Stopniowa ścieżka do oświecenia.
Buddyzm tybetański pochodzi z ostatniego rozwoju buddyzmu jaki docierał z regionów związanych z Indiami i zawiera jako jedyny wszystkie trzy jego główne nurty: hinajanę, mahajanę, wadżrajanę z tantrami jogi najwyższej. Podstawowe pojęcia całego zakresu owych nurtów, już od czasów wizyty w Tybecie Atiśy (980-1054 r.) z bengalskiego centrum monastycznego Vikramashila, zwięźle i kompleksowo ujęto jako lamrim, tj. "Stopniową Ścieżkę do Oświecenia". Tradycyjny układ lamrimu, który kończy się wprowadzeniem do wadżrajany, wygląda następująco:
Popularne podręczniki do lamrimu to "Klejnotowa Ozdoba Wyzwolenia" Gampopy i "Wielka Wykładnia Stopni na Ścieżce" Congkhapy.
Soteriologia buddyjska.
Tematyka soteriologii występuje w buddyjskiej epistemologii. Obecna jest np. w dziełach doktryn jogaczary i madhjamaki, których autorami byli Dignaga (ok. 480-540) i Dharmakirti (ok. 530-600) z Indii.
Kluczowa tematyką soteriologii buddyjskiej jest możliwość wszystkich "czujących istot" realizacji "Doskonałego Oświecenia". Stan "Doskonałego Oświecenia" w mahajanie to trzy ciała Buddy. Nie jest to stan zbawienia ale wyzwolenia z niewiedzy. 
W buddyjskiej doktrynie madhjamaka wyróżnia się podział na dwie prawdy bądź dwie rzeczywistości (sanskryt: satya):
Ze względów powyższych, w madhjamace, podział pomiędzy dwoma rzeczywistościami nie jest ontologiczny ale elementarnie epistemologiczny. Oznacza to, że nie mówimy o dwóch oddzielnych zbiorach rzeczywistości, które by niezależnie i obiektywnie przebywały w dwóch oddzielnych sferach zwanych sansarą i nirwaną. Dwie rzeczywistości odnoszą się po prostu do tego, co jest "doświadczane" przez dwie kategorie "istot": uwarunkowanych (tzw. czujących) i nieuwarunkowanych (buddów).
Znaczenie soteriologiczne prawdy konwencjonalnej jest więc niezaprzeczalne. Można wyrazić to uproszczeniem: "wydające się" wydaje się coraz mniej, prowadząc jednak we właściwym kierunku, aż do stanu buddy. Madhjamika Czandrakirti oznajmia:
Jogaczara wyodrębnia (1) aspekt wyobrażony - odnoszący się do stanów konceptualnych przypisywanych na dualistyczne postrzeganie subiekt-obiekt, (2) aspekt zależny - odnoszący się do dualistycznych stanów subiekt-obiekt, (3) aspekt doskonale obecny - odnoszący do natury buddy poza wszelkimi stanami dualistycznymi i konceptualnymi. Aspekty wyobrażony i zależny odnoszą się do poziomu konwencjonalnego (wydającego się). Aspekt doskonale obecny odnosi się do poziomu ostatecznego.
Trzy aspekty nie są trzema oddzielnymi ontologicznymi "bytami". Nie jest tak, że wyjmując aspekt wyobrażony (1) od aspektu zależnego (2) osiągamy aspekt doskonale obecny (3), tak jak zarzuca się doktrynie czittamatra. 
Jogaczara naucza o aspekcie zależnym jako dynamicznym procesie porzucania iluzji jedynie. Ma to status soteriologiczny: Aspekt zależny (2) odpowiedzialny jest za kontynuację doświadczania, które z nieoczyszczonego od aspektu wyobrażonego dociera do aspektu doskonale obecnego poza wszelką iluzją. Od początku tego procesu coraz bardziej jest się obecnym swojej prawdziwej natury, natury Buddy. 
Rozpatrując pojęcie natura Buddy warto zaznaczyć fundamentalną różnicę pomiędzy buddyzmem a np. chrześcijaństwem, gdzie stosuje się pojęcie "grzechu pierworodnego". Natura Buddy ze wszystkimi doskonałymi cechami jest wrodzona naturalnie wszystkim "czującym istotom". Parafrazując, wszyscy ludzie mają więc "doskonałość pierworodną". Główny traktat jogaczary o naturze Buddy, "Mahayana Uttaratantra Shastra", opisuje to następująco: 
W buddyzmie przedmiotem soteriologii nie może być "zbawca z zewnątrz". Buddyjskie prawo karmy wykazuje, że rezultaty powstałe z danych czynów doświadczane będą tylko przez istotę, która je wykonała i nikt nie może wyzwolić bądź zbawić z nich "z zewnątrz". Rezultaty bowiem ściśle pochodzą z ich przyczyn, a nie z jakiegokolwiek grzechu, z "czyjejś" kary bądź z przeznaczenia. Tym niemniej soteriologia buddyjska dotyczy czasu aż do zrealizowania trzech ciał Buddy, "kiedy wszelkie tymczasowe zasłony (niewiedzy) – ściślej definiując my sami jako "czujące istoty" - będziemy nieobecnymi. Jest tylko kwestia formalną czy "nasze" dharmadhatu (natura buddy) i "cała reszta" dharmadhatu (czyli natura buddy wszystkich buddów) są tym samym czy różnią się, ponieważ to co nazywane jest "czująca istotą" jest niczym innym jak tym właśnie błędem samym w sobie, co czyni takie rozróżnienia". 
W mahajanie opisane jest, że każdy może osiągnąć trzy ciała buddy. Tym niemniej możliwe to będzie, jeżeli, jako bodhisattwa, praktykuje się postawę bodhiczitta oraz właściwe zrozumienie rzeczywistości (zgodne z naukami o "pustości" siunjata i naturze Buddy). Dzieje się to poprzez sześć paramit. Zbiera się w ten sposób stopniowo nagromadzenie tzw. zasługi (dobroczynnego potencjału) i transcendentnej mądrości. Jednak tradycyjna mahajana podkreśla, że taka praktyka winna zająć czas trzech niezliczonych okresów (skt. kalpa) podczas kolejnych odrodzeń (reinkarnacji) bodhisattwy. Czyni to owe zrealizowanie jako raczej czysto teoretyczne. Dopiero w tantrach jogi najwyższej (i w innych tantrach związanych z dzogczen) zaczęto opisywać, że zrealizowanie trzech ciał Buddy możliwe jest w ciągu życia osoby je praktykującej.
Poglądy na siły nadprzyrodzone.
W buddyzmie nie kładzie się nacisku na osiąganie nadprzyrodzonych mocy i zdolności, ale na praktykę w celu osiągnięcia wyzwolenia od cierpień (dukkha) i aby być pomocnym w tym dla innych. Podczas praktyki można uzyskiwać różne duchowe "doświadczenia" i rozwijać tzw. cudowne właściwości (w sanskrycie zwane siddhi) nie przywiązując się jednak do nich. Przykładem może być jeden z najbliższych uczniów Buddy arhat Maudgaljajana (Pali Moggallāna) znany z owych niezwykłych nadprzyrodzonych zdolności. Jeżeli chodzi o istnienie nadprzyrodzonych istot, buddyzm naucza, że oprócz świata ludzkiego też istnieją inne światy w samsarze. Jest on jednak religią, w której pojęcie Boga odgrywa drugorzędne znaczenie. Zasadniczym zagadnieniem, które umożliwia ostatecznie osiągnięcie oświecenia, czyli doskonałego stanu Buddy, jest natomiast idea siunjaty. Idei tej nie można pogodzić z dogmatami występującymi w innych religiach np. pojęciem Boga "stwórcy innych istot", które również zaprzecza buddyjskim naukom o prawie przyczynowo-skutkowym (tzw. karmie), reinkarnacji, czy współzależności wszystkich zjawisk (dwanaście ogniw współzależnego powstawania). 
Etyka.
Podstawą etyki buddyjskiej jest "Pańcasila":
Budda w swoim nauczaniu przywiązywał dużo wagi do współczucia, miłości oraz przebaczenia.
Poglądy na życie pośmiertne.
Buddyzm naucza reinkarnacji, jednak równocześnie odrzuca koncepcję duszy nieśmiertelnej i niezależnej (anatman). Po śmierci następuje rozpad człowieka na pięć składników, tzw. skandh – forma materialna, uczucia, rozum, wola, świadomość. Jedynie karma danego człowieka przeniesie się do przyszłego wcielenia. Zwolennicy mahajany w szkole czittamatry, mają jeszcze bardziej wysublimowaną teorię na temat rzeczywistości jako umysłu, który nie ulega procesowi umierania. Jednak najbardziej szczegółowe nauki o procesie rozpadu związanym z umieraniem opisane są w teorii wadżrajany.

</doc>
<doc id="777896" url="https://pl.wikipedia.org/wiki?curid=777896" title="Zalesie (powiat człuchowski)">
Zalesie (powiat człuchowski)

Zalesie (kaszb. "Zôlésé") – osada w Polsce położona w województwie pomorskim, w powiecie człuchowskim, w gminie Rzeczenica. 
Osada wchodzi w skład sołectwa Breńsk.
W latach 1975–1998 miejscowość administracyjnie należała do województwa słupskiego.

</doc>
<doc id="777901" url="https://pl.wikipedia.org/wiki?curid=777901" title="Dermatomy">
Dermatomy

Dermatom – obszar skóry, który jest zaopatrywany czuciowo przez pojedynczy nerw rdzeniowy (pojedynczy segment rdzenia kręgowego), jednak unerwienie może być doprowadzane do skóry przez dwie lub więcej gałązek skórnych. Nerwy zaopatrujące czuciowo skórę, a więc i dermatomy kończyny górnej pochodzą ze splotu ramiennego z brzusznych gałązek nerwów rdzeniowych od C5 do TH1. Segmentowy przebieg dermatomów można łatwo dostrzec na kończynie górnej trzymanej w poziomie w odwiedzeniu z kciukiem skierowanym ku górze. Układ dermatomów pochodzi z rozwoju płodowego kończyny, „pączkującej” z boku segmentarnie zbudowanego zarodka, który wydłuża się, rozciągając dermatomy na zewnątrz.
Układ dermatomów.
Odcinkowe unerwienie przebiega w dół wzdłuż całej długości ciała i najbardziej widoczne jest w obrębie całej klatki piersiowej i brzucha.
Znaczenie dermatomów.
Znajomość przebiegu dermatomów ma duże znaczenie, dlatego że lekarz ma możliwość zbadania za pomocą igły, czy określony segment rdzenia kręgowego działa prawidłowo. Szczególnie istotne jest to u osób z podejrzeniem uszkodzenia rdzenia kręgowego.
Jednak jeśli występuje zaburzenie w obrębie jednego nerwu rdzeniowego lub segmentu rdzenia kręgowego w dermatomie może nie występować zaburzenie czucia, ponieważ sąsiednie dermatomy mogą się pokrywać. Oznacza to, że nawet w przypadku uszkodzenia nerwu rdzeniowego lub segmentu skóra, którą zaopatruje on, może być unerwiana czuciowo przez sąsiednie nerwy. Istnieją jednak obszary skóry na kciuku, które nie mają „podwójnego” unerwienia i drętwieją w razie uszkodzenia nerwu rdzeniowego.

</doc>
<doc id="777905" url="https://pl.wikipedia.org/wiki?curid=777905" title="Zdzisław Nurkiewicz">
Zdzisław Nurkiewicz

Zdzisław Nurkiewicz ps. „Noc”, „Nieczaj”, „Bator”, „Błyskawica” (ur. 10 lutego 1901 we Włocławku, zm. 12 września 1980 w Czatkowicach) – podporucznik kawalerii Wojska Polskiego II Rzeczypospolitej.
Życiorys.
Syn Stanisława i Marii. W latach 1918–1919 służył jako ochotnik w 31 pułku strzelców kaniowskich, a kampanię wrześniową 1939 odbył w szeregach 27 pułku ułanów im. Króla Stefana Batorego w Nieświeżu. Został ciężko ranny. Dowódca Nowogródzkiej Brygady Kawalerii, gen. bryg. Władysław Anders awansował go na chorążego i wnioskował o odznaczenie Krzyżem Srebrnym Orderu Virtuti Militari.
W czasie II wojny światowej w konspiracji ZWZ i AK. W latach 1941–1942 w Obwodzie AK w Nieświeżu, kryp. „Strażnica”, „Niedźwiedzica”, a później w Obwodzie AK Stołpce.
W latach 1942-1944 działał w grupie ppor. K. Miłaszewskiego i organizował w Puszczy Nalibockiej dywizjon 27 pułku ułanów (nazywany przez miejscową ludność „Legionem Nurkiewicza” lub „Królem Nocy”).
Od lipca 1944 do stycznia 1945 walczył w Puszczy Kampinoskiej, powstaniu warszawskim i w lasach opoczyńskich. Rozbudował dywizjon i był jego ostatnim dowódcą. W czasie walk był dwukrotnie ranny. Ostatnie boje toczył wspólnie z 25 pułkiem piechoty AK Ziemi Piotrkowskiej.
Po rozwiązaniu oddziału w styczniu 1945 podjął pod przybranym nazwiskiem pracę jako górnik. 15 stycznia 1959 został aresztowany przez funkcjonariuszy SB. 25 marca 1960 wyrokiem Sądu Wojewódzkiego w Zielonej Górze został skazany na karę śmierci, zamienioną następnie na 15 lat pozbawienia wolności. Wolność odzyskał w czerwcu 1969 z powodu złego stanu zdrowia. W 1975 spisał swoje wojenne wspomnienia pt. "Straszny Dwór". Przez ostatnie 10 lat życia działał na rzecz kombatantów, dawnych podkomendnych i weteranów AK z "Grupy Kampinos". Pochowany na cmentarzu parafialnym Św. Marcina w Krzeszowicach.
W 2005 Sąd Okręgowy w Krakowie unieważnił wyrok wydany w 1960 i zrehabilitował go.

</doc>
<doc id="777907" url="https://pl.wikipedia.org/wiki?curid=777907" title="Gakuen tokkei Duklyon">
Gakuen tokkei Duklyon

 – shōnen-manga stworzona przez grupę Clamp.
Fabuła.
Historia opowiada o dwóch nastolatkach Kentarou Higashikunimaru i Takeshi Shukaido z Clamp School, którzy gdy przyjdzie potrzeba wskakują w opancerzone wdzianka i stają się superbohaterami walczącymi z potworami. Kieruje nimi Eri Chusonji, ich przywódczyni i zwiadowca, która ma niepohamowane tendencje do rozdawania wkoło uderzeń drewnianym młotkiem po głowach niesfornych podwładnych. Innym dodatkiem humorystycznym jest sytuacja głównego złego serii, który zakochuje się w Eri. Jest to typowa parodia przeciętnych superherosów, którzy występują w mangach dla chłopców.
Manga.
Manga została wydana w dwóch tomach przez Kadokawa Shoten kolejno 20 lutego 1992 i 13 kwietnia 1993. Mangę wydano ponownie w marcu 2001 roku w dwóch tomach.

</doc>
<doc id="777909" url="https://pl.wikipedia.org/wiki?curid=777909" title="Makakokształtne">
Makakokształtne



</doc>
<doc id="777910" url="https://pl.wikipedia.org/wiki?curid=777910" title="XXL (magazyn)">
XXL (magazyn)

„XXL” – hip-hopowy magazyn stworzony przez Harris Publications. Redaktorem naczelnym czasopisma jest Elliott Wilson. Od roku 1998 współzawodniczy z The Source oraz Vibe.
„XXL” został założony przez część personelu „The Source”: Jamesa Bernarda, Roberta Marriotta i Reginalda Dennisa i in., którym nie odpowiadała dotychczasowa linia pisma i chcieli stworzyć dobry, obiektywny magazyn. 
„XXL” powstało w celu dostarczenia jego czytelnikom tekstów na dobrym poziomie – stąd jego motto „Hip-Hop on a Higher Level” („Hip-Hop na wyższym poziomie”). Po tym jak Benzino przejął „The Source” oraz zaczął beef z Eminemem, „XXL” zyskało większość udziałów na rynku. Wytwórnie płytowe Def Jam oraz Interscope zaoferowały magazynowi pomoc oraz dostęp do ich artystów. Nakład „XXL” wrósł w lutym 2003 roku dzięki okładce z Eminemem, 50 Centem oraz Dr. Dre, zatytułowanej „The Real Hip-Hop is Over Here” („Prawdziwy Hip-Hop jest tu”).

</doc>
<doc id="777912" url="https://pl.wikipedia.org/wiki?curid=777912" title="Przyrzecze (województwo pomorskie)">
Przyrzecze (województwo pomorskie)

Przyrzecze (dawniej: niem. "Dickhof") – część wsi Dzików w Polsce położona w województwie pomorskim, w powiecie człuchowskim, w gminie Rzeczenica nad Czernicą.
W latach 1975–1998 Przyrzecze administracyjnie należało do województwa słupskiego.

</doc>
<doc id="777914" url="https://pl.wikipedia.org/wiki?curid=777914" title="Hamak">
Hamak

Hamak – rodzaj wiszącego łóżka zrobionego z materiału lub sznurków, zawieszonego między dwiema podporami.
Historia.
Hamaki powstały najprawdopodobniej na Wyspach Karaibskich. Gdy Krzysztof Kolumb dotarł do Nowego Świata, były one w powszechnym użyciu. Hiszpanom bardzo spodobały się wiszące łóżka i wkrótce zaczęli sypiać na hamakach na swoich statkach. W ten sposób hamak dotarł do Europy.
Obecnie w wielu regionach Ameryki hamaki są najpopularniejszym rodzajem łóżek.

</doc>
<doc id="777915" url="https://pl.wikipedia.org/wiki?curid=777915" title="Przyrzecze">
Przyrzecze



</doc>
<doc id="777917" url="https://pl.wikipedia.org/wiki?curid=777917" title="Emi Koussi">
Emi Koussi



</doc>
<doc id="777920" url="https://pl.wikipedia.org/wiki?curid=777920" title="Andrea Bartoletti">
Andrea Bartoletti

Andrea Bartoletti (ur. 1 maja 1978 w Chiaravalle) – włoski siatkarz występujący obecnie w Serie A, w drużynie Energy Resources San Giustino. Gra na pozycji atakującego. Mierzy 203 cm. 4-krotny reprezentant Włoch.

</doc>
<doc id="777923" url="https://pl.wikipedia.org/wiki?curid=777923" title="Narkotyk psychodeliczny">
Narkotyk psychodeliczny



</doc>
<doc id="777924" url="https://pl.wikipedia.org/wiki?curid=777924" title="Narkotyk psychedeliczny">
Narkotyk psychedeliczny



</doc>
<doc id="777925" url="https://pl.wikipedia.org/wiki?curid=777925" title="Narkotyki psychedeliczne">
Narkotyki psychedeliczne



</doc>
<doc id="777926" url="https://pl.wikipedia.org/wiki?curid=777926" title="Narkotyki psychodeliczne">
Narkotyki psychodeliczne



</doc>
<doc id="777931" url="https://pl.wikipedia.org/wiki?curid=777931" title="Peshkopi">
Peshkopi



</doc>
<doc id="777932" url="https://pl.wikipedia.org/wiki?curid=777932" title="Benzino">
Benzino

Benzino, właśc. Raymond Scott (ur. 24 października 1965) – amerykański raper, współzałożyciel popularnego magazynu The Source.
Od 1988 roku był cichym wspólnikiem Dave'a Maysa, którego poznał na Uniwersytecie Harvarda. W roku 2001 Benzino przyznał się do swego wkładu w rozwój magazynu. Jako raper, Benzino nie odniósł sukcesu. Jest znany między innymi z beefu jaki wywołał z innym amerykańskim raperem – Eminemem.

</doc>
<doc id="777935" url="https://pl.wikipedia.org/wiki?curid=777935" title="Alb.">
Alb.



</doc>
<doc id="777940" url="https://pl.wikipedia.org/wiki?curid=777940" title="Ekstraklasa Piłkarska Wysp Owczych">
Ekstraklasa Piłkarska Wysp Owczych



</doc>
<doc id="777943" url="https://pl.wikipedia.org/wiki?curid=777943" title="Ziębiarka">
Ziębiarka



</doc>
<doc id="777944" url="https://pl.wikipedia.org/wiki?curid=777944" title="Jeziernik (powiat człuchowski)">
Jeziernik (powiat człuchowski)

Jeziernik (kaszb. "Jézérnëk") – osada w Polsce położona w województwie pomorskim, w powiecie człuchowskim, w gminie Rzeczenica. 
Osada położona przy trasie linii kolejowej 405 łączącej w swym przebiegu Szczecinek z Miastkiem, nad jeziorem Bielsko. 
Miejscowość wchodzi w skład sołectwa Brzezie.
W latach 1975–1998 miejscowość administracyjnie należała do województwa słupskiego.

</doc>
<doc id="777945" url="https://pl.wikipedia.org/wiki?curid=777945" title="Kanton unsko-sanski">
Kanton unsko-sanski



</doc>
<doc id="777946" url="https://pl.wikipedia.org/wiki?curid=777946" title="Kanton posavski">
Kanton posavski



</doc>
<doc id="777947" url="https://pl.wikipedia.org/wiki?curid=777947" title="Jeziernik">
Jeziernik

2 miejscowości w Polsce:
i inne:

</doc>
<doc id="777948" url="https://pl.wikipedia.org/wiki?curid=777948" title="Kanton tuzlanski">
Kanton tuzlanski



</doc>
<doc id="777949" url="https://pl.wikipedia.org/wiki?curid=777949" title="Atitlan">
Atitlan



</doc>
<doc id="777951" url="https://pl.wikipedia.org/wiki?curid=777951" title="Ángel Dennis">
Ángel Dennis

Ángel Dennis (ur. 13 czerwca 1977 w Hawanie) – kubański siatkarz, grający na pozycji przyjmującego.
Jego młodszym bratem jest Williams Padura Diaz. W 2006 roku ożenił się w Rawennie z siatkarką Simoną Rinieri, uzyskując obywatelstwo włoskie; Jednak ich małżeństwo zakończyło się w 2007 roku.
Sukcesy klubowe.
Puchar CEV:
Mistrzostwo Włoch:
Superpuchar Włoch:
Puchar Challenge:
Puchar Master:
Mistrzostwo Argentyny:
Mistrzostwo Libanu:
Mistrzostwo Portugalii:
Sukcesy reprezentacyjne.
Liga Światowa:
Mistrzostwa Ameryki Północnej, Środkowej i Karaibów:
Igrzyska Ameryki Środkowej i Karaibów:
Mistrzostwa Świata:
Igrzyska Panamerykańskie:
Puchar Ameryki:
Puchar Wielkich Mistrzów:

</doc>
<doc id="777953" url="https://pl.wikipedia.org/wiki?curid=777953" title="Kanton zeničko-dobojski">
Kanton zeničko-dobojski



</doc>
