<doc id="777954" url="https://pl.wikipedia.org/wiki?curid=777954" title="Widzewska Galeria Ekslibrisu w Łodzi">
Widzewska Galeria Ekslibrisu w Łodzi

Widzewska Galeria Ekslibrisu w Łodzi – galeria specjalizująca się w promocji ekslibrisów. Istnieje w Domu Kultury „502” przy ul. Andrieja Sacharowa (dotychczas Maksyma Gorkiego) 16 na osiedlu Widzew Wschód w Łodzi, od chwili jego otwarcia 23 października 1990 r. Jest jedyną w Łodzi stałą galerią ekslibrisów, od początku prowadzi ją społecznie na zasadach wolontariatu Mirosław Zbigniew Wojalski. Zorganizowano tu już 104 wystawy, głównie ze zbiorów M. Z. Wojalskiego. Prawie każda wystawa miała katalog. Jest jedną z czterech w Polsce, najstarszą stałą galerią ekslibrisu.
Historia wystaw.
Od 1990 r. oglądać tu było można: „Podbój kosmosu na ekslibrisach w 33 rocznicę startu pierwszego sputnika 4 października 1957–1990”; „Orły na ekslibrisach 11 listopada 1990 z okazji Święta Niepodległości”; „Ekslibrisy Andrzeja Kota”.
1991 r.: „Ekslibrisy numizmatyczne z kolekcji Stanisława Bulkiewicza”, „Kobieta na ekslibrisach” – wystawa ze zbiorów: Stanisława Bulkiewicza, Wojciecha Cieślaka, Henryka Górskiego, M. Z. Wojalskiego; Wystawa autorska Wojciecha Cieślaka, łódzkiego twórcy linorytów; „Ekslibrisy dzieci i dla dzieci” z kolekcji M. Z. Wojalskiego; „Łódzkie ekslibrisy” zorganizowana z ekslibrisów dostarczonych przez Stanisława Bulkiewicza, Wojciecha Cieślaka, Henryka Górskiego, Kazimierza Sipowicza i Mirosława Z. Wojalskiego; „Motywy patriotyczne i inne na ekslibrisach Ryszarda Bandosza”.
1992 r.: Wystawa autorska Bogusława Szczepańczyka; „Motywy kwiatowe na ekslibrisach”; „Ekslibris familijny”; „Motywy łódzkie na ekslibrisach” jako impreza towarzysząca Światowemu Spotkaniu Łodzian; „Ekslibrisy typograficzne Tadeusza Wacława Budynkiewicza z Lublina”.
1993 r.: „Ekslibrisy kolejowe” z kolekcji Wojciecha Cieślaka; „Ekslibrisy dla Ew” z okazji Dnia Kobiet (katalog wystawy otwartej 12 marca 1993 r. ); „Ekslibrisy Jana Tadeusza Czecha” ze Starego Sącza; „Ekslibrisy Zbigniewa Dolatowskiego”; „Architektura zabytkowa”.
1994 r.: „Ekslibrisy Leszka Frey Witkowskiego”; „Ekslibrisy japońskie z kolekcji Masakatsu Yoshida”; „Ekslibrisy Juliusza Szczęsnego Batury”; „Ekslibrisy bibliotek publicznych”.
1995 r.: „Ekslibrisy przyrodnicze”, „Ekslibrisy medyczne”, „Ekslibris krajoznawczy”;
1996 r.: „Ekslibrisy Kazimierza Zbigniewa Łońskiego z Zamościa”; „Architektura Łodzi i innych miast na ekslibrisach”; „Ekslibrisy dzieci. Pokłosie ogólnopolskiego konkursu na ekslibris dziecięcy organizowanego przez Bibliotekę Miejską w Żarach pod kierownictwem p. Wiktora Jana Tyry”; „Rośliny lecznicze na ekslibrisach Krzysztofa Kmiecia z Krakowa”.
1997 r.: „Motywy muzyczne na ekslibrisach”; „Od balonu do sputnika w 40-lecie ery kosmicznej 4 X 1957 – 4 X 1997”;
1998 r.: Ekslibrisy „z samochodami”; „Ekslibrisy łodzian autorstwa Kazimierza Zbigniewa Łońskiego”; „Zabytki Łodzi na ekslibrisach” – wystawa towarzysząca obchodom 575 rocznicy nadania Łodzi praw miejskich, zorganizowana wspólnie z Łódzkim Oddziałem TOnZ obchodzącym wtedy swoje 15-lecie; „Ekslibrisy i małe formy grafiki Heleny Sawickiej”, 1998, ;
1999 r.: „Ekslibrisy dla Mirosława Zbigniewa Wojalskiego”; „Portrety pisarzy i poetów na ekslibrisach”, „Ekslibrisy członków Towarzystwa Opieki nad Zabytkami (TOnZ) autorstwa Anny Czapskiej” (największa wystawa z wszystkich dotychczasowych – zaprezentowano na niej 264 ekslibrisy, spośród których kilkanaście ekslibrisów wykonała autorka specjalnie na tę wystawę dla łodzian – członków TOnZ).
2000 r.: 43. wystawa „Ekslibris »z kobietą«” – 7 marca z okazji Dnia Kobiet. Wszystkim przybyłym na otwarcie wystawy kobietom komisarz wystawy wręczył symboliczny kwiatek;
44. wystawa to „Ekslibrisy dzieci łódzkich i nie tylko” w ramach obchodów „Święta Łodzi” ();
45. wystawa była zarówno autorską, jak i tematyczną: „Podróże człowieka po ziemi, na wodzie, w powietrzu i w Kosmosie na ekslibrisach Krzysztofa Kmiecia”.
W XXI wieku prezentowane były:
46. „Juliusz Szczęsny Batura. Ekslibrisy”, w otwarciu wystawy uczestniczył autor,
47. „Ekslibrisy »kolejowe« z kolekcji Mirosława Z. Wojalskiego i Andrzeja Zaręby” ()
48. „Wojciech Cieślak – ekslibrisy. Wystawa retrospektywna w pierwszą rocznicę śmierci autora” ()
49. „Łódzkie tramwaje na ekslibrisach Kazimierza Zb. Łońskiego”, 2002, Katalog został wydany w większym nakładzie jako samodzielna publikacja, sponsorowana przez drukarnię „Wograf” Zdzisława Wojciechowskiego
50. „Najciekawsze ekslibrisy z kolekcji M.Z. Wojalskiego” to największa ze wszystkich wystaw ()
51. „Ekslibrisy Henryka Górskiego”, 
52. Gosia Seweryn: „Ekslibrisy i grafika”,
53. „Ekslibrisy bibliotek publicznych”,
54. „Widoki Łodzi na ekslibrisach”,
55. „Ekslibrisy »kopernikańskie« z kolekcji Bogusława Szczerwowskiego” – to kolejne wystawy w Galerii.
Widzowie 56. wystawy zaproszeni byli do oglądania ekslibrisów „kolejowych” – „Kolejowy świat Jędrusia Zaręby na ekslibrisach Kazimierza Zbigniewa Łońskiego” ()
Na 57. wystawie ekslibrisów, zaprezentowane były ekslibrisy Stanisława Bulkiewicza jakie dla niego wykonali różni twórcy i można je było oglądać od 18 stycznia do 21 marca 2005 r. Katalog "Ekslibrisy dla Stanisława Bulkiewicza" przygotowany przez Mirosława Zbigniewa Wojalskiego () powieliły w nakładzie 55 egzemplarzy Widzewskie Domy Kultury.
58. wystawa była też nietypowa, bo pokazywała „Dobrego wojaka Szwejka” na ekslibrisach zaprzyjaźnionego z galerią autora – Kazimierza Zbigniewa Łońskiego, który na jej potrzeby wykonał ponad dwadzieścia ekslibrisów „ze Szwejkiem” dla łodzian, choć poprzednio wykonał co najmniej pół setki dla Tadeusza Ortyla z Sanoka. Wstęp do katalogu wystawy napisał sam Leszek Mazan.
59. "„Ekslibrisy Arego Sternfelda”" wystawa otworzona była w 100 rocznicę urodzin Arego Sternfelda, wybitnego teoretyka kosmonautyki, który dzieło swojego życia "Wstęp do kosmonautyki" napisał w Łodzi w istniejącym do dziś domu u zbiegu ulic Wólczańskiej i S. Więckowskiego.
60. jubileuszowa wystawa „Diabeł na ekslibrisach” otwarta w 2005 r. (roku 15-lecia Galerii), we współpracy z Muzeum Diabła Polskiego Wiktoryna Grąbczewskiego z Warszawy ()
61. wystawa to „Ekslibrisy szachowe z kolekcji Mirosława Z. Wojalskiego”.
Wystawą 62. "„Wędrówki w Kosmosie na ekslibrisach Krzysztofa Kmiecia”", 2006 zakończono jubileusz 15-lecia obchodów istnienia Galerii
63. wystawa „Ekslibrisy fińskie” została otworzona 9 stycznia 2007 r. Wystawa ma dwujęzyczny katalog polsko-fiński, sponsorowany przez Towarzystwo Ubezpieczeń na Życie WARTA SA ()
64. wystawa „70 ekslibrisów dla Mirosława Zbigniewa Wojalskiego” powiązana była z jubileuszem 70-lecia urodzin kolekcjonera prowadzącego Galerię, 35-leciem kolekcjonerstwa, 15-leciem pisarstwa etc. ()
65. 22 maja 2007 r. została otworzona wystawa nowych, stworzonych od 2001 r. ekslibrisów Juliusza Szczęsnego Batury () czynna do 3 października 2007 r.
66. 9 października 2007 r. została otworzona wystawa „Ryszard Bandosz. Ekslibrisy. Dorobek ostatnich 15 lat”. Wystawa w 60-lecie urodzin twórcy. Czynna do 1 lutego 2008 r. ()
67. 5 lutego 2008 r. otworzono wystawę „Zbigniew Osenkowski. Ekslibrisy”. Czynna była do 20 kwietnia 2008 r. Wystawa ma katalog o numerze .
68. 8 kwietnia 2008 r. otworzono wystawę "„Ekslibrisy esperanckie autorstwa Józefa Golca" z Sopotu”. Czynna była do 26 maja 2008 r., a później można było przez 3 miesiące obejrzeć jej fragment, najbardziej reprezentatywny – z ekslibrisami łodzian ()
69. 27 maja 2008 r. otworzono wystawę „Wielokulturowa Łódź. Wystawa ekslibrisów. Z kolekcji Mirosława Zbigniewa Wojalskiego”.
Podczas otwarcia kolekcjoner wygłosił odczyt „Łódź wielokulturowa”.
Wystawa była czynna do 3 października 2008 r. Wystawie towarzyszył katalog. ()
70. Wystawa „Ekslibrisy Henryka Płóciennika” została otwarta 30 września 2008 r. Uroczystość otwarcia uświetnił autor. Czynna była od października 2008 do marca 2009 ()
71. Wystawa „W ogrodzie i na łące. Ekslibrisy przyrodnicze Krzysztofa Kmiecia” otwarta 17 marca 2009 r. Czynna do 1 czerwca 2009 r. Wystawa ma katalog, którego sponsorem jest Apteka „Pod Białym Orłem” im. mgr farm. Ireny Baranowskiej w Łodzi przy ul. Piotrkowskiej 46 ()
72. „Ekslibrisy judaistyczne Józefa Golca” – wystawa pod patronatem dr. Jerzego Kropiwnickiego, prezydenta miasta Łodzi. Czynna od 9 czerwca do 8 października 2009.
Wystawa ma katalog dzięki Wydziałowi Kultury Urzędu Miasta Łodzi ()
73. „Zbigniew Jóźwik. Ekslibrisy” – wystawa od 13 października 2009 do 8 kwietnia 2010. Na wernisaż wystawy przyjechał z Lublina autor. Wystawa ma katalog .
74. „Polskie zabytki z Listy UNESCO na ekslibrisach”, wystawa z kolekcji użyczonej przez Andrzeja Znamirowskiego z Krakowa. Wystawa pod patronatem Miejskiego Konserwatora Zabytków w Łodzi. Katalog wystawy () przygotowała Magdalena Jonczyk i była to część jej pracy magisterskiej.
75. „Zabytki Łodzi na ekslibrisach Kazimierza Zbigniewa Łońskiego” (1940–2011). Wystawa 75. w 20-lecie Galerii, obchodzone pod patronatem Hanny Zdanowskiej, Prezydent miasta Łodzi. Katalog () przygotował Mirosław Zbigniew Wojalski. Wstęp do katalogu napisał Wojciech Szygendowski, wojewódzki konserwator zabytków w Łodzi. Partnerem katalogu i wystawy był Wydział Kultury Urzędu Miasta Łodzi. Otwarcie wystawy nastąpiło 22 lutego 2011. Autor ekslibrisów, Kazimierz Zbigniew Łoński z Zamościa zmarł 21 maja 2011 i wystawa w pewnym momencie stała się wystawą pośmiertną.
76. „"Cieszynalia". Ekslibrisy Józefa Golca”. Otwarcie wystawy 18 października 2011. Katalog () przygotował Mirosław Zbigniew Wojalski. Wystawa zamknęła obchody 20-lecia Galerii obchodzone pod patronatem Hanny Zdanowskiej, Prezydent miasta Łodzi. Prezentowane było 99 ekslibrisów m.in. Jerzego Buzka. Także reprodukcje ekslibrisów, które w oryginale są koronkami („koronki koniakowskie” choć z Cisowej).
77. „Juliusz Szczęsny Batura. Ekslibrisy z lat 2007–2012 ("Tysiąc znaków")”. Wystawa otwarta 21 lutego 2012, czynna do 4 czerwca 2012. Informator () przygotował Mirosław Zbigniew Wojalski i jest jego sponsorem.
78. „Orientalis. Dalekowschodnie motywy na ekslibrisach Krzysztofa Marka Bąka”. Wystawa otwarta 5 czerwca 2012 r., czynna do 1 października 2012 r. Informator () przygotowali Krzysztof Marek Bąk i Mirosław Zbigniew Wojalski, a jego sponsorem jest Mirosław Zbigniew Wojalski.
79. „Niebo i kosmos na ekslibrisach Krzysztofa Kmiecia. Wystawa z okazji 55. rocznicy startu pierwszego sputnika 1957 – 4 X – 2012 i Światowego Tygodnia Przestrzeni Kosmicznej” – otwarta 2 października 2012 w związku ze Światowym Tygodniem Przestrzeni Kosmicznej ogłoszonym ongiś przez ONZ. Patronat nad wystawą objęło Centrum Badań Kosmicznych PAN. Sponsorem katalogu () jest Polska Akademia Nauk Centrum Badań Kosmicznych. Wstęp do katalogu: prof. dr hab. Zbigniew Kłos; katalog wydrukowano dzięki prof. Barbarze Popielawskiej sekretarzowi Komitetu Badań Kosmicznych i Satelitarnych Polskiej Akademii Nauk (komitety problemowe). Wystawa czynna do 18 lutego 2013 r.
80. „Ekslibrisy "koronkowe" z kolekcji Józefa Golca”. Wystawa otwarta 19 lutego 2013 r., czynna do 13 maja 2013 r. Katalog () przygotował Mirosław Zbigniew Wojalski i jest jego sponsorem. W katalogu zreprodukowano kilkanaście fotografii ekslibrisów, które w rzeczywistości są koronkami („koronki koniakowskie” choć z Cisowej) oraz ekslibrisy które mogą posłużyć jako wzór do wykonania koronki.
81. „Ekslibrisy przyrodnicze z kolekcji Mirosława Zbigniewa Wojalskiego”. Wystawa otwarta 14 maja 2013 r., czynna była do 7 października 2013 r. Katalog () przygotował Mirosław Zbigniew Wojalski i jest jego sponsorem.
82. „Agnieszka Broź, Ewa Chorążak, Aleksandra Hachuła. Młode damy śląskiego ekslibrisu”. Wystawa otwarta 8 października 2013 r. i czynna do 4 maja 2014 r. Katalog () przygotował Mirosław Zbigniew Wojalski i jest jego sponsorem. Otwarcie zaszczyciły swoją obecnością autorki.
83. „Karina Kopczyńska-Janiszewska. Ekslibrisy” – otwarcie wystawy 4 lutego 2014 r., czynna do 5 maja 2014 r. Katalog () przygotował Mirosław Zbigniew Wojalski i jest jego sponsorem.
84. „Ekslibrisy "kwiatowe" ze zbioru Mirosława Zbigniewa Wojalskiego” – otwarcie wystawy 6 maja 2014 r. Wystawa czynna do 13 października 2014 r. Katalog () przygotował Mirosław Zbigniew Wojalski i jest jego sponsorem.
85. „Henryk Grajek. Ekslibrisy” – wystawa ze zbioru Mirosława Zbigniewa Wojalskiego, pod patronatem Prezydent m. Łodzi. Do oglądania od 14 października 2014 r. do 9 lutego 2015 r. Katalog () przygotował Mirosław Zbigniew Wojalski i jest jego sponsorem.
86. „Bohdan Rutkowiak. Ekslibrisy «weterynaryjne»” – wystawa wspólna 3 galerii: Warszawska Galeria Ekslibrisu (WGE) – Michał Witak, Galeria Ekslibrisu Domu Kultury „Podgórze” w Krakowie – Andrzej Znamirowski i Widzewska Galeria Ekslibrisu w Łodzi (WGE) ze zbioru Mirosława Zbigniewa Wojalskiego. Do oglądania od 10 lutego 2015 r. do 4 maja 2015 r. Katalog wystawy () przygotował Mirosław Zbigniew Wojalski i jest jego sponsorem.
87. „Rajmund Aszkowski. Ekslibrisy komputerowe” otwarcie wystawy 5 maja 2016, do oglądania do 12 października 2015 r. Niespotykane dotychczas w galerii ekslibrisy o specyficznej manierze, wzbudziły duże zainteresowanie zwiedzających.Do wystawy został sporządzony 6-stronicowy informator o tym samym tytule opatrzony numerem .
88. „Hanna Ewa Stańska. Ekslibrisy łodzian”. Otwarcie 13 października 2015 r. to prolog Jubileuszu 25-lecia działalności Galerii. Czynna do 8 lutego 2016 r. Katalog wystawy () przygotował Mirosław Zbigniew Wojalski wspólnie z autorką Hanną Ewą Stańską. Wiersz o 25-leciu Galerii "Ekslibris do ćwierć potęgi" autorstwa Antoniego Bańkowskiego znalazł się na III s. okładki katalogu. Największe uznanie zwiedzających wzbudziły ekslibrisy, których motywem były kobiety (szczególnie nieubrane), ptaki i kwiaty. Patronat nad Jubileuszem 25-lecia Galerii przyjęła Prezydent m. Łodzi Hanna Zdanowska. Także Wojewoda Łódzki Jolanta Chełmińska przyjęła honorowy patronat nad tym wydarzeniem.
W numerze 3/79/2017 „Kroniki miasta Łodzi” na stronach 196-199 ukazał się w dziale „Wspomnienia” artykuł Mirosława Zbigniewa Wojalskiego "Hanna Ewa Stańska (1935-2017). Pasjonatka ekslibrisu" z reprodukcją portretu autorki i ekslibrisu jej autorstwa dla Michała Kuny.
89. „Ekslibrisy muzyczne Ryszarda Bandosza, Juliusza Szczęsnego Batury, Krzysztofa Kmiecia, Zbigniewa Jóźwika, Jana Stańdy, Józefa Golca i innych autorów”. Otwarcie 9 lutego 2016 r. czynna do 9 maja 2016 r. Katalog wystawy () przygotował Mirosław Zbigniew Wojalski i jest jego sponsorem.
90. „500-lecie polskiego ekslibrisu. Ekslibrisy Alis i Abrahama Horodyszów. 25 lat Widzewskiej Galerii Ekslibrisu”. Otwarcie 10 maja 2016 r. czynna do 9 października 2016 r. Katalog wystawy () sponsorowany przez Urząd Miasta Łodzi przygotował Mirosław Zbigniew Wojalski
91. „Ekslibrisowe pasje Andrzeja Zaręby” [Ekslibrisy z parowozami]”. Otwarcie 11 października 2016 r. wystawa była czynna do 27 lutego 2017 r. Katalog wystawy () przygotował Mirosław Zbigniew Wojalski. Wiersz o pasjach Andrzeja Zaręby"List gończy" autorstwa Antoniego Bańkowskiego znalazł się na III s. okładki katalogu. Wystawa została zorganizowana dla zaakcentowania przejścia na emeryturę Andrzeja Zaręby wieloletniego „dyrektora technicznego” Galerii. Podziękowaliśmy mu za wieloletnią owocną współpracę. Otwarcie wystawy zamieniło się w serdeczne spotkanie wielu łodzian związanych nie tylko z ekslibrisami, ale i z kinooperatorami. Wykonano wiele zdjęć pamiątkowych.
92. „80 ekslibrisów stworzonych dla Mirosława Zbigniewa Wojalskiego, wybranych z jego kolekcji na 80-lecie”. Otwarcie odbyło się 28 lutego 2017 r., dzień po 80. rocznicy urodzin kolekcjonera, twórcy Widzewskiej Galerii Ekslibrisu. Wystawa była czynna do 9 maja 2017 r. Wystawie towarzyszył katalog „80 ekslibrisów stworzonych dla Mirosława Zbigniewa Wojalskiego, wybranych z jego kolekcji na 80-lecie” różnych autorów którzy je wykonali dla niego w latach 1990–2017, Łódź 2017 (), który przygotował Mirosław Zbigniew Wojalski przy pomocy Włodzimierza Rudnickiego. Katalog sponsorował Mirosław Zbigniew Wojalski. W katalogu zamieszczony też jest na s. 15 wiersz Antoniego Bańkowskiego o laureacie i jego ekslibrisach „80 LAT”.
Na otwarcie przybył Krzysztof Piątkowski, wiceprezydent m. Łodzi który wygłosił laudację i wręczył stosowne pisemne gratulacje od siebie i od Hanny Zdanowskiej Prezydent m. Łodzi. Przemawiał i pismo gratulacyjne wręczył także Tomasz Kacprzak Przewodniczący Rady Miejskiej Łodzi. Gratulował Krzysztof Góra, prezes Towarzystwa Opieki nad Zabytkami w Łodzi i prezes Oddziału PTTK Łódź – Polesie wręczając laureatowi przyznaną w grudniu 2016 przez ZG PTTK legitymację i Odznakę „Zasłużony Przewodnik PTTK”. Wszyscy obecni, wśród nich wielu działaczy PTTK wzięło jednocześnie udział w promocji liczącej 364 strony publikacji autorstwa Mirosława Zbigniewa Wojalskiego "Działacze krajoznawstwa, turystyki, opieki nad zabytkami, przewodnicy, z Łodzi i regionu" i otrzymali płytkę z tekstem publikacji (). Wszyscy otrzymali też pamiątkowy znaczek imprezy „80”, pamiątkowy kalendarzyk, karnet okolicznościowy uwypuklający daty różnych działań laureata oraz autentyczne znaczki pocztowe Poczty Polskiej z podobizną laureata, które można było zachować na pamiątkę lub nakleić na list „ekonomiczny”.
93. „Sławni Polacy na ekslibrisach z kolekcji Mirosława Zbigniewa Wojalskiego”. Wystawa otwarta 9 maja 2017 r., czynna do 9 października 2017 r. 80 ekslibrisów autorstwa ponad 30 twórców, pokazujących mniej czy bardziej wierne portrety wybitnych pisarzy, poetów, kompozytorów (Fryderyk Chopin, Aleksander Tansman), ludzi kultury, nauki, poprzez Tadeusza Kotarbińskiego, Arego Sternfelda, Mirosława Hermaszewskiego, Tadeusza Kościuszki, Józefa Piłsudskiego i Kazimierza Pułaskiego na królu Bolesławie Chrobrym, królu Władysławie Jagiełło z królową Jadwigą kończąc.
Katalog sponsorowany przez Mirosława Zbigniewa Wojalskiego ma 12 stron, zaprojektowany został przez Mirosława Zbigniewa Wojalskiego, konsultacją służył Włodzimierz Rudnicki.
94. „Człowiek Ziemia Kosmos Wystawa 60 ekslibrisów ze zbioru Mirosława Zbigniewa Wojalskiego zorganizowana w 60-lecie ery kosmicznej 4 października 2017, Łódź 2017”. Wystawa otwarta 10 października 2017 r. czynna do 5 lutego 2018 r. zgromadziła 60 ekslibrisów (14 reprodukowanych w katalogu), autorstwa ponad 25 twórców, pokazujących obiekty i ludzi na ziemi i w kosmosie, m.in. z portretami Arego Sternfelda, Mirosława Hermaszewskiego, a także upamiętniających Jana [Antoniego] Wnęka, Janka Melę, Stanisława Lema. Katalog ma 12 stron, zaprojektowany został przez Mirosława Zbigniewa Wojalskiego (także sponsora katalogu), słowo wstępne „Badanie Kosmosu” prof. dr hab. Zbigniew Kłos Centrum Badań Kosmicznych Polskiej Akademii Nauk.
95. „«Na ekslibrisach wszystko co pływa» z kolekcji Mirosława Z. Wojalskiego”.
Wystawa otwarta 6 lutego 2018, czynna do 7 maja 2018 r. zgromadziła 55 ekslibrisów (12 reprodukowanych w informatorze).
Informator wystawy ma numer .
96. Jednocześnie otwarta była wystawa 20 ekslibrisów dla „małolatów” przygotowywana od prawie 2 lat. Do jej otwarcia przed rokiem nie doszło. Wystawa ma katalog zatytułowany „Ekslibrisy i znaki własnościowe dla „małolatów” Hanny Ewy Stańskiej (1935-2017)” opatrzony numerem . W katalogu jest obszerny biogram autorki. Sponsorem katalogu tej wystawy jest Rodzina Hanny Ewy Stańskiej.
97. „Kobieta. Wystawa ekslibrisów ze zbioru Mirosława Zbigniewa Wojalskiego” Wystawa otwarta 8 maja 2018 r. czynna do 8 października 2018. Pokazano 70 ekslibrisów (21 reprodukowanych w informatorze) różnych autorów, w tym po 10 znaków Juliusza Szczęsnego Batury, Leszka Frey-Witkowskiego i Andrzeja Kota. Zwiedzający otrzymali 6-stronicowy informator autorstwa Mirosława Zbigniewa Wojalskiego, opatrzony numerem () powielony przez Dom Kultury 502.
98. Łódź na ekslibrisach, ze zbioru Mirosława Zbigniewa Wojalskiego. Wystawa okolicznościowa na Święto Łodzi związane z 595. rocznicą uzyskania przez Łódź praw miejskich 29 lipca 1423 r. w Przedborzu”. Wystawa otwarta 27 lipca 2018 r. czynna do 26 września 2018. 6-stronicowy informator autorstwa Mirosława Zbigniewa Wojalskiego jest opatrzony numerem , powielony przez Dom Kultury 502.
99. „Aneta Kowalczyk. Ekslibrisy. Wystawa autorska” Otwarcie wystawy 9 października 2018 r. Wystawa ma informator opracowany przez autorkę Anetę Kowalczyk i Mirosława Zbigniewa Wojalskiego opatrzony numerem isbn (), powielony sumptem autorki.
100. „Biały Orzeł – godło państwa polskiego” wystawa 100 ekslibrisów na 100-lecie Niepodległej z kolekcji Mirosława Zbigniewa Wojalskiego. Oglądający otrzymali 16-stronicowy katalog opatrzony numerem ˌ Wystawę objęła patronatem Hanna Zdanowska Prezydent m. Łodzi. Otwarcie 6 listopada 2018 r. Katalog wydrukowano z funduszy Widzewskiego Banku Pomysłów na Kulturę, zadania współfinansowanego przez Miasto Łódź.
101. „Ryszard Bandosz. Ekslibrisy. Sibi et Amicis. Pożegnanie”. Wystawa przeglądowa 101 ekslibrisów z lat 2008–2019. Oglądający otrzymali 20-stronicowy katalog opatrzony numerem ˌ Znalazło się w nim 55 reprodukcji ekslibrisów spośród 101 wystawionych. Znalazł się też autorski wykaz opus 204 ekslibrisów wykonanych przez Ryszarda Bandosza (twórcę i kolekcjonera ekslibrisów z Warszawy) od czasu ostatniej wystawy w WGE w 2007 r. Wtedy ostatni numer opus wynosił 599, a ten wykaz zaczął się od 602 a skończył na 805 z 2019 r. Znalazło się też 6 zdjęć na których przedstawiono autora w różnych okolicznościach na różnych wystawach ekslibrisów w WGE, również wiersz autorstwa Antoniego Bańkowskiego podkreślający związki Ryszarda Bandosza z Widzewską Galerią Ekslibrisu „Od ... i do...”. Wystawa czynna do 6 maja 2019 r.
102. 7 maja 2019 r. otwarto 102. wystawę 102 ekslibrisów autorstwa Juliusza Szczęsnego Batury z Augustowa. Otwarcie wystawy zaszczycił swoją obecnością Autor wraz z Małżonką Blanką.
Wystawie towarzyszy katalog „Juliusz Szczęsny Batura. Ekslibrisy” opracowany przez Mirosława Zbigniewa Wojalskiego (), rozdawany bezpłatnie jak wszystkie poprzednie katalogi i informatory a sponsorowany przez Mirosława Zbigniewa Wojalskiego. Zamieszczone w nim wykaz prezentowanych ekslibrisów i 32 reprodukcje ekslibrisów zarówno linorytów, jak i plastikorytów. Także portret autora.
Wystawa czynna do 7 października 2019 r. Otwarcie wystawy zostało opisane w wikinews: 
103. „Roman Mucha i jego córka Marzanna. Ekslibrisy” to wystawa otwarta 8 października 2019 r. i czynna do 3 lutego 2020 r.
Na wystawie pokazano 40 ekslibrisów Romana Muchy, wszystkie to linoryty. Ich tematyka to przede wszystkim drewniane cerkiewki Zamojszczyzny i Roztocza, ale również obiekty zabytkowe innych okolic Polski, w tym wiele sakralnych. Są także motywy przyrodnicze, krajobrazy, ale także bardzo ciekawe portrety wybitnych Polek i Polaków np. Maria Kuncewiczowa, Fryderyk Chopin, Józef Piłsudski, Tadeusz Kościuszko, Bolesław Leśmian, Bolesław Prus, Henryk Sienkiewicz, Czesław Miłosz, Wisława Szymborska. To nie tylko piękne ekslibrisy, ale jednocześnie znakomita dokumentacja drewnianych zabytków cerkiewnych tego regionu. Wypracował własny styl artystyczny, bardzo niekonwencjonalny, choć bardzo realistyczny. Piękno, harmonia i spokój wywierają na oglądających duże wrażenie.
Córka Romana Muchy, Marzanna Mucha jest reprezentowana przez 30 ekslibrisów o nieco podobnej tematyce – zabytkowe obiekty sakralne Polski południowej, w tym także cerkiewki. Ale np. ekslibrisy dla Biblioteki Publicznej Miasta St. Warszawy mają za temat rysunku książkę, kaganek, orła i obiekty architektoniczne stolicy. Są także postacie ludzi i obiekty przyrodnicze.
Wystawie towarzyszył katalog opracowany przez Mirosława Zbigniewa Wojalskiego, który Galerię zainicjował i cały czas jako wolontariusz prowadzi na I piętrze DK 502 opatrzony numerem a powielony przez Dom Kultury 502, rozdawany bezpłatnie. Katalog jest czarno-biały, choć niektóre ekslibrisy są barwne.
Otwarcie wystawy zostało opisane w wikinews: . Ta informacja miała ponad 1000 wejść.
104. wystawa otworzona 4 lutego 2020 pokazuje 70 ekslibrisów Zbigniewa Dolatowskiego, który przez pół wieku w Warszawie pracował w Instytucie Urbanistyki i Architektury jako kreślarz, rysownik i grafik, ale równocześnie stworzył prawie 900 ekslibrisów o bardzo szerokiej tematyce, o bardzo pięknym liternictwie. Dla przyjaciół, ale i na zamówienie bibliofilów, bibliotek, instytucji, stowarzyszeń kultury.
Ilustrował publikacje, także sam je opracowywał i wydawał we własnym wydawnictwie.
Uhonorowany Odznaką Zasłużony Działacz Kultury.
Wielokrotnie nagradzany na wystawach i w konkursach, także międzynarodowych. Prezentował księgoznaki na licznych wystawach za granicą i w kraju, m.in. w Łodzi, także przed laty w naszej Galerii.
Wystawa ma katalog opracowany przez Mirosława Zbigniewa Wojalskiego „Zbigniew Dolatowski. Ekslibrisy” opatrzony numerem . Pewne materiały do katalogu wskazał Jakub Dolatowski, uzupełniając też ekspozycję ekslibrisami, które sobie wysoko cenił autor.
Wystawa rozpoczęła uroczystości 30-lecia Galerii. Wystawę i 30-lecie objęła patronatem Hanna Zdanowska Prezydent Miasta Łodzi.
TVP 3 Łódź zaanonsowała 30-lecie Galerii i otwarcie wystawy w magazynie kulturalnym 31 stycznia 2020 r. https://lodz.tvp.pl/41964938/lodzkultura od trzynastej minuty
Otwarcie wystawy zostało opisane w wikinews: 
Galeria została 17 września 2018 r. uhonorowana przez Ministra Kultury i Dziedzictwa Narodowego honorową odznaką „Zasłużony dla Kultury Polskiej” (leg. 12508). Równocześnie taką samą honorową odznaką Minister Kultury i Dziedzictwa Narodowego uhonorował 6 współpracowników Galerii (Krzysztof Góra, Stanisław Jakuszewski, Bohdan Kieszkowski, Jan J. Zienkiewicz, Ryszard Bandosz, Mieczysław Borkowski) a Włodzimierz Rudnicki też współpracujący z Galerią został odznaczony Srebrnym Krzyżem Zasługi. Dekoracja tych społeczników została opisana w wikinews: 
Odwiedza galerię niemałe grono miłośników ekslibrisów, oglądają wystawy także widzowie spektakli „SŁUP-a” prowadzonego przez Marcela Szytenchelma. Oglądają je także uczestnicy zajęć w DK „502”. Wystawy odwiedzają czasem uczniowie łódzkich i podłódzkich szkół (np. z Ksawerowa i Modlnej). Istnieje Rada Galerii. Plakaty wystaw opracowuje Mirosław Z. Wojalski.
Warta zainteresowania była wystawa „Ekslibrisy dla Mirosława Zbigniewa Wojalskiego” której otwarcie 27 lutego 2007 zbiegło się z Jubileuszem 70-lecia urodzin kolekcjonera prowadzącego galerię () i wystawa „80 ekslibrisów stworzonych dla Mirosława Zbigniewa Wojalskiego, wybranych z jego kolekcji na 80-lecie”. Otwarcie odbyło się 28 lutego 2017 r., dzień po 80. rocznicy urodzin kolekcjonera.
Większości wystaw – dzięki sponsorom – towarzyszyły drukowane katalogi.
Galeria w mediach.
Wiesław Pierzchała w „Dzienniku Łódzkim” 27 października 2000 r. zamieścił na s. 18 całostronicowy artykuł "Magiczny świat ekslibrisów" poświęcony Galerii i ekslibrisom, ilustrowany portretem twórcy Galerii Mirosława Zbigniewa Wojalskiego i reprodukcjami ekslibrisów autorstwa Ryszarda Bandosza, Juliusza Szczęsnego Batury, Bogusława Szczepańczyka, Teofila Jóźwiaka i Krzysztofa Kmiecia.
Kilkakrotnie Galerii na przestrzeni lat poświęcano mniej czy bardziej obszerne artykuły w prasie łódzkiej: "Niebanalne podpisy na książkach" Moniki Wasilewskiej w „Gazecie Łódzkiej”, lokalnym dodatku do „Gazety Wyborczej”, 14 października 2006; "Fizyk z książkami" Moniki Pietras w „Gazecie Lokalnej Widzew” – nr 2, grudzień 2006; "Ekslibrisy z kraju Muminków" Moniki Wasilewskiej w „Gazecie Wyborczej” (dodatek „Co jest grane”) z 5 stycznia 2007; "Z książek na wystawy sztuki" Anny Pawłowskiej, s. 1 i 5 w dodatku „Kocham Łódź”, nr 140 z 29 lipca 2011, do gazety codziennej „Polska The Times Dziennik Łódzki”.
O wszystkich wystawach dokładne informacje zamieszcza łódzki miesięcznik „Kalejdoskop” (w styczniu 2014 r. na kilka miesięcy zaprzestał zupełnie zamieszczania takich informacji, ale od sierpnia 2014 r. je wznowił). Notki o bieżących wystawach były zamieszczane w cotygodniowym dodatku „Co jest grane” w „Gazecie Łódzkiej” (od kilku lat już ich nie ma), „Dzienniku Łódzkim-Wiadomościach Dnia” (dziś „Polska The Times Dziennik Łódzki”- też od wielu lat ich nie ma). Odnotowywał je systematycznie znany kolekcjoner – red. Stanisław Bulkiewicz w swojej cotygodniowej rubryce „Bazar Zbieraczy” w łódzkiej gazecie codziennej „Express Ilustrowany”, póki rubrykę prowadził.
7 grudnia 2017 r. ukazał się w „Dzienniku Łódzkim” artykuł Anny Gronczewskiej "Pięćset lat polskich ekslibrisów. Z Mirosławem Z. Wojalskim, regionalistą z Łodzi oraz kolekcjonerem ekslibrisów rozmawia Anna Gronczewska". W treści artykułu znajdują się informacje o pierwszym polskim ekslibrisie sprzed 501 lat (i drugim z 1517 r.) dla Macieja Drzewickiego dostojnika kościelnego i dyplomaty. Obydwóm rocznicom poświęcone były w 2016 r. wystawy: w Miejskiej Galerii Sztuki w Galerii „Chimera” przy ul. Wólczańskiej 31 i Widzewskiej Galerii Ekslibrisu przy ul. M. Gorkiego 16 (jest zapowiedź, że niedługo nazwę tej ulicy wojewoda zmieni w ramach „dekomunizacji”). Obie miały katalogi. Czytamy również o tym, że jest wiele ekslibrisów o tematyce łódzkiej m.in. autorstwa Kazimierza Zbigniewa Łońskiego z Zamościa, który w Łodzi był bodaj 5 razy, ale miasto go zafascynowało i mając albumy zdjęć łódzkich zabytków znakomicie, wiernie je odwzorował na kilkuset ekslibrisach. Ale i o tym, że sztuka ekslibrisu nie zaginęła. Ekslibrisy nadal są tworzone, zdobią książki, a nawet są tematem uczonych dyskursów.
W Krakowie bowiem w Uniwersytecie Pedagogicznym im. Komisji Edukacji Narodowej odbyła się 15 listopada 2017 r. międzynarodowa konferencja „Ekslibris. Znak własnościowy – Dzieło sztuki. Tradycja, współczesność, perspektywy” a jednym z głównych organizatorów była dr Agnieszka Fluda-Krokos. Jeden z referatów tam przedstawionych był „27 lat Widzewskiej Galerii Ekslibrisu z Łodzi” autorstwa Mirosława Zbigniewa Wojalskiego.
W artykule zasygnalizowano też ukazanie się pierwszego znaczka pocztowego o tematyce ekslibrisowej.
Istotnie, można już kupić bloczek Poczty Polskiej, na znaczku o wartości 6 zł pokazany jest pierwszy polski ekslibris a obok znaczka jest reprodukcja drugiego ekslibrisu dla tego samego Mikołaja Drzewickiego z 1517 r. Całość jest zatytułowana „Polski ekslibris” i każdy ma 7-cyfrowy numer bieżący.
17 września 2018 r. Minister Kultury i Dziedzictwa Narodowego uhonorował Galerię odznaką honorową „Zasłużony dla Kultury Polskiej” (legitymacja nr 12508) i taką samą odznaką uhonorował 6 współpracowników Galerii.

</doc>
<doc id="777955" url="https://pl.wikipedia.org/wiki?curid=777955" title="Catarrhini">
Catarrhini



</doc>
<doc id="777956" url="https://pl.wikipedia.org/wiki?curid=777956" title="Atitlán">
Atitlán



</doc>
<doc id="777957" url="https://pl.wikipedia.org/wiki?curid=777957" title="Kanton bosanskopodrinjski">
Kanton bosanskopodrinjski



</doc>
<doc id="777958" url="https://pl.wikipedia.org/wiki?curid=777958" title="Peten">
Peten



</doc>
<doc id="777959" url="https://pl.wikipedia.org/wiki?curid=777959" title="Hominoidea">
Hominoidea



</doc>
<doc id="777960" url="https://pl.wikipedia.org/wiki?curid=777960" title="Kanton srednjebosanski">
Kanton srednjebosanski



</doc>
<doc id="777961" url="https://pl.wikipedia.org/wiki?curid=777961" title="Kanton zapadnohercegovački">
Kanton zapadnohercegovački



</doc>
<doc id="777962" url="https://pl.wikipedia.org/wiki?curid=777962" title="Kanton Sarajevo">
Kanton Sarajevo



</doc>
<doc id="777963" url="https://pl.wikipedia.org/wiki?curid=777963" title="Kanton hercegbosanski">
Kanton hercegbosanski



</doc>
<doc id="777965" url="https://pl.wikipedia.org/wiki?curid=777965" title="Petén">
Petén



</doc>
<doc id="777971" url="https://pl.wikipedia.org/wiki?curid=777971" title="Prezydenci Dąbrowy Górniczej">
Prezydenci Dąbrowy Górniczej



</doc>
<doc id="777972" url="https://pl.wikipedia.org/wiki?curid=777972" title="Karabinek Destroyer">
Karabinek Destroyer

Destroyer Carbine – hiszpański karabinek zasilany nabojem pistoletowym produkowany dla Guardia Civil.
Produkcję Destroyer Carbine rozpoczęto w 30. w firmie "Gaztanga Compania". Broń była zasilana standardowym hiszpańskim nabojem pistoletowym 9 mm Largo. Zamek karabinka był wzorowany na konstrukcji karabinu powtarzalnego Mauser M1893 i zasilany z magazynka sześcio- lub dwunastobojowego. Produkcję Destroyer Carbine zakończono w latach 60.

</doc>
<doc id="777973" url="https://pl.wikipedia.org/wiki?curid=777973" title="Mistrzostwa Europy w Boksie 1989">
Mistrzostwa Europy w Boksie 1989

XXVIII Mistrzostwa Europy w Boksie (mężczyzn) odbyły się w dniach 29 maja-3 czerwca 1989 w Atenach. Walczono w dwunastu kategoriach wagowych. Startowało 160 uczestników z 26 państw, w tym dziesięciu reprezentantów Polski.

</doc>
<doc id="777979" url="https://pl.wikipedia.org/wiki?curid=777979" title="Trick-Trick">
Trick-Trick

Trick-Trick, właściwie Christian Mathis – amerykański raper pochodzący z Detroit.
"Trick-Trick" pokochał muzykę dzięki swej matce, która śpiewała razem z jazzową legendą – Albertą Adams. Dorastał słuchając muzyki z gatunku gospel, soul oraz funk. W młodości był wielkim fanem Phila Collinsa oraz George’a Clintona. Później zainteresowała go muzyka hip-hop, m.in. N.W.A oraz Public Enemy.
Pseudonim Trick wywodzi się z zamiłowania artysty do kobiet, w przyszłości został zmieniony na Trick-Trick by pasował do pseudonimu jego przyjaciela – "Click-Click". Mathis działalność artystyczną rozpoczął w 1992, gdy podpisał kontrakt z wytwórnią Click Boom Records.
Jako nastolatek wstąpił do gangu, w wyniku czego był zamieszany m.in. w bójki co przyczyniło się też do skazania go za morderstwo. Ostatecznie został uniewinniony, a po opuszczeniu zakładu karnego postanowił zająć się muzyką. W 1995 stworzył wraz z The Goon Sqwad utwór, zwany „Booty Bounce”, który okazał się hitem. Pod skrzydłami wytwórni Innersound, jego singel został sprzedany w nakładzie ponad 400 tysięcy egzemplarzy.
W 2004 nagrał album "The People vs. #90 U.S.", który został wydany przez Motown/Universal Records.

</doc>
<doc id="777980" url="https://pl.wikipedia.org/wiki?curid=777980" title="Trick Trick">
Trick Trick



</doc>
<doc id="777982" url="https://pl.wikipedia.org/wiki?curid=777982" title="Louis Phélypeaux (1643–1727)">
Louis Phélypeaux (1643–1727)

Louis Phélypeaux, znany jako "kanclerz de Pontchartrain" (wym. []; ur. 29 marca 1643 w Paryżu, zm. 22 grudnia 1727) – markiz Phélypeaux (1667), hrabia Maurepas (1687), hrabia de Pontchartrain (1699) – francuski polityk.
Był przewodniczącym parlamentu Bretanii, generalnym kontrolerem finansów ("Controller-General") i ministrem (sekretarzem) floty, a od 1690 roku sekretarzem stanu Domu Królewskiego ("Maison du Roi").
W 1693 roku sporządził kataster podatkowy, pierwszy od czasów katastru Vaubana z 1678 roku. Na dworze był przeciwnikiem Fénelona i kwietystów. Odpowiadał za wprowadzenie w latach 1695-1698 pogłównego, dzięki któremu dwór próbował zdobyć środki na wojnę z Ligą Augsburską.
Krytykowano go z klęskę pod La Hougue w 1692 roku, ponieważ nie przygotował floty należycie do tego starcia.
Phélypeaux był kanclerzem Francji od 5 września 1699 do 1 lipca 1714 r. Historyk François Bluche napisał, że przywrócił temu urzędowi godność i znaczenie nieznane od czasu, gdy kanclerzem był Pierre Séguier. Saint-Simon chwalił Phélypeaux’a w swych "Pamiętnikach", a Ludwik XIV cenił go za dyskrecję.
W maju 1700 roku został kawalerem Orderu św. Ducha.
Zrezygnował w 1714 roku podczas zamieszania wokół realizacji we Francji bulli papieskiej "Unigenitus" wymierzonej przeciw jansenistom, których darzył mniejszą niechęcią niż król. Wycofał się do klasztoru oratorian, gdzie zmarł w 1727 roku.
W 1668 roku poślubił Marie de Maupeou. Ich jedyny syn, Jérôme de Phélypeaux (1674–1747), odziedziczył stanowiska po ojcu.
Jezioro Pontchartrain w Luizjanie oraz Fort Pontchartrain w Detroit zostały nazwane na jego cześć.

</doc>
<doc id="777985" url="https://pl.wikipedia.org/wiki?curid=777985" title="Moja walka">
Moja walka



</doc>
<doc id="777986" url="https://pl.wikipedia.org/wiki?curid=777986" title="Logan Tom">
Logan Tom

Logan Maile Lei Tom (ur. 25 maja 1981 w Napa, Kalifornia) − amerykańska siatkarka, reprezentantka kraju, grająca na pozycji przyjmującej. Jedna z najlepszych siatkarek w historii żeńskiej siatkówki. Dwukrotna wicemistrzyni olimpijska (2008, 2012).
Kariera.
Jest córką byłego gracza NFL – Melvyna Toma. Chociaż dorastała z mamą i bratem w Salt Lake City, wakacje spędzała z ojcem na Hawajach, ucząc się serfować. Przygodę z siatkówką zaczynała jako siatkarka plażowa. W 2000 została najmłodszą kobietą wybraną do reprezentacji USA w siatkówce na Igrzyskach Olimpijskich. Miała wtedy 19 lat. Logan Tom ukończyła studia na Uniwersytecie Stanforda, studiowała stosunki międzynarodowe. Jednocześnie grała w zespole Stanford Cardinal, z którym zdobyła mistrzostwo kraju w 2001. Dwukrotnie wybrana najlepszą sportsmenką przez NCAA w 2003 i 2004 roku. Wraz z reprezentacją USA zdobyła srebrny medal na Mistrzostwach Świata w Niemczech.
Tom wzięła udział w sesji dla magazynu FHM. W 2005 roku znalazła się na liście 100 najseksowniejszych kobiet, zajęła 91. miejsce.
Posiada chińskie i hawajskie korzenie.
W trakcie sezonu 2006/2007 odeszła z hiszpańskiego klubu Spar Teneryfa Marichal z przyczyn osobistych.
Sukcesy klubowe.
Mistrzostwa ligi uniwersyteckiej NCAA:
Mistrzostwo Brazylii:
Puchar CEV:
Puchar Top Teams:
Puchar Szwajcarii:
Mistrzostwo Szwajcarii:
Liga Mistrzyń:
Mistrzostwo Hiszpanii:
Mistrzostwo Rosji:
Mistrzostwo Japonii:
Mistrzostwo Chin:
Mistrzostwo Turcji:
Klubowe Mistrzostwa Ameryki Południowej:
Mistrzostwo Francji:
Mistrzostwo Indonezji:
Mistrzostwo Nowej Zelandii:
Puchar Izraela:
Mistrzostwo Izraela:
Sukcesy reprezentacyjne.
World Grand Prix:
Mistrzostwa Ameryki Północnej, Środkowej i Karaibów:
Mistrzostwa Świata:
Puchar Panamerykański:
Puchar Świata:
Igrzyska Olimpijskie:

</doc>
<doc id="777987" url="https://pl.wikipedia.org/wiki?curid=777987" title="Alessandro Trimarchi">
Alessandro Trimarchi

Alessandro Trimarchi (ur. 24 sierpnia 1972 w Katanii) – włoski siatkarz, występował w Serie A, w drużynie Lube Banca Macerata, obecnie w Sp TTlines Energia Siciliana. Gra na pozycji libero.
Mierzy 185 cm.

</doc>
<doc id="777991" url="https://pl.wikipedia.org/wiki?curid=777991" title="Live Through This">
Live Through This

Live Through This – drugi album studyjny zespołu rockowego Hole, wydany przez wytwórnię Geffen Records 12 kwietnia 1994 roku siedem dni po śmierci Kurta Cobaina – męża Courtney Love, wokalistki Hole. Cobain przed śmiercią nagrał dodatkowe partie wokalne do dwóch utworów, „Asking for It” i „Softer, Softest”. "Live Through This" jest jedynym albumem zespołu w którym na bassie zagrała zmarła w czerwcu 1994 roku Kristen Pfaff, oraz jest to pierwszy album w którym na perkusji gra Patty Schemel.
W Stanach Zjednoczonych Ameryki album sprzedany został w ok. 1,5 mln egzemplarzy, zaś na całym świecie w ok. 5 mln. W 2003 album został sklasyfikowany na 466. miejscu listy 500 albumów wszech czasów magazynu Rolling Stone.

</doc>
<doc id="777992" url="https://pl.wikipedia.org/wiki?curid=777992" title="Campeonato Brasileiro">
Campeonato Brasileiro



</doc>
<doc id="777993" url="https://pl.wikipedia.org/wiki?curid=777993" title="Mountfield Hradec Králové">
Mountfield Hradec Králové

Mountfield Hradec Králové – czeski klub hokejowy z siedzibą w Hradcu Králové.
Historia.
Starania o angaż do ligi KHL.
Od 2009 klub starał się o angaż do gry w rozgrywkach Kontinientalnaja Chokkiejnaja Liga w sezonie 2010/11. Początkowo bez rezultatu, gdyż władze czeskiej federacji hokejowej nie zezwoliły mu na udział w KHL. Ostatecznie jednak klub zręcznie "obszedł" zakaz wydany przez rodzime władze i przeniósł swoją siedzibę do słowackiego miasta Poprad (oddalonego o 430 km od Hradec Králové), po czym został przyjęty do KHL. Słowacki związek hokeja na lodzie nie miał nic przeciwko temu, by zespół grał w innych rozgrywkach. Jedynie czescy kibice nie szczędzili słów krytyki. Tym samym drużyna zajęła 24 miejsce w lidze, zwolnione przez ukraiński klub HK Budiwelnyk Kijów, początkowo przyjęty do KHL, jednak następnie z niej wykluczony. Poinformowano, iż klub w tym sezonie dysponuje budżetem 350 mln koron czeskich (ok. 56 mln złotych). Drużyna przyjęła nazwę HC Lev Poprad. Jednak ostatecznie słowacka federacja (SZLH) nie dopuściła do występów klubu Lev w KHL, żądając aby Lev został przyjęty do Federacji Hokeja Rosyjskiego (FHR, w sytuacji, gdy żaden klub rosyjski występujący w KHL nie przynależy do niej). Poinformowano, iż przyjęcie klubu do KHL będzie możliwe od sezonu 2011/12.
Przystąpienie do ekstraligi.
W 2013 klub przejął licencję od klubu HC Czeskie Budziejowice, który utracił miejsce w ekstralidze w wyniku konfliktu sponsorskiego i administracyjnego. Do projektu prowadzenia klubu włączył się dotychczasowy sponsor zespołu z Czeskich Budziejowic, firma Mountfield, oraz miasto Hradec Králové.

</doc>
<doc id="777994" url="https://pl.wikipedia.org/wiki?curid=777994" title="HC Hradec Kralove">
HC Hradec Kralove



</doc>
<doc id="777997" url="https://pl.wikipedia.org/wiki?curid=777997" title="Kanton hercegowińsko-neretwiański">
Kanton hercegowińsko-neretwiański

Kanton hercegowińsko-neretwiański – jeden z dziesięciu kantonów Bośni i Hercegowiny, składający się głównie z doliny Neretwy. Jako jedyny bośniacki kanton ma dostęp do morza (Adriatyk). Wybrzeże ma około 21 km długości i znajduje się w gminie Neum. Ten obszar dzieli sąsiednią Chorwację na dwie części, które od lipca 2022 połączone są mostem Pelješac.
Administracja.
Kanton jest podzielony na gminy: Čapljina, Čitluk, Jablanica, Konjic, Mostar, Neum, Rama, Ravno and Stolac.
Geografia i historia.
Największym miastem kantonu, i piątym co do wielkości w Bośni jest Mostar, słynące ze swojego Starego Mostu. Podczas II wojny światowej pod Jablanicą i Konjic toczyły się bitwy; w Jablanicy znajduje się muzeum wojenne. W kantonie znajduje się również sanktuarium Međugorje.
Neretwa płynie przez miasta Konjic, Jablanica, Mostar oraz Čapljina, po czym wpływa do Chorwacji i uchodzi do Adriatyku. W kantonie znajdują się również pokaźne jeziora, np. jezioro Jablanica koło Jablanicy.
Podziały etniczne.
Kanton jest zamieszkany zarówno przez Boszniaków i Chorwatów, w odróżnieniu od innych kantonów, które są raczej monoetniczne.
Chorwaci są większością w gminach Čapljina, Čitluk, Neum, Prozor-Rama, Ravno i Stolac, Boszniacy w regionach Jablanica i Konjic. Miasto Mostar jest podzielone prawie pół na pół (47% / 48%) pomiędzy Boszniaków a Chorwatów.

</doc>
<doc id="777998" url="https://pl.wikipedia.org/wiki?curid=777998" title="Kanton hercegovačko-neretvanski">
Kanton hercegovačko-neretvanski



</doc>
<doc id="778006" url="https://pl.wikipedia.org/wiki?curid=778006" title="Nabój .22 Extra Long">
Nabój .22 Extra Long

.22 Extra Long – pochodzący z XIX wieku nabój bocznego zapłonu. Powstał przez wyposażenie naboju .22 Short w dłuższą łuskę zawierającą silniejszy ładunek prochowy. Wyparty z użycia w latach 30. XX wieku przez zbliżony konstrukcyjnie nabój .22 Long Rifle.

</doc>
<doc id="778012" url="https://pl.wikipedia.org/wiki?curid=778012" title="Jérôme de Phélypeaux">
Jérôme de Phélypeaux

Jérôme de Phélypeaux hrabia Pontchartrain (ur. w marcu 1674, zm. 8 lutego 1747 w Wersalu) – francuski polityk, syn Louisa Phélypeaux.
Był od 1692 roku kanclerzem Parlamentu Paryskiego, a razem z ojcem służył jako Sekretarz Stanu Domu Królewskiego ("Maison du Roi") i Minister Floty od 1699 roku. Kierował polityką przesiedleń do Luizjany. Założył "Académie des Inscriptions et Belles-Lettres".
Ożenił się najpierw z Éléonore Christine de La Rochefoucauld de Roye w 1697 (znaną jako Mademoiselle de Chefboutonne), z którą miał pięcioro dzieci:
Powtórnie ożenił się w lipcu 1713 z Hélène de L'Aubespine (1690–1770), z którą miał dwie córki:
W 1715 r., gdy regent Filip Orleański objął władzę, Jérôme de Phélypeaux skłoniono do rezygnacji z urzędów na rzecz swego syna, Jean-Frédéric Phélypeauxa.

</doc>
<doc id="778013" url="https://pl.wikipedia.org/wiki?curid=778013" title="Nabój .221 Remington Fireball">
Nabój .221 Remington Fireball

.221 Remington Fireball – amerykański nabój pistoletowy zaprojektowany dla pistoletu jednostrzałowego Remington XP-100 w 1963 roku.

</doc>
<doc id="778015" url="https://pl.wikipedia.org/wiki?curid=778015" title="Varga">
Varga



</doc>
<doc id="778016" url="https://pl.wikipedia.org/wiki?curid=778016" title="Zbysławiec">
Zbysławiec

Zbysławiec (kaszb."Zbësławc") – część wsi Gwieździn w Polsce położona w województwie pomorskim, w powiecie człuchowskim, w gminie Rzeczenica w pobliżu zachodniego brzegu jeziora Krępsko. Wchodzi w skład sołectwa Gwieździn..
W latach 1975–1998 Zbysławiec administracyjnie należał do województwa słupskiego.

</doc>
<doc id="778017" url="https://pl.wikipedia.org/wiki?curid=778017" title="Half-Life 2">
Half-Life 2

Half-Life 2 ("HL2") – strzelanka pierwszoosobowa osadzona w świecie science-fiction wydana 16 listopada 2004. Jest kontynuacją gry "Half-Life" i tak jak ona, została stworzona przez studio Valve Corporation. Pojawienie się gry na rynku było zwieńczeniem pięcioletniego cyklu wydawniczego, podczas którego porcje kodu źródłowego gry przeciekały do Internetu. Gra niemal jednomyślnie zdobyła uznanie czasopism branżowych i życzliwe przyjęcie przez krytyków, zdobywając w roku 2004 ponad 35 tytułów „Gra Roku”. Pierwotnie gra dostępna była tylko dla komputerów domowych działających pod kontrolą systemu operacyjnego Microsoft Windows, lecz do chwili obecnej pojawiły się porty dla gry na systemy OS X, Linux, konsolę Xbox, a w roku 2007 wydana została na platformy Xbox 360 oraz PlayStation 3.
Akcja gry toczy się w fikcyjnym mieście o nazwie City 17 oraz jego okolicach, w nieokreślonej, lecz bliskiej przyszłości. Jej bohaterem jest naukowiec, doktor Gordon Freeman. Doktor Freeman zostaje rzucony w niebezpieczne środowisko, w którym skutki incydentu w kompleksie badawczym Black Mesa dosięgają społeczeństwa ludzi. Freeman, chcąc przeżyć, zmuszony jest do walki z narastającymi trudnościami, a w potyczkach dołączają do niego rozmaici sprzymierzeńcy, w tym jego byli współpracownicy, uciśnieni mieszkańcy miasta oraz vortigaunty.
Gra wykorzystuje silnik Source ze znacznie zmienionym modelem fizyki Havok. Gra "Half-Life 2" zyskała aprobatę ze względu na postępy, które twórcy poczynili w dziedzinie animacji, nagrań dźwięku, narracji, grafiki, sztucznej inteligencji postaci oraz silnika fizyki. W momencie ogłoszenia ostatnich wyników sprzedaży, na świecie rozeszło się ponad 4 miliony egzemplarzy gry. Ogólnie produkty serii "Half-Life", w tym "Counter-Strike" i "Day of Defeat" sprzedały się w ponad 15 milionach kopii.
Historia.
Prolog.
Akcja pierwszej części gry "Half-Life", opublikowanej 19 listopada 1998, rozgrywała się głównie w odizolowanym cywilno-wojskowym kompleksie badawczym Black Mesa. Podczas jednego z eksperymentów naukowcy przypadkowo doprowadzili do „kaskady rezonansowej”, otwierającej portal do świata Obcych o nazwie Xen. Mieszkańcy wymiaru Xen zaczęli przenikać do świata ludzi i zabijać wszystkich w zasięgu wzroku. Gracz wcielał się w grze w postać naukowca o nazwisku Gordon Freeman, sterując nim w nadziei na opuszczenie kompleksu badawczego. W końcowych momentach gry w ucieczce pomogła mu tajemnicza postać znana pod pseudonimem G-Man, która zaproponowała mu dodatkowo zatrudnienie. Freeman został przez G-Mana przeniesiony w stan „zawieszenia”.
Według kanonu gry "Half-Life" Gordon albo zgodził się na propozycję G-Mana, albo nie miał w tej kwestii realnego wyboru. Gra "Half-Life 2" zaczyna się w momencie, gdy G-Man uwalnia Freemana z „zawieszenia” i umiejscawia w pociągu zmierzającym do City 17 w nieokreślonym czasie po incydencie w laboratoriach Black Mesa. Oficjalne źródła podają różne informacje o długości trwania owej fazy zawieszenia – fragment powieści napisanej dla grupy deweloperskiej przez Marca Laidlaw ustala ją na 10 lat, zaś strona poświęcona grze "" określa ją jako „prawie dwie dekady” po zakończeniu akcji pierwszej części gry.
Fabuła.
Na początku gry do Gordona przemawia G-Man, będący częścią wizji podobnej do halucynacji, w której bohater gry wyrwany jest z zawieszenia. Świat został przejęty przez rasę Obcych pod nazwą "Kombinat". Gordon spotyka się ze strażnikiem Barneyem Calhounem i udaje się do laboratorium doktora Isaaca Kleinera, ścigany przez ochronę cywilną. Doktor Freeman natyka się w końcu na Alyx Vance, która prowadzi go do laboratorium doktora Kleinera. W laboratorium próba teleportacji Alyx do kompleksu "Black Mesa East" udaje się, lecz w przypadku Gordona kończy się ona porażką, co więcej – o jego obecności w City 17 dowiadują się Obcy Kombinatu. Barney nakłania Gordona do udania się do laboratorium ojca Alyx, doktora Eli Vance'a przez kanały miejskie.
Podczas podróży po kanałach Gordon ścigany jest przez piesze jednostki Kombinatu, do momentu, kiedy sprzymierzeńcy z jednej z jednostek buntowniczych wyposażają go w poduszkowiec. Ten zostaje jednak szybko dostrzeżony przez przeciwników i zaatakowany przez helikopter szturmowy. Z pomocą zamontowanego przez sprzymierzeńców na pojeździe działa pochodzącego z helikoptera wrogich sił Gordonowi udaje się zniszczyć ścigającą go jednostkę powietrzną. W końcu dociera do kompleksu "Black Mesa East", spotykając w nim naukowców Eli Vance'a i Judith Mossman; kolejny raz natyka się też na Alyx. Ta ostatnia przekazuje mu narzędzie, które zwyczajowo używane jest do pracy z niebezpiecznymi materiałami – działo grawitacyjne, które doktor Mossman określa jako „manipulator pola energii zeropunktowej”. Alyx szkoli bohatera gry w obsłudze nowej broni podczas zabawy z Dogiem – robotem-zabawką. Laboratorium doktora Vance’a zostaje chwilę później zaatakowane przez siły Kombinatu. Alyx udaje się uciec normalną drogą, natomiast Gordon zostaje od niej odcięty, co zmusza go do ucieczki przez miasteczko Ravenholm.
Miasteczko Ravenholm było niegdyś zamieszkane przez rebeliantów. Kiedy dowiedziały się o tym siły Kombinatu, zaatakowały je, zrzucając pociski z headcrabami. W efekcie miasteczko zostało opanowane przez zombie, a jedynym ocalałym jest ojciec Grigori. Kapłan pomaga Gordonowi w przeprawie przez Ravenholm i prowadzi do kopalni, posiadającej połączenie ze stocznią City 17. Freeman dociera do nadbrzeżnej bazy rebeliantów, gdzie otrzymuje przez radio wiadomość od Alyx, dziękującej Bogu, że udało mu się przebyć Ravenholm. Okazuje się, że jej ojciec został pojmany i aktualnie przebywa w kompleksie Nova Prospekt. Gordon podąża do kompleksu za pomocą buggy, po drodze pomagając grupie ludzi pod dowództwem pułkownika Odessy Cubbage'a w zestrzeleniu pojazdu szturmowego. Cubbage udostępnia w tym celu bohaterowi gry granatnik przeciwpancerny. Drogę utrudniają Gordonowi również antliony oraz strażnik antlionów. Po pokonaniu strażnika pojawia się vortigaunt, który wydobywa z ciała pokonanego przeciwnika narzędzie-przynętę o nazwie feropod. Przedmiot ten pozwala graczowi kontrolować antliony, choć nie ich mistrzów.
W kompleksie Nova Prospekt Gordon szuka doktora Eli Vance'a. Ponownie dołącza do niego Alyx. Obydwoje odnajdują doktora Vance’a oraz Judith Mossman, która okazuje się szpiegiem Kombinatu. Mossman odwraca uwagę bohaterów i teleportuje siebie oraz Eli do Cytadeli, podczas gdy Gordon i Alyx przenoszą się do laboratorium doktora Kleinera. Przegrzany teleporter doprowadza do wielkiej eksplozji, a Alyx i Gordon pojawiają się w żądanym miejscu, tylko, że o ponad tydzień później. Podczas tygodnia ich nieobecności eksplozja zostaje przyjęta za znak do rozpoczęcia powstania przeciwko Kombinatowi. Opór przybrał na sile do tego stopnia, ze City 17 przemieniło się w regularną strefę walk. Gordon prowadzi buntowników na Cytadelę, by uwolnić doktora Vance’a, podczas gdy Alyx pomaga w ucieczce z laboratorium doktorowi Kleinerowi. Alyx dołącza na chwilę do Gordona, pomagając mu w walce w okolicach wyłączanego przez siły oporu generatora. Później jest jednak pojmana przez siły Kombinatu. Freeman dołącza do Barneya, po czym wyłącza „uciszacz” blokujący dostępu do Cytadeli, likwidując przy tym pewną ilość striderów.
Gordon przenika do Cytadeli przez podziemne przejście. Wszystkie jego bronie, oprócz działa grawitacyjnego, ulegają zniszczeniu w komorze konfiskacyjnej. Z powodu awarii komory działo grawitacyjne ulega wzmocnieniu. Bohater gry wchodzi do urządzenia przypominającego kontener, które przenosi go na spotkanie twarzą w twarz z doktorem Breenem, przy którym znaleźć można również doktor Mossman. Breen przywołuje kontenery, w których uwięzieni są doktor Vance oraz Alyx. Podczas konfrontacji, Breen rzuca stwierdzenie, że usługi Freemana są dostępne „dla tego, kto zapłaci najwięcej”. Gdy grozi śmiercią dwójce pozostałych uwięzionych postaci, występuje przeciwko niemu doktor Mossman. Breenowi udaje się uciec do termojądrowego reaktora ciemnej energii na szczycie Cytadeli, skąd chce teleportować się jak najdalej od Ziemi. Gordon ściga go razem z Alyx i niszczy reaktor – zarówno by uniemożliwić Breenowi ucieczkę, jak też, by odciąć zasilanie Cytadeli. Wywołuje to wielką eksplozję, której ofiarami może stać się zarówno Gordon, jak i Alyx. Jednak w momencie eksplozji reaktora, czas zatrzymuje swój bieg. Na scenie wydarzeń pojawia się G-Man, komentując udane poczynania Gordona Freemana i ponownie przenosząc go w stan „zawieszenia”. Gra kończy się w taki sam sposób, w jaki się zaczęła – w ciemności. Jej dalszy bieg poznać można w grze "".
Narracja.
Przez cały czas trwania gry jej bohater nie odzywa się ani słowem. Akcja oglądana jest z perspektywy pierwszej osoby, tj. oczami głównego bohatera – w grze nie występują przerywniki filmowe, nie ma też nieciągłości akcji, czy przeskoków czasowych (przynajmniej z punktu widzenia bohatera).
Identyczny, co w poprzedniej części gry sposób przedstawiania rozwoju akcji zyskiwał słowa krytyki, gdyż zastosowanie takiego rozwiązania znacznie ograniczało możliwości prezentowania informacji pobocznych. Jako że w grze nie ma przerywników filmowych, gracz nigdy nie dowiaduje się w sposób bezpośredni, co działo się w danych miejscach podczas nieobecności bohatera gry. Wątpliwa jest również sama egzystencja bohatera gry poza wpływami gracza. Od pierwszych momentów obcowania z grami serii "Half-Life" producent dokładał starań, by doznania gracza i kierowanej przez niego postaci stanowiły jedno. Przykładem zastosowanej przez Valve strategii sterowania bohaterem jest scena w laboratorium doktora Vance’a, gdzie przyglądanie się kilku obiektom (choćby przyczepionym do tablicy wycinkom prasowym) wywołuje komentarze innych postaci świata gry. Oznaczałoby to, że postać Gordona wyraża emocje, które są odbierane przez przebywające w pobliżu postacie.
Zabieg z brakiem głosu głównego bohatera, zapoczątkowany już w poprzedniej odsłonie, miał w zamyśle twórców utożsamić z nim graczy. Większości z nich jednak pomysł ten nie przypadł do gustu, według nich gra traciła na naturalności, jako że Freeman w żaden sposób nie kwituje przyjmowanych informacji, a nawet nie wydaje z siebie odgłosów bólu.
Zakończenie gry "Half-Life 2" również przypomina epilog poprzednika serii. Po zakończeniu trudnego zadania, w którym niezbędne jest stawienie czoła trudnościom pozornie nie do zwalczenia, Gordon jest przenoszony w inne miejsce przez G-Mana, otrzymując gratulacje i implikacje dalszych zadań do wykonania w przyszłości. Los wielu pierwszoplanowych postaci w grze, takich, jak Alyx, Eli, czy Judith, nie jest wyjaśniony. Druga część gry nie udziela odpowiedzi na wiele pytań, które wywoływała część pierwsza, dokładając za to kilka nowych. Jedną z niewyjaśnionych kwestii jest natura i tożsamość G-Mana.
Miejsce akcji.
Środowisko, w którym toczy się akcja gry "Half-Life 2", jest zróżnicowane – można doszukać się w nim ogólnych podobieństw do Europy Wschodniej, na której prawdopodobnie wzorowane jest City 17, opanowane przez zombie miasteczko Ravenholm, nabrzeże niedaleko kompleksu Nova Prospekt, czy Cytadela. Wiktor Antonow, dyrektor artystyczny projektu stwierdził, że Europa Wschodnia była preferowanym miejscem akcji gry, gdyż znaleźć w niej można mieszankę starej i nowej architektury, co pozwala zbudować miasto obdarzone historią. „Motywy gotyckie powiązane z Pragą i wampirami” również były wykorzystane do stworzenia klimatu miejsca.
W grze widoczne są często znaki i graffiti zapisane w cyrylicy. Zniszczone wozy widoczne w różnych miejscach to modele przypominające Moskwicze, Zaporożce i Wołgi. Podczas gry Gordon dochodzi do siedziby Ruchu Oporu nazwanej „Nowa Mała Odessa”. Odessa to duże miasto na Ukrainie nad Morzem Czarnym. Ojciec Grigori ma imię popularne w krajach Europy Wschodniej i takiż akcent.
Rozgrywka.
Sposób gry w "Half-Life 2" jest podobny do tego w pierwszej części. Gracz przechodzi przez liniowe poziomy i spotyka się zarówno z ludzkimi NPC, jak i wrogimi stworzeniami. Tak jak w "Half-Life", jego wędrówka jest podzielona na szereg zagadek, jednakże "Half-Life 2" zawiera również łamigłówki oparte na fizyce – jedna z nich wymaga położenia z jednej strony pochylni cegieł, żeby można było po niej wejść.
Dzięki działu grawitacyjnemu równie dużą rolę co konwencjonalna broń odgrywa podczas walki fizyka. Broń ta ma istotne znaczenie przez całą grę, dając graczowi dużą swobodę w wymyślaniu zastosowań, jak na przykład podnoszenie różnych przedmiotów i rzucanie nimi w przeciwników, używanie trzymanych obiektów jako prowizorycznej ochrony, przyciąganie apteczek i amunicji z miejsc, do których nie można się dostać na nogach, odpychanie wrogich granatów, budowanie prowizorycznych mostów, albo manipulowanie przedmiotami poprzez pola siłowe Kombinatu.
Kolejnym ważnym elementem rozgrywki są pojazdy. Gracz ma możliwość prowadzenia dwóch ich typów podczas kampanii jednoosobowej: poduszkowca, którego Gordon używa do przemierzania sieci kanałów i buggy, którym Gordon dostaje się do Nova Prospekt. Poduszkowiec początkowo jest nieuzbrojony, jednak potem zostaje w nim zamontowana broń Kombinatu z zestrzelonego śmigłowca szturmowego. Buggy jest wyposażony w „Tau Cannon”, które działa dokładnie tak samo, jak w pierwszym "Half-Life".
"Half-Life 2" zawiera również pojawiające się na ekranie w początkowym etapie podpowiedzi w formie tekstu na ekranie lub kwestii bohaterów, pomagające w opanowaniu klawiszologii, mechaniki gry oraz broni. Przykładem może być sytuacja na początku rozgrywki, gdy strażnik blokuje graczowi przejście, zrzuca puszkę i każe ją wrzucić do kosza, lub gdy Alyx pomaga w opanowaniu gravity guna nakazując bawić się nim z jej robotem, Dogiem.
Postacie.
Chociaż Gordon w większości czasu gry walczy sam, jest czasami wspomagany przez sprzymierzeńców. W większości sytuacji wspierany jest przez ruch oporu, jednak pomagają mu także vortigaunty oraz antliony. Owe stworzenia są nowością w świecie "Half-Life". Początkowo pojawiają się jako dzikie i wrogie, później jednak współpracują z Gordonem. W kilku kluczowych miejscach Gordon wspierany jest także przez ważniejsze postaci jak Alyx Vance, Barney Calhoun oraz robota Alyx – Doga.
Wiele podobnych przeciwników z "Half-Life" powraca w jej kontynuacji, między innymi headcraby, barnacle czy headcraby zombie. Jednak większość czasu gry bohater zmaga się z wojskami Kombinatu, które zostały wysłane w dużych ilościach w celu eliminacji jego samego oraz ludności City 17. Wojska Kombinatu są zróżnicowane – w ich skład wchodzą zmodyfikowani ludzie, maszyny biomechaniczne, zrobotyzowane bronie oraz headcraby jako broń biologiczna.
Broń.
Niektóre rodzaje broni zostały zaczerpnięte z "Half-Life", włączając w to łom, strzelbę SPAS 12, rewolwer .357 Magnum, kuszę oraz granatnik przeciwpancerny. Wprowadzono także kilka nowych rodzajów broni jak karabin pulsacyjny, feropody kontrolujące Mrówkolwy oraz dający największe możliwości „manipulator energii zeropunktowej” znany jako działo grawitacyjne.
Gra wieloosobowa.
Gra "Half-Life 2" pojawiła się w wersji nieprzewidującej rozgrywek wieloosobowych, jednak jako część zestawu dystrybucyjnego gracz otrzymywał tytuł '. Zmieniło się to 30 listopada 2004, kiedy Valve udostępniło komponent ', wraz z kompletem aplikacji do tworzenia oprogramowania (SDK), pozwalając wszystkim właścicielom gry "Half-Life 2" na jego pobranie.
Podobnie, jak w innych rozgrywkach deathmatch, zadaniem gracza jest wyeliminowanie jak największej ilości przeciwników wszelkimi dostępnymi środkami. Rozgrywka przebiega w trybie grupowym lub indywidualnym. Gracz pojawia się w obszarze rozgrywki wyposażony w działo grawitacyjne, pistolet samopowtarzalny USP Match 9mm, pistolet maszynowy MP7A1 i granaty. W grach wieloosobowych dostępne są wszystkie bronie z wersji jednoosobowej (z wyjątkiem przynęty na Mrówkolwy), a gracz może je znaleźć rozrzucone po całym obszarze rozgrywki. Przeciwników można zabić na kilka sposobów – ogniem z broni, eksplozją, czy kontaktem fizycznym z poruszającymi się szybko obiektami.
Uaktualnienie do gry "" dostępne od 17 lutego 2006 zawierało nową mapę – "dm_steamlab" oraz trzy typy broni, które nie zostały wprowadzone do gry w ogóle, lub usunięte przed przekazaniem jej do produkcji. Na liście tej znalazł się również łom lub pałka obezwładniająca – zależnie od modelu postaci; kolejną dodaną do gry bronią był SLAM – istniejący w świecie rzeczywistym ładunek wybuchowy, którym można rzucić, lub przymocować do ściany – wtedy detonowany jest on w przypadku przecięcia emitowanego przez niego promienia lasera przez poruszające się obiekty.
Wersja gry "Half-Life 2" dla konsoli Xbox nie jest wyposażona w komponent do gier wieloosobowych, lecz Valve zapowiedziało reedycję produktu dla konsoli Xbox 360 z dodatkami "Team Fortress 2", ' i '.
Odbiór gry.
Przyjęcie gry "Half-Life 2" na rynku było bardzo pozytywne, czego wyrazem były recenzje, akceptacja przez graczy i sprzedaż. Jako produkt pudełkowy i dystrybucja usługą Steam gra rozeszła się w ponad czterech milionach egzemplarzy. Stanowi to około połowy ilości sprzedanych egzemplarzy poprzedniego tytułu serii.
Reakcje krytyków.
Gra "Half-Life 2" stała się jednym z najlepiej przyjętych przez krytyków tytułem i nadal nim pozostaje. Gra otrzymała co najmniej 35 odznaczeń Gry Roku, a większość liczących się recenzentów dawała jej oceny mieszczące się w przedziale 90–100% maksymalnej punktacji. Gra została umieszczona w rankingu gier PC serwisu Metacritic na najwyższej pozycji, zyskując ocenę 96 punktów. Czasopismo Maximum PC przyznało grze "Half-Life 2" bezprecedensową ocenę 11 punktów w zwyczajowo stosowanej skali z maksymalną oceną wynoszącą 10, nazywając jednocześnie tytuł „najlepszą grą w historii”.
Niezależne recenzje zachwycały się grą w niemal równym stopniu. Źródła, takie jak GameSpy, „The Cincinnati Enquirer”, czy „The New York Times” przyznały grze maksymalne noty, a na przykład „CD-Action”, „PC Gamer” i IGN zbliżone do maksymalnych – "Half-Life 2" to jeden z czterech tytułów, którym brytyjska edycja „PC Gamera” przyznała 96% maksymalnej liczby punktów. Edycja amerykańska przyznała wynik 98% punktów tylko dwóm grom, z czego jedną jest "Half-Life 2". Jako piąta z gier opisanych przez czasopismo „Edge” otrzymała też wynik 10/10. Recenzenci wskazywali zaawansowany silnik graficzny i fizyczny zastosowany w grze, co szło w parze ze względnie niskimi wymaganiami sprzętowymi.
Bardzo mała liczba recenzentów oceniła "Half-Life 2" poniżej 9 punktów w dziesięciostopniowej skali. Jedną z takich osób był recenzent ze strony Netjak, dając grze 8,5 punktu. Krytyka dotyczyła głównie wymagania stawianego przez grę – na komputerze musiała być zainstalowana i uruchomiona usługa Steam – oraz trudnego procesu instalacji.
Nagrody.
"Half-Life 2" zdobył 39 tytułów „gry roku”, w tym między innymi: Gra Roku według portalu IGN, najlepsza strzelanka według portalu GameSpot, najlepsza komputerowa gra roku według czytelników GameSpot oraz gra roku na GDCA, gdzie wręczono tytułowi także wyróżnienia za technologię, postaci oraz scenariusz. Gra została doceniona również na BAFTA w roku 2004, zgarniając sześć nagród – wliczając w to tytuły najlepszej gry oraz najlepszej gry online. W 2012 roku magazyn „Time” uznał "Half-Life 2" za jedną ze stu najwybitniejszych gier wideo wszech czasów. Redakcja magazynu PC Gamer UK w 2015 roku przyznała grze 1. miejsce na liście najlepszych gier na PC. Rok później serwis Gry-Online umieścił produkcję na 1. miejscu listy stu najlepszych strzelanek wszech czasów.
Produkcja i wydanie.
Silnik Source.
Na potrzeby gry "Half-Life 2", Valve Software stworzyło nowy silnik graficzny zwany Source, który koordynuje grafikę, dźwięk oraz sztuczną inteligencję. Silnik Source zawiera zmodyfikowany moduł fizyki Havok, który pozwala na szeroką interakcję z otoczeniem.
Wyciek kodu silnika Source.
Pierwsze prognozy sugerowały wprowadzenie gry na rynek we wrześniu 2003. Zmiany w terminie pojawienia się produktu na rynku pojawiły się w następstwie złamania zabezpieczeń wewnętrznej sieci komputerowej wydawcy przez nieuaktualniony program Microsoft Outlook. Wynikiem tego działania był wyciek kodu źródłowego gry na początku września 2003. 2 października prezes Valve, Gabe Newell, ujawnił na forum HalfLife2.net wydarzenia, które rozgrywały się w studiu w dniach, w których nastąpił wyciek. Poprosił również użytkowników o pomoc w odszukaniu sprawców incydentu.
W czerwcu 2004 Valve Software podało w oświadczeniu prasowym, że służby FBI dokonały zatrzymania osób podejrzanych w sprawie wycieku informacji. Odpowiedzialnością za zdarzenie został obarczony niemiecki haker Axel G., pseudonim „Osama Big Leaker”. Axel G. skontaktował się z Newellem za pośrednictwem poczty elektronicznej (dołączając niepokazane na targach E3 fragmenty wideo z gry), wierząc zapewnieniom przedstawicieli przedsiębiorstwa, jakoby chcieli zatrudnić go w charakterze audytora zabezpieczeń wewnętrznych. Według wersji Newella, Axel G. miał mieć zagwarantowany przelot na terytorium USA, po czym miał zostać zatrzymany przez FBI. Gdy rząd niemiecki dowiedział się o planach, Axel G. został aresztowany w Niemczech, po czym został mu wytoczony proces za włamanie do systemu komputerowego Valve, jak też za inne przestępstwa komputerowe, w tym za stworzenie stosunkowo mało rozpowszechnionego wirusa niszczącego dane na dyskach twardych.
System dostarczania zawartości Steam.
Integralną częścią gry "Half-Life 2" jest system dostarczania zawartości Steam, opracowany przez Valve Corporation. Od wszystkich posiadaczy gry "Half-Life 2" wymagana jest instalacja klienta Steam oraz posiadanie ważnego konta użytkownika. Usługa Steam pozwala użytkownikom na zakup gier i innego oprogramowania bezpośrednio od deweloperów i pobieranie treści na dysk twardy, łącznie z dostarczaniem na przykład tzw. „mikrouaktualnień”. Takie uaktualnienia sprawiają, że włamanie się do kodu gry (hacking) jest trudniejsze, co przełożyło się między innymi na zmniejszenie częstości oszukiwania w rozgrywkach wieloosobowych oraz spadek grywalności w stosunku do graczy dysponujących nielegalnymi kopiami produktu. Usługę Steam można również wykorzystać do znajdowania rozgrywek wieloosobowych prowadzonych przez Internet – służy do tego zintegrowana z systemem przeglądarka serwerów gier oraz lista ulubionych graczy. Możliwe jest wykonanie kopii zapasowej gry na standardowych nośnikach CD i DVD. Usługa Steam i zakupione przez użytkownika treści można pobrać na dowolny komputer, pod warunkiem, że dany użytkownik nie jest zalogowany z więcej niż jednego komputera naraz.
Korzystanie z usługi Steam było kwestią dość kontrowersyjną. Użytkownicy usługi narzekali na problemy, które czasami były na tyle poważne, by uniemożliwić recenzentowi rekomendację tytułu znajdującego się w ofercie Steam. W innych przypadkach recenzenci odpowiednio obniżali ocenę gry. Długie czasy pobierania zawartości, uaktualnienia niemające z punktu widzenia użytkownika znaczenia i kwestie weryfikacji oryginalności produktu były kwestiami podnoszonymi przez krytyków, kwestionujących zasadność istnienia systemu w przypadku graczy preferujących rozgrywki jednoosobowe. Obojętnie, czy gracz zamierzał uczestniczyć w rozgrywkach wieloosobowych, czy nie, komputer, na którym została zainstalowana gra, musiał być wyposażony w klienta usługi Steam.
Wydanie i dystrybucja.
Część danych gry "Half-Life 2" objętości 1 gigabajta dostępna była od 26 sierpnia 2004. Oznaczało to, że klienci mogli pobierać zaszyfrowane porcje kodu gry przed oficjalną premierą tytułu. Gdy nadszedł dzień premiery, klienci mogli uiścić opłatę za pośrednictwem usługi Steam, odblokować pliki zgromadzone na twardych dyskach i natychmiast zacząć grę, bez konieczności pobierania całości danych produktu po jego premierze. Okres „pre-load” trwał kilkanaście tygodni; w tym czasie Valve udostępniło kilkanaście kolejnych porcji danych, co dawało zapewnienie, że wszyscy chętni będą w stanie pobrać komplet danych przed premierą gry.
Gra "Half-Life 2" została wydana jednocześnie w usłudze Steam, na nośnikach CD (jako pierwsze nieopakowane wydanie w Stanach Zjednoczonych) i DVD w kilku wersjach. W dystrybucji Steam grę można było nabyć w trzech pakietach. Wersja podstawowa – „brązowa” – zawierała dwa tytuły – "Half-Life 2" i '. Wersja „srebrna” i „złota” (edycja kolekcjonerska) zawierały również tytuł "Half-Life: Source" oraz ' – porty gier "Half-Life" i "Day of Defeat" wykorzystujące nowy silnik graficzny i fizyczny oraz prawo do pobrania przez Steam wszystkich gier wydanych poprzednio przez Valve. Edycja kolekcjonerska („złota”) zawierała też ofertę takich produktów związanych z "Half-Life 2", jak koszulki, poradnik gracza, czy płyta CD ze ścieżką dźwiękową z gry. Zarówno wersja pobrana z Internetu, jak i pudełkowa edycja gry wymagają zainstalowania klienta Steam i aktywnego połączenia z Internetem.
Późniejsze wydania.
Wersja demo gry o rozmiarze pojedynczej płyty CD została udostępniona w grudniu 2004 na stronie internetowej producenta kart graficznych ATI Technologies, który tworzył z Valve zespół rozwijający grę. Demo zawiera część pierwszego poziomu gry i część rozdziału „We Don't Go To Ravenholm”. We wrześniu 2005 firma Electronic Arts wydała edycję "Game of the Year", w której załączony jest dodatek "Half-Life: Source".
22 grudnia 2005 Valve wydało 64-bitową wersję silnika "Source", który zaczął wykorzystywać systemy Windows XP w wersji 64-bitowej zainstalowane na komputerach opartych o procesory architektury AMD64/EMT64. Ta aktualizacja, dostarczana przez Steam, umożliwiła "Half-Life 2" oraz innym grom opartym na silniku Source działanie natywne na procesorach wykorzystujących tę architekturę, omijając platformę WOW64. Gabe Newell, jeden z założycieli Valve, stwierdził, że to jest „ważny krok w ewolucji zawartości i narzędzi naszej gry”, oraz że korzyści z gry znacznie się dzięki niej zwiększyły. Konsekwencją wydania tej wersji było między innymi przyspieszenie działania gry u niektórych graczy, podczas gdy strona techniczna Techgage znalazła kilka problemów ze stabilnością i żadnego wybitnego, znaczącego usprawnienia dotyczącego ilości klatek na sekundę. Użytkownicy 64-bitowej wersji często zgłaszali dziwne błędy w trakcie rozgrywki, włączając w to nagle ginące postacie, brak buforowania plików skryptowych (np. pobieranie ich dopiero przy pierwszym żądaniu), ograniczenia mapy naginane przez sztuczna inteligencję oraz inne usterki.
Porty.
15 listopada 2005 dzięki firmie Electronic Arts pojawił się port dla gry "Half-Life 2" na konsolę Xbox. Przyjęto go dość pozytywnie, lecz krytycy odnosili się niechętnie do braku możliwości gry w trybie gry wieloosobowej i niskiej ilości wyświetlanych w ciągu sekundy klatek obrazu. Ta wersja gry otrzymała o wiele niższe notowania niż pierwowzór dla komputerów PC.
The Orange Box.
Podczas letniej konferencji Electronic Arts 13 lipca 2006 Gabe Newell, współzałożyciel Valve Corporation, ogłosił, że "Half-Life 2" zostanie wydany na konsole siódmej generacji (PlayStation 3 i Xbox 360) wraz z epizodami ' i ', "Team Fortress 2" oraz "Portal" w paczce "The Orange Box" ("Pomarańczowe pudełko" – nazwa pochodzi od koloru opakowania, w jakim zbiór został wydany). "The Orange Box" został wydany 10 października 2007 na platformy Microsoft Windows i Xbox 360. Wydanie Playstation 3 zostało opóźnione z powodu oddania konwersji przez Valve oddziałowi EA Dice.
Problemy kontraktowe z firmą Vivendi Universal Games.
20 września 2004 serwis GameSpot podał, że firma Vivendi toczy z Valve Software spór prawny dotyczący dystrybucji gry "Half-Life 2" dla kawiarenek internetowych. Spór był ważny dla azjatyckiego przemysłu rozrywkowego, gdzie dostępność komputerów osobistych i szerokopasmowych usług sieciowych na jednego mieszkańca stoi na relatywnie niskim poziomie (oprócz Hongkongu, Singapuru, Korei Południowej i Tajwanu). Z uwagi na tak niskie wskaźniki, kawiarenki internetowe mają w tej części świata większe znaczenie.
Jak podała firma Vivendi Universal Games, kontrakt dystrybucyjny podpisany z Valve zawierał zapisy dotyczące dystrybucji dla kawiarenek internetowych. Oznaczało to, że tylko VUG mogłaby dystrybuować grę dla takich odbiorców, nie zaś Valve za pomocą usługi Steam. 29 listopada 2004, sędzia sądu okręgowego w Seattle w stanie Waszyngton Thomas S. Zilly wydał wyrok, według którego firma Sierra/Vivendi Universal Games i firmy od niej zależne nie mają prawa do dystrybucji gier wydawanych przez Valve dla kawiarenek internetowych i innych rozwiązań typu "pay-to-play", co stanowiło punkt sporny ówcześnie obowiązującego kontraktu dystrybucyjnego. Dodatkowo sędzia Zilly wydał korzystną dla Valve decyzję, dotyczącą zapisanej w kontrakcie ograniczonej odpowiedzialności, która pozwalała Valve na uzyskanie odszkodowania za naruszenie praw autorskich.
29 kwietnia 2005 obie strony konfliktu ogłosiły podpisanie porozumienia. Na jego mocy firma VUG zapowiedziała zaprzestanie do 31 sierpnia dystrybucji pudełkowych wersji gier wydawanych przez Valve. Dodatkowo firma zobligowała się do poinformowania dystrybutorów oprogramowania i kawiarenki internetowe licencjonowane przez VUG i Sierrę o tym, że Valve posiada wyłączność na dystrybucję gier dla takich punktów, wskutek czego firma Valve przejmuje od VUG licencje dystrybucyjne.
Kontynuacje i modyfikacje.
Po premierze "Half-Life 2", Valve Corporation wydało demo technologiczne oraz dwa dodatki epizodyczne. Demo technologiczne "Lost Coast", którego akcja rozgrywa się na mapach „Highway 17” i „Sandtraps”, jest głównie pokazem technologii high dynamic range rendering (HDR). Akcja pierwszego dodatku epizodycznego, ', ma miejsce krótko po wydarzeniach z "Half-Life 2". Gracz znowu kieruje postacią Gordona Freemana, a jego towarzyszka, Alyx Vance, odgrywa w tej części znacznie ważniejszą rolę. Kolejny epizod, czyli ' został wydany w październiku 2007 r., a miejsce w którym się rozgrywa to tereny otaczające City 17. "Episode Three" ma kontynuować fabułę. W wywiadzie dla Eurogamer, Gabe Newell powiedział, że epizody to właściwie "Half-Life 3". Mówi też, że zamiast zmuszać fanów do czekania kolejne sześć lat na pełny sequel, Valve Corporation woli wydać grę w formie epizodów. Newell podkreślił też, że prawidłowy tytuł tych epizodów powinien brzmieć "Half-Life 3: Episode One" i tak dalej.
Od czasu wydania zestawu narzędzi do modyfikowania gry, SDK, społeczność gry "Half-Life 2" stworzyła dużą liczbę modyfikacji (modów). Mody różnią się od siebie bardzo znacząco: od nowych poziomów i broni, przez częściowe konwersje, jak na przykład "Garry’s Mod" (który pozwala graczom na eksperymentowanie z zaimplementowaną w grze fizyką w trybie piaskownicy), do całkowitych konwersji, jak na przykład ' (strategia czasu rzeczywistego). Akcja niektórych modyfikacji ma miejsce w świecie "Half-Life", inne natomiast tworzą nowe światy, lub są hołdem dla istniejących gier, jak na przykład ', tworzone na wzór "GoldenEye 007", lub "Resident Evil: Twilight", bazujące na serii "Resident Evil".
"Half-Life: Source" jest konwersją oryginalnej gry na silnik Source. "Black Mesa", początkowo nazwana "Black Mesa: Source", to nieoficjalny mod będący całkowitym remakiem gry "Half-Life" z 1998. Zawiera on stworzoną od podstaw grafikę bazującą na silniku Source połączoną z fabułą oraz projektem poziomów oryginalnego tytułu. Ostatnią wersję modyfikacji opublikowano 5 marca 2020 roku na platformie Steam.
23 marca 2020 odbyła się premiera gry "" przeznaczonej wyłącznie do gry przy użyciu gogli VR.
Wycięte fragmenty.
Książka "Half-Life 2: Raising the Bar" pokazuje wiele miejsc i scen z gry, które w ostatecznej wersji zostały uszczuplone, lub całkowicie usunięte. "Half-Life 2" miała być w zamierzeniu grą „mroczniejszą” – można to ocenić patrząc na bardziej „szorstką” oprawę graficzną z fazy projektowej, według której Kombinat eksploatował oceany dla pozyskania metali i zatruwał atmosferę szkodliwymi mętnymi gazami. Kompleks Nova Prospekt miał być początkowo tylko małą stacją kolejową Kombinatu zbudowaną na pustkowiu w starym więzieniu. Model stacji pozostał w plikach gry, widać go z plaży z pozycji urządzenia do zgniatania odpadków. Sam kompleks urósł podczas projektowania gry do obecnych rozmiarów.
Gra miała początkowo toczyć się w bardziej zróżnicowanych miejscach. Materiał zamieszczony w książce odkrywa zamiary twórców, według których jednym ze sprzymierzeńców Gordona Freemana miał być Odessa Cubbage, jednak ze zmienionym nazwiskiem i w innym etapie gry. Bohaterem niezależnym gry miał być także pułkownik Vance wraz z oddziałem – tę postać połączono później z bohaterem o imieniu Eli, tworząc doktora Eli Vance'a. Sporym zmianom poddano też trasę, którą przemierza bohater w grze.
Z gry usunięto również osobisty „statek nawodny” i szereg typów broni, takich jak OICW (którą można było zobaczyć w filmie demonstracyjnym przygotowanym na targi E3) oraz dwa dodatkowe modele działa grawitacyjnego Physgun, widoczne w innym filmie demonstracyjnym stworzonym na targi E3. Ten fragment wideo przedstawia część miasta Ravenholm, wtedy znanego jako Traptown.
Nie wiadomo, czy materiały usunięte z ostatecznej wersji gry "Half-Life 2" zostaną kiedykolwiek włączone do późniejszych edycji gry, czy zostały porzucone na zawsze. Sceny usunięte z pierwszej części gry "Half-Life" ujrzały światło dzienne jako demo "Half-Life: Uplink". Podobna sytuacja zaistniała przy okazji demonstracji technologicznej "Half-Life 2: Lost Coast", opartej na scenerii niewykorzystanej w drugiej części gry.
Część usuniętego materiału dostępna jest w modyfikacji gry o nazwie "Missing Information". Modyfikację stworzono na podstawie wersji beta gry "Half-Life 2", która wyciekła ze studia deweloperskiego Valve. Oprócz broni usuniętych z wersji ostatecznej, modyfikacja zawiera również zestaw materiałów pozwalający osadzić część akcji gry na lodołamaczu "Borealis" i demonstracje z targów E3.
Ścieżka dźwiękowa.
Wszystkie utwory do gry zostały stworzone przez Kelly’ego Baileya. Płyta CD ze ścieżką dźwiękową była dostępna tylko w złotej edycji gry i w zamówieniach przed premierowych w Rosji.
Utwory 16, 18 i 42 dostępne są jedynie na płycie CD. Utwory od 44 do 51 występują w grze, lecz nie ma ich na płycie CD.
Polska wersja.
W 2004 roku "Half-Life 2" została wydana w Polsce przez Nicolas Games, a później także przez CD Projekt. Obie wersje gry nie zostały jednak w żaden sposób zlokalizowane. W późniejszym okresie na Steamie wydano grę w polskiej wersji kinowej.

</doc>
<doc id="778018" url="https://pl.wikipedia.org/wiki?curid=778018" title="Danielle Tabor">
Danielle Tabor

Danielle Tabor (ur. 1984) – brytyjska aktorka. Znana przede wszystkim z roli Angeliny Johnson w serii filmów o Harrym Potterze.

</doc>
<doc id="778019" url="https://pl.wikipedia.org/wiki?curid=778019" title="Lawful Drug">
Lawful Drug



</doc>
<doc id="778023" url="https://pl.wikipedia.org/wiki?curid=778023" title="Bloomsbury">
Bloomsbury

Bloomsbury – dzielnica centralnego Londynu w położona w gminie London Borough of Camden. Charakterystycznymi punktami dzielnicy są liczne instytucje naukowe (np. siedziba University of London) oraz Muzeum Brytyjskie. Niegdyś znajdowała się tam Brytyjska Biblioteka Narodowa (the British Library). 
Dawniej był tutaj największy targ owocowo-warzywny w Londynie. Jeden z angielskich country-dances z XVIII wieku (1703 r.) nosi tytuł "Bloomsbury Market".
Nazwa dzielnicy użyta została przez grupę angielskich intelektualistów, którzy utworzyli tzw. Grupę Bloomsbury (ang. Bloomsbury Group); również jako nazwa wydawnictwa znanego z wydania serii o Harrym Potterze.

</doc>
<doc id="778024" url="https://pl.wikipedia.org/wiki?curid=778024" title="Susłogon arktyczny">
Susłogon arktyczny

Susłogon arktyczny, dawniej także: suseł północny ("Urocitellus parryii") – gatunek gryzonia z rodziny wiewiórkowatych (Sciuridae). Długość ciała u populacji amerykańskich 30–40 cm, a syberyjskich 24–33 cm, długość ogona 10–16 cm, ciężar 700–800 g. Populacje zamieszkujące tereny bardziej wysunięte na północ mają średnio większe rozmiary ciała od populacji południowych.
Systematyka.
W 2009 roku amerykańscy zoolodzy Kristofer M. Helgen, F. Russell Cole, Lauren Helgen i Don E. Wilson przedstawili opracowanie rewidujące dotychczasowy podział systematyczny rodzaju "Spermophilus". "Spermophilus parryii" został przez nich zaliczony do nowego rodzaju "Urocitellus" utworzonego z dawnego podrodzaju "Urocitellus" Obolenskij i otrzymał nazwę systematyczną "Urocitellus parryii".
Morfologia.
Futro na grzbiecie czerwonawo-brązowe z ciemniejszą głową, na brzuchu jasne. Ma jasne, wyraźne plamki na grzbiecie. Końcówka ogona czarna.
Tryb życia.
Żyje w norkach o głębokości maksymalnie 3 metrów i 15 m długości, zwykle jednak są one płytsze i krótsze, zwłaszcza w rejonach rozwiniętej wiecznej zmarzliny. W odróżnieniu od większości innych gatunków nie buduje pionowych ujść norek. Zagęszczenie osobników na hektar bardzo zmienne, maksymalnie do 200 osobników. Pokarm susła północnego jest wyjątkowo, jak na susły, zróżnicowany. Je trawy, zioła, bulwy, nasiona, jagody oraz owady, ale także grzyby, liście niektórych drzew, padlinę i jaja ptaków. Jesienią gromadzi w norce zapas roślinnego pokarmu, ale spożywa go dopiero bezpośrednio po obudzeniu się ze snu zimowego. Aktywny tryb życia prowadzi wyłącznie od 5 rano do 20. Nawet w czasie arktycznego dnia trwającego przez prawie całą dobę nie opuszcza norki po godzinie 20. Zapada w długi sen zimowy trwający 7,5–8 miesięcy (od końca sierpnia do końca kwietnia). W czasie snu temperatura ciała pod skórą spada nawet do minus 4 °C, a w populacji jakuckiej do minus 10 °C. W związku z tym posiada specyficzne rodzaje białek w komórkach chroniące tkanki przed zamarznięciem. Ciąża trwa 25 dni. Miot ma raz w roku, w końcu maja: 8–10 młodych.
Siedlisko.
Występuje na Alasce i w północnej Kanadzie, a także na Syberii, na wschód od rzeki Lena. Zamieszkuje obszary niezalesione (stepy, tundry, łąki) oraz obrzeża lasów liściastych. W górach spotykany do wysokości 1400 m n.p.m. Na terenach z wysokim lustrem wód gruntowych oraz z wieczną zmarzliną zasiedla drobne wyniesienia, powyżej poziomu wód i lodu.
Obserwuje się dobrą adaptację susła arktycznego do życia w siedliskach ludzkich, w tym dużych miastach, gdzie spotyka się znaczne populacje, szczególnie w okolicach śmietników, na których chętnie żerują.

</doc>
<doc id="778026" url="https://pl.wikipedia.org/wiki?curid=778026" title="Cristina Roccati">
Cristina Roccati

Cristina Roccati (ur. około 1732 w Rovigo, zm. w 1797 w Rovigo) – włoska fizyczka, jedna z pierwszych w Europie studentek.
Życiorys.
Pochodziła z zamożnej rodziny szlacheckiej. Wyróżniała się zdolnościami naukowymi i z tego względu w listopadzie 1747 została wyjątkowo immatrykulowana jako studentka logiki (wówczas kobiety nie mogły studiować) na Uniwersytecie Bolońskim, następnie studiowała geometrię i fizykę. Immatrykulację umożliwiła jej także osobista rekomendacja papieża oraz arystokracji bolońskiej. W maju 1751 w uznaniu jej wybitnych zdolności naukowych otrzymała stopień doktora (mając 19 lat była najmłodszym doktorem tej uczelni). Następnie przeniosła się do Padwy, gdzie zajmowała się fizyką Newtona. Przez ostatnie 27 lat życia wykładała fizykę w Instytucie Naukowym w Rovigo; zachowały się manuskrypty jej wykładów.
Immatrykulacja Roccati jako studentki otworzyła innym kobietom możliwość studiowania na uczelniach. Wcześniej od Roccati w 1740 została immatrykulowana Dorothea Erxleben jako studentka medycyny na Uniwersytecie w Halle za pozwoleniem króla Prus Fryderyka II.

</doc>
<doc id="778027" url="https://pl.wikipedia.org/wiki?curid=778027" title="When I’m Gone">
When I’m Gone

When I’m Gone – piosenka wykonana przez amerykańskiego rapera Eminema pochodząca z albumu "Curtain Call: The Hits". Opowiada o wpływie kariery Eminema na jego relacje z córką Hailie oraz żoną – Kim.
Singel został oficjalnie wydany w USA 6 grudnia 2005 roku oraz w Australii – Styczeń 2006.

</doc>
<doc id="778028" url="https://pl.wikipedia.org/wiki?curid=778028" title="Nabój 7 × 73 mm Super-Express">
Nabój 7 × 73 mm Super-Express

7 × 73 mm Super-Express (7 mm Vom Hofe) – skonstruowany w 1931 roku przez Ernesta Augusta Vom Hofe nabój karabinowy przeznaczony do broni myśliwskiej. W momencie powstania najsilniejszy myśliwski nabój kalibru 7 mm. Produkcji tego naboju po II wojnie światowej nie kontynuowano.

</doc>
<doc id="778029" url="https://pl.wikipedia.org/wiki?curid=778029" title="Garsk">
Garsk

Garsk (kaszb."Gôrsk") – kolonia w Polsce położona w województwie pomorskim, w powiecie człuchowskim, w gminie Rzeczenica. 
Kolonia nad zachodnim brzegiem jeziora Krępsko, wchodzi w skład sołectwa Olszanowo.
W latach 1975–1998 miejscowość administracyjnie należała do województwa słupskiego.

</doc>
<doc id="778033" url="https://pl.wikipedia.org/wiki?curid=778033" title="Maniusz Waleriusz Maksimus Messala">
Maniusz Waleriusz Maksimus Messala

Manius Valerius Maximus Messalla, polityk rzymski, konsul w 263 p.n.e.
Syn Marka Waleriusza Maksimusa Korwinusa konsula w 312, 289 i 286 p.n.e. Został wybrany na konsula w 263 p.n.e. razem z Markiem Otacyliuszem. Obu konsulom jako teren działania wyznaczono Sycylię jako że był to drugi rok pierwszej wojny punickiej. Ich kampania zakończyła się sukcesem,ponad sześćdziesiąt miast uznało supremację Rzymu, a król Syrakuz, Hieron II, zmuszony był do zawarcia pokoju. Marek Waleriusz został wyróżniony triumfem "nad Punijczykami i królem Sycylii, Hieronem". Z jego triumfem wiążą się dwa wyjątkowe upamiętnienia jego sukcesu. W Kurii Hostilli umieszczono malowidło przedstawiające zwycięską bitwę, pierwszy taki historyczny fresk w Rzymie. Na forum ustawiono kolumnę ze zdobycznym zegarem słonecznym. Uwolnienie Messany (dzisiejszej Mesyny) z blokady zyskało mu przydomek ('cognomen'), który z niewielkimi zmianami w pisowni (Messana - Messala) pozostał w rodzie Waleriuszów prawie 800 lat. W 252 p.n.e. Marek Waleriusz został cenzorem i w trakcie urzędowania zdegradował 400 ekwitów za zaniedbania na Sycylii.

</doc>
<doc id="778034" url="https://pl.wikipedia.org/wiki?curid=778034" title="Sierra de las Minas">
Sierra de las Minas

Sierra de las Minas – pasmo górskie we wschodniej Gwatemali, ciągnące się 130 km na zachód od jeziora Izabal. Pasmo o szerokości 15–30 km ograniczają doliny rzek Polochic (od północy) i Motagua (od południa). Stanowią naturalną granicę pomiędzy departamentami Izabal, Zacapa i El Progreso. Najwyższy szczyt Cerro Raxón osiąga wysokość 3015 m n.p.m.
W 1990 części gór Sierra de las Minas przyznano status rezerwatu biosfery.

</doc>
<doc id="778035" url="https://pl.wikipedia.org/wiki?curid=778035" title="Ray Fearon">
Ray Fearon

Raymond „Ray” Fearon (ur. 1 czerwca 1967 w Londynie) – brytyjski aktor. Wystąpił w roli mechanika garażowego Nathana Hardinga w operze mydlanej ITV "Coronation Street" (2005−2006) i użyczył głosu centaurowi Firenzo w filmie "Harry Potter i Kamień Filozoficzny" (2001) i "Harry Potter i Komnata Tajemnic" (2002).
Życiorys.
Wczesne lata.
Urodził się w Londynie jako syn Jamajczyków Anne i Davida Fearonów, którzy przybyli do Anglii w latach 50. XX wieku. Jego ojciec układał kable telefoniczne dla Urzędu Pocztowego. Dorastał w Harlesden jako jeden z ośmiorga rodzeństwa, w tym z bratem Lawrence’em. Początkowo chciał zostać tenisistą, grał w juniorskich kręgach zawodowych w hrabstwie Middlesex, ale ostatecznie wybrał aktorstwo. Uczestniczył w warsztatach teatralnych w Stonebridge. Wraz z grupą teatralną występował w sztukach w dzielnicy Brent. Studiował w Rose Bruford College of Speech and Drama w Sidcup. 
Kariera.
W wieku 17 lat dołączył do Royal Court Youth Theatre. Występował w teatrach: Everyman w Liverpoolu, Kontaktowym w Manchesterze; Manchester Royal Exchange, Oksford Playhouse, Barn w Kent, Almeida, Tygiel w Sheffield, Magazyn Donmar, Królewskich Teatrach Szekspirowskich w Stratford i Narodowym. Był związany z Royal Shakespeare Company, gdzie występował w "Kupcu weneckim" (1993) jako Książę marokański, "Troilusie i Kresydzie" (1996) jako Parys, "Juliuszu Cezarze" (2012) jako Marek Antoniusz i "Hekubie" Eurypidesa (2015) w roli Agamemnona. Jego Romeo Monteki w "Romeo i Julii" został opisany przez Roberta Gore-Langtona w „Daily Express” jako „odważny, pełnokrwisty, impulsywny”. W 1999 został pierwszym aktorem pochodzenia afrykańskiego, który zagrał tytułową rolę w "Otellu" na scenie Royal Shakespeare Company, odkąd amerykański aktor zagrał tę rolę w 1959. W 2002 otrzymał dobre recenzje za rolę Peryklesa w sztuce "Perykles, książę Tyru".
W 2006 wziął udział w programie "Strictly Come Dancing" i został wyeliminowany w szóstym tygodniu.
W 2016 na West Endzie zagrał tytułową rolę w tragedii Williama Shakespeare’a "Makbet".
Życie prywatne.
Od listopada 2006 do kwietnia 2007 był związany z modelką Elle Macpherson. Ze związku z Jane Gurnett ma córkę Rosa May.

</doc>
<doc id="778037" url="https://pl.wikipedia.org/wiki?curid=778037" title="Nicola Canali">
Nicola Canali

Nicola Canali (ur. 6 czerwca 1874 w Rieti, zm. 3 sierpnia 1961 w Watykanie) – włoski kardynał protodiakon.
Ogłosił wybór kardynała Roncaliego (Jana XXIII) na papieża, a następnie w dniu 4 listopada 1958 koronował go na schodach bazyliki watykańskiej. Nicola Canali studiował w Rzymie teologię i filozofię. 31 marca 1900 przyjął święcenia kapłańskie. W 1935 Pius XI mianował go kardynałem diakonem San Nicola in Carcere Tulliano. Uczestniczył w dwóch konklawe (1939 i 1958). Wielki penitencjariusz od 15 października 1941.
Kardynał Canali był ostatnim kardynałem, który nigdy nie przyjął święceń biskupich. Papież Jan XXIII ustanowił prawo, że każdy kardynał powinien być biskupem, a jeśli w jakich okolicznościach ich nie miał, to powinien je natychmiast przyjąć.

</doc>
<doc id="778040" url="https://pl.wikipedia.org/wiki?curid=778040" title="Jurij Razuwajew">
Jurij Razuwajew

Jurij Razuwajew, ros. Юрий Сергеевич Разуваев (ur. 10 października 1945 w Moskwie, zm. 21 marca 2012) – rosyjski szachista i trener szachowy ("FIDE Senior Trainer" od 2004), arcymistrz od 1976 roku. Z wykształcenia był historykiem.
Kariera szachowa.
W 1971 r. podzielił I miejsce w turnieju młodych mistrzów radzieckich. W 1984 r. wystąpił w drugim meczu ZSRR – Reszta świata, remisując na VIII szachownicy 2 – 2 z Robertem Hübnerem. W czasie swojej kariery zwyciężył lub podzielił I miejsca m.in. w: Dubnej (1979), Polanicy-Zdroju (memoriał Akiby Rubinsteina, 1979), Keszthely (1981), Dortmundzie (1985), Jurmale (1987), Starým Smokovcu (1990), Reykjavíku (1990), Genewie (1993) oraz w Reggio Emilii (1995/96).
Najwyższy ranking w karierze osiągnął 1 lipca 1991 r., za wynikiem 2590 punktów dzielił wówczas 44-50. miejsce na światowej liście FIDE, jednocześnie dzieląc 23-26. miejsce wśród szachistów radzieckich.
Od 2002 r. nie brał udziału w turniejach klasyfikowanych przez Międzynarodową Federację Szachową.

</doc>
<doc id="778043" url="https://pl.wikipedia.org/wiki?curid=778043" title="Patas">
Patas

Patas ("Erythrocebus") – rodzaj ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae).
Zasięg występowania.
Rodzaj obejmuje gatunki występujące w zachodnio-środkowej Afryce.
Morfologia.
Długość ciała (bez ogona) samic 48–52 cm, samców 60–87,5 cm, długość ogona samic 48–55 cm, samców 63–72 cm; masa ciała samic 4–7 kg, samców 7–13 kg.
Systematyka.
Etymologia.
"Erythrocebus": "eruthros" „czerwony”; κηβος "kēbos" „długoogoniasta małpa”.
Podział systematyczny.
Do rodzaju należą następujące gatunki:

</doc>
<doc id="778046" url="https://pl.wikipedia.org/wiki?curid=778046" title="Erythrocebus patas">
Erythrocebus patas



</doc>
<doc id="778047" url="https://pl.wikipedia.org/wiki?curid=778047" title="HC Ambrì-Piotta">
HC Ambrì-Piotta

HC Ambrì-Piotta – szwajcarski klub hokeja na lodzie z siedzibą w Ambrì.

</doc>
<doc id="778048" url="https://pl.wikipedia.org/wiki?curid=778048" title="Kristian Brenden">
Kristian Brenden

Kristian Brenden (ur. 12 czerwca 1976 w Tormod, Norwegia) – norweski skoczek narciarski
Przebieg kariery.
18 lutego 1996 zadebiutował na międzynarodowej arenie w zawodach Pucharu Świata w Iron Mountain i od razu zdobył pierwsze punkty za 24. miejsce. W sezonie 1995/1996 już więcej nie punktował i zakończył sezon na 84. miejscu.
W inauguracyjnych zawodach sezonu 1996/1997 na skoczni w Lillehammer był 2., a następnego dnia wygrał po raz pierwszy w karierze zawodyPucharu Świata. Zajął również 8. i 10. miejsce w konkursach w Ruce. W Harrachovie był 18. i 3. 29 grudnia 1996 zadebiutował w Turnieju Czterech Skoczni zajmując 2. miejsce. Ostatecznie zajął 11. miejsce w klasyfikacji końcowej Turnieju.
W sezonie 1997/1998 wygrał zawody Zakopanem i był 10. W Oberstdorfie podczas lotów narciarskich był 3., a dzień później podczas mistrzostw świata w lotach narciarskich był 7. W ostatnich zawodach przed igrzyskami olimpijskimi w Nagano był 7. Sezon zakończył na 12. miejscu z wynikiem 549 punktów.
W sezonie 1998/1999 podczas Turnieju Czterech Skoczni zajął 9. miejsce w Garmisch-Partenkirchen, 6. w Innsbrucku i 8. w Bischofshofen. W turnieju ostatecznie zajął 19. miejsce. Zajął również 9. miejsce w Engelbergu. Podczas mistrzostw wiata w Ramsau był 17. na dużej i 14. na normalnej skoczni. Sezon zakończył w Planicy, gdzie był 9. i 4. Sezon zakończył na 22. miejscu z wynikiem 344 punktów. Od tej pory startował tylko na skoczniach mamucich nie odnosząc znaczących sukcesów. W sezonie 2001/2002 wystartował w czterech konkursach Pucharu Kontynentalnego – był m.in. 2. w Ruce.
20 marca 1999 na skoczni Velikanka w Planicy ustanowił swój rekord życiowy – 204,5 metra.
Osiągnięcia.
Letnie Grand Prix w skokach narciarskich.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)

</doc>
<doc id="778049" url="https://pl.wikipedia.org/wiki?curid=778049" title="HC Ambri-Piotta">
HC Ambri-Piotta



</doc>
<doc id="778051" url="https://pl.wikipedia.org/wiki?curid=778051" title="Markietan">
Markietan

Markietan, markietanin, markietaner (z z „handlować” od dpn. „towar”) – handlarz wędrowny ciągnący za wojskiem, sprzedający żołnierzom żywność, napoje i drobne przedmioty codziennego użytku. Markietanka – kobieta, która oprócz handlu, zajmowała się także innymi drobnymi usługami świadczonymi żołnierzom (naprawa odzieży, pranie, opatrywanie rannych), zwykle żona (lub partnerka) jednego z żołnierzy.
Udział kobiet podążających za wojskiem znany był już w starożytności. Typowa funkcja markietanki rozpowszechniła się jednak w XVIII wieku w okresie rewolucji francuskiej i była stałym elementem armii czasów wojen napoleońskich. Przepisy ograniczały dla każdego oddziału liczbę żon żołnierzy podążających za wojskiem i określały dokładnie funkcję i wygląd markietanek, a nawet nadawały im stopnie. Markietanki czasami towarzyszyły swoim mężom w walkach.
Markietanki z czasów napoleońskich należy odróżnić od prostytutek, które również zwykle pojawiały się przy wojsku. Aby uniknąć rozwiązłości, przepisy z 1810 roku zezwalały na pełnienie tej funkcji jedynie mężatkom i nakazywały im noszenie stroju w barwach pułków.
W wojsku polskim markietanki znane były w epoce stanisławowskiej i napoleońskiej. Książę Józef Poniatowski jako dowódca wojsk koronnych ograniczył w 1793 roku liczbę markietanek do trzech w jednym korpusie. Markietanką była początkowo Joanna Żubr, pierwsza kobieta odznaczona w 1809 roku orderem Virtuti Militari. Markietanki były powszechnie obecne w wojsku polskim jeszcze podczas powstania listopadowego.
Rola markietanów zanikła na początku XX wieku, gdy w nowoczesnych armiach logistyką zajęły się wyspecjalizowane oddziały kwatermistrzowskie.
W konwencjach międzynarodowych.
Regulamin dotyczący praw i zwyczajów wojny lądowej załączony do IV Konwencji Haskiej z 18 października 1907 w art. 13 głosi: "Osoby towarzyszące armii, lecz nie należące do jej właściwego składu: jako to: korespondenci i reporterzy gazet, markietanci i dostawcy, w razie jeżeli będą pochwyceni przez nieprzyjaciela i jeżeli ten ostatni uważa za wskazane zatrzymać ich, mają prawo do traktowania ich jak jeńców wojennych pod warunkiem, że będą zaopatrzeni w legitymację od władzy wojskowej tej armii, której towarzyszyły."
Normy te powtarza Konwencja genewska 27 lipca 1929 dotycząca traktowania jeńców wojennych w art. 81: "Osoby, towarzyszące siłom zbrojnym, lecz nie należące do ich właściwego składu, jak korespondenci, reporterzy gazet, markietanci, dostawcy, w razie, gdy dostaną się w ręce nieprzyjaciela i gdy ten ostatni uzna za właściwe zatrzymać je, będą miały prawo do traktowania ich jak jeńców wojennych, pod warunkiem, że będą zaopatrzeni w legitymacje władzy wojskowej sił zbrojnych, którym towarzyszą."
Podobnie brzmią artykuły Konwencji Genewskich z 1949: art. 13 Konwencji o polepszeniu losu rannych i chorych w armiach czynnych ("osoby towarzyszące siłom zbrojnym, ale nienależące do nich bezpośrednio, jak na przykład cywilni członkowie załóg samolotów wojskowych, korespondenci wojenni, dostawcy, członkowie oddziałów pracy lub służb powołanych do opiekowania się wojskowymi, pod warunkiem, że otrzymali oni upoważnienie od sił zbrojnych, którym towarzyszą"), art. 13 Konwencji o polepszeniu losu rannych, chorych i rozbitków sił zbrojnych na morzu i art. 4 Konwencji o traktowaniu jeńców wojennych.
W kulturze.
Markietanką była tytułowa bohaterka dramatu Bertolta Brechta "Matka Courage i jej dzieci" oraz Maria – tytułowa „Córka pułku” z opery Gaetano Donizettiego.
Markietanka i uczestniczka wojen 1809 i 1812 roku Joanna Żubrowa jest jedną z bohaterek powieści "Huragan" i "Szwoleżerowie gwardii" pióra Wacława Gąsiorowskiego.
Markietanki pojawiają się również w utworze "Wspomnienie" Jacka Kaczmarskiego.

</doc>
<doc id="778053" url="https://pl.wikipedia.org/wiki?curid=778053" title="Eugeniusz Molski">
Eugeniusz Molski

Eugeniusz Molski (ur. 1942 w Bagienicach) – polski artysta współczesny, plastyk, ceramik i podróżnik.
Życiorys.
Absolwent Państwowego Liceum Sztuk Plastycznych w Nałęczowie i Państwowej Wyższej Szkoły Sztuk Plastycznych we Wrocławiu. Dyplom otrzymał w 1969 w malarstwie architektonicznym i ceramice.
Od 1969 do 2006 pracował w Liceum Sztuk Plastycznych w Nowym Wiśniczu. Uprawia malarstwo, malarstwo ścienne, ceramikę, rzeźbę. Od 2008r. Honorowy Ambasador Ziemi Wiśnickiej.
Brał udział w ponad 200 – tu wystawach indywidualnych i 200 zbiorowych w kraju i za granicą. Jest laureatem prestiżowych nagród i wyróżnień. 
W 2007 roku obchodził 40-lecie pracy twórczej. Jego prace znajdują się w licznych zbiorach kolekcjonerów
krajowych i zagranicznych.
Wystawy zagraniczne.
Sztokholm, Düsseldorf, Frechen, (Niemcy) - medalierstwo 1978: Norymberga - ceramika, medal. 1981, 83, 84; Bratysława - malarstwo, medalierstwo 1983; Kijów - malarstwo 1983; Faenza (Włochy) - ceramika 1984,87; Kecskemét (Węgry) - emalia 1985; Hradec Králové - ceramika 1988; Frechen - ceramika 1994-98, 2001-2007.

</doc>
<doc id="778055" url="https://pl.wikipedia.org/wiki?curid=778055" title="Polochic">
Polochic

Polochic (hiszp. "Río Polochic") – rzeka we wschodniej Gwatemali, przepływa przez departamenty Alta Verapaz i Izabal. Jej długość wynosi 240 km. 
Potoki źródłowe rzeki Polochic znajdują się w górach Sierra de Chamá i Sierra de las Minas. Rzeka płynie w kierunku wschodnim, w głębokiej dolinie o założeniu tektonicznym (uskok Motagua-Polochic). Uchodzi niewielką deltą do jeziora Izabal w okolicach miejscowości El Estor. 
Rzeka jest żeglowna na odcinku około 30 km do miejscowości Panzós. Transportuje się nią głównie kawę i drewno. Doliną rzeki biegnie droga do Huehuetenango.

</doc>
<doc id="778057" url="https://pl.wikipedia.org/wiki?curid=778057" title="Nabój 5,6 × 61 mm Super-Express">
Nabój 5,6 × 61 mm Super-Express

5,6 × 61 mm Super-Express – skonstruowany w 1937 roku przez Ernesta Augusta Vom Hofe'a nabój karabinowy przeznaczony do broni myśliwskiej. Nabój przeznaczony był do polowań górskich na sarny i kozice.

</doc>
<doc id="778059" url="https://pl.wikipedia.org/wiki?curid=778059" title="Medaliści igrzysk olimpijskich w saneczkarstwie">
Medaliści igrzysk olimpijskich w saneczkarstwie

Medaliści igrzysk olimpijskich w saneczkarstwie – zestawienie zawodników i zawodniczek, którzy przynajmniej raz stanęli na podium zawodów olimpijskich w saneczkarstwie.
Zawody saneczkarskie znajdują się w programie zimowych igrzysk olimpijskich od igrzysk w Innsbrucku w 1964 roku. Włącznie do igrzysk w Vancouver rozegranych w 2010 roku saneczkarze rywalizowali w trzech konkurencjach – jedynkach kobiet, jedynkach mężczyzn i dwójkach mężczyzn. Na igrzyskach w Soczi w 2014 roku do kalendarza olimpijskiego włączono zawody drużynowe, w których startują zespoły składające się z dwóch jedynek (kobiet i mężczyzn) i jednej dwójki mężczyzn.
Najwięcej medali olimpijskich w saneczkarstwie zdobyli reprezentanci Niemiec – 55, w tym 23 złote, 17 srebrnych i 15 brązowych. Na drugim miejscu klasyfikacji wszech czasów znajduje się Niemiecka Republika Demokratyczna z dorobkiem 32 medali (15 złotych, 9 srebrnych i 8 brązowych), a na trzecim miejscu Włochy – 18 medali (7 złotych, 4 srebrne i 7 brązowych).
Troje zawodników zdobyło po sześć tytułów mistrza olimpijskiego – dokonali tego zawodnicy z Niemiec: startująca w konkurencji jedynek Natalie Geisenberger oraz jeżdżący w konkurencji dwójek Tobias Arlt i Tobias Wendl w latach 2014–2022. Wszyscy troje startowali również w zawodach sztafet. Natalie Geisenberger, która zdobyła również brązowy medal w 2010 roku, jest przy tym najbardziej utytułowaną kobietą w historii olimpijskich zawodów saneczkarskich. Włoch Armin Zöggeler jest natomiast jedynym saneczkarzem, który został medalistą olimpijskim na sześciu kolejnych igrzyskach – od 1994 do 2014 roku.
Pięciokrotnie zdarzyło się, że całe podium danej konkurencji zajęli reprezentanci jednego kraju. Podczas igrzysk w Sapporo w 1972 roku dwukrotnie dokonali tego sportowcy z NRD – zdobyli wszystkie medale olimpijskie w jedynkach kobiet i jedynkach mężczyzn. Rezultat z jedynek kobiet powtórzyli jeszcze raz na igrzyskach w Sarajewie w 1984 roku. Dwukrotnie całe podium w jedynkach kobiet zajęły reprezentantki Niemiec – dokonały tego na igrzyskach w Salt Lake City w 2002 roku i cztery lata później na igrzyskach w Turynie.
W konkursie męskich dwójek na igrzyskach w Sapporo pierwsze miejsce zajęli "ex aequo" reprezentanci NRD i Włoch. Wobec tego przyznano dwa złote medale, a medalu srebrnego nie przyznano.
Dwukrotnie zdarzyło się, że medaliści olimpijscy w saneczkarstwie utracili zdobyte medale po wykryciu u nich stosowania niedozwolonego dopingu. Przypadek ten miał miejsce w 2014 roku w Soczi. Stosowanie dopingu ujawniono u Rosjan, Albierta Diemczenki i Tatjany Iwanowej. W efekcie im oraz Aleksandrowi Dienisjewowi i Władisławowi Antonowowi odebrano srebro zdobyte w sztafecie, a samemu Diemczence dodatkowo srebro wywalczone w jedynkach. Rosjanie odwołali się w tej sprawie do Sportowego Sądu Arbitrażowego, który uchylił dyskwalifikację. W 2018 roku medale rosyjskim zawodnikom przywrócono.
W poniższych statystykach przedstawiono wszystkich medalistów igrzysk olimpijskich w konkurencjach saneczkarskich w latach 1964–2022.
Medaliści chronologicznie.
Jedynki mężczyzn.
Poniższa tabela przedstawia wszystkich medalistów igrzysk olimpijskich w saneczkarstwie w konkurencji jedynek mężczyzn w latach 1964–2018.
Wicemistrz olimpijski z 2014 roku, Albiert Diemczenko został zdyskwalifikowany przez Międzynarodowy Komitet Olimpijski po ujawnieniu, że stosował niedozwolone środki dopingujące. W efekcie utracił srebrny medal, a miejsce drugie pozostało nieobsadzone. Diemczenko odwołał się od decyzji do Sportowego Sądu Arbitrażowego, który uchylił postanowienie MKOl, w wyniku czego w 2018 roku medal został mu przywrócony.
Dwójki mężczyzn.
W poniższej tabeli przedstawiono wszystkich medalistów igrzysk olimpijskich w saneczkarstwie w konkurencji dwójek mężczyzn w latach 1964–2022.
Jedynki kobiet.
Poniżej przedstawiono wszystkie medalistki igrzysk olimpijskich w saneczkarstwie w konkurencji jedynek kobiet w latach 1964–2022.
Sztafeta.
W 2014 roku do rozgrywanych konkurencji saneczkarskich włączono sztafetę, w skład której weszły jedynki kobiet i mężczyzn i dwójka mężczyzn. Poniżej przedstawiono medalistów olimpijskich w tej konkurencji.
Po igrzyskach w Soczi, w związku z aferą dopingową i ujawnieniem dopingu u reprezentantów Rosji – Tatjany Iwanowej i Albierta Diemczenki, odebrano srebrny medal sztafecie rosyjskiej. Decyzję tę uchylił jednak Sportowy Sąd Arbitrażowy, dzięki czemu w 2018 roku Rosjanie odzyskali wywalczony wcześniej srebrny medal.
Klasyfikacje medalowe.
Klasyfikacja zawodników.
W poniższym zestawieniu ujęto klasyfikację zawodników, którzy zdobyli przynajmniej jeden medal olimpijski w saneczkarstwie. W przypadku, gdy dany zawodnik zdobywał medale dla dwóch krajów, podano wszystkie państwa, w barwach których startował. W przypadku, gdy dwóch zawodników zdobyło tę samą liczbę medali wszystkich kolorów, wzięto pod uwagę najpierw kolejność chronologiczną, a następnie porządek alfabetyczny.
Klasyfikacja zawodniczek.
W poniższej tabeli przedstawiono klasyfikację zawodniczek, które zdobyły przynajmniej jeden medal olimpijski w saneczkarstwie. W przypadku zawodniczek, które startowały pod kilkoma nazwiskami, ujęto wszystkie te nazwiska. Podobnie uczyniono w przypadku zawodniczek startujących w barwach kilku państw. W przypadku zawodniczek z taką samą liczbą medali wszystkich kruszców w pierwszej kolejności wzięto pod uwagę rok zdobycia pierwszego medalu olimpijskiego, a w drugiej porządek alfabetyczny.
Klasyfikacja państw.
Poniższa tabela przedstawia klasyfikację państw, które zdobyły przynajmniej jeden medal olimpijski w saneczkarstwie – w konkurencjach indywidualnych bądź drużynowych.
Klasyfikacja państw według lat.
W poniższej tabeli zestawiono państwa według liczby medali zdobytych w saneczkarstwie podczas kolejnych edycji zimowych igrzysk olimpijskich. Przedstawiono sumę wszystkich medali (złotych, srebrnych i brązowych) we wszystkich konkurencjach łącznie.
Klasyfikacja państw według konkurencji.
W poniższej tabeli przedstawiono liczbę medali olimpijskich zdobytych przez poszczególne państwa w konkurencjach saneczkarskich.

</doc>
<doc id="778060" url="https://pl.wikipedia.org/wiki?curid=778060" title="Nabój 5,6 × 61 mm R Super-Express">
Nabój 5,6 × 61 mm R Super-Express

5,6 × 61 mm R Super-Express – skonstruowany w 1937 roku przez Ernesta Augusta Vom Hofe'a nabój karabinowy przeznaczony do broni myśliwskiej. Nabój przeznaczony był do polowań górskich na sarny i kozice.

</doc>
<doc id="778063" url="https://pl.wikipedia.org/wiki?curid=778063" title="Knieja (powiat człuchowski)">
Knieja (powiat człuchowski)

Knieja (kaszb. "Kniejô") – osada śródleśna w Polsce położona w województwie pomorskim, w powiecie człuchowskim, w gminie Rzeczenica. 
Osada nad Czernicą, wchodzi w skład sołectwa Pieniężnica.
W latach 1975–1998 miejscowość administracyjnie należała do województwa słupskiego.

</doc>
<doc id="778067" url="https://pl.wikipedia.org/wiki?curid=778067" title="FlavrSavr">
FlavrSavr

FlavrSavr – pomidor, który był pierwszą komercyjną, zmodyfikowaną genetycznie rośliną uprawną i jadalną dopuszczoną do spożycia przez ludzi. Wyprodukowany został przez firmę biotechnologiczną "Calgen Inc." z Davis w Kalifornii i przedstawiony do oceny amerykańskiej Agencji Żywności i Leków w 1992 roku. Wprowadzony do sprzedaży w 1994, pozostał na rynku zaledwie przez kilka lat, zanim wstrzymano jego produkcję. Mimo że był to historyczny przełom w dziedzinie żywności modyfikowanej genetycznie, rosnące koszty uczyniły produkcję nieopłacalną, a sam "Calgen" został w końcu wykupiony przez firmę "Monsanto".
Charakterystyka.
Pomidory FlavrSavr były bardziej odporne na gnicie, poprzez wprowadzenie do nich antysensowego genu, którego produkt zakłócał i powstrzymywał wytwarzanie poligalakturonazy. Enzym ten jest normalnie odpowiedzialny za rozkład ściany komórkowej (a zatem mięknięcie tkanki) podczas dojrzewania, starzenia i w końcu psucia się owocu.
Niemodyfikowane pomidory są zwykle zbierane, zanim dojrzeją, po czym (zwykle podczas transportu) są sztucznie „dojrzewane” za pomocą etenu, który jest jednym z hormonów roślinnych. Zrywanie niedojrzałych owoców ułatwia ich transport, przechowywanie, a także wydłuża czas świeżości w sprzedaży. Pomidory FlavrSavr mogły być zbierane dojrzałe, bez skracania ich czasu przydatności do spożycia, co było zaletą, gdyż dojrzałe owoce miały bogatszy smak i jako takie mogły być sprzedawane po wyższych cenach.
Agencja Żywności i Leków zaopiniowała, że nie jest konieczne specjalne oznaczanie tych pomidorów jako GMO, ponieważ ich zasadnicze właściwości pozostały niezmienione. Nie został także wprowadzony żaden gen obcego pochodzenia, a jedynie sztucznie uzyskany gen wyciszający. Szczególnie nie było żadnych dowodów na szkodliwość takich pomidorów ani na zmianę ich wartości odżywczej.
Komercjalizacja.
Świeże pomidory.
Brak rynkowego powodzenia pomidorów FlavrSavr jest w głównej mierze przypisywane niedoświadczeniu "Calgenu" w prowadzeniu przedsięwzięć ekonomicznych związanych z uprawą i spedycją pomidorów. Odmiana pomidorów, którą "Calgen" wybrał do modyfikacji, była powszechnie uznawana przez rolników za gorszą w porównaniu do innych. Dodatkowo zastosowano niewłaściwą strategię uprawy. W wyniku tego pola "Calgenu" produkowały jedynie 25-50% pomidorów w porównaniu z polami innych hodowców. Jedynie połowa owoców była wystarczająco duża i dojrzała, by być sprzedawana jako "McGregors" – docelowy produkt o wyższej cenie. Co więcej, duża część plonów była uszkadzana podczas zbiorów, transportu oraz pakowania, ponieważ dojrzałe pomidory są o wiele bardziej delikatne i podatne na uszkodzenia niż tradycyjne, lekko niedojrzałe. Do zbioru oraz transportu, zakupiono bardzo drogie wyposażenie używane przy uprawach brzoskiwiń. Te koszty, razem z konkurowaniem o rynek z właśnie wprowadzoną tradycyjną odmianą pomidorów LSL (ang. "long shelf life"), spowodowały, że FlavrSavr były nieopłacalne, a sam "Calgen" został w rezultacie wykupiony przez konkurencję, firmę "Monsanto", która była szczególnie zainteresowana udziałami "Calgenu" w nowych odmianach bawełny oraz produkcji olejów roślinnych.
Przecier pomidorowy.
Odmiana FlavrSavr® była używana przez firmę "Zeneca" do produkcji przecierów pomidorowych, sprzedawanych w Europie w lecie 1996. Spodziewano się, że wysoka zawartość pulpy pomidorowej w produktach, na uzyskanie której podczas produkcji pozwalała specyfika FlavrSavr (co dawało dobre, gęste przeciery i keczupy), będzie preferowana przez konsumentów. Produkty oznaczano jedynie jako "genetycznie zmienione" oraz sprzedawano po niższej cenie niż konkurencja. Ta strategia marketingowa była zasadniczo eksperymentem, ale dowiodła, że w tym czasie Europejczycy zasadniczo akceptowali żywność pochodzenia GMO. Podejście to drastycznie się zmieniło po wybuchu epidemii gąbczastej encefalopatii bydła, która osłabiła zaufanie klientów do odgórnych regulacji rządowych. W tym czasie rozpoczęła się także burzliwa dyskusja pomiędzy zwolennikami i przeciwnikami żywności GMO, dotycząca importu jej do Europy.

</doc>
<doc id="778070" url="https://pl.wikipedia.org/wiki?curid=778070" title="Unia Ząbkowice">
Unia Ząbkowice

Unia Ząbkowice – klub piłkarski w Dąbrowie Górniczej Ząbkowicach.
Klub założony w 1922 roku pod nazwą Orzeł Ząbkowice. Skupiał miłośników sportu z Zakładu Tworzyw Sztucznych „Erg” i kolei. Baza klubu rozwijała się na terenie zajmowanym do dziś, przy Alei Zwycięstwa (dawniej Wyzwolenia). Prowadzone były sekcje piłki nożnej, tenisa stołowego, koszykówki oraz siatkówki. Do dziś pozostała tylko sekcja piłkarska.&lt;br&gt;
W 1974 oddano do użytku stadion sportowy z dwiema pełnowymiarowymi płytami do gry w piłkę nożną oraz budynek zaplecza.
Sekcja siatkarska.
Szczególne zasługi dla rozwoju sekcji siatkarskiej wnieśli Kazimierz Falfus, Waldemar Wspaniały, Kazimierz Murzyn, Małgorzata Sromek. W latach sześćdziesiątych drużyna uzyskała lokatę pozwalającą na awans do I ligi.

</doc>
<doc id="778072" url="https://pl.wikipedia.org/wiki?curid=778072" title="Święta Nino">
Święta Nino

Święta Nino, również Nina lub Nona, gruz. წმინდა ნინო, cs. "Rawnoapostolnaja Nina, proswietitielnica Gruzi", nazywana Christianą (ur. ok. 268, zm. ok. 335) – apostołka i patronka Gruzji, święta Kościoła katolickiego, ormiańskiego i prawosławnego.
Według hagiografa, Rufina, była niewolnicą z Kapadocji sprzedaną władcy gruzińskiemu. Jako chrześcijanka, odznaczała się pobożnością i dobrocią. Uzdrowiła chorą żonę króla Iberii, a władca Mirian III dostrzegł w tym rękę Bożą i znak, że należy przyjąć w kraju chrześcijaństwo. Gdy zapytał Nino, jaką nagrodę życzy za uzdrowienie żony, odpowiedziała, że chciałaby zbudować kościół, do którego powinni przyjechać księża z Konstantynopola. Król wysłał poselstwo do cesarza Konstantyna Wielkiego, a kapłani ochrzcili rodzinę królewską. W ten sposób, według legendy, miała się dokonać chrystianizacja Gruzji w 337.
Według tradycji prawosławnej święta Nino była krewną patriarchy jerozolimskiego Juwenaliusza. Od dzieciństwa głęboko pokochała Chrystusa. Gdy jej ojciec odszedł, by żyć na pustyni, a matka została diakonisą, świętą oddano na wychowanie bogobojnej staruszce, która często opowiadała jej o dalekiej Iberii (Gruzji). Pewnego razu Nina miała widzenie. Objawiła się jej Matka Boża, która błogosławiła jej, by wziąwszy krzyż udała się do Iberii i głosiła tam naukę Chrystusową. W 319 Nino dotarła do Gruzji. Miejscowa ludność była bardzo przejęta jej dobrocią i pobożnością. Ogromne wrażenie wzbudzała też jej moc uzdrawiania ludzi w imię Chrystusa. Tę zdolność wykazała m.in. uleczając królową Gruzji. Także król, który zgubił się na polowaniu, odnalazł drogę po wezwaniu na pomoc Chrystusa. W 337 król Mirian III i jego żona Nana przyjęli chrześcijaństwo jako religię państwową (w ten sposób Gruzja stała się drugim na świecie, po Armenii, państwem chrześcijańskim). Wydarzenie to opisano w jednym z najstarszych zabytków literatury gruzińskiej "Mokcewaj Kartlisaj" ("Nawrócenie Kartlii"). Król Mirian wysłał do cesarza Konstantyna posłów, prosząc go o przysłanie do Gruzji kapłanów.
W Kościele prawosławnym święta Nino jest czczona jako Oświecicielka Gruzji i Równa Apostołom.
W ikonografii Kościołów wschodnich przedstawiana jest jako szczupła, jasnowłosa kobieta, ubrana w jasne (najczęściej białe) szaty. Na głowie ma chustkę. W prawej dłoni trzyma krzyż. Belki krzyża związane są kosmykiem włosów, które sobie obcięła. Na niektórych wyobrażeniach krzyż jest dość duży. W lewej dłoni święta trzyma zwinięty lub rozwinięty zwój pisma.
Wspomnienie liturgiczne w Kościele katolickim obchodzone jest 14 stycznia (dawniej 15 grudnia), w Kościele gruzińskim i prawosławnym: 14/27 stycznia, tj. 27 stycznia według kalendarza gregoriańskiego, a 29 października/11 listopada świętą wspominają w Kościele ormiańskim.

</doc>
<doc id="778073" url="https://pl.wikipedia.org/wiki?curid=778073" title="1 Dywizja Pancerno-Spadochronowa Hermann Göring">
1 Dywizja Pancerno-Spadochronowa Hermann Göring

Dywizja Pancerno-Spadochronowa „Hermann Göring” (niem. "Fallschirm-Panzer-Division 1. Hermann Göring") – doborowa niemiecka dywizja naziemna Luftwaffe w czasie II wojny światowej.
Historia jednostki.
Dywizja Pancerna „Hermann Göring” powstała w lipcu 1943 r. na Sycylii z rezerwowego personelu i pozostałości Dywizji „Hermann Göring” (dywizja ta z kolei wywodziła się z przedwojennej jednostki niemieckiej policji państwowej "Landespolizei"), rozbitej w Tunezji po przejściu długiego szlaku bojowego w wielu krajach na frontach wschodnim (m.in. atak na Polskę, walki na Bałkanach i inwazja na Związek Radziecki) i zachodnim (kolejno Belgia, Holandia i Francja), a w końcu także w Afryce Północnej, gdzie w maju 1943 poddała się wraz z resztą Grupy Armii Afryka ("Heeresgruppe Afrika").
Od września 1943 odtworzona dywizja walczyła we Włoszech, biorąc udział w walkach pod Anzio i o utrzymanie Rzymu na Linii Gustawa, ponosząc ciężkie straty, oraz w rozbrajaniu wojsk włoskich. W kwietniu 1944 przemianowano ja na dywizję „pancerno-spadochronową”, praktycznie uzupełniając tylko braki w ludziach i sprzęcie.
15 lipca 1944 dywizja wyruszyła koleją z Włoch ponownie na front wschodni. Po przybyciu w rejon Warszawy, dywizja weszła natychmiast do walki na przedmościu warszawskim, w Pogorzeli (gdzie zginął Heinz Göring, bratanek Hermanna Göringa). Dywizja powstrzymywała ataki radzieckiej 2. Armii Pancernej w rejonie Mińska Mazowieckiego i Wołomina. W międzyczasie wybuchło powstanie warszawskie, które zastało część oddziałów dywizji podczas wyładunku w rejonie Piastowa – oddziały te przebijały się następnie przez Wolę na Pragę, celem dołączenia do macierzystej jednostki (powstańcy zdobyli wówczas dwa czołgi "Panther"). Następnie dywizja walczyła w rejonie Warki z przyczółkiem, jaki utworzyły oddziały sowieckie i polskie.
Od jesieni 1944 do maja 1945 jednostka walczyła na terenie kolejno Pomorza, linii Odry i Nysy, Śląska i Saksonii. Ostatecznie przemianowana jako Korpus Pancerno-Spadochronowy „Hermann Göring” (po połączeniu z właśnie powstałą 2. Dywizją Pancerno-Spadochronową „Hermann Göring”), wzięła udział m.in. w bitwie pod Budziszynem, gdzie ponownie starła się z oddziałami polskimi. Resztki korpusu poddały się wojskom sowieckim i amerykańskim.

</doc>
<doc id="778076" url="https://pl.wikipedia.org/wiki?curid=778076" title="Izrael Abraham Staffel">
Izrael Abraham Staffel

Izrael Abraham Staffel (ur. 1814 w Warszawie, zm. 1884 tamże) – polski wynalazca pochodzenia żydowskiego, warszawski zegarmistrz, mechanik, twórca między innymi maszynki rachunkowej – arytmometru. Wynalazca wielu precyzyjnych mechanizmów, z których anemometr i "probież aliaży" (przyrząd do badania składu stopów metali szlachetnych w oparciu o prawo Archimedesa), znajdują się w zbiorach Muzeum Uniwersytetu Jagiellońskiego w Krakowie.
Maszyna licząca Staffela.
Najbardziej znany jego wynalazek to maszyna licząca Staffela, która wykonywała funkcje dodawania, odejmowania, mnożenia, dzielenia, podnoszenia do potęg i wyciągania pierwiastków kwadratowych. Był to typ maszyny walcowej złożonej z siedmiu zestawów walców wzajemnie sprzężonych.
Wykonana po 10 latach prac, została zaprezentowana na wystawie przemysłowej w Warszawie w 1845 roku, następnie w Cesarskiej Akademii Nauk w Petersburgu, gdzie uzyskała równie wysokie oceny jak w Warszawie. W 1851 roku pokazana na pierwszej wystawie międzynarodowej w Londynie, gdzie otrzymała medal.
Inne wynalazki.
Innym znanym wynalazkiem była liczebnica mechaniczna realizująca tylko dwa działania matematyczne – dodawanie i odejmowanie. Wykonana w postaci siedmiu walców z liczbami pozwalała na wykonywanie działań na liczbach od 0 do 9 000 000. W założeniu urządzenie miało wyprzeć popularne "szczoty" (czyli liczydła), lecz na skutek ceny, jak i czasu obsługi nie przyniosły wynalazcy dochodu.
Powstały nie więcej jak dwa modele jego maszyn, a jedyny zachowany egzemplarz znajduje się w Narodowym Muzeum Techniki w Warszawie.

</doc>
<doc id="778078" url="https://pl.wikipedia.org/wiki?curid=778078" title="Teodora (żona cesarza Teofila)">
Teodora (żona cesarza Teofila)

Teodora, gr. Θεοδώρα, cs. Prawiednaja Fieodora, carica greczeskaja (ur. ok. 810 w Elissie (Paflagonia), zm. 11 lutego 867) – cesarzowa bizantyńska, żona cesarza Teofila, święta Kościoła katolickiego i prawosławnego.
Życiorys.
Teodora była armeńską arystokratką i sama macocha cesarza Teofila wybrała ją na żonę dla niego. W 830 roku poślubiła więc Teofila i miała z nim siedmioro dzieci:
Po śmierci męża (842) była regentką w imieniu ich małoletniego syna – Michała III. W 843 zwołała synod, który przywrócił 11 marca 843 kult obrazów. Została za to zaliczona w poczet świętych, a na pamiątkę tego wydarzenia Kościół Prawosławny obchodzi święto zwane Niedzielą Ortodoksji. W 856 została obalona i resztę życia spędziła w klasztorze. Za jej rządów cesarstwo walczyło z naporem Arabów w Azji Mniejszej, Egipcie i na Sycylii.
Jej wspomnienie liturgiczne w Kościele katolickim obchodzone jest 11 lutego. Cerkiew prawosławna wspomina świętą 11/24 lutego, tj. 24 lutego według kalendarza gregoriańskiego.
W ikonografii święta przedstawiana jest w cesarskich szatach z koroną na głowie, spod której na ramiona i plecy spada jasna chusta. W jej stroju zwykle dominuje kolor czerwony i niebieski. Elementem wyróżniającym ją spośród innych świętych koronowanych kobiet, jest trzymana w obu dłoniach ikona Zbawiciela, którą w niektórych ujęciach zastępuje krzyż.
Jej atrybutami są: pierścień i zły duch usiłujący pochwycić świętą za rękę.

</doc>
<doc id="778079" url="https://pl.wikipedia.org/wiki?curid=778079" title="Przeręba">
Przeręba

Przeręba – osada śródleśna w Polsce położona w województwie pomorskim, w powiecie człuchowskim, w gminie Rzeczenica.
Nazwa alternatywną miejscowości jest "Jelnia".
Miejscowość wchodzi w skład sołectwa Międzybórz.
W latach 1975–1998 miejscowość administracyjnie należała do województwa słupskiego.
Wskazówka - występuje również wariant nazewniczy Ziemnica

</doc>
<doc id="778081" url="https://pl.wikipedia.org/wiki?curid=778081" title="Motagua">
Motagua

Motagua (hiszp. "Río Motagua", w górnym biegu nazywana Silbapec, Río Grande) – rzeka we wschodniej Gwatemali. Jej długość wynosi 400 km. Jest to najdłuższa rzeka kraju.
Jej źródła znajdują się na północnych stokach południowogwatemalskiego łańcucha wulkanicznego, kilkanaście kilometrów na północ od jeziora Atitlán. Dalej płynie w kierunku wschodnim, w głębokiej dolinie o założeniu tektonicznym (uskok Motagua-Polochic). Uchodzi do Zatoki Honduraskiej kilka kilometrów na wschód od miasta Puerto Barrios. U swego ujścia stanowi granicę gwatemalsko-honduraską.
Motagua jest żeglowna w dolnym biegu na długości około 80 km. Transportuje się nią głównie banany i kawę.

</doc>
<doc id="778082" url="https://pl.wikipedia.org/wiki?curid=778082" title="Pierwszy sekretarz stanu (Hiszpania)">
Pierwszy sekretarz stanu (Hiszpania)



</doc>
<doc id="778083" url="https://pl.wikipedia.org/wiki?curid=778083" title="Cry Me a River (singel Justina Timberlake’a)">
Cry Me a River (singel Justina Timberlake’a)

„Cry Me A River” – drugi singel promujący album Justina Timberlake’a pt. "Justified". Piosenka została nagrana razem z raperem Timbalandem, który jednocześnie jest jej producentem. Utwór poświęcony jest byłemu związkowi Timberlake’a z wokalistką Britney Spears. W 2004 roku za „Cry Me a River” piosenkarz otrzymał nagrodę Grammy dla najlepszego męskiego występu pop.
Do piosenki został stworzony teledysk, w którym Justin chodzi po domu i wykonuje różne akrobacje. Na końcu klipu do posiadłości wchodzi kobieta łudząco podobna do Britney Spears. Piosenkarz wielokrotnie zaprzeczał, że kobieta z teledysku ma coś wspólnego ze Spears.
Tłumaczenie tytułu piosenki: „Cry Me A River” - aby zrozumieć treść, jaką piosenka niesie, jest ono niezbędne. Jest to idiom pochodzący z języka angielskiego, niemający swojego odpowiednika w języku polskim. Oznacza: „Płacz, lecz to niczego nie zmieni / Możesz wylać rzekę łez lecz wiem, że to fałszywe łzy”. Zobacz również znaczenie frazy: „crocodile tears” - fałszywe łzy.

</doc>
<doc id="778087" url="https://pl.wikipedia.org/wiki?curid=778087" title="Jelnia (województwo pomorskie)">
Jelnia (województwo pomorskie)



</doc>
<doc id="778092" url="https://pl.wikipedia.org/wiki?curid=778092" title="Antoni Dzimiński">
Antoni Dzimiński

Antoni Dzimiński (ur. 13 czerwca 1787 w Piotrowicach, zm. 13 kwietnia 1864) – oficer wojsk polskich, syn Stanisława i Palmiry z domu Łuczyńskiej.
Okres Napoleoński.
14 kwietnia 1807 wstąpił jako szwoleżer do 1 kompanii 1 pułku szwoleżerów Gwardii Cesarskiej. 13 grudnia 1809 furier; 1 marca 1811 awansował na wachmistrza; 6 kwietnia 1811 podporucznik 8 pułku szwoleżerów-lansjerów; 10 grudnia awansował na porucznika.
Walczył w kampaniach 1808–1813. Brał udział w 15 bitwach.
Ranny pod Wagram (6 lipca 1809) i Lipskiem (18 października 1813).
Królestwo Polskie.
W Królestwie Polskim służył jako kapitan w Głównym Dyżurstwie.
W powstaniu listopadowym kapitan 1 pułku ułanów, odkomenderowany do sztabu gubernatora Warszawy, 6 lutego 1831 awansowany na majora z pozostawieniem przy dotychczasowych obowiązkach. 1 marca 1831 został odkomenderowany do pełnienia służby przy szpitalu wojskowym w koszarach aleksandryjskich. 11 sierpnia 1831 został adiutantem polowym generała Umińskiego, dowódcy korpusu rezerwowego. Po kapitulacji Warszawy pozostał w mieście jako chory, stawił się przed Komisją Rządową Wojny, ponowił przysięgę wierności carowi.
W 1832 służył jako kapitan w korpusie weteranów, wykorzystany w Warszawie, w 1835 umieszczony w komendzie inwalidów X okręgu straży wewnętrznej jako kapitan, w 1854 mianowany majorem.
Odznaczenia.
Zmarł 13 kwietnia 1864, spoczywa w grobie rodzinnym na cmentarzu w Suwałkach przy ulicy Bakałażewskiej.

</doc>
<doc id="778096" url="https://pl.wikipedia.org/wiki?curid=778096" title="Wzniesienia Płakowickie">
Wzniesienia Płakowickie

Wzniesienia Płakowickie – według podziału fizycznogeograficznego Jerzego Kondrackiego mikroregion leżący w zachodniej części mezoregionu Pogórza Kaczawskiego. Rozciąga się on od Doliny Bobru w rejonie Skała – Lwówek Śląski – Sobota na zachodzie do Wojcieszyna i Twardocic na wschodzie. Od północy graniczy z Rowem Zbylutowskim, od wschodu z Kotliną Proboszczowską, od południa z Wysoczyzną Ostrzycką, a od zachodu poprzez Dolinę Bobru z Pogórzem Izerskim.
Podłoże zbudowane jest ze skał osadowych i wulkanicznych niecki północnosudeckiej. Są to dolnopermskie (czerwony spągowiec) piaskowce, zlepieńce, mułowce, porfiry i melafity oraz ich tufy; górnopermskie (cechsztyn) wapienie i dolomity; triasowe piaskowce, mułowce i wapienie. Na tych skonsolidowanych skałach zalegają piaski i żwiry trzeciorzędowe i czwartorzędowe oraz plejstoceńskie gliny zwałowe.
Krajobraz jest lekko pofalowany i poprzecinany dolinami rzek i potoków.
Obszar ten należy do zlewni Bobru, niewielki fragment na północnym wschodzie do jego dopływu Bobrzycy, a część wschodnia do Skorej – dopływu Czarnej Wody, a przez nią Kaczawy.
Miejscowości.
Ważniejsze miejscowości: Bielanka, Czaple, Dworek, Płakowice, Sobota.

</doc>
<doc id="778097" url="https://pl.wikipedia.org/wiki?curid=778097" title="Kościół partykularny">
Kościół partykularny

Kościół partykularny (nazywany także kościołem lokalnym lub miejscowym) – termin stosowany przez katolickie prawo kanoniczne jako synonim diecezji/archidiecezji.
Termin "kościół partykularny" związany jest ze znaczeniem diecezji jako wspólnoty ochrzczonych wiernych, pozostających pod władzą biskupa miejsca. Natomiast termin "diecezja" wiąże się głównie z terytorium kanonicznym, na którym mieszkają członkowie kościoła partykularnego i które pozostaje pod administracją biskupa tegoż kościoła.
W Kościele Katolickim możliwe jest wymienne stosowanie nazw "oddiecezjalnych" i "odkościelnych". Na przykład diecezja rzymska zwana jest dość często Świętym Kościołem Rzymskim, a arcybiskup metropolita gnieźnieński zwany był w dobie staropolskiej arcybiskupem Świętego Kościoła Gnieźnieńskiego.
W Kościele partykularnym istnieją i współpracują ze sobą organizmy wspólnotowe „in cornmiunione” od najmniejszej, jaką jest rodzina przez wszelkiego rodzaju stowarzyszenia, rodziny zakonne, parafie itp. tworząc żywy organizm Kościoła lokalnego. Jego struktura nie stanowi zsumowania części składowych, ale wspólnotę wspólnot często odrębnych co do charakteru i wielkości, jednak zazębiających się, współistniejących, a niejednokrotnie przenikających wzajemnie. 

</doc>
<doc id="778100" url="https://pl.wikipedia.org/wiki?curid=778100" title="Bagnica (województwo pomorskie)">
Bagnica (województwo pomorskie)

Bagnica – osada leśna w Polsce położona w województwie pomorskim, w powiecie człuchowskim, w gminie Rzeczenica. 
Osada śródleśna Bagnica podlega nadleśnictwu Czarne, wchodzi w skład sołectwa Rzeczenica.
W latach 1975–1998 miejscowość administracyjnie należała do województwa słupskiego.

</doc>
<doc id="778103" url="https://pl.wikipedia.org/wiki?curid=778103" title="José Patiño">
José Patiño

José Patiño Rosales (ur. 11 kwietnia 1666 w Mediolanie, zm. 3 listopada 1736) – hiszpański polityk, sekretarz floty indyjskiej, intendent kilku prowincji, pod koniec swojego życia pełnił funkcję podobną do dzisiejszych premierów.
Dzieciństwo.
Jego ojciec, Don Lucas Patiño de Ibarra, Señor de Castelar, pochodzący z Galicji był członkiem rady w Księstwie Mediolanskim, należącym wówczas do Hiszpanii. Pełnił tam również funkcję inspektora armii. Jego matką była Beatrice de Rosales y Facini.
Rodzina Patiño mocno wsparła sprawę Burbonów podczas Wojny o sukcesję hiszpańską. Jego brat Baltasar Patiño, markiz Castelar, był dyplomatą a jego syn Lucas generałem. José Patiño miał być przeznaczony do stanu duchownego, lecz w 1700 roku, gdy Filip V został królem Hiszpanii, Jose otrzymał stanowisko w senacie Mediolanu. Księstwo zostało dla Hiszpanii stracone i od 1707 Jose przeszedł do służby króla na Półwyspie Iberyjskim.
Kariera.
Podczas wojny o sukcesję hiszpańską był intendentem prowincji Estremadura, a potem od 1711 do 1718 Katalonii. W 1717 roku został intendentem floty, reorganizowanej na wzór francuski. Patiño założył w Kadyksie (1717) nowe centrum dowodzenia flotą wojenną, które nazwano Arsenal de la Carraca.
Kardynał Giulio Alberoni chwalił jego pracowitość, choć niespecjalnie go lubił. Patiño był znany z italianizów w mowie i czasem za to krytykowany.
Patiño skrycie nie aprobował polityki Alberoniego wspieranej przez małżonkę królewską, Lisabettę Farnese, która dążyła do wykorzystania potęgi Hiszpanii w celu odzyskania ziem utraconych we Włoszech. Patiño przewidział upadek tej polityki, lecz na razie musiał ją akceptować, tym bardziej że to jemu przypadło organizowanie wypraw zbrojnych na Sardynię, Sycylię i Ceutę między 1718 a 1720 rokiem. Stał się znany na dworze, gdy pełnił obowiązki komisarza kontrolującego postępy w działaniach wojennych w 1721, kiedy koalicja państw europejskich z Francją na czele usiłowała wymusić rezygnację Hiszpanii z polityki włoskiej poprzez wtargnięcie do Nawarry, gdzie pełnił swą służbę Patiño.
„Premier”.
Dopiero w 1726 roku, król naprawdę mu zaufał. Patiño i jego brat, markiz Castelar, byli głównymi przeciwnikami awanturniczej polityki zagranicznej belgijskiego barona Ripperdy. Gdy wpływ barona skończył się, Patiño został szefem sekretariatu Marynarki i Indii, a potem sekretariatu finansów.
Zorganizował w roku 1731 armię, która zajęła księstwo Parmy i Wielkie Księstwo Toskanii, w roku zaś 1732 flotę i załogę zbrojną, która ruszyła na Oran i Mazalquivir, pirackie bazy w kraju Maghrebu w Afryce Północnej.
Od 21 listopada 1734 do śmierci Patiño pełnił funkcję podobną do dzisiejszych premierów. W latach 1738-1739 usiłował bez powodzenia złagodzić spory handlowe z Wielką Brytanią, która w 1739 roku wypowiedziała Madrytowi wojnę.

</doc>
<doc id="778104" url="https://pl.wikipedia.org/wiki?curid=778104" title="Skrzypce Stroha">
Skrzypce Stroha

Skrzypce Stroha, znane także jako skrzypotrąba – rodzaj skrzypiec wzmacniający swój dźwięk przez rezonator i czary wykonane z metalu, a nie przez drewniane pudło rezonansowe, jak w przypadku standardowych skrzypiec. Instrument swoją nazwę zawdzięcza niemieckiemu konstruktorowi o nazwisku Johannes Matthias Augustus Stroh, któremu patent na konstrukcję skrzypiec przyznano w roku 1899.
Skrzypce Stroha są znacznie głośniejsze niż ich odpowiednik z drewnianym pudłem rezonansowym. Ta cecha pozwoliła im na osiągnięcie znaczącej pozycji w początkach przemysłu nagraniowego. Ze względu na to, że nagrania mechaniczno-akustyczne drewnianych skrzypiec cechowały się nie najlepszą jakością, skrzypce Stroha stały się standardowym instrumentem w studiach nagraniowych. Zwiększenie głośności instrumentu skutkuje zmianą jego brzmienia, dźwięk wzmacniany przez rezonatory metalowe jest ostrzejszy i bardziej „szorstki”. Ma też charakterystykę kierunkową co powoduje, że do ucha grającego dźwięk wraca z pewnym opóźnieniem, odbity od otoczenia. W przypadku tradycyjnych skrzypiec dźwięk słyszany jest natychmiast.
Po wprowadzeniu przez studia nagraniowe w drugiej połowie lat 20. XX wieku mikrofonów elektrycznych, skrzypce Stroha zaczęły tracić swoją popularność.
Kilku współczesnych muzyków, w tym Tom Waits oraz múm nadal używają skrzypiec Stroha, ze względu na ich charakterystyczny dźwięk. W Polsce popularyzatorem gry na skrzypotrąbie jest Wojciech Czemplik

</doc>
<doc id="778105" url="https://pl.wikipedia.org/wiki?curid=778105" title="Giacomo Sintini">
Giacomo Sintini

Giacomo Sintini (ur. 16 stycznia 1979 w Lugo di Romagna) – włoski siatkarz występujący na pozycji rozgrywającego, 45-krotny reprezentant Włoch.
Kariera.
Przed sezonem 2011/2012 podpisał kontrakt z Jastrzębskim Węglem, ale 13 czerwca 2011 r. ogłosił zawieszenie kariery ze względu na nowotwór układu limfatycznego.

</doc>
<doc id="778107" url="https://pl.wikipedia.org/wiki?curid=778107" title="Jelnia">
Jelnia



</doc>
<doc id="778109" url="https://pl.wikipedia.org/wiki?curid=778109" title="Atitlán (wulkan)">
Atitlán (wulkan)

Atitlán (hiszp. "Volcán Atitlán") – wulkan w południowej Gwatemali, departamencie Sololá, w łańcuchu wulkanicznym ciągnącym się wzdłuż południowego wybrzeża Gwatemali. Wznosi się na wysokość 3535 m.
Wulkan góruje nad pobliskim jeziorem Atitlán. Wokół wznoszą się kolejne dwa wulkany: San Pedro i Tolimán.
Ostatnia erupcja wulkanu miała miejsce w 1853.
Zobacz też.
Lista wulkanów Gwatemali

</doc>
<doc id="778110" url="https://pl.wikipedia.org/wiki?curid=778110" title="Chester Barnard">
Chester Barnard

Chester Irwing Barnard (ur. 7 listopada 1886 w Malden, zm. 7 czerwca 1961 w Nowym Jorku) – amerykański praktyk i teoretyk zarządzania.
Życiorys.
Przez 40 lat był kierownikiem The Bell Telephone Company, a później prezesem New Jersey Bell. Jego książka "The Functions of the Executive" (1938) wywarła duży wpływ na naukę organizacji i zarządzania. Była to bowiem jedna z pierwszych prób zbudowania kompleksowej teorii organizacji – pokazania empirycznej rzeczywistości organizacji.
Według C.I. Barnarda praca miała przede wszystkim stworzyć kompleksową teorię współdziałania w organizacjach formalnych. Autor poddał w szczególności badaniu:

</doc>
<doc id="778113" url="https://pl.wikipedia.org/wiki?curid=778113" title="Ultimate Boot CD">
Ultimate Boot CD

Ultimate Boot CD – pakiet kilkudziesięciu programów narzędziowych i diagnostycznych.
Zawiera program tworzący startową płytę ratunkową dla systemów Windows.

</doc>
<doc id="778115" url="https://pl.wikipedia.org/wiki?curid=778115" title="Zbigniew Szczerbiński">
Zbigniew Szczerbiński

Zbigniew Szczerbiński (ur. 12 kwietnia 1967 w Rudzie Śląskiej) – polski perkusista rockowy, muzyk zespołu Dżem.
Życiorys.
Do gry na perkusji namówił go brat, z którym przez pierwsze lata muzykował. Jego pierwszym większym zespołem był zespół BIG TU TU – laureat „Mokotowskiej Jesieni Muzycznej” oraz „Złotej Dziesiątki OMPP” we Wrocławiu.
W 1988 zaczął grę z zespołem Gang Olsena, którego był jednym z założycieli. Z zespołem tym zaczął stawać się sławny, występowali na różnych wielkich festiwalach m.in. Rawa Blues, Jarocin w którym grupa została laureatem w 1990, oraz pierwsze nagrania studyjne które zaowocowały wydaniem płyty. 
W 1992 Dżem zaproponował mu grę na perkusji w zespole, w miejsce Jerzego Piotrowskiego. Przez dwa lata był perkusistą Dżemu i Gangu Olsena.
Współpraca z Dżemem otworzyła mu perspektywę profesjonalnej kariery, nagrywania wielu płyt, granie mnóstwa koncertów (ponad 100 rocznie) m.in. koncertu w Operze Śląskiej w Bytomiu, który zarejestrowano na płycie "Dżem w operze" oraz występów przed zespołami takimi jak The Rolling Stones i ZZ Top.

</doc>
<doc id="778124" url="https://pl.wikipedia.org/wiki?curid=778124" title="Awa">
Awa



</doc>
<doc id="778125" url="https://pl.wikipedia.org/wiki?curid=778125" title="Sakar">
Sakar

Sakar (bułg. "Сакар") – niewielki masyw gór niskich w południowo-wschodniej Bułgarii, nad granicą z Turcją. 
Masyw Sakar leży w równoleżnikowym ciągu gór nad południowym wybrzeżem Półwyspu Bałkańskiego. Od zachodu graniczy ze wschodnimi Rodopami. Od wschodu znajduje przedłużenie w górach Strandża. Od północy opada w Nizinę Górnotracką, a od południa - w Nizinę Ergene. Masyw ograniczają doliny Tundży od wschodu, Maricy od południa i południowego zachodu, Sazlijki i Sokolicy od wschodu i północy. 
Masyw Sakar ma zwarty, kopulasty kształt z jedną kulminacją pośrodku. Obrzeża masywu są pocięte głębokimi dolinami małych rzek. Najwyższym szczytem jest Wiszegrad - 856 m n.p.m. Podłoże masywu tworzą paleozoiczne granity, które są przykryte mezozoicznymi skałami przeobrażonymi - marmurami i gnejsami. 
Klimat gór Sakar jest śródziemnomorski, z ciepłymi zimami oraz z upalnymi i suchymi latami. Przeciętna temperatura powietrza wynosi 12 °C. Przeciętna ilość opadów jest niewielka i wynosi około 600 mm rocznie z maksimum w zimie. 
Pokrywę roślinną gór stanowią rozległe łąki z roślinnością ciepłolubną oraz niewielkie płaty lasów. Niższe partie są zajęte pod pola uprawne. Góry Sakar są siedliskiem wielu gatunków chronionych ptaków drapieżnych. Koło wsi Ustrem znajduje się zabytkowy monaster świętej Trójcy, znany także jako Wakywski lub Hajduszki monaster. 
Największą miejscowością w górach Sakar jest miasto Topołowgrad w północnej części masywu.

</doc>
<doc id="778126" url="https://pl.wikipedia.org/wiki?curid=778126" title="Pistolet Hebel M.1894">
Pistolet Hebel M.1894

Hebel M.1894 – niemiecki pistolet sygnałowy kalibru 26 mm. Używany przez Armię Cesarstwa Niemieckiego podczas I wojny światowej.

</doc>
<doc id="778128" url="https://pl.wikipedia.org/wiki?curid=778128" title="Janisław Sipiński">
Janisław Sipiński

Janisław Sipiński (ur. 3 czerwca 1913 w Poznaniu, zm. 26 listopada 1994 w Ostrowcu Świętokrzyskim) – polski bokser.
Syn stolarza Franciszka Sipińskiego (1884–1964) oraz Agnieszki Sipińskiej, z domu Hoffman (1884–1941). Był spokrewniony z Alfredem Józefem Sipińskim – malarzem i aktorem oraz Urszulą Sipińską – piosenkarką. 
Walczył w wagach lekkiej i półśredniej. Był zawodnikiem Warty Poznań w latach 1929–1937, z którą sześciokrotnie zdobył drużynowe mistrzostwo Polski w latach 1932–1937. Pięć razy zdobywał mistrzostwo Polski: w wadze lekkiej w 1932, 1934 i 1935 oraz w wadze półśredniej w 1936 i 1937. W 1933 był brązowym medalistą w wadze lekkiej. Dwukrotnie startował w mistrzostwach Europy. W Budapeszcie 1934 odpadł w ćwierćfinale wagi lekkiej, a w Mediolanie 1937 osiągnął to samo w kategorii półśredniej. Jedenaście razy wystąpił w reprezentacji Polski (3 zwycięstwa, 3 remisy i 5 porażek).
W swojej karierze stoczył 176 walk, 132 wygrał, 24 zremisował i 20 przegrał.
Po zakończeniu kariery został trenerem pięściarzy KSZO Ostrowiec Świętokrzyski.
Został pochowany na cmentarzu Komunalnym w Ostrowcu Świętokrzyskim (sektor:14, rząd 2, miejsce 9).

</doc>
<doc id="778130" url="https://pl.wikipedia.org/wiki?curid=778130" title="Zmienne zależna i niezależna">
Zmienne zależna i niezależna

Zmienne zależne i niezależne – sposób odróżniania dwóch rodzajów wielkości:
W matematyce zmienne zależne rozumie się zwykle jako funkcje zmiennych niezależnych.
Przykład 1.
Rozważmy taką sytuację z punktu widzenia mechaniki klasycznej:
Jeżeli kamień zostanie rzucony pionowo w górę, to wraz z upływem czasu (oznaczonym przez zmienną formula_1) będzie się zmieniała jego odległość od ziemi (oznaczona przez zmienną formula_2). Zatem zmienna formula_2 wyraźnie zależy od zmiennej formula_4 gdyż odległość kamienia od ziemi zależy od momentu, w którym ją zmierzymy. Natomiast nie zachodzi relacja odwrotna, tzn. niezależnie od odległości kamienia od ziemi, czas płynie zawsze tak samo, czyli zmienna formula_1 nie zależy od zmiennej formula_6 Zatem formula_1 jest zmienną niezależną natomiast formula_2 jest zmienną zależną (od zmiennej formula_1).
Można znaleźć dokładniejszy związek pomiędzy czasem i odległością kamienia od ziemi i zapisać w postaci wzoru matematycznego, przyjmując pewne założenia upraszczające (takie jak między innymi brak oporu powietrza), dostając takie równanie:
gdzie formula_11 to prędkość pionowa z jaką kamień został wyrzucony z powierzchni ziemi, natomiast formula_12 to przyspieszenie ziemskie. W ten sposób, przyjmując pewne założenia upraszczające rzeczywistość (prosty model fizyczny), znaleźliśmy użyteczny w pewnych sytuacjach (z praktycznego punktu widzenia) związek zmiennej niezależnej formula_1 i zależnej formula_6
Przykład 2.
Dane równanie formula_15 w interpretacji fizycznej ruchu zawiera w sobie dwie zmienne zależne: formula_16 oraz formula_17 Oznacza to, że przebyta droga formula_18 oraz prędkość formula_19 są zależne od czasu i można, a nawet należy te wielkości rozpatrywać jako pewne funkcje czasu. Ostatecznie pełna forma przybierze postać
Podobnie w równaniach różniczkowych można rozpatrywać przyrosty (różniczki) względem parametrów. W zapisie równań różniczkowych ze zmiennymi zależnymi i niezależnymi
lub w notacji kropkowej – kropka nad znakiem oznacza różniczkę danego wyrażenia względem zmiennej niezależnej

</doc>
<doc id="778131" url="https://pl.wikipedia.org/wiki?curid=778131" title="Święty Kościół Rzymski">
Święty Kościół Rzymski



</doc>
<doc id="778132" url="https://pl.wikipedia.org/wiki?curid=778132" title="Ja, Klaudiusz (serial telewizyjny)">
Ja, Klaudiusz (serial telewizyjny)

Ja, Klaudiusz (tytuł oryginalny: "I, Claudius") – brytyjski serial telewizyjny emitowany przez BBC od 20 września do 6 grudnia 1976. Jest to adaptacja dylogii powieściowej brytyjskiego pisarza Roberta Gravesa – "Ja, Klaudiusz" i "Klaudiusz i Messalina". Serial okazał się jedną z najpopularniejszych produkcji w historii BBC.
Narracja w filmie prowadzona jest z perspektywy cesarza Klaudiusza, stojącego nad grobem starca, który pisząc autobiografię, opowiada potomnym historię swej rodziny. Odsłania mroczne kulisy historii rodu, który stworzył potęgę Rzymu.
Serial nakręcony został w całości w studio, w konwencji telewizyjnego teatru – nie ma w nim scen plenerowych.
Lista odcinków.
UWAGA! Poniższa lista jest zgodna z emisją telewizyjną w TVP.
Nagrody.
Wielka Brytania.
Serial zdobył trzy nagrody BAFTA w 1977 roku.
Nagrody odebrali:
W 2000 serial zajął 12. miejsce na liście 100 Najlepszych Brytyjskich Programów Wszech Czasów przygotowanej przez Brytyjski Instytut Filmowy.
Stany Zjednoczone.
Serial zdobył jedną nagrodę Emmy w 1978 roku. Nagrodę odebrał:
W 2007 znalazł się na liście 100 Najlepszych Serialów Wszech Czasów magazynu Time.
Emisja telewizyjna w Polsce.
Serial w wersji dubbingowanej był po raz pierwszy wyświetlany w Polsce przez TVP1 w 1979. W tej samej telewizji był wyświetlany w roku 1985 z dubbingiem i 1998 w wersji z lektorem. W 2007 serial był ponownie wyświetlany przez TV Puls, również w wersji z lektorem. Od 24 grudnia 2014 do 6 stycznia 2015 serial był emitowany w TVP Historia ze zrekonstruowanym dubbingiem.
Wydanie DVD w Polsce.
W 2005 serial został wydany przez Monolith Films na DVD. Wydanie złożone jest z pięciu płyt DVD ze wszystkimi odcinkami oraz jest uzupełnione 75-minutowym filmem dokumentalnym o realizacji serialu i scenami usuniętymi. Zawiera ono też oryginalną i polską ścieżkę dźwiękową z lektorem oraz polskie napisy. Wydanie DVD zawiera jednak inną numerację odcinków, ponieważ zostały w nim połączone odcinki 1 i 2. Wersja DVD z 2005 roku składa się zatem jedynie z 12 odcinków. Jednocześnie wspomniane połączenie pierwszych dwóch odcinków serii wymusiło zmiany w montażu scen retrospekcji kłótni cesarza Augusta z żoną Liwią oraz ćwiczeń Druzusa i Tyberiusza. W pełnym wydaniu 13-odcinkowym sceną kończącą odcinek pierwszy, jest scena, w której Klaudiusz opisuje okoliczności śmierci Marka Agrypy, a swoją opowieść kontynuuje już w odcinku drugim. Scena ta została niemal całkowicie usunięta z wydania DVD, natomiast kwestia wypowiadana przez Klaudiusza znalazła się na DVD.

</doc>
<doc id="778133" url="https://pl.wikipedia.org/wiki?curid=778133" title="Natale Monopoli">
Natale Monopoli

Natale Monopoli (ur. 28 maja 1975 w Wenecji) – włoski siatkarz, grający na pozycji rozgrywającego. 
Sukcesy klubowe.
Puchar CEV:
Mistrzostwo Włoch:
Superpuchar Włoch:
Puchar Włoch: 

</doc>
<doc id="778134" url="https://pl.wikipedia.org/wiki?curid=778134" title="GKS Wybrzeże">
GKS Wybrzeże



</doc>
<doc id="778142" url="https://pl.wikipedia.org/wiki?curid=778142" title="Niezależna Gmina Wyznania Mojżeszowego">
Niezależna Gmina Wyznania Mojżeszowego

Niezależna Gmina Wyznania Mojżeszowego w RP – żydowska gmina wyznaniowa z siedzibą w Gdańsku, której założycielem i obecnym przewodniczącym jest Jakub Szadaj. 
Gmina powstała w 2000 roku ze względu na likwidację w kwietniu 1999 roku Gminy Wyznaniowej Żydowskiej w Gdańsku, która była członkiem Związku Gmin Wyznaniowych Żydowskich w RP. Gmina skupia ponad 100 członków, należących głównie do postępowego nurtu judaizmu.
Gmina organizuje liczne imprezy w tym Bałtyckie Dni Kultury Żydowskiej, nauki języka hebrajskiego oraz liczne spotkania ze społecznościami innych wyznań działających w Trójmieście.
Niezależna Gmina Wyznania Mojżeszowego istnieje oraz działa odrębnie i niezależnie od Związku Gmin Wyznaniowych Żydowskich w RP.

</doc>
<doc id="778143" url="https://pl.wikipedia.org/wiki?curid=778143" title="173 Brygada Powietrznodesantowa (USA)">
173 Brygada Powietrznodesantowa (USA)

173 Brygada Powietrznodesantowa () – samodzielna brygada Armii Stanów Zjednoczonych, która stacjonuje we Włoszech, w okolicach miasta Vicenza. 
Po zakończeniu w 2013 roku reorganizacji armii amerykańskiej i radykalnej redukcji amerykańskich sił wojskowych w Europie brygada została jednym z trzech związków bojowych o sile brygady stacjonujących w Europie (obok stacjonujących w Niemczech: 2. Pułku Kawalerii w sile brygady z bazą w okolicach Vilseck i 12. Brygady Lotnictwa Bojowego z kwaterą główną w Bawarii).
Historia.
Po raz pierwszy utworzona 5 sierpnia 1917 roku jako 173. Brygada Piechoty, została zorganizowana 25 sierpnia w Camp Pike w stanie Arkansas i przydzielona obok 174. Brygady Piechoty z Camp Dix w New Jersey do nowoaktywowanej 87. Dywizji Piechoty z kwaterą w Camp Pike. Dywizja nie zdążyła wziąć udziału w walkach: przerzucona do Francji we wrześniu 1918 roku posłużyła (w tym 173. brygada) jako zasób siły roboczej i uzupełnień. Już w styczniu 1919 roku brygada wraz z całą dywizją została wycofana do Stanów Zjednoczonych i zdemobilizowana w Camp Dix w New Jersey.
24 czerwca 1921 roku odtworzona po raz pierwszy w sile kompanii Rezerwy Armii Stanów Zjednoczonych jako "Headquarters and Headquarters Company", wciąż w ramach 87. dywizji, z dawną 174. brygadą włączoną jako 3. pluton.
Od 1942 jako jednostka zwiadowcza przeorganizowana w 87. zwiadowczą rotę kawalerii ("87th Cavalry Reconnaissance Troop") a od 1943 jako kompania zmechanizowana ("87th Reconnaissance Troop, Mechanized"). 
W 1963 roku, poza 3. plutonem, wydzielona z 87. dywizji jako samodzielna 173. Brygada Powietrznodesantowa i przeniesiona na Okinawę, wzięła udział w wojnie wietnamskiej. Ostatni raz aktywowana w 2000 roku we Włoszech.

</doc>
<doc id="778146" url="https://pl.wikipedia.org/wiki?curid=778146" title="SexyBack">
SexyBack

SexyBack – pierwszy singel amerykańskiego piosenkarza, Justina Timberlake’a oraz Timbalanda. Piosenka promuję drugi album Justina FutureSex/LoveSounds (2006).
Piosenka szybko wzbiła się na pierwsze miejsca list przebojów w krajach takich jak między innymi: Australia, Irlandia, Nowa Zelandia, Wielka Brytania czy Stany Zjednoczone. Singel utrzymywał się przez 7 tygodni na miejscu #1 na Billboard Hot 100, najdłużej zaraz po Beyoncé, której megahit Irreplaceable znajdował się na szczycie zestawienia przez 10 tygodni.
Teledysk.
Teledysk był kręcony w Barcelonie. Na jego planie artyście towarzyszy hiszpańska aktorka Elena Anaya. Reżyser klipu na początku był zainteresowany francuską aktorką, Evą Green, jednak została ona zastąpiona hiszpanką.
Wideo było inspirowane klipem "Take a Bow" Madonny. Klip miał premierę 25 lipca w Stanach, jednak przez wyemitowaniem teledysku puszczono „Making the video” czyli relację z planu. Teledysk usytuował się na 4. pozycji, na liście VH1 Top 40 Music Videos of the Year (VH1 40 teledysków roku).

</doc>
<doc id="778149" url="https://pl.wikipedia.org/wiki?curid=778149" title="Sala Niepodległości (Tel Awiw)">
Sala Niepodległości (Tel Awiw)

Sala Niepodległości (; ) – muzeum położone w osiedlu Lew ha-Ir w zachodniej części miasta Tel Awiw, w Izraelu. Znajduje się ono w historycznym budynku Domu Dizengoffa i stanowi część Muzeum Ziemi Izraela. Muzeum prezentuje kolekcję zbiorów dotyczących współczesnej historii państwa Izraela.
Historia.
Gdy na wiosnę 1948 grupa żydowskich polityków, z Dawidem Ben Gurionem przygotowywała się do proklamacji niepodległości Izraela, uznano, że budynek Domu Dizengoffa w Tel Awiwie będzie najlepszym miejscem do zorganizowania uroczystej ceremonii. Pośpiesznie przygotowano salę położoną na pierwszym piętrze w budynku i zaproszono gości.
Uroczystość proklamacji niepodległości Izraela miała odbyć się 14 maja 1948 na posiedzeniu "Rady Ludowej" ("Mo'ecet Ha-Am"), które zwołano na godzinę 15:30. Rozpoczęło się ono z opóźnieniem, o godzinie 16:00, z powodu spóźnienia się Ze’ewa Szarefa z tekstem Deklaracji Niepodległości. W sali było zgromadzonych 350 osób, natomiast na zewnątrz budynku zebrał się tłum słuchający uroczystości przez głośniki.
O godzinie 16:00 uroczystość rozpoczął Dawid Ben Gurion. Spontanicznie odśpiewano hymn „Hatikwa”, który stał się hymnem państwowym Izraela. Na ścianie wisiał portret Theodora Herzla (twórcy Syjonizmu) oraz flagi Izraela.
Następnie Dawid Ben Gurion odczytał pełny tekst Deklarację Niepodległości, głoszącą ustanowienie państwa Izraela. Przemówienie trwało 16 minut, po czym Ben Gurion poprosił rabina Jehudę Lejba Majmona o odmówienie modlitwy "Sze-hechejanu" (hebr. שהחינו). Potem sygnatariusze złożyli swoje podpisy pod dokumentem. Całość uroczystości zakończył Dawid Ben Gurion słynnymi słowami: „Państwo Izraela powstało. Uroczystość jest zakończona”.
W 1978, w 30. rocznicę powstania państwa Izraela, postanowiono odremontować historyczną Salę Niepodległości i udostępnić ją zwiedzającym. Przywrócono wówczas oryginalne meble oraz zgromadzono zachowane historyczne przedmioty. W wielu przypadkach musiano odtworzyć zniszczone lub zaginione przedmioty.
Zbiory muzeum.
Muzeum znajduje się w historycznej sali położonej na pierwszym piętrze Domu Dizengoffa. Większość zgromadzonych eksponatów jest oryginalna, a niektóre zostały odtworzone z zachowaniem wierności w najdrobniejszych szczegółach. Odtworzono w ten sposób wygląd sali z 14 maja 1948. W centralnej części wisi portret Theodora Herzla w otoczeniu dwóch długich flag Izraela. Przy krzesłach umieszczono nazwiska osób, które wzięły udział w tej pamiętnej uroczystości.
Na ścianach umieszczono pamiątkowe zdjęcia i dokumenty związane z historią proklamacji niepodległości Izraela. Można tutaj zobaczyć zaproszenia, notatki i Deklarację Niepodległości. Zwiedzający mogą odsłuchać oryginalne nagranie z ceremonii oraz zobaczyć 16-minutowy film opisujący wydarzenia z tego okresu
Przy wejściu do budynku Domu Dizengoffa znajduje się tablica pamiątkowa poświęcona proklamacji niepodległości państwa Izraela.
Zwiedzanie muzeum.
Godziny otwarcia muzeum:

</doc>
<doc id="778153" url="https://pl.wikipedia.org/wiki?curid=778153" title="Édouard Riou">
Édouard Riou

Édouard Riou (ur. 2 grudnia 1833 w Saint-Servan, zm. 27 stycznia 1900 w Paryżu) – francuski malarz i ilustrator; autor dziesiątek tysięcy rysunków.
Riou był uczniem Gustave'a Doré'a.
Znany jest przede wszystkim z wykonanych ilustracji do kilku wczesnych powieści Juliusza Verne’a z cyklu "Niezwykłe podróże" (fr. "Voyages Extraordinaires"), począwszy od "Pięciu tygodni w balonie" (1865). Jego styl, kładący nacisk na sceny plenerowe, ze skupieniem się na potworach i innych stworzeniach, kontrastuje z bardziej zawiłymi dziełami jego następcy, Léona Benetta.
Riou był także autorem ilustracji do książek Waltera Scotta i Aleksandra Dumasa.
Na wniosek francuskich wydawców został odznaczony Legią Honorową.

</doc>
<doc id="778154" url="https://pl.wikipedia.org/wiki?curid=778154" title="LI Liceum Ogólnokształcące im. Tadeusza Kościuszki w Warszawie">
LI Liceum Ogólnokształcące im. Tadeusza Kościuszki w Warszawie

LI LO im. Tadeusza Kościuszki w Warszawie – liceum w warszawskiej dzielnicy Rembertów.
Opis.
Liceum powstało w 1944 w miejscu przedwojennego Gimnazjum im. Izabeli Adamskiej (najpierw prywatnego, od 1937 państwowego). Rozpoczęło działalność 19 października 1944. W roku szkolnym 1944/45 nadano szkole numer 51 oraz nazwisko patrona – Tadeusza Kościuszki. Świętem szkoły od 1962 jest 24 marca – data przysięgi Kościuszki na Rynku Głównym w Krakowie.
Pierwotnie szkoła miała siedzibę w budynku przy ul. Dwóch Mieczy 5, jako zespół szkół wraz ze szkołą podstawową. Obecnie w budynku znajduje się szkoła podstawowa nr 189 i gimnazjum nr 128.
W 1967 w ramach akcji „Tysiąc szkół na Tysiąclecie” oddano nowy gmach szkoły przy ulicy Kadrowej. W 1979 liceum połączono w jeden zespół szkół, wraz ze studium nauczycielskim, które stopniowo wypierało liceum. W latach 80. XX w. z liceum pozostały tylko pojedyncze klasy. W latach 90. zlikwidowano studium nauczycielskie, a szkoła przeszła reorganizację, w wyniku której uczęszczało do niej ok. 600 osób rocznie.
Liceum ma patronat trzech uczelni wyższych:
W marcu 2019 szkoła uroczyście obchodziła 75-lecie istnienia, a w czerwcu 2019 odbył się I Zjazd Absolwentów.

</doc>
<doc id="778155" url="https://pl.wikipedia.org/wiki?curid=778155" title="Grupa sporadyczna">
Grupa sporadyczna



</doc>
<doc id="778156" url="https://pl.wikipedia.org/wiki?curid=778156" title="Kołkówka">
Kołkówka

Kołkówka – wieś w Polsce położona w województwie małopolskim, w powiecie tarnowskim, w gminie Rzepiennik Strzyżewski.
W latach 1975–1998 miejscowość administracyjnie należała do województwa tarnowskiego.
1 kwietnia 1890 urodził się w dworze kołkowskim Kordian Józef Zamorski, ostatni przed II wojną światową komendant główny Policji Państwowej, generał dywizji Wojska Polskiego.

</doc>
<doc id="778158" url="https://pl.wikipedia.org/wiki?curid=778158" title="Kuc jawajski">
Kuc jawajski

Kuc jawajski-pochodzi z Indonezji z XVII w. Mierzy do 125 cm (od kłębu). Jego druga nazwa tokumingan. Są to kuce gorącokrwiste. Mają spokojny charakter i nadają się dla dzieci. Należą do kłusaków. Mają pustynną naturę i są odporne na niezwykle wysokie temperatury. Są to kuce odporne, szczupłe, mocne o lekkiej sylwetce. Mają krótką ale mocna szyję. Ogon osadzony jest wysoko i uniesiony do góry. Klatka piersiowa jest głęboka, grzbiet długi a zad delikatnie opada. Nogi mają bardzo mocne o długich nadpęcinach. W Indonezji są wykorzystywane do sados, czyli indonezyjskich końskich taksówek.

</doc>
<doc id="778164" url="https://pl.wikipedia.org/wiki?curid=778164" title="Jules Férat">
Jules Férat

Jules-Descartes Férat (ur. 28 listopada 1829 w Ham, zm. 6 czerwca 1906 w Paryżu) – francuski malarz, ilustrator książek m.in. Juliusza Verne’a.

</doc>
<doc id="778166" url="https://pl.wikipedia.org/wiki?curid=778166" title="Andrija Gerić">
Andrija Gerić

Andrija Gerić (srb. "Андрија Герић") (ur. 24 stycznia 1977 w Nowym Sadzie) – serbski siatkarz, występował w tureckim Fenerbahçe SK. Mistrz Olimpijski z 2000 roku z Sydney, a także brązowy medalista olimpijski z 1996 roku z Atlanty. Gra na pozycji środkowego bloku. Ma żonę Tamarę i córkę Sofiję. W sezonu 2011/12 zawodnik wrócił do ligi serbskiej, podpisał umowę z klubem OK Vojvodina NS Seme. W 2012 zakończył zawodniczą karierę i zaczął trenerską karierę.
Sukcesy.
Klubowe.
 1994, 1995, 1996, 1997, 1998, 1999

</doc>
<doc id="778167" url="https://pl.wikipedia.org/wiki?curid=778167" title="Epitrachelion">
Epitrachelion

Epitrachelion (gr. ἐπιτραχήλιον – "wokół/na-szyjnik", cs. "jepitrachił") – szata liturgiczna w obrządkach bizantyjskich oraz wielu innych obrządkach wschodnich, odpowiednik rzymskiej stuły, używana do sprawowania liturgii przez prezbiterów (księży) i biskupów. 
Zdobiony jest haftem ornamentalnym, przeważnie z siedmioma krzyżami, symbolizującymi siedem sakramentów, dary Ducha Świętego oraz pełnię łaski. Podobnie jak stuła, jest symbolem łaski kapłaństwa. Historycznie odpowiednikiem epitrachilionu jest diakoński orarion – w obu przypadkach szata zakładana jest wokół szyi (orarion podobnie jak stuła zakończony jest dwoma końcami zwisającymi w dół).
Podczas nałożenia epitrachelionu kapłan odmawia modlitwę:

</doc>
<doc id="778168" url="https://pl.wikipedia.org/wiki?curid=778168" title="Prezbiterium (kolegium)">
Prezbiterium (kolegium)

Prezbiterium (kolegium) (gr. "presbyterion" - starszyzna; inaczej rada starszych, kolegium prezbiterów) – historyczne określenie kolegialnego organu zarządzającego kościołem partykularnym/ kościołem lokalnym w chrześcijaństwie.
Termin jest znany z Nowego Testamentu i oznacza tam grupę co najmniej 3 mężczyzn wyznaczonych przez jakiegoś apostoła do kolegialnego kierowania założonym przez niego kościołem miejskim. Członków prezbiterium zwano prezbiterami (starszymi). Na przełomie I i II w. przewodniczący prezbiterium przyjął tytuł biskupa, przejmując z biegiem czasu wszystkie uprawnienia tego kolegium.
W dzisiejszych czasach termin prezbiterium nadal funkcjonuje w kościołach chrześcijańskich. W Kościele katolickim oznacza on ogół prezbiterów (kapłanów, księży) przypisanych kanonicznie do danej diecezji, a w kościołach protestanckich - zwykle w odmianie "rada starszych" - oznacza ciało kierujące lokalnym zborem.

</doc>
<doc id="778169" url="https://pl.wikipedia.org/wiki?curid=778169" title="Chimaltenango (miasto)">
Chimaltenango (miasto)

Chimaltenango – miasto w środkowej Gwatemali, położone w odległości około 55 km na zachód od stolicy kraju Gwatemali, nad rzeką Río Guacalate. Ośrodek administracyjny departamentu Chimaltenango, a także siedzibą władz gminy Chimaltenango, która w 2012 roku liczyła 124 545 mieszkańców. Powierzchnia gminy obejmuje 212 km², leżące w centralnej części Sierra Madre de Chiapas.
W mieście znajduje się stadion Estadio Municipal de Chimaltenango. Swoje mecze rozgrywa na nim klub piłkarski Chimaltenango FC.

</doc>
<doc id="778172" url="https://pl.wikipedia.org/wiki?curid=778172" title="Macaca fuscata">
Macaca fuscata



</doc>
<doc id="778174" url="https://pl.wikipedia.org/wiki?curid=778174" title="Léon Benett">
Léon Benett

Léon Benett (ur. jako Hippolyte Léon Benet 2 marca 1839 w Orange (Vaucluse), zm. 7 grudnia 1916 w Tulonie) – francuski malarz i ilustrator.
Ilustrował książki m.in. Juliusza Verne’a, Viktora Hugo i Lwa Tołstoja. 
Jego prace były bogate w elementy egzotyczne. Benett był pracownikiem rządowym i wiele podróżował po świecie; odwiedził m.in. Algierię, Indochiny, Martynikę i Nową Kaledonię.

</doc>
<doc id="778175" url="https://pl.wikipedia.org/wiki?curid=778175" title="Ulrich von Werdum">
Ulrich von Werdum

Ulrich von Werdum (ur. 1 stycznia 1632 w Edenserloog, zm. 20 marca 1681) – Fryzyjczyk, absolwent Uniwersytetu w Franeker i Uniwersytetu w Heidelbergu.
Był współuczestnikiem podróży po I Rzeczypospolitej francuskiego szpiega, księdza Jeana de Courthonne organizującego opozycję magnacką przeciw Michałowi Korybutowi Wiśniowieckiemu. Prowadził pamiętnik opisujący podróż po Rzeczypospolitej w latach 1670-1672.

</doc>
<doc id="778176" url="https://pl.wikipedia.org/wiki?curid=778176" title="Wysoczyzna Ostrzycka">
Wysoczyzna Ostrzycka

Wysoczyzna Ostrzycka (Wysoczyzna Ostrzycy) – według podziału fizycznogeograficznego Jerzego Kondrackiego mikroregion leżący w południowo-zachodniej części mezoregionu Pogórza Kaczawskiego. Rozciąga się on od Doliny Bobru na zachodzie do Sokołowca na wschodzie. Od północy graniczy ze Wzniesieniami Płakowickimi, od północnego wschodu z Kotliną Proboszczowa, od wschodu z Działem Jastrzębnickim, od południa z Rowem Wlenia, a od zachodu poprzez Dolinę Bobru z Pogórzem Izerskim.
Podłoże zbudowane jest ze skał osadowych i wulkanicznych niecki północnosudeckiej. Są to górnokarbońskich margli; dolnopermskie (czerwony spągowiec) piaskowce, zlepieńce, mułowce, porfiry i melafity oraz ich tufy; górnopermskie (cechsztyn) wapienie i dolomity; triasowe piaskowce, mułowce i wapienie. W kilku miejscach przebijają je trzeciorzędowe kominy bazaltowe, m.in. Ostrzyca.
Na tych skonsolidowanych skałach zalegają piaski i żwiry trzeciorzędowe i czwartorzędowe oraz plejstoceńskie gliny zwałowe.
Krajobraz jest lekko pofalowany i poprzecinany dolinami rzek i potoków. Najwyższym wzniesieniem Wysoczyzny i całego Pogórza Kaczawskiego jest widoczna z daleka Ostrzyca (501 m n.p.m.).
Obszar ten należy do zlewni Bobru i Skorej – dopływu Czarnej Wody, a przez nią Kaczawy.
Miejscowości.
Miejscowości: Bełczyna, Proboszczów, Przeździedza, Radomiłowice i Sokołowiec.

</doc>
<doc id="778181" url="https://pl.wikipedia.org/wiki?curid=778181" title="George Roux">
George Roux

George Roux, właściwie "Alexandre-Georges Roux" (ur. 1853 w Ganges, zm. 1929 w Paryżu) – francuski malarz, ilustrator książek m.in. Juliusza Verne’a i Roberta Louisa Stevensona.

</doc>
<doc id="778183" url="https://pl.wikipedia.org/wiki?curid=778183" title="Maria Goeppert Mayer">
Maria Goeppert Mayer



</doc>
<doc id="778186" url="https://pl.wikipedia.org/wiki?curid=778186" title="Pistolet LeuP 42">
Pistolet LeuP 42

Leuchtpistole 42 (skrót LeuP 42) – niemiecki pistolet sygnałowy kalibru 27 milimetrów skonstruowany w zakładach Walthera. W czasie II wojny światowej przepisowy pistolet sygnałowy Wehrmachtu i Waffen-SS. 
Leuchtpistole 42 wykonywany był techniką tłoczenia elementów stalowych oraz spawania. Lufa gładka łamana (jak w dubeltówce), plastikowe okładziny rękojeści. Część LeuP 42 wyposażono w lufy wkładkowe kalibru 23 mm i wprowadzono do uzbrojenia jako granatnik Kampfpistole.

</doc>
<doc id="778187" url="https://pl.wikipedia.org/wiki?curid=778187" title="Alice Coltrane">
Alice Coltrane

Alice Coltrane (z d. Alice McLeod; ur. 27 sierpnia 1937 w Detroit, zm. 12 stycznia 2007 w West Hills) – amerykańska pianistka, harfistka i kompozytorka jazzowa, żona Johna Coltrane'a, matka saksofonisty Raviego Coltrane'a, siostra kontrabasisty Erniego Farrowa.
Życiorys.
Urodziła się jako Alice McLeod. Debiutowała w rodzinnym mieście, w trio wibrafonisty Terry'ego Pollarda. Przez pewien czas przebywała w Europie, a po powrocie do USA nawiązała w latach 1963–1964 współpracę z Terrym Gibbsem. Wtedy też poznała swojego przyszłego męża, saksofonistę Johna Coltrane'a, z którym wzięła ślub w 1966. Rok wcześniej zastąpiła pianistę McCoya Tynera w zespole Coltrane'a.
Po śmierci męża zaangażowała się w promocję jego dorobku, doprowadziła do wydania przez Impulse! Records wielu niepublikowanych nagrań. Kontrowersje wzbudziło uzupełnienie przez nią niektórych nagrań własnymi partiami harfy i smyczkami aranżowanymi przez Ornette'a Colemana.
Na przełomie lat 60. i 70. przy współpracy muzyków z ostatniego składu Coltrane'a nagrała kilka wysoce ocenionych przez krytykę albumów, łączących jazz z elementami muzyki medytacyjnej i etno. W późniejszych latach rozwijała swoje zainteresowania filozofią Wschodu i hinduizmem. Pod wpływem Sathya Sai Baby przyjęła imię Swamini Turiyasangitananda.
Współpracowała z wieloma artystami i zespołami muzycznymi. W 1987 w 20 rocznicę śmierci Johna Coltrane'a zorganizowała trasę koncertową zespołu Coltrane Legacy. Pod koniec 2006 po raz pierwszy od 25 lat wystąpiła publicznie, dając trzy koncerty (wśród muzyków znaleźli się m.in. jej syn Ravi Coltrane i basista Charlie Haden).
Zmarła 12 stycznia 2007 na skutek niewydolności oddechowej w West Hills Hospital na przedmieściach Los Angeles.

</doc>
<doc id="778188" url="https://pl.wikipedia.org/wiki?curid=778188" title="Wójcin (Błotnica)">
Wójcin (Błotnica)

Wójcin (do 2009 "Wojnowice") – przysiółek wsi Błotnica położony w Polsce, w województwie dolnośląskim, w powiecie strzelińskim, w gminie Kondratowice.
W latach 1975–1998 miejscowość administracyjnie należała do województwa wrocławskiego.

</doc>
<doc id="778190" url="https://pl.wikipedia.org/wiki?curid=778190" title="Edouard Riou">
Edouard Riou



</doc>
<doc id="778191" url="https://pl.wikipedia.org/wiki?curid=778191" title="Pedro de Aranda">
Pedro de Aranda

Don Pedro Pablo Abarca de Bolea, hrabia Aranda (hiszp: Pedro Pablo Abarca de Bolea, conde de Aranda) (ur. 1 sierpnia 1719, zm. 9 stycznia 1798) – hiszpański mąż stanu i Aragończyk z pochodzenia. W Hiszpanii znany jako: Conde de Aranda. W 1792 był najwyższym urzędnikiem w państwie piastując urząd Primero secretario de Estado (pierwszego sekretarza stanu). Jeden z założycieli hiszpańskiej masonerii i antyklerykał, a także patriota monarchista.
Życiorys.
1718–1740.
Pedro Pablo Abarca de Bolea urodził się w zameczku w Siétamo w bogatej i wykształconej rodzinie aragońskiej. Rodzina wywodziła się od Żydów, dawno nawróconych na katolicyzm. Kształcił się w seminarium we włoskim mieście Bolonia i w Rzymie. Wiele podróżował. Najważniejsi encyklopedyści znali go z widzenia.
W roku 1740 wstąpił do armii, gdzie jego dowódcami byli z markiz de Montemar i generał Gages. Później wyjechał do Prus, gdzie poznał osobiście Fryderyka Wielkiego, pomieszkał w Paryżu i wrócił do Hiszpanii.
1740–1762.
W latach 1757–1759 był hiszpańskim ambasadorem w Portugalii, a w latach 1760-1762 w Polsce.
Do Polski przybył w roku 1760. Wysłano go ponieważ Karol III Hiszpański był zięciem Augusta III. Dotychczas nie było hiszpańskich ambasad do Polski. Jako ambasador mało interesował się kwestiami politycznymi, np. rosyjską polityka wobec Polski, lecz za to dbał o zacieśnienie kontaktów handlowych między Hiszpania a Polską. W tym celu odbył nawet podróż do głównego polskiego portu Gdańska.
Podczas pobytu w Polsce jako ambasadora, jego służba pobiła się ze sługami prymasa polski Władysława Łubieńskiego o miejsce przed Pałacem Saskim dla karet ich panów. Sam Aranda sprzeciwił się obyczajowi przepijania z tego samego kielicha wina podczas spotkań towarzyskich. Starał się zmodernizować dawny ceremoniał dyplomatyczny, który jako człowiek oświecenia uważał za zbyt rozbudowany, rubaszny i czasochłonny.
1762–1766.
Gdy Karol III Hiszpański uciekł do Aranjuez podczas zamieszek (Motín de Esquilache) wywołanych polityką ministra Esquilache (Squilacciego) w 1766, powierzył kierowanie nawą państwa Arandzie. Minister królewski, z pochodzenia Włoch Leopoldo de Gregorio, markiz Esquilache podjął wiele działań mających zwiększyć bezpieczeństwo stolicy, nie spodobały się one jednak ludowi, ponieważ były w jego oczach wymierzone przeciw tradycji. Minister kazał zaniechać noszenia długich płaszcze "capas" i wielkich kapeluszy "sombreros" by zwiększyć wykrywalność przestępstw, ponieważ wielu zbójców miejskich chowało w swych szatach noże.
Mieszczanie byli oburzeni na „przeklętego Włocha”, który chce wykorzeniać hiszpańską kulturę. Przedstawili swe postulaty, niszcząc przy tym domy włoskich ministrów. Król Karol III Hiszpański podczas zamieszek uciekł do Aranjuez. Oddelegowany do Madrytu nowy minister Pedro de Aranda – Hiszpan, dość łatwo przekonał mieszczan do krótkich francuskich płaszczy i trójgraniastych kapeluszy.
1766–1798.
Aranda był zwolennikiem rządu zdecentralizowanego. Uczynił wiele dla pacyfikacji nastrojów i odbudowania prestiżu monarchy. Jako szef rady Kastylii ("Consejo de Castilla,") wprowadzał reformy o jakich pisali Voltaire i hiszpańscy „ilustrados”.
Wspierał projekt budowy Kanału Aragońskiego, który wciąż dostarcza wodę do licznych gmin Aragonii i Nawarry i jest używany do nawadniania.
Ofiarą jego polityki podli Jezuici. Zlecił on bowiem państwowym służbom wywiadowczym zbadanie ewentualnego związku Jezuitów z buntem 1766 roku. W efekcie doprowadzono do tego, że zatrzymani zostali ojcowie Gándara i Hermos, atakże dawny minister Zenón de Somodevilla y Bengoechea, markiz Ensenada.
W lutym 1767 roku król Karol III Hiszpański wydał dekret o wygnaniu Jezuitów z Hiszpanii.
Jezuitów oskarżono o próby wzniecenia antypaństwowego powstania w koloniach jezuicko-indiańskich w Paragwaju, a generała zakonu Lorenzo Ricciego o organizowanie zamachu stanu w celu obalenia Karola III. Papież Klemens XIV zniósł zakon w 1773 roku.
Aranda zlikwidował też przywileje lokalne (fuero) kościoła i innych instytucji.
José Moñino y Redondo, hrabia de Floridablanca przejął obowiązki Arandy w 1777 roku.
1776–1784.
W latach 1776–1784 hrabia de Aranda był hiszpańskim ambasadorem w Paryżu.
Napięcia między interesami handlowymi między W. Brytanią a Hiszpania doprowadziły do walki o Malwiny. Minister Jerónimo Grimaldi i Aranda postanowili, że drugi z nich pojedzie do Francji szukać pomocy po utracie przez Hiszpanię Port Egmont. Aranda złożył prezydenturę "Consejo de Castilla" i w roku 1773 udał się do Paryża. Francja nie mogła jednak mediować, gdyż zanim konflikt się zakończył zaangażowała się (1778) w pomoc dla G. Washingtona. Francuski reprezentant w Paryżu Benjamin Franklin usiłował bliżej zainteresować Adandę sprawami amerykańskimi.
patrz: listy Benjamina Franklina do Arandy.
W 1783 w Paryżu zawarto pokój, między trzema mocarstwami. Minorka powróciła do Hiszpanii. Podczas wojny udało się też wzmocnić obronność Florydy, lecz Gibraltar Brytyjczycy zatrzymali.
W roku 1787 powrócił do Madrytu. Władzę miał już wówczas de Floridablanca.
1784–1798.
W roku 1792 Aranda znów objął rządy.

</doc>
<doc id="778192" url="https://pl.wikipedia.org/wiki?curid=778192" title="Macaca mulatta">
Macaca mulatta



</doc>
<doc id="778195" url="https://pl.wikipedia.org/wiki?curid=778195" title="Baidu">
Baidu

Baidu () – najpopularniejsza wyszukiwarka internetowa w Chinach, której udział w miejscowym rynku wynosi 64%. Baidu była popularniejsza niż chińskojęzyczna wersja Google (30,9%). Po wycofaniu się, z powodu cenzury, Google z chińskiego rynku popularność Baidu gwałtownie wzrosła. To także jedna z najczęściej odwiedzanych stron w internecie – w maju 2006 roku została sklasyfikowana przez firmę Alexa Internet jako 4. na świecie, po Yahoo, MSN i Google (w listopadzie 2008 Baidu była na miejscu 11).
Baidu powstała w 2000 roku, a od 5 sierpnia 2005 jest notowana na nowojorskiej giełdzie. Obecnie jest dostępna w języku chińskim i japońskim. Jej wejście na ten drugi rynek w marcu 2007 roku podsyciło spekulacje, że zamierza rzucić wyzwanie globalnemu liderowi: Google. Atutem Baidu ma być duża i rosnąca grupa chińskich internautów, która pod koniec 2006 roku wyniosła 137 milionów.
Rankiem 12 stycznia 2010 r. strona została zaatakowana przez hakerów z irańskiej armii cybernetycznej. Atakujący zmienili rekordy DNS i przekierowali ruch na inną stronę 
Nazwa.
Nazwę wyszukiwarki można dosłownie przetłumaczyć jako „sto razy” lub „sto stopni”. Według założycieli pochodzi ona od wiersza "ci" pióra Xin Qiji, napisanego w XII wieku, w epoce Song (fragment): 
"Po stokroć szukałem go w tłumieOdwróciwszy nagle głowęUjrzałemPośród migotania czerwonych latarni" 
众里寻他千百度蓦然回首那人却在灯火阑珊处.
Usługi.
Podobnie jak Google, Baidu nie ogranicza się do prowadzenia wyszukiwarki tekstowej. Na portalu www.baidu.com dostępne są, między innymi, także:
Japońska wersja Baidu:
Motoryzacja.
W marcu 2021 roku chiński koncern motoryzacyjny Geely nawiązał współpracę z Baidu na polu rozwoju zaawansowanych technologicznie samochodów elektrycznych, które na celu miały wyróżnić się rozbudowaną technologią półautonomicznej jazdy. W tym celu powstała spółka joint-venture Jidu Auto, która w czerwcu 2022 przedstawiła pierwsze informacje na temat pierwszego samochodu tego przedsięwzięcia z planami rozpoczęcia produkcji w 2023 - Jidu Robo-01.

</doc>
<doc id="778199" url="https://pl.wikipedia.org/wiki?curid=778199" title="William Alexander Richardson">
William Alexander Richardson

William Alexander Richardson (ur. 16 stycznia 1811, zm. 27 grudnia 1875) – amerykański polityk piąty gubernator Terytorium Nebraski, senator i członek Izby Reprezentantów ze stanu Illinois. Należał do Partii Demokratycznej.
Urodził się blisko Lexington w hrabstwie Fayette stanu Kentucky. Uczył się na Transylvania University. Studiował prawo. W 1831 roku rozpoczął praktykę adwokacką w Shelbyville, stolicy hrabstwa Shelby stanu Illinois. W latach 1836 - 1838, członek stanowej izby reprezentantów, a następnie stanowego senatu (1838 - 1842 i 1844 - 1846). W 1844 r. był jednym z elektorów wybierających prezydenta USA.
Podczas wojny amerykańsko-meksykańskiej wstąpił do wojska jako kapitan i został awansowany na majora.
Po wojnie wyjechał do Quincy, stolicy hrabstwa Adams stanu Illinois. Został członkiem Kongresu 30. kadencji, by zająć miejsce po Stephenie A. Douglasie. Ponownie wybrano Richardsona do Kongresu na kadencje 31. 32. 33. i 34. Zrezygnował w sierpniu 1856 r., by ubiegać się o fotel gubernatora Illinois, lecz przegrał wybory. Od 12 stycznia 1858 r. gubernator Terytorium Nebraski przez prawie rok. Od 1861 ponownie Kongresie (37. kadencja). W 1863 otrzymał fotel Senacie, by zająć miejsce Orvilla Browninga. Nie został wybrany ponownie dwa lata później. 
Przez resztę życia zajmował się pracą nad gazetą. Zmarł w Quincy w Illinois i tam został pochowany. Na jego cześć nazwano hrabstwo Richardson w Nebrasce.

</doc>
<doc id="778203" url="https://pl.wikipedia.org/wiki?curid=778203" title="Jules Ferat">
Jules Ferat



</doc>
<doc id="778204" url="https://pl.wikipedia.org/wiki?curid=778204" title="Six4one">
Six4one

Six4one - szwajcarska grupa muzyczna składająca się z sześciu muzyków, utworzona w listopadzie 2005 roku na potrzeby reprezentowanie Szwajcarii w Eurowizji 2006. 
Grupę tworzy sześciu indywidualnych muzyków wyłonionych poprzez casting, który miał miejsce 25 - 27 listopada 2005. Grupa została utworzona na krótki okres, żeby po finale mogli się rozstać. Producent Ralph Siegel zdecydował o wyborze członków zespołu. Do zespołu włączono także Andreasa Lundstedta z zespołu Alcazar i Claudie D'addio, jedyną Szwajcarkę. Six4one miał zapewnione miejsce w finale dzięki dobremu występowi Vanilla Ninja, który zajął ósme miejsce. Piosenka zespołu nosiła tytuł "If We All Give A Little" i była wolną pop balladą. W ostateczności zespół zajął 16 miejsce zdobywając jedynie 30 punktów (w tym jedną 12).
Obecnie członkowie six4one chcą wrócić do wspólnych projektów.

</doc>
<doc id="778207" url="https://pl.wikipedia.org/wiki?curid=778207" title="Przykop (Miłki)">
Przykop (Miłki)

Przykop (niem. "Przykopp", od 1938 r. "Hessenhöh") – część wsi Miłki w Polsce, położona w województwie warmińsko-mazurskim, w powiecie giżyckim, w gminie Miłki. 
W latach 1975–1998 Przykop administracyjnie należał do województwa suwalskiego.
Obok Przykopu płynie strumień, łączący Jezioro Wejnowskie z jeziorem Buwełno. Na zachód znajdują się wzniesienia nazywane "Paprockim Górami" (niem. "Paprodtker Berg"). W czasie pierwszej wojny światowej, w latach 1914-15 wzniesienia te były terenem walk wojsk niemieckich i rosyjskich.

</doc>
<doc id="778208" url="https://pl.wikipedia.org/wiki?curid=778208" title="Izraelicka Niezależna Gmina Wyznaniowa w Poznaniu">
Izraelicka Niezależna Gmina Wyznaniowa w Poznaniu

Izraelicka Niezależna Gmina Wyznaniowa w Poznaniu – dawna reformowana gmina żydowska z siedzibą przy ul. Podmokłej 11a/1 w Poznaniu, założona 25 maja 2001 roku. Kontynuowała ona działalność poznańskiej gminy reformowanej z lat 1854–1921, na czele której stali rabini Joseph Perles i Philipp Bloch. Od swojego wyodrębnienia w 2001 roku pozostawała w opozycji do Związku Gmin Wyznaniowych Żydowskich w RP. W 2005 roku liczyła 35 wyznawców i dwóch duchownych, a trzy lata później już tylko 20 członków i jednego duchownego. W 2011 liczba wiernych mieściła się w zakresie 1–99 osób. Gmina została wykreślona z rejestru kościołów i innych związków wyznaniowych w 2016 roku.
W swoim funkcjonowaniu odwoływała się do polsko-niemiecko-żydowskiego dziedzictwa kulturowego oraz liberalnego nurtu w judaizmie. Sprawowała opiekę nad wielkopolskimi kirkutami i zabytkami kultury polsko-niemiecko-żydowskiej. Jej członkowie wierzyli w objawienie Tory Mojżeszowi, uznawanego za założyciela religii i twórcę przymierza między Bogiem a ludem izraelskim. Byli oni zobowiązani są do przestrzegania przepisów rabinicznych i rytualnych. Święta obchodzone były w częściowo uproszczonej formie.

</doc>
<doc id="778209" url="https://pl.wikipedia.org/wiki?curid=778209" title="Macaca munzala">
Macaca munzala



</doc>
<doc id="778210" url="https://pl.wikipedia.org/wiki?curid=778210" title="Macaca sylvanus">
Macaca sylvanus



</doc>
<doc id="778212" url="https://pl.wikipedia.org/wiki?curid=778212" title="Ryszard Czerwiński">
Ryszard Czerwiński

Ryszard Czerwiński (ur. 31 października 1954 w Gorzowie Wielkopolskim) – polski bokser, olimpijczyk.
Walczył w kategoriach papierowej (do 48 kg), muszej (do 51 kg) i koguciej (do 54 kg).
W Mistrzostwach Europy w Belgradzie 1973 odpadł w ćwierćfinale wagi papierowej. W 1974 startował w Mistrzostwach Europy Juniorów w Kijowie w wadze muszej, ale przegrał pierwszą walkę. Wziął udział w Igrzyskach Olimpijskich w Moskwie 1980 w wadze koguciej, ale także odpadł w trzeciej rundzie (w drugiej walce) z reprezentantem Rumunii Dumitru Cipere, który później zdobył brązowy medal.
Lepiej wiodło mu się na ringu krajowym. Cztery razy zdobywał mistrzostwo Polski: w wadze papierowej w 1973 i w wadze muszej w 1976, 1977 i 1980. Był też dwukrotnym wicemistrzem w wadze muszej (w 1974 i 1978) i dwukrotnym brązowym medalistą w wadze koguciej (w 1979 i 1982). Trzy razy wystąpił w reprezentacji Polski (1 zwycięstwo i 2 porażki). Zwyciężył m.in. w turniejach o Złoty Pas Polusa (w 1973 i 1974) i Gryfa Szczecińskiego (w 1974).
Stoczył 270 walk, z których wygrał 230, zremisował 7 i przegrał 33. Walczył głównie w klubach pomorskich: Pogoni Szczecin, Stali Stocznia Szczecin i Czarnych Słupsk.

</doc>
<doc id="778213" url="https://pl.wikipedia.org/wiki?curid=778213" title="José Moñino y Redondo">
José Moñino y Redondo

José Moñino y Redondo, hrabia Floridablanca (ur. 21 października 1728, zm. 30 grudnia 1808) – hiszpański mąż stanu i reformator administracji w duchu oświecenia.
Życiorys.
Urodzony w Murcji w 1728 jako syn emerytowanego oficera. Studiował prawo na uniwersytecie w Salamance i zyskał sławę jako adwokat. W 1766 został głównym prokuratorem Kastylii. Powierzono mu śledztwo w sprawie zamieszek, które wybuchły w czasie rządów ministra Esquilache w tym samym roku i zyskał sobie opinię protagonisty polityki oświeconego króla Karola III. Moñino był zwolennikiem wypędzenia jezuitów w 1767. Karol III uczynił Moñino hiszpańskim ambasadorem przy papieżu Klemensie XIV w 1772. W 1773 za obronę interesów hiszpańskich przeciw jezuitom (przekonał papieża o „nieodzowności” tego kroku) uzyskał od króla tytuł hrabiego Floridablanca. Do 1776 Floridablanca był hiszpańskim ambasadorem w Państwie Kościelnym.
Od 1777 do 1792 kierował nawą państwa jako pierwszy sekretarz stanu, wspierając powstanie kolonistów amerykańskich przeciwko Wielkiej Brytanii. W czasie jego mandatu został wybudowany Kanał Aragoński, który wciąż dostarcza wodę do licznych gmin Aragonii i Nawarry i jest używany do nawadniania.
W 1782 został mianowany ministrem sprawiedliwości Hiszpanii. W sierpniu 1791 szwedzki ambasador Carl August von Ehrensvärd nakłonił go do współdziałania przeciw rewolucjonistom francuskim.

</doc>
<doc id="778215" url="https://pl.wikipedia.org/wiki?curid=778215" title="Przemysław Skwirczyński">
Przemysław Skwirczyński

Przemysław Skwirczyński (ur. 3 listopada 1952 w Lublinie) – polski operator filmowy.
W 1978 ukończył studia na Wydziale Operatorskim PWSF w Łodzi i w 1981 zdobył dyplom z wyróżnieniem.
Autor zdjęć do filmów fabularnych, dokumentalnych, reklamowych i teledysków. Jest członkiem Stowarzyszenia Autorów Zdjęć Filmowych (PSC) oraz Polskiej Akademii Filmowej.
Syn Jerzego Skwirczyńskiego i Elżbiety Skwirczyńskiej z d. Waryszak; żonaty z Krystyną Ptak, siostrą innego operatora filmowego Krzysztofa Ptaka, z którą ma syna Przemysława.

</doc>
<doc id="778217" url="https://pl.wikipedia.org/wiki?curid=778217" title="Nolberto Solano">
Nolberto Solano

Nolberto „Nobby” Albino Solano Todco (ur. 12 grudnia 1974 roku w Callao, Peru) – trener piłkarski, były peruwiański piłkarz i reprezentant Peru.
Kariera klubowa.
Kariera Solano rozpoczęła się w 1993 roku w lokalnej drużynie piłkarskiej. Rok później przeszedł do zespołu Sporting Cristal, w którym występował do roku 1997. Zdobył mistrzostwo kraju oraz awansował do finału Copa Libertadores. Następnym etapem kariery był transfer do Boca Juniors, gdzie został wypatrzony przez scoutów Newcastle United. Na wyspach zadebiutował w meczu przeciwko Chelsea w roku 1998. W 2001 roku podpisał nowy kontrakt, na 5 lat. Jednak ówczesny manager, Sir Bobby Robson, był niezadowolony z faktu, iż Nobby często wyjeżdża na zgrupowania reprezentacji, choć przy zawieraniu nowego kontraktu obiecał rozstać się z drużyną narodową. Bardzo długie wyjazdy na zgrupowania w odległej ojczyźnie kolidowały z rozgrywkami wskutek czego Solano w styczniu 2004 roku został sprzedany do Aston Villi. W drużynie z Birmingham był jednym z najlepszych strzelców i został wybrany najlepszym graczem roku. Jednak przyszedł czas na powrót na stare śmieci. W sezonie 2005/2006 zdobył dla Newcastle United 6 bramek, a w 2006/2007 - 2. Latem 2007 Solano zmienił barwy klubowe i z powodów rodzinnych przeszedł do stołecznego West Ham United. W 2008 roku odszedł za darmo do greckiej Larisy. Od 2009 do 2010 roku był zawodnikiem peruwiańskiego Universitario de Deportes.
22 stycznia 2010 roku trafił do Leicesteru City.
25 czerwca 2010 roku oświadczył, że zakończy swoją karierę piłkarską po sezonie 2010//11.
12 lipca 2010 roku podpisał kontrakt na jeden sezon z Hull City.
W 2011 roku przeszedł do trzecioligowego Hartlepool United.
Kariera reprezentacyjna.
W drużynie narodowej Peru zagrał 95 razy. W czerwcu 2005 roku zakończył karierę reprezentacyjną.
Kariera trenerska.
2 lutego 2012 został asystentem trenera w angielskim Newcastle Banfield FC .
Od 1 czerwca do 12 grudnia 2012 roku był trenerem peruwiańskiego Universitario Lima.
Od 18 kwietnia do 23 lipca 2013 trener klubu José Gálvez Chimbote z Peru.
Życie prywatne.
27 kwietnia 2010 został aresztowany pod zarzutem gwałtu.

</doc>
<doc id="778222" url="https://pl.wikipedia.org/wiki?curid=778222" title="Uładzimir Karatkiewicz">
Uładzimir Karatkiewicz

Uładzimir Siamionawicz Karatkiewicz (biał. "Уладзімір Сямёнавіч Караткевіч"; "ros. Короткевич, Владимир Семёнович"r; ur. 26 listopada 1930 w Orszy, zm. 25 lipca 1984 w Mińsku) – białoruski prozaik, poeta, dramaturg, scenarzysta, tłumacz. Jeden z czołowych prozaików w historii literatury białoruskiej.
W 1954 ukończył studia filologiczne na Uniwersytecie Kijowskim, następnie pracował jako nauczyciel, początkowo na Ukrainie, później w Orszy. Od 1960 mieszkał w Mińsku. Od 1957 należał do Związku Pisarzy ZSRR.
Za swoją twórczość prozatorską w 1983 otrzymał Nagrodę Literacką Związku Radzieckich Pisarzy Białorusi im. Iwana Mieleża.
Życiorys.
Dzieciństwo.
Jego przodkowie wywodzili się z rodów szlachty białoruskiej zamieszkujących regiony m.in. Mścisławia, Mohylewa, Rohaczowa. 
Urodził się 26 listopada 1930 roku w Orszy w obwodzie witebskim w rodzinie intelektualistów. Ojciec – Siamion Cimafiejewicz (biał: "Сямён Цімафеевіч" 1887–1959) służył w armii carskiej jako pisarz, później pracował jako inspektor budżetowy w regionalnym oddziale finansów w Orszy. Matka Nadzieja Wasileŭna (biał: "Надзея Васілеўна" 1893–1977), z rodu Grinkiewiczów (biał: "Грынкевічаў)", po ukończeniu Gimnazjum Maryjnego w Mohylewie przez pewien czas pracowała jako nauczycielka w wiejskiej szkole pod Rohaczowem. Po ślubie zajęła się prowadzeniem domu. Uładzimir miał jeszcze dwoje rodzeństwa: starszego brata Walerija (ur. 1918, zginął w 1941 roku) oraz starszą siostrę Natallę (1922–2003). 
Uładzimir od najmłodszych lat interesował się historią, zwłaszcza historią Białorusi. Już jako dziecko dobrze rysował, przejawiał zainteresowania muzyczne. Interesował się teatrem. W wieku sześciu lat napisał swoje pierwsze wiersze. Nieco później podjął pierwszą próbę prozatorską i napisał opowiadania, które sam zilustrował. Znał jidysz. W 1938 roku rozpoczął naukę w szkole. Do czasu ataku Niemiec na ZSRR udało mu się ukończyć 3 klasy.
Czas II wojny światowej i okupacji.
Atak Niemiec na ZSRR zastał go w Moskwie. Po zakończeniu szkoły pojechał do studiującej tam siostry. Został ewakuowany do Riazania, potem na Ural, a następnie do Czkałowa (Orenburg). Do Orszy wrócił wraz z rodziną w 1944 roku. 
Okres powojenny.
Po wojnie Uładzimir Karatkiewicz kontynuował naukę. Ukończył szkołę średnią w Orszy i wstąpił na wydział filologii rosyjskiej na Kijowski Uniwersytecie Narodowym im. Tarasa Szewczenki w Kijowie. Ukończył go w 1954 roku. Obronił pracę dyplomową na temat: "Baśń. Legenda. Podanie" "(biał.«Казка. Легенда. Паданне»)." Przez cały ten czas pozostawał aktywny twórczo. Pisał wiersze, krótkie opowiadania, eseje. Z tego okresu pochodzi 20 utworów. W tym czasie rozpoczął prace nad jednym ze swoich najbardziej znanych utworów - poematem „Dzikie polowanie króla Stacha”. W 1955 roku zdał egzaminy na studia doktoranckie i rozpoczął pisanie pracy na temat powstania 1863 roku, ale nigdy jej nie ukończył. W tym samym czasie zrodził się pomysł napisania powieści na ten sam temat.
Po ukończeniu studiów, w latach 1954–1956 pracował jako nauczyciel języka rosyjskiego i nauczyciel literatury w szkole wiejskiej we wsi (w rejonie Kijowa na Ukrainie. W latach 1956–1958 pracował jako nauczyciel w Orszy. Później podjął studia na kursach doszkalających: literackich (1958–1960), kursach scenicznych (1962) w Instytucie Kinematografii w Moskwie (obecnie Rosyjski Państwowy Instytut Kinematografii im. S. Gerasimowa) i został zawodowym pisarzem. W 1963 roku na stałe osiedlił się w Mińsku.
W 1971 roku zawarł związek małżeński z Walenciną Nikiciną (biał: ")" – historyczką i archeolożką. Z relacji żony wynika, że z Uładzimirem Karatkiewiczem poznali się w pociągu relacji Moskwa- Berlin, kiedy razem jechali do Brześcia. Para nie miała dzieci. 
Twórczość.
W większości utworów Karatkiewicza nie sposób nie dostrzec jego wielkiej miłości i atencji do białoruskiej historii, rodaków i języka ojczystego. Jeszcze za życia pisarza krytycy często wypominali Karatkiewiczowi literacka ekstrawagancję, szafowanie ideą narodową oraz zbytnią romantyczność w opisach wydarzeń i postaci. Pierwsza opublikowana powieść "Nie wolno zapomnieć" (biał.: Нельга забыць,1962) jest doskonałym dowodem na to, iż w literaturze białoruskiej pojawiła się solidna osobowość twórcza, wytrawny prozaik i nie mniej ciekawy poeta. 
Jak żaden inny pisarz w swych barwnych tekstach łączył historię swego ojczystego kraju z losami całej Europy. Historia Białorusi i losy narodu białoruskiego były dla Karatkiewicza zawsze sprawą nadrzędną i dlatego stały się głównym motywem jego twórczości. 
Dla pisarstwa Karatkiewicza charakterystyczne jest poszukiwanie nierozerwalnych więzi pomiędzy przeszłością a teraźniejszością, co uwidocznia się w poszczególnych utworach głębokim zrozumieniem procesów historycznych i stworzeniem na tej podstawie artystyczno-historycznej kroniki życia i losów Białorusinów. W swoich twórczych poszukiwaniach pisarz rekonstruował przeszłość własnego narodu. Wychodząc od materiału legendarno-folklorystycznego, poprzez dobudowywanie do niego kolejnych faktów historycznych starał się ukazywać swojemu odbiorcy konkretne wydarzenia, które stawały się obiektami analizy literackiej niejednokrotnie po raz pierwszy. Nigdy wcześniej inny z białoruskich pisarzy tak dokładnie nie opisał w żadnym ze swoich utworów powstania styczniowego i przyczyn jego wybuchu. Zrobił to po raz pierwszy Karatkiewicz w powieści „Kłosy pod sierpem twoim” (Каласы пад сярпом твiм, 1965).
Motyw polski w twórczości U. Karatkiewicza.
Uładzimir Karatkiewicz w swojej twórczości zestawiał rzeczywistość białoruską i polską. W tekstach wspominał i odnosił się do prac takich polskich badaczy jak na przykład Jan Czeczot, Jan Barszczewski, Aleksander Rypiński, Oskar Kolberg, Zygmunt Gloger, Czesław Pietkiewicz i Michał Federowski, którzy wiele lat swego życia poświęcili zbieraniu analizowaniu folkloru białoruskiego. W jego pracach znajdziemy odniesienie do romantyków jak Adam Mickiewicz, Juliusz Słowacki, Cyprian Kamil Norwid. Cenił twórczość Józefa Kraszewskiego, Henryka Sienkiewicza, Bolesława Prusa, Elizy Orzeszkowej.
Powieść „Chrystus wylądował w Grodnie” została przetłumaczona na język polski w 2012 roku. 
Upamiętnianie.
W rocznicę 90-lecia urodzin białoruskiego klasyka przed kamerami swój wybrany fragment powieści "Каласы пад сярпом тваім" [Kalasy pad sarpom tvaіm] (Kłosy pod twoim sierpem) przeczytali białoruscy artyści, aktorzy, dziennikarze, działacze społeczni. Od 15 kwietnia 2020 roku, przez dwa tygodnie w salach Muzeum Historii Literatury Białoruskiej odczytywany były kolejne fragmenty książki. W sumie wybrano 55 osób, które czytały książkę w dwóch salach Muzeum: w gabinecie Karatkiewicza i w jego jadalni.

</doc>
<doc id="778224" url="https://pl.wikipedia.org/wiki?curid=778224" title="Ryńskie Pole">
Ryńskie Pole

Ryńskie Pole (niem. "Rheinsfelde") – osada mazurska w Polsce położona w województwie warmińsko-mazurskim, w powiecie giżyckim, w gminie Ryn przy drodze wojewódzkiej nr 642.
W latach 1975–1998 miejscowość należała administracyjnie do województwa suwalskiego.
Historia.
Miejscowość powstała w 1815 roku poprzez wydzielenie gruntów ze wsi Rybical. Powstał tu folwark, który wchodził w skład Ryńskiego Dworu.

</doc>
<doc id="778226" url="https://pl.wikipedia.org/wiki?curid=778226" title="Siejkowo">
Siejkowo

Siejkowo (niem. "Justusberg") – osada mazurska w Polsce położona w województwie warmińsko-mazurskim, w powiecie giżyckim, w gminie Ryn w pobliżu drogi wojewódzkiej nr 642.
W latach 1975–1998 miejscowość należała administracyjnie do województwa suwalskiego.
Historia.
Miejscowość Siejkowo powstała w 1815 roku poprzez wydzielenie majątku ziemskiego o powierzchni 7 włók ze wsi Rybical.

</doc>
<doc id="778228" url="https://pl.wikipedia.org/wiki?curid=778228" title="Odmulacz akwarystyczny">
Odmulacz akwarystyczny

Odmulacz – urządzenie które pomaga w oczyszczaniu dna akwarium z resztek pokarmu i mułu. Jest to jeden z niezbędnych przedmiotów potrzebnych akwaryście. Istnieją dwa typy odmulaczy: 
Ten drugi działa na zasadzie:

</doc>
<doc id="778230" url="https://pl.wikipedia.org/wiki?curid=778230" title="Eksperyment kortowski">
Eksperyment kortowski

Eksperyment kortowski (metoda Olszewskiego) – metoda rekultywacji jezior, opracowana i zastosowana po raz pierwszy w 1956 r. przez profesora Przemysława Olszewskiego (WSR w Olsztynie) w zeutrofizowanym Jeziorze Kortowskim (Olsztyn). Polegała ona na odprowadzaniu przeżyźnionych wód hypolimnionu za pomocą drewnianej rury, działającej na zasadzie lewara (syfonu). Woda z hypolimnionu odprowadzana była do rzeki Kortówki, a dalej do rzeki Łyny.
Zimą 1956 r. w jeziorze został umieszczony czworościenny rurociąg o wymiarach 40 na 50 cm w przekroju i 180 m długości, wykonany z desek obitych papą. Jeden z końców rury zanurzony był w jeziorze na głębokość 13 m, drugi znajdował się w rzece Kortówce. Pod wpływem ciśnienia hydrostatycznego woda z hypolimnionu poprzez rurociąg wypływała do Kortówki z maksymalną wydajnością 180 litrów na sekundę.
Początkowo rezultaty obniżenia trofizmu jeziora nie były duże, ze względu na fakt, iż napływające wody (wpływająca rzeka Kortówka) były tylko nieco mniej zeutrofizowane niż woda w samym jeziorze, oraz dlatego, że koniec rury nie docierał do największych głębokości.
Po kilku latach przejrzystość wody poprawiła się, a czas deficytu tlenowego przy dnie uległ skróceniu. Zmalały zakwity wód.
W 1973 r., po śmierci prof. Olszewskiego, rekultywacją jeziora zajął się ówczesny adiunkt, prof. Czesław Mientki. Pomimo częstych napraw, nieszczelności drewnianego rurociągu uniemożliwiały uzyskanie zakładanych efektów rekultywacji. Dlatego w latach 1974-75 zaprojektowano i przy współpracy z Zakładem Tworzyw Sztucznych Instytutu Okrętowego Politechniki Gdańskiej zbudowano z włókna szklanego i żywicy poliestrowej nowy rurociąg (średnica 60 cm, długość 250 m, wydajność maksymalna 250 litrów na sekundę). Jego wlot znajduje się w najgłębszym miejscu jeziora (17,2 m). Nowy rurociąg działa bezawaryjnie do chwili obecnej.
Pozytywne efekty stosowanej na Jeziorze Kortowskim metody i jednocześnie stosunkowo niewielki koszt zabiegu (woda odpływa samoczynnie bez nakładów energetycznych), zadecydowały o zastosowaniu jej na wielu innych jeziorach: Hecht, Piburger, Reither, Kleiner Montiggler, Laacher, Lützelsee, de Paladru, Bled, Gemündener Maar, Meerfelder Maar, Waramaug, Wononscopomuc, Burgäschi, Mauen. 
W Polsce podobny system zastosowano w latach 1982 i 1991 w Jeziorze Rudnickim Wielkim w Grudziądzu. Wody hypolimnionu z tego zbiornika usuwane są w łącznej ilości 90 litrów na sekundę za pomocą 3 rurociągów (15 l/s, 25 l/s, 50 l/s) z dwóch najgłębszych miejsc.
Urządzenie zastosowane w eksperymencie kortowskim i zabiegach wykorzystujących tę samą metodę określane jest jako "rura Olszewskiego".
Zanieczyszczona woda jest usuwana z hipolimnionu, ale trafia do cieku odpływającego z jeziora, co jest uważane za wadę tej metody. Ograniczeniem jest też brak możliwości stosowania w zbiornikach bezodpływowych. Silny odpływ może również spowodować obniżenie termokliny, a to wzmocnić deficyt tlenowy. Mimo to hydrobiolodzy ze względu na prostotę i oszczędność kosztów zalecają stosowanie tej metody tam, gdzie jest to wykonalne.

</doc>
<doc id="778231" url="https://pl.wikipedia.org/wiki?curid=778231" title="Blood, Sweat and Tears">
Blood, Sweat and Tears

Blood, Sweat and Tears – amerykańska grupa muzyczna, powstała w Nowym Jorku w 1967 roku.
Łączyła elementy muzyki rockowej i jazzowej w ramach nurtu fusion, zwanego też jazz-rockiem. Stanowiła jeden z pierwszych zespołów tworzących muzykę tego rodzaju. Szczególną cechą grupy był zastosowanie na dużą skalę instrumentów dętych, co dawało w niektórych momentach efekt jazzowego big bandu.
Historia.
Al Kooper (instrumenty klawiszowe i śpiew), Jim Fielder (bas), Fred Lipsius (saksofon altowy), Randy Brecker (trąbka), Jerry Weiss (trąbka), Dick Halligan (puzon), Steve Katz (gitara) i Bobby Colomby (perkusja) tworzyli oryginalny skład zespołu. Liderem był Al Kooper, muzyk bluesowy, który poprzednio kierował grupą The Blues Project. W tym składzie zespół wydał pierwszą płytę "Child Is Father to the Man". Wskutek niezbyt dobrych rezultatów sprzedaży w grupie powstał konflikt, który spowodował krytykę Koopera jako wokalisty, a w konsekwencji odejście jego, Randy’ego Breckera i Jerry’ego Weissa.
Do grupy dołączył wówczas obdarzony mocnym głosem kanadyjski wokalista David Clayton-Thomas, a także Chuck Winfield (trąbka), Lew Soloff (trąbka) i Jerry Hyman (puzon). Dick Halligan, w związku z odejściem Ala Koopera, zaczął grać na instrumentach klawiszowych.
"Blood, Sweat &amp; Tears", drugi album grupy wydany został w 1969, uzyskał tytuł "Album of the Year" w ramach nagród Grammy. Zawierał m.in. przebojowe utwory: „You’ve Made Me So Very Happy”, „Spinning Wheel” i „And When I Die”. Album ten stanowił największe osiągnięcie grupy. Płyta zawiera ciekawe partie improwizowane, jak również jazzrockową przeróbkę utworu muzyki poważnej Erika Satie.
W 1969 zespół wystąpił na festiwalu w Woodstock.
W 1970 grupa zaangażowała się politycznie i zdecydowała się odbyć propagandowe tournée po wschodniej Europie, sponsorowane przez Departament Stanu USA. Występowała wówczas również w Warszawie. W czasach powszechnej krytyki rządu amerykańskiego ze strony hipisów i innych ruchów undergroundowych, decyzja reprezentowania rządu przez grupę rockową została przyjęta bardzo źle przez społeczeństwo amerykańskie i odbiła się negatywnie na dalszych losach zespołu. Kolejna płyta: "Blood, Sweat &amp; Tears 3", zawierała także przebojowe kompozycje, m.in. „Hi-De-Ho” i „Lucretia MacEvil”, nie osiągnęła już jednak tak wielkiego sukcesu.
Konflikty personalne doprowadziły do rozbicia grupy na dwie frakcje: rockową i jazzową, podczas gdy David Clayton-Thomas rozpoczął karierę solową, powracając jednak do grupy w połowie lat 70. W ciągu długiego okresu istnienia grupy grali w niej tacy muzycy, jak: Jaco Pastorius, Steve Khan, Mike Stern czy Don Alias.
Chociaż zespół istnieje do dnia dzisiejszego, nie odegrał już nigdy takiej roli jak w ciągu krótkiego okresu późnych lat 60.

</doc>
<doc id="778232" url="https://pl.wikipedia.org/wiki?curid=778232" title="Adrian Copilul Minune">
Adrian Copilul Minune

Adrian Copilul Minune, właśc. Adrian Simionescu (ur. w Bukareszcie 24 września 1974) – jeden z najpopularniejszych rumuńskich piosenkarzy manele, zwany niekiedy Królem Manele. Występuje również pod pseudonimem artystycznym Adi de Vito.
Cieszący się sławą i uznaniem w środowisku manele, Adrian Copilul Minune jest autorem licznych przebojów, w tym wielu nagranych wraz z innymi wykonawcami tego gatunku takimi jak: Stana Izbaşa (interpretacja popularnego w byłej Jugosławii utworu Lepy Brena "Čik Pogodi"), Carmen Şerban, Nicolae Guţă czy Coşti Ioniţă (dwie głośne płyty "Fara Concurenta" i "Autoconcurenta"). Jest powszechnie uważany za jednego z najbardziej utalentowanych wokalistów manele.
Wystąpił w filmach "Gadjo dilo" (1997) Tony'ego Gatlifa oraz w "Furii" (2002) Radu Munteana.

</doc>
<doc id="778238" url="https://pl.wikipedia.org/wiki?curid=778238" title="Bachorza (województwo warmińsko-mazurskie)">
Bachorza (województwo warmińsko-mazurskie)

Bachorza (niem. "Wiesenthal") – osada mazurska w Polsce położona w województwie warmińsko-mazurskim, w powiecie giżyckim, w gminie Ryn, w sołectwie Tros, w pobliżu drogi krajowej nr 59.
W latach 1975–1998 miejscowość należała administracyjnie do województwa suwalskiego.

</doc>
<doc id="778239" url="https://pl.wikipedia.org/wiki?curid=778239" title="Gundelfingen an der Donau">
Gundelfingen an der Donau

Gundelfingen an der Donau, Gundelfingen a.d.Donau – miasto w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, siedziba wspólnoty administracyjnej Gundelfingen an der Donau. Leży na obrzeżach Jury Szwabskiej, około 10 km na południowy zachód od Dillingen an der Donau, nad ujściem rzeki Brenz do Dunaju, przy drodze B16 i linii kolejowej Ulm – Donauwörth.
Polityka.
Burmistrzem miasta jest Franz Kukla z CSU, rada miasta składa się z osób.

</doc>
<doc id="778241" url="https://pl.wikipedia.org/wiki?curid=778241" title="Hippotragus niger">
Hippotragus niger



</doc>
<doc id="778242" url="https://pl.wikipedia.org/wiki?curid=778242" title="Höchstädt an der Donau">
Höchstädt an der Donau

Höchstädt an der Donau, Höchstädt a.d.Donau – miasto w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, siedziba wspólnoty administracyjnej Höchstädt an der Donau. Leży na obrzeżach Jury Szwabskiej, około 5 km na północny wschód od Dillingen an der Donau, nad Dunajem, przy drodze B16 i linii kolejowej Ulm – Donauwörth.
Polityka.
Burmistrzem miasta jest Hildegard Wanner, rada miasta składa się z 20 osób.

</doc>
<doc id="778243" url="https://pl.wikipedia.org/wiki?curid=778243" title="Knis-Podewsie">
Knis-Podewsie

Knis-Podewsie (niem. "Gneisthöhe") – osada mazurska w Polsce położona w województwie warmińsko-mazurskim, w powiecie giżyckim, w gminie Ryn.
W latach 1975–1998 miejscowość należała administracyjnie do województwa suwalskiego.

</doc>
<doc id="778244" url="https://pl.wikipedia.org/wiki?curid=778244" title="Elżbieta Farnese">
Elżbieta Farnese

Elżbieta Farnese, wł. "Elisabetta Farnese", hiszp. "Isabel de Farnesio" (ur. 25 października 1692, zm. 11 lipca 1766) – księżniczka Parmy, królowa Hiszpanii jako druga żona Filipa V Burbona. 
Urodziła się w Palazzo della Pilotta jako jedyna córka Doroty Zofii von Pfalz-Neuburg (córki Filipa Wilhelma, elektora Palatynatu Reńskiego) i Edwarda II Farnesego (syna Ranuccio II Farnese, księcia Parmy). Jej młodszym bratem był Alessandro Ignazio, który żył tylko dwa lata. Elżbieta zostałaby dziedziczką Parmy, gdyby jej brat i wuj zmarli bezpotomnie. Została starannie wyedukowana i znana była z powodu swojej ambicji oraz dominującego charakteru.
Królowa Hiszpanii.
24 grudnia 1714 w Parmie Elżbieta poślubiła "per procura" owdowiałego króla Filipa V. Małżeństwo zaaranżowali kardynał i hiszpański polityk Giulio Alberoni oraz Maria Anna de La Trémoille, księżniczka des Ursins, nazywana "Camarera Mayor", przyjaciółka Markizy de Maintenon. 
Elżbieta szybko zdominowała pogrążonego w depresji Filipa V. Chciała aby Hiszpania odzyskała swoje dawne ziemie we Włoszech i w tym celu sprzymierzyła się z Alberonim. Wojska hiszpańskie opanowały Sardynię i Sycylię, ale w 1720 Trójprzymierze doprowadziło do wygnania Alberoniego. Elżbiecie nie udało się również zapobiec abdykacji męża. W 1724, Filip V abdykował na korzyść swojego syna z pierwszego małżeństwa, a sam osiadł w Pałacu Królewskim w La Granja de San Ildefonso. Pasierb Elżbiety zmarł 7 miesięcy później, Filip V odzyskał tron, ale rządy sprawowała już nieoficjalnie Elżbieta i to ona zdobyła trony we Włoszech dla swoich synów.
W 1731 traktat wiedeński przyznał tytuł księcia Parmy jej najstarszemu synowi - Karolowi, a w 1738 na mocy kolejnego traktatu wiedeńskiego Karol otrzymał tytuł króla Sycylii. W 1748 księstwo Parmy przypadło młodszemu synowi Elżbiety - Filipowi. Elżbieta zadbała również, aby wszystkie jej dzieci zawarły związki małżeńskie z członkami znaczących dynastii europejskich:

</doc>
<doc id="778246" url="https://pl.wikipedia.org/wiki?curid=778246" title="Anna mazowiecka">
Anna mazowiecka

Anna (ur. ok. 1498, zm. po 26 stycznia 1557 w Jarosławiu) – księżna mazowiecka z dynastii Piastów. Ostatnia przedstawicielka linii Piastów mazowieckich.
Życiorys.
Córka księcia mazowieckiego Konrada III Rudego i Anny Radziwiłłówny. Siostra książąt Janusza III i Stanisława.
Po śmierci Janusza III grupa możnych związanych z dworem książąt mazowieckich podjęła próbę zachowania prawnej odrębności Mazowsza. W 1526 wypowiedziała się przeciw inkorporacji tej dzielnicy do Korony i ogłosiła Annę, ostatnią przedstawicielkę rodu, udzielną księżną. Opór owych możnych przeciw inkorporacji, wywołany w dużej mierze ich obawami przed utratą własnego znaczenia po przyłączeniu księstwa do Korony, podsycały siły polityczne zainteresowane utrzymaniem dotychczasowego statusu lenna mazowieckiego – obok samej Anny Mazowieckiej między innymi Albrecht Hohenzollern oraz Bona Sforza, planująca uczynić z Mazowsza dziedziczne księstwo dla Zygmunta Augusta. Do oporu przeciw złączeniu lenna mazowieckiego z Koroną zachęcali również Habsburgowie (na tle rywalizacji z Polską o wpływy w Mołdawii), spokrewniony z mazowieckimi Piastami siedmiogrodzki ród Batorych oraz jedno ze stronnictw możnowładców koronnych. Plany wydania Anny za brata księcia pruskiego – Wilhelma Hohenzollerna załamały się wobec oburzenia, jakie zapanowało wśród szlachty koronnej oraz przeciwdziałania Bony Sforzy. Wkrótce potem królowa Bona nie chcąc zaogniać konfliktów wewnętrznych zrezygnowała również z wydania jej (mimo próśb mazowieckich możnych) za samego Zygmunta Augusta. W tej sytuacji, a także z uwagi na dużą akceptację dla zjednoczenia z Koroną drobnej i średniej szlachty mazowieckiej (inkorporacja była dla niej korzystna, gdyż odsuwała groźbę jej deklasacji), możni zgromadzeni w Radzie Książęcej zawarli kompromis z królem polskim. Księstwo Mazowieckie w obrębie Korony zgodnie z porozumieniem zachować miało swe odrębności prawne (statuty książęce) oraz miało być zarządzane przez odrębnego namiestnika zwanego vicesgerentem, który miał być obierany spośród mazowieckiego możnowładztwa – był więc niejako równoważny stanowisku dawnych książąt. Anna ustąpiła i przyjęła od Zygmunta I Starego stosowne uposażenie. Jej własnością do zamążpójścia były Goszczyn, pobliski Bądków, Osieck, Garwolin, Latowicz oraz Liw, Piaseczno i dwór w Warszawie. W swoich dobrach wykazała się zaradnością i gospodarnością, przyczyniając się do ich rozwoju.
W 1536 księżna Anna zawarła małżeństwo ze Stanisławem Odrowążem ze Sprowy. Odmówiła jednak królowi zwrotu swoich dóbr w zamian za 10 000 dukatów węgierskich posagu. Wywołało to konflikt młodej pary z Zygmuntem I Starym, doprowadziło do pozbawienia Odrowąża jego urzędów, a nawet do potyczek zbrojnych wojsk koronnych i prywatnych oddziałów księżnej mazowieckiej. Spór zakończył sejm z 1537, który zmusił Annę i jej męża do złożenia przysięgi przed królem, zrzeczenia się praw dziedzicznych do Mazowsza i jej włości na rzecz Korony.
Po opuszczeniu Mazowsza, Anna osiadła w dobrach Odrowążów Sprowskich. Przez resztę życia przebywała głównie na zamku w Jarosławiu, gdzie ok. 1540 urodziła jedyną córkę Zofię.
Zmarła i została pochowana w Jarosławiu.

</doc>
<doc id="778248" url="https://pl.wikipedia.org/wiki?curid=778248" title="Lista oprogramowania serwerowego XMPP">
Lista oprogramowania serwerowego XMPP

Poniżej znajduje się lista implementacji serwera usługi XMPP/Jabber. Na liście tej znajduje się oprogramowanie służące do uruchomienia własnego serwera tej usługi.

</doc>
<doc id="778250" url="https://pl.wikipedia.org/wiki?curid=778250" title="Mleczkowo (powiat giżycki)">
Mleczkowo (powiat giżycki)

Mleczkowo (niem. "Reichenhof") – osada mazurska w Polsce położona w województwie warmińsko-mazurskim, w powiecie giżyckim, w gminie Ryn.
W latach 1975–1998 miejscowość należała administracyjnie do województwa suwalskiego.

</doc>
<doc id="778253" url="https://pl.wikipedia.org/wiki?curid=778253" title="Lauingen (Donau)">
Lauingen (Donau)

Lauingen (Donau) – miasto w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau. Leży na obrzeżach Jury Szwabskiej, około 5 km na zachód od Dillingen an der Donau, nad Dunajem, przy drodze B16 i linii kolejowej Ulm – Donauwörth.
W Lauingen urodził się św. Albert Wielki biskup i doktor Kościoła. 
Polityka.
Burmistrzem miasta jest Wolfgang Schenk z SPD, rada miasta składa się z 24 osób.
Współpraca.
Miejscowości partnerskie:

</doc>
<doc id="778255" url="https://pl.wikipedia.org/wiki?curid=778255" title="Memoriał Alfreda Smoczyka 1968">
Memoriał Alfreda Smoczyka 1968

XVIII Memoriał Alfreda Smoczyka odbył się 11 maja 1969 r. Wygrał Jerzy Kowalski.
Memoriał się odbył w 1969 roku, a nie jak zakładano pierwotnie w 1968, ponieważ Unia Leszno miała zakaz korzystania ze stadionu po meczu barażowym, dlatego w 1969 się odbyły dwa memoriały 11 maja i 9 listopada.
Wyniki.
11 maja 1969 r. (niedziela), Stadion im. Alfreda Smoczyka (Leszno)

</doc>
<doc id="778256" url="https://pl.wikipedia.org/wiki?curid=778256" title="Arystydes">
Arystydes

Imię Arystydes (gr. Aristejdes) nosiło wielu sławnych Greków:

</doc>
<doc id="778260" url="https://pl.wikipedia.org/wiki?curid=778260" title="Giulio Alberoni">
Giulio Alberoni

Giulio Alberoni (ur. 31 maja 1664 w Fiorenzuola d’Arda w prowincji Piacenza, zm. 26 czerwca 1752 w Piacenzy) – włoski kardynał i polityk w służbie króla Hiszpanii Filipa V.
Życiorys.
Urodził się niedaleko miasta Piacenza, prawdopodobnie we wsi Fiorenzuola d’Arda w Księstwie Parmy. Jego ojciec był ogrodnikiem. Giulio został księdzem dzięki temu, że dostrzegł go biskup Barni. Alberoni towarzyszył synowi biskupa w podróżach do Rzymu.
W 1706 r., w czasie wojny o sukcesję hiszpańską poznał Ludwika Józefa, marszałka Vendôme, do którego wysłał Alberoniego Franciszek Farnese, książę Parmy. Poprzednio do Vendôme'a wysłany został biskup Parmy, był jednak oburzony zachowaniem francuskiego wodza, który przyjmował gości siedząc na sedesie. Alberoni nie przejmował się takim grubiaństwem, a nawet poniżył się dosłownie całując księcia w pośladek, co próżnemu do wszelkich granic księciu Vendôme bardzo się spodobało. W 1711 roku Vendôme zabrał Alberoniego ze sobą do Hiszpanii, jako swego sekretarza.
W Madrycie poświęcił swą energię propagowaniu Filipa V wśród Hiszpanów. W 1713 Vendôme zmarł a Alberoni został konsulem reprezentującym interesy Parmy na dworze madryckim. Początkowo wpływy Alberoniego były oparte na wpływach księżnej des Ursins. Po śmierci królowej – pierwszej żony Filipa V, Marii Ludwiki Sabaudzkiej, Alberoni współdziałając z francuską damą dworu Marie Anne de La Tremoille doprowadził w 1714 r. do małżeństwa owdowiałego króla z Elżbietą Farnese, córką księcia Parmy.
Alberoniemu trud się opłacił. W ciągu roku został księciem i grandem Hiszpanii a także członkiem rady królewskiej i biskupem miasta Malaga. W 1715 zajmował już pozycję „premiera” a w lipcu 1717 papież Klemens XI, mianował go kardynałem pod presją dworu madryckiego. Alberoni był energicznym administratorem, który reformował hiszpański aparat państwowy na wzór francuskiej administracji doby Colberta z uwzględnieniem hiszpańskiej specyfiki. Stworzył szkołę nawigacji i regularną pocztę obsługującą kolonie amerykańskie. Serią dekretów z 1717 roku Alberoni zmniejszył wpływy grandów w radzie królewskiej. Chciał zreformować ekonomię, w czym pomagał mu francuski ekonomista Jean Orry, zwany „małym Colbertem”.
Zgodnie z linią polityki, jaką preferowała Elżbieta Farnese próbował odzyskać ziemie włoskie Hiszpanii, stracone na skutek wojny o sukcesję hiszpańską. Zorganizował wprawy wojenne: (Sardynia – listopad 1717, Sycylia – lipiec 1718). Wiosną 1719 roku próbował przeprowadzić jakobicki desant w Szkocji. Sprowokowane Austria, Francja, Wielka Brytania i Holandia zawarły poczwórne przymierze ("Quadruple Alliance") broniące "status quo". 5 grudnia 1719 został zdymisjonowany.
Alberoni wrócił do Włoch, gdzie próbowali go bez powodzenia aresztować agenci papieża Klemensa, teraz jego zaciekłego wroga. Papież zmarł w 1721 roku. Alberoni jako kardynał brał udział w konklawe, które wybrało Innocentego XIII. Po konklawe nowy papież, na prośbę Madrytu, na krótko aresztował Alberoniego. Na następnym konklawe w 1724 r. Alberoni sam był jednym z kandydatów, na którym podobno popierał wybór Benedykta XIII.
Następca Benedykta, Klemens XII został wybrany w 1730 r. Papież ten mianował Alberoniego legatem w Rawennie, którym był do 1740 roku. Powrócił do Piacenzy, gdzie kierował szpitalem San Lazaro leczącym trędowatych. Szpital trzeba było zlikwidować z powodu kłopotów organizacyjnych. W zamian Alberoni stworzył tam szkołę dla biednych chłopców o nazwie "Collegio Alberoni". Szkoła ta istnieje po dziś dzień.
Alberoni był znawcą i kolekcjonerem dzieł sztuki oraz wielkim smakoszem. Ulubioną jego potrawą były trufle. Do dziś w Piacenzy serwuje się danie mięsne "Coppa del Cardinale", jak głosi legenda wykonywane ściśle według przepisu Alberoniego. W testamencie zapisał 600 000 dukatów założonej przez siebie szkole seminaryjnej.
Kardynał pozostawił po sobie wiele pism, choć przypisywany mu "Testament Polityczny" wydany w Lozannie w 1753 r. jest prawdopodobnie fałszerstwem.

</doc>
<doc id="778261" url="https://pl.wikipedia.org/wiki?curid=778261" title="Antylopowiec koński">
Antylopowiec koński

Antylopowiec koński ("Hippotragus equinus") – gatunek ssaka z rodziny wołowatych.
Wygląd.
Wysokość w kłębie 130–150 cm, długość ciała 220–265 cm, masa ciała samców 220–250 kg, a samic 200–220 kg. Szaro płowe ubarwienie z brunatną lub czarną „maską” na pysku.
Występowanie.
Afryka, na południe od Sahary. Żyje w buszu, gęstych zaroślach,
lasach galeriowych i na sawannach, w pobliżu zbiorników wodnych. Unika całkowicie otwartych przestrzeni. Czasami można zaobserwować stado pasące się niedaleko lasu na łące, ale zdarza się to stosunkowo rzadko lub kiedy zmuszone są do wyemigrowania z dotychczasowego terytorium.
Tryb życia.
Jest roślinożercą. Żyje pojedynczo lub parami, czasami tworzy stada do 24 sztuk. Są płochliwe, ale potrafią okazać agresję, np. gdy się bronią lub w czasie
godów.
Zagrożenie.
Kategoria LC ("niższego ryzyka") w klasyfikacji IUCN.

</doc>
<doc id="778263" url="https://pl.wikipedia.org/wiki?curid=778263" title="Mleczkowo">
Mleczkowo

3 miejscowości w Polsce:

</doc>
<doc id="778264" url="https://pl.wikipedia.org/wiki?curid=778264" title="Wertingen">
Wertingen

Wertingen – miasto w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, siedziba wspólnoty administracyjnej Wertingen. Leży na obrzeżach Jury Szwabskiej, około 15 km na wschód od Dillingen an der Donau, nad rzeką Zusam.
Polityka.
Burmistrzem miasta jest Willy Lehmeier, rada miasta składa się z 20 osób.

</doc>
<doc id="778265" url="https://pl.wikipedia.org/wiki?curid=778265" title="Hippotragus equinus">
Hippotragus equinus



</doc>
<doc id="778269" url="https://pl.wikipedia.org/wiki?curid=778269" title="Kathi Meyer-Baer">
Kathi Meyer-Baer

Kathi Gertrud Meyer-Baer (ur. 27 lipca 1892 w Berlinie, zm. 1977 w Atlancie) – amerykańska uczona pochodzenia niemieckiego, pierwsza kobieta z doktoratem muzykologii, bibliotekarka.
Studia muzykologiczne odbyła w Berlinie, pod kierunkiem m.in. Hermanna Kretzschamara i Hugo Riemanna, dyplom doktora uzyskała w 1916 na podstawie rozprawy poświęconej śpiewowi chóralnemu kobiet ("Der chorische Gesang der Frauen mit besonderer Bezugnahme seiner Betätigung auf geistlichem Gebiet", opublikowana w Lipsku w 1917). Jako kobieta, pochodzenia żydowskiego, nie mogła kontynuować kariery naukowej. W latach 1922-1936 pracowała w bibliotece muzycznej Paula Hirscha we Frankfurcie nad Menem, największej tego typu prywatnej placówce w Europie. Wspólnie z Hirschem opracowała czterotomowy katalog biblioteki ("Katalog der Musikbibliothek P. Hirsch, Frankfurt am Main", 1928-1947). Zajmowała się również krytyką muzyczną, współpracując z „Frankfurter Zeitung” (1922-1933) oraz z „Neue Musik-Zeitung” w Stuttgarcie. Ponadto przez pewien czas była związana ze Stadtbibliothek w Berlinie (1928) oraz Stadtbibliothek we Frankfurcie, gdzie w latach 1927-1929 organizowała dział muzyczny. Przygotowała kilka międzynarodowych wystaw plastycznych o tematyce muzycznej - „Musik im Leben der Völker” (1927), „Goethe und die Musik” (1932) oraz poświęconą Richardowi Wagnerowi. W 1936 opuściła wraz z mężem i dzieckiem Niemcy i udała się do Francji, a trzy lata później do USA. Osiadła w New Rochelle (Nowy Jork). Pracowała m.in. w redakcji wydawnictwa G. Schirmera oraz w nowojorskiej Public Library. Kontynuowała również rozpoczęte jeszcze w Niemczech badania naukowe.
Ogłosiła szereg prac poświęconych estetyce muzyki, muzyce religijnej dobry średniowiecza, ikonografii i bibliografii muzycznej. Publikacje ogłaszała m.in. na łamach czasopism „The Music Review” i „Journal of Aesthetics and Art Criticism”. Niektóre prace:

</doc>
<doc id="778270" url="https://pl.wikipedia.org/wiki?curid=778270" title="Aristides">
Aristides



</doc>
<doc id="778271" url="https://pl.wikipedia.org/wiki?curid=778271" title="Fasolada">
Fasolada

Fasolada (ngr. – transkrybowane również jako "fassolada" lub "fassoulada"; arab. فاصوليا "fasoulia", wł. "pasta fazool" lub poprawniej "pasta e fagioli"; znana także pod nazwą "greckej zupy fasolowej", ang. "Greek bean soup") – jedna z najpopularniejszych zup w kuchni greckiej. 
Jest zupą wegetariańską, jej podstawowymi składnikami jest biała fasola oraz oliwa. W różnych regionach Grecji dodaje się do niej rozmaite inne składniki, takie jak marchew, selery, pomidory, liście laurowe czy też cebulę. Jest także popularna na Cyprze, wskutek czego niekiedy błędnie zaliczana także do kuchni cypryjskiej, gdzie występuje pod arabską nazwą "fasoulia".

</doc>
<doc id="778272" url="https://pl.wikipedia.org/wiki?curid=778272" title="Aristejdes">
Aristejdes



</doc>
<doc id="778273" url="https://pl.wikipedia.org/wiki?curid=778273" title="Fassolada">
Fassolada



</doc>
<doc id="778274" url="https://pl.wikipedia.org/wiki?curid=778274" title="Fassoulada">
Fassoulada



</doc>
<doc id="778275" url="https://pl.wikipedia.org/wiki?curid=778275" title="Grecka zupa fasolowa">
Grecka zupa fasolowa



</doc>
<doc id="778276" url="https://pl.wikipedia.org/wiki?curid=778276" title="Nissan Cube">
Nissan Cube

Nissan Cube to mały samochód klasy A+ czyli tzw. mikrovanów oferowany do sprzedaży wyłącznie na rynku japońskim. Charakteryzuje się niecodziennym wyglądem przypominającym pudełko na kołach. Projektanci samochodu osiągnęli ciekawy efekt wizualny poprzez połączenie bocznego panelu okiennego z tym, który znajduje się w tylnych drzwiach. Oba okna tworzą jedną całość. Auto napędzają silniki 1,4 l (starsze wersje) i 1,5 l. Samochód jest pozycjonowany jako specjalny, co znajduje odzwierciedlenie w jego cenie. W 2009 roku zaprezentowano II generację. 

</doc>
<doc id="778277" url="https://pl.wikipedia.org/wiki?curid=778277" title="Kokoszka (województwo warmińsko-mazurskie)">
Kokoszka (województwo warmińsko-mazurskie)

Kokoszka (dawniej "Kokoska") – kolonia mazurska w Polsce, w sołectwie Wygryny, położona w województwie warmińsko-mazurskim, w powiecie piskim, w gminie Ruciane-Nida przy drodze wojewódzkiej nr na obszarze Puszczy Piskiej. W latach 1975–1998 kolonia administracyjnie należała do województwa suwalskiego.
Historia.
Osada powstała w ramach osadnictwa szkatułowego w 1704 r. na obszarze jednej włóki, jednej morgi i 75 prętów. W 1785 r. w osadzie były dwa domy. W 1839 r. w Kokoszce były trzy domy i 22 mieszkańców. Do 1872 r. Wygryny oraz pobliskie osady: Kokoszka i Orłówko pozostawały pod administracją leśną w Guziance lub w Mikołajkach. W 1938 r. władze hitlerowskie, w ramach akcji germanizacyjnej, zmieniły urzędową nazwę wsi "Kokoska" na "Kienhausen". W roku 1978 w przysiółku Kokoszka mieszkały 23 osoby.

</doc>
<doc id="778280" url="https://pl.wikipedia.org/wiki?curid=778280" title="Czyste (Poźrzadło)">
Czyste (Poźrzadło)

Czyste (niem. "Topper Grunewald") – osada wsi Poźrzadło w Polsce, położona w województwie lubuskim, w powiecie świebodzińskim, w gminie Łagów.
W latach 1975–1998 osada administracyjnie należała do województwa zielonogórskiego.

</doc>
<doc id="778281" url="https://pl.wikipedia.org/wiki?curid=778281" title="Adam Kazanowski (ok. 1599–1649)">
Adam Kazanowski (ok. 1599–1649)

Adam Kazanowski herbu Grzymała (ur. ok. 1599, zm. 25 grudnia 1649) – marszałek nadworny koronny w latach 1642–1649, kasztelan sandomierski w latach 1637–1642, podkomorzy koronny w latach 1634–1642, stolnik koronny w latach 1633–1634, podstoli koronny w 1633 roku, starosta borysowski i barcicki 1633, kozienicki, solecki, bielski od 1638, nowotarski (1640), administrator żup wielickich w latach 1642–1647, starosta warecki w 1645 roku.
Życiorys.
Syn Zygmunta, starszy brat Stanisława.
Był dworzaninem i przyjacielem królewicza Władysława Wazy, który przywrócił urząd stolnika specjalnie dla niego. Uczestniczył w wyprawie Władysława do Moskwy po koronę cara, towarzyszył mu również w wyprawie na zachód Europy.
Studiował w Padwie w latach 1627–1628.
Brał udział w wojnie chocimskiej (1621).
Był elektorem Władysława IV Wazy z województwa smoleńskiego i posłem województwa smoleńskiego na sejm elekcyjny w 1632 roku.
W roku 1633 dzięki poparciu króla Władysława IV poślubił 14-letnią wówczas Elżbietę (Halszkę) ze Słuszków (1619–1671). Małżeństwo oznaczało dla Kazanowskiego nie tylko pokaźny posag (50 tys. złotych), lecz także cenne koligacje. Adam i Elżbieta Kazanowscy nie mieli dzieci.
W 1632 roku otrzymał od Władysława IV Wazy pałac na Przedmieściu Krakowskim.
Jako starosta bielski razem z żona sfinansował w 1638 roku wzniesienie klasztoru karmelitów w Bielsku Podlaskim, a w 1641 zbudował tam drewniany klasztorny kościół Matki Bożej z Góry Karmel. Jako pierwszy sprowadził Żydów na Podhale.
Był umiarkowanie zaangażowany w kwestie polityki międzynarodowej, m.in. w latach 1640–1642 usiłował przeforsować antyfrancuski sojusz wojskowy z Hiszpanią, potencjalnie skutkujący zaangażowaniem Polski w Wojnę Trzydziestoletnią.
Prowadził transakcje zakupu floty okrętów dla króla Władysława IV. Gdy w skarbcu zabrakło pieniędzy, zastawił swój majątek. Przez niektórych uważany za mający zły wpływ na króla, którego ponoć miał wykorzystywać.
Wykupił połowę dóbr praskich (Praga Magnacka) i zabudował (1637–1647). W 1644 nabył kamienicę „pod Krzysztofory” i sąsiednie domy, i uczynił swą rezydencją.
Był członkiem konfederacji generalnej zawiązanej 31 lipca 1648 roku. W czasie elekcji 1648 roku został sędzią generalnego sądu kapturowego W 1648 roku był elektorem Jana II Kazimierza Wazy z ziemi czerskiej, podpisał jego "pacta conventa".
Zmarł w roku 1649. Został pochowany w kolegiacie św. Jana w Warszawie.

</doc>
<doc id="778282" url="https://pl.wikipedia.org/wiki?curid=778282" title="Zamach stanu pułkownika Mariana Januszajtis-Żegota">
Zamach stanu pułkownika Mariana Januszajtis-Żegota



</doc>
<doc id="778284" url="https://pl.wikipedia.org/wiki?curid=778284" title="Radio Parada">
Radio Parada

Radio Parada – prywatna stacja radiowa z Łodzi. Właścicielem stacji jest Radio Parada spółka z o.o., której zadaniem jest nadawanie audycji radiowych o zasięgu regionalnym. Siedziba znajduje się w Łodzi przy alei Piłsudskiego 141. Prezesem radia jest Ewa Kubasiewicz.
Stacja nadaje całodobowo na częstotliwościach 96,0 MHz w Łodzi oraz 97,8 MHz w Opocznie. Nadajniki umieszczone są odpowiednio na kominie Zakładów Włókien Chemicznych „Chemitex-Anilana” przy alei Piłsudskiego 141 w Łodzi oraz na kominie Zakładu Energetyki Cieplnej przy ul. Przemysłowej 5c w Opocznie.
Partnerem Radia Parada jest Informacyjna Agencja Radiowa (IAR). Od początku istnienia stacji w ofercie programowej znajduje się publicystyka, edukacja i poradnictwo. Pod względem muzycznym Radio Parada prezentuje standardy muzyki rozrywkowej lat 60., 70., 80. i 90. XX wieku, oraz najnowsze przeboje światowych list przebojów (codzienna "Lista Hot Top 20"). Za pośrednictwem strony internetowej Radia Parada, można było go słuchać oraz oglądać na żywo dzięki kamerom zainstalowanym w studiu.
Historia.
Radio Rock-Parada (pierwotna nazwa) zostało założone przez Huberta Kubasiewicza, a sfinansowane przez Krzysztofa Kubasiewicza. Radio nadawało muzykę rockową i wiadomości lokalne. Do zespołu dołączyli m.in. Piotr Stelmach, Tomasz Kasprzyk i Juliusz Kaszyński. Po kilku miesiącach działalności, gdy rozgłośnia zyskała popularność m.in. dzięki wysokiej jakości nadawanych audycji, Hubert Kubasiewicz został odsunięty od prowadzenia radia przez swojego ojca i jego ówczesną żonę, a z czasem zwolniony.
Krajowa Rada Radiofonii i Telewizji początkowo nie przyznała koncesji Radiu Parada, ale po przegranym procesie przed Naczelnym Sądem Administracyjnym w Warszawie, została zmuszona do jej wydania. Radio rozpoczęło nadawanie 26 czerwca 1993 roku. W ciągu pierwszego roku osiągnęło pierwszą pozycję wśród stacji radiowych nadających w Łodzi, dystansując stacje ogólnopolskie. Początkowo siedziba radia znajdowała się w wynajętych pomieszczeniach na XIII piętrze wieżowca PKP przy ulicy Tuwima 28. W 2000 roku siedziba została przeniesiona do obiektu przy al. Piłsudskiego 141/145 (dawnego budynku kotłowni z kominem po zakładach , a po II wojnie światowej należącego do Zakładów Włókien Sztucznych „Anilana”). Na kominie znajduje się maszt radiowy.
Od roku 1993 radio ma półokrągłe logo składające się z napisu RADIO PARADA, a pod nim półokrągłe czerwone koła z napisem 96.00 FM (dawniej 69.44 MHz-96.00 FM).

</doc>
<doc id="778285" url="https://pl.wikipedia.org/wiki?curid=778285" title="Aislingen">
Aislingen

Aislingen – gmina targowa w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, wchodzi w skład wspólnoty administracyjnej Holzheim. Leży na obrzeżach Jury Szwabskiej, około 10 km na południowy zachód od Dillingen an der Donau.
Dzielnice.
W skład gminy wchodzą następujące dzielnice:
Aislingen, Baumgarten, Rieder, Windhausen.
Polityka.
Wójtem gminy jest Jürgen Kopriva, poprzednio urząd ten obejmował Andreas Gerstmeier, rada gminy składa się z 12 osób.

</doc>
<doc id="778290" url="https://pl.wikipedia.org/wiki?curid=778290" title="Zaroślak (osada)">
Zaroślak (osada)

Zaroślak – osada leśna w Polsce, w sołectwie Karwica, położona w województwie warmińsko-mazurskim, w powiecie piskim, w gminie Ruciane-Nida na obszarze Puszczy Piskiej nad rzeką Turośl.
W latach 1975–1998 miejscowość administracyjnie należała do województwa suwalskiego.

</doc>
<doc id="778293" url="https://pl.wikipedia.org/wiki?curid=778293" title="Holzheim (powiat Dillingen an der Donau)">
Holzheim (powiat Dillingen an der Donau)

Holzheim – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, siedziba wspólnoty administracyjnej Holzheim. Leży na obrzeżach Jury Szwabskiej, około 10 km na południe od Dillingen an der Donau.
Polityka.
Wójtem gminy jest Erhard Friegel, rada gminy składa się z 16 osób.

</doc>
<doc id="778294" url="https://pl.wikipedia.org/wiki?curid=778294" title="Elżbieta Słuszczanka">
Elżbieta Słuszczanka

Elżbieta Słuszczanka (Halszka) herbu Ostoja Kazanowska Adamowa (1619–1671) – marszałkowa nadworna koronna, podkanclerzyna koronna.
Ojcem jej był Aleksander Słuszka h. Ostoja (ok. 1580–1647) wojewoda trocki. Miała dwóch braci; Jednym bratem był Zygmunt Adam Słuszka h. Ostoja (1628–1674) chorąży wielki litewski, pułkownik wojska litewskich,
drugi brat; Bogusław Jerzy Słuszka h. Ostoja (ok. 1620–1658) podskarbi nadworny lit.
W 1633 roku Adam Kazanowski, dzięki poparciu króla Władysława IV, poślubił 14-letnią wówczas Elżbietę (Halszkę) ze Słuszków (1619–1671). Małżeństwo oznaczało dla Kazanowskiego nie tylko pokaźny posag (50 tys. złotych), lecz także cenne koligacje. Adam Kazanowski nigdy nie miał dzieci. Później Elżbieta wyszła za mąż za Hieronima Radziejowskiego.
Po śmierci pierwszego męża w 1649 r. dziedziczka olbrzymiej fortuny, w jej posiadaniu znalazły się m.in. wareckie starostwo niegrodowe (Warka, wieś Piaseczno i Stara Warka z folwarkiem).
W prezencie ślubnym w 1634 r. otrzymała od króla Władysława kubek szczerozłoty z asygnatą na 20 000 dukatów. Jako wdowa Elżbieta Kazanowska z drugim mężem Hieronimem Radziejowskim – wzięła ślub w 1650 r. – jako Hieronimowa Radziejowska założyła proces o stwierdzenie nieważności małżeństwa w 1651 r., gdy dopuścił się zdrady króla. “Femme fatale” króla Jana Kazimierza. Po ujawnieniu treści listu opuściła obóz wojskowy pod Sokalem i wniosła sprawę o stwierdzenie nieważności małżeństwa. Sama zamieszkiwała w klasztorze (Radziejowski usiłował później porwać żonę z klasztoru, czemu przeszkodziła gwardia królewska) jednocześnie zlecała swojemu bratu Bogusławowi Jerzemu Słuszce usunięcie męża z majątku. Słuszka najpierw wyzwał Radziejowskiego na pojedynek, a gdy ten odmówił 4 stycznia 1652 pod nieobecność gospodarza zajął zbrojnie Pałac Kazanowskich (znajdujący się 400 metrów od Zamku Królewskiego). Były mąż bezskutecznie usiłował zbrojnie odbić pałac. Po tych wydarzeniach dziejących się niecały miesiąc przed obradami Sejmu, Radziejowski został oskarżony o obrazę majestatu i pogwałcenie bezpieczeństwa rezydencji królewskiej – i skazany na banicję i infamię. Stwierdzenie nieważności małżeństwa między Elżbietą Słuszczanką i Hieronimem Radziejowskim miało miejsce dnia 15 stycznia 1663 r.
Jej pasierbem był Michał Stefan Radziejowski (1645–1705) – biskup warmiński, podkanclerzy koronny kardynał arcybiskup gnieźnieński, prymas Polski (jego matką rodzoną była pierwsza żona Hieronima Radziejowskiego – Eufrozyna Tarnowska), drugim synem był Stanisław Radziejowski (1643–1670) starosta kamionecki, solecki i warecki.

</doc>
<doc id="778297" url="https://pl.wikipedia.org/wiki?curid=778297" title="Szkoła Podoficerska Sił Powietrznych">
Szkoła Podoficerska Sił Powietrznych



</doc>
<doc id="778301" url="https://pl.wikipedia.org/wiki?curid=778301" title="Lac de la Gruyère">
Lac de la Gruyère

Lac de la Gruyère (niem. "Greyerzersee") – zbiornik zaporowy w Szwajcarii. Rozciąga się między miejscowościami Rossens i Broc w krainie historycznej Gruyères, w kantonie Fryburg. Długość 14 km, szerokość maksymalna ok. 1,6 km, powierzchnia maksymalna ok. 10 km², pojemność średnia 200 milionów m³, maksymalna wysokość lustra wody 677 m n.p.m. Powstał z przegrodzenia rzeki Sarine zaporą w rejonie Rossens. Jezioro, wijące się wśród wysokich wzgórz u podnóża Alp Fryburskich, stanowi atrakcję turystyczną. Akwen wykorzystywany jest do sportów wodnych. Charakterystycznym elementem krajobrazu jeziora jest wyłaniająca się z jego wód wysepka Ogoz (franc. l’Île d’Ogoz) z ruinami średniowiecznego zamku Pont-en-Ogoz.
Pierwszy projekt zapory powstał już w 1919. Po jego wielokrotnych modyfikacjach zaporę zbudowano w latach 1944-1948 pod kierunkiem inżyniera Henri Gicota. Budowa zapory rodziła liczne kontrowersje, związane m.in. z koniecznością zmiany sieci drogowej i zalania osiedla Pont-en-Ogoz. Zapora łukowa, żelbetonowa, ma długość 320 m i wysokość maksymalną 83 m. Ukończenie napełniania wodą i uruchomienie instalacji hydroenergetycznych miało miejsce wiosną 1948 r. Elektrownia wodna Hauterive, zasilana podziemną, betonową sztolnią, zużywa rocznie od 700 do 1200 milionów m³ wody i produkuje średnio 280 000 MWh energii elektrycznej rocznie.

</doc>
<doc id="778302" url="https://pl.wikipedia.org/wiki?curid=778302" title="Tomasz Wilczyński">
Tomasz Wilczyński

Tomasz Wilczyński (ur. 18 września 1903 w Parczewie, zm. 5 sierpnia 1965 w Olsztynie) – polski duchowny rzymskokatolicki, doktor teologii, biskup pomocniczy lubelski w latach 1952–1956, delegat prymasa Polski z uprawnieniami biskupa rezydencjalnego w Olsztynie w latach 1956–1965.
Życiorys.
Po ukończeniu gimnazjum wstąpił do seminarium duchownego w Lublinie. W wieku 22 lat został skierowany na studia do Rzymu. 1 sierpnia 1926 w Lublinie przyjął święcenia kapłańskie. Dzięki zdobyciu we Włoszech doktoratu z teologii i licencjatu z biblistyki po powrocie do Polski objął stanowisko profesora, a następnie wicedyrektora w lubelskim seminarium. Po wybuchu II wojny światowej objął parafię w Bełżycach, gdzie uchronił wielu poszukiwanych przez Niemców kapłanów. Wówczas gościł również Stefana Wyszyńskiego. Po zakończeniu wojny objął stanowisko rektora w seminarium w Lublinie.
12 czerwca 1952 został prekonizowany biskupem pomocniczym diecezji lubelskiej ze stolicą tytularną Polybotus. Sakrę biskupią otrzymał 29 czerwca 1952 w katedrze św. Jana Chrzciciela i św. Jana Ewangelisty. Konsekrował go Piotr Kałwa, miejscowy biskup diecezjalny, w asyście Zdzisława Golińskiego, biskupa diecezjalnego częstochowskiego, i Mariana Jankowskiego, biskupa pomocniczego siedleckiego.
Dekretem prymasa Polski z 1 grudnia 1956 został mianowany ordynariuszem diecezji warmińskiej jako delegat specjalny z pełną władzą biskupa rezydencjalnego. Ingres do prokatedry odbył 16 grudnia 1956. Ustalił nowy podział administracyjny diecezji warmińskiej. W czasie swych rządów zdołał utworzyć Instytut Katechetyczny w Gietrzwałdzie. Brał też czynny udział w soborze watykańskim II.
Został pochowany w konkatedrze św. Jakuba w Olsztynie.

</doc>
<doc id="778303" url="https://pl.wikipedia.org/wiki?curid=778303" title="Jerónimo Grimaldi">
Jerónimo Grimaldi

Pablo Jerónimo Grimaldi y Pallavicini (ur. 6 lipca 1710, zm. 1 października 1789) – markiz i książę de Grimaldi, włosko-hiszpański dyplomata i polityk.
Życiorys.
Grimaldi służył Ferdynandowi IV i Karolowi III jako minister-plenipotent w Szwecji i Parmie, a potem jako ambasador w Holandii. Karol III uczynił go ambasadorem w Paryżu, gdzie razem z francuskim sekretarzem stanu Étienne François, księciem de Choiseul negocjował trzeci Pakt Familijny między obu krajami. Spowodowało to pomoc hiszpańską dla Francji przeciwko Brytyjczykom w 1762 roku. W 1763 podpisał w imieniu Hiszpanii Pokój Paryski.
We wrześniu 1763, po ustąpieniu Ricardo Walla został pierwszym sekretarzem stanu, którym był do 1776. Jako posłańca między nim a królem wybrał młodego i obiecującego dyplomatę, którym był Domingo de Iriarte y Nieves Ravelo.
Grimaldi był reformatorem, członkiem grupy zwanej: "golillas". Razem z Leopoldo de Gregorio, markizem Esquilache, pomógł stłumić zamieszki z 1766 roku, wywołane polityką Esquilache’go. Jego dom został w ich czasie zniszczony. Był członkiem rady, która doprowadziła do wygnania Jezuitów z Hiszpanii w 1767 roku.
W 1776, po wielu konfliktach, między innymi spowodowanych fiaskiem wyprawy na Algier w 1775 roku usunięto go z urzędu i mianowano ambasadorem w Rzymie. Przyznano mu Order Złotego Runa i tytuł granda Hiszpanii. Został księciem Grimaldi, w uznaniu swych zasług dla korony.

</doc>
<doc id="778306" url="https://pl.wikipedia.org/wiki?curid=778306" title="Szeroki Bór Piski">
Szeroki Bór Piski

Szeroki Bór Piski – wieś w Polsce położona w województwie warmińsko-mazurskim, w powiecie piskim, w gminie Pisz przy drodze krajowej nr i w pobliżu linii kolejowej Pisz – Szczytno.
W latach 1975–1998 miejscowość administracyjnie należała do województwa suwalskiego.
W 1935 roku na obszarze współczesnej wsi Szeroki Bór Piski rozpoczęto budowę tajnego ośrodka naukowo-badawczego Luftwaffe. W 1951 r. obiekt przejęło Wojsko Polskie, w latach 1953-1954 rozpoczęto budowę osiedla wojskowego, zaś w 1957 roku powstała tu jednostka wojskowa (przeniesiona z Torunia), która funkcjonowała do 1989 r. Nazwa miejscowości oraz status wsi zostały administracyjnie zatwierdzone 14 stycznia 2002.

</doc>
<doc id="778307" url="https://pl.wikipedia.org/wiki?curid=778307" title="Damiano Tommasi">
Damiano Tommasi

Damiano Tommasi (ur. 17 maja 1974 w Negrar) – włoski piłkarz występujący na pozycji pomocnika, olimpijczyk, reprezentant Włoch w latach 1998–2003, burmistrz Werony.
W czerwcu 2022 roku Damiano Tommasi wybrany został burmistrzem Werony, startując z list centrolewicy.
Kariera.
Tommasi był kolejno zawodnikiem takich klubów jak Hellas Werona, AS Roma, Levante UD, Queens Park Rangers FC, Tianjin Teda, US Sant’Anna d’Alfaedo oraz SP La Fiorita. Z AS Roma w sezonie 2000/01 wywalczył mistrzostwo kraju. Razem z reprezentacją Włoch brał udział w Mistrzostwach Świata 2002
Po zakończeniu kariery był szefem włoskiego związku zawodowego piłkarzy, angażując się w akcje charytatywne.

</doc>
<doc id="778308" url="https://pl.wikipedia.org/wiki?curid=778308" title="Kateter">
Kateter



</doc>
<doc id="778310" url="https://pl.wikipedia.org/wiki?curid=778310" title="Pyro Studios">
Pyro Studios

Pyro Studios – byłe hiszpańskie studio zajmujące się tworzeniem gier komputerowych, zostało założone w 1996 w Madrycie. Pierwszą grą studia było ' wydane w 1998, niedługo po niej ukazał się dodatek '. W lipcu 1999 Eidos Interactive wykupił 25% udziałów Pyro.
W październiku 2001 na Microsoft Windows wyszedł ' we wrześniu 2002 wyszły wersje na konsole Xbox i Sony PlayStation 2. Następnie w październiku 2003 został wydany ', w grze został użyty nowy silnik 3D. Łącznie cała seria "Commandos" sprzedała się w liczbie 3 mln egzemplarzy.
W styczniu 2003 wydana została gra strategiczna "Praetorians", której akcja toczyła się w czasach Gajusza Juliusza Cezara. W 2005 wydana została gra "Imperial Glory". Kolejną grą studia była "Commandos Strike Force", która wyszła w 2006. W 2009 wydana została gra oparta na filmie animowanym "Planeta 51". W 2012 r. studio połączyło się z Play Wireless, funkcjonując odtąd jako Pyro Mobile. Na grudzień 2017 r. strona internetowa studia przestała funkcjonować.

</doc>
<doc id="778312" url="https://pl.wikipedia.org/wiki?curid=778312" title="Kolonia Mikołajki">
Kolonia Mikołajki

Kolonia Mikołajki (do 31 grudnia 2002 "Tałty-Kolonia") – kolonia w Polsce położona w województwie warmińsko-mazurskim, w powiecie mrągowskim, w gminie Mikołajki.
W latach 1975–1998 miejscowość należała administracyjnie do województwa suwalskiego. 1 stycznia 2003 nastąpiła zmiana nazwy z "Tałty-Kolonia" na "Kolonia Mikołajki".

</doc>
<doc id="778313" url="https://pl.wikipedia.org/wiki?curid=778313" title="Memoriał Alfreda Smoczyka 1970">
Memoriał Alfreda Smoczyka 1970

XX Memoriał Alfreda Smoczyka odbył się 20 września 1970. Wygrał rybniczanin Andrzej Wyglenda.

</doc>
<doc id="778314" url="https://pl.wikipedia.org/wiki?curid=778314" title="Krzysztof Majchrzak">
Krzysztof Majchrzak



</doc>
<doc id="778316" url="https://pl.wikipedia.org/wiki?curid=778316" title="Mr. Zoob">
Mr. Zoob

Mr. Zoob (inne wersje pisowni: Mr Zoob, Mr Z'OOB, Mr Z'oob) – polski zespół grający alternatywnego rocka, znany z takich utworów jak „Kartka dla Waldka” i „Mój jest ten kawałek podłogi”. Muzyka Mr. Zooba to mieszanka rocka, ska, reggae. Teksty piosenek Mr. Zoob opierają się na humorze i pastiszu.
Nazwa zespołu powstała przypadkowo i stanowi zbitek słów nie mających żadnego znaczenia. Pomimo tego w latach 80. podejrzewano, że nazwa zespołu stanowi inny zapis sformułowania "Pan z U.B.". Wyjaśnienie to spodobało się muzykom.
Historia.
Zespół powstał w 1983 roku w Koszalinie. Pierwszy skład stanowili: Jakub Grabski (bas), Jacek Paprocki (gitara), Jerzy Charkiewicz (gitara), Waldemar Miszczor (perkusja, autor tekstów) oraz Grzegorz Rewers (saksofon). Następnie Charkiewicza zastąpił na gitarze Waldemar Lech, dołączył także Andrzej Donarski – wokalista i gitarzysta grupy Zespół Parkinsona. Pierwszy występ odbył się w grudniu tegoż roku w studenckim klubie „Nurt”. Zespół został zaproszony na sesję nagraniową pierwszego demo, a następnie do zagrania na eliminacjach do Festiwalu w Opolu, czyli w OMPP (Ogólnopolskim Młodzieżowym Przeglądzie Piosenki). Zespół zdobył wiele nagród, m.in. Nagrodę Polskiego Radia, Tonpressu, Pagartu itd. Pierwszy duży koncert grupa zagrała w Hali Ludowej we Wrocławiu z zespołami Lady Pank, Klaus Mitffoch. Latem 1984 r. Mr. Zoob brał udział w FAMIE, w „Kabaretonie” Macieja Zembatego, a także w festiwalu w Jarocinie. Późną jesienią 1984 r. z zespołu odeszli: Andrzej Donarski i Jakub Grabski. Ich miejsce zajęli: basista Piotr Ortel i wokalista Grzegorz Radzimski. W 1985/1986 roku zespół nagrał materiał na pierwszą płytę "To tylko ja". Następnie rozpadł się.
W 1993 r. zespół reaktywował się w zmienionym składzie. Do zespołu dołączył Łukasz Poprawski – saksofon.
W 1994 r. perkusistę Waldemara Miszczora zastąpił Tomasz „Tośka” Szeląg (z zespołu Gdzie Cikwiaty), a w 1995 do grupy dołączył saksofonista Marcin „Dzidzia” Zabrocki, z którymi zespół nagrał w 1998 r. drugą płytę zespołu "Czego się gapisz?" W tym samym roku odbył się też benefis 15-lecia Mr. Zooba z udziałem zespołów Voo Voo i Raz, Dwa, Trzy.
W roku 1998 odszedł z zespołu Jacek Paprocki i początkowo zespół grał z jednym gitarzystą – Gilmurem. W 2001 roku w miejsce Jakuba Grabskiego pojawił się Arkadiusz Wójcik – bas i dołączył Witold Poprawski – saksofon, a w 2002 Paweł Tomaszewski – gitara, którego w 2004 roku zastąpił Przemysław Śledź-Śledziuha. W roku 2005 w zespole pojawił się ponownie Waldemar Miszczor (perkusja) i Paweł Postaremczak (saksofon), którego w roku 2008 zastąpił Artur Orłowski.
Na początku 2007 zespół nagrał materiał na nową płytę zatytułowaną "Moja głowa". Zawiera ona kilka starszych kompozycji w nowych aranżacjach oraz nowy materiał, który powstał w ciągu ostatnich dwóch lat, nieprezentowany wcześniej na koncertach. Płytę promuje singel „NieAmeryka” prezentujący nowe, odświeżone, nieco ostrzejsze brzmienie zespołu.
Przemysław Śledź odszedł z zespołu w grudniu 2008 r. i w jego miejsce ponownie wrócił do zespołu gitarzysta z pierwszego składu Jacek Paprocki. W czerwcu 2009 roku odszedł z zespołu Andrzej Donarski (wokalista), który założył razem z Przemysławem Śledziem nową formację „Mister z U.B.” Do grupy dołączyli natomiast: nowy wokalista – Radek Czerwiński oraz gitarzysta – Grzegorz Jóźwik. W 2014 roku do zespołu powrócił Andrzej Donarski, jednakże pozostał drugi wokalista – Radek Czerwiński, który wspiera na koncertach zespół co jakiś czas. W 2015 roku na kanale Andrzeja Donarskiego w serwisie YouTube pojawił się utwór grupy „Nuda” („Piosenka miłosna o nudzie”), który pochodzi z płyty „Czego się gapisz?” z 1998 roku.
13 grudnia 2016 zmarł gitarzysta Waldemar Lech.
W latach 2020 i 2021 grupa opublikowała dwa nowe single: "Dotykaj mnie" oraz "Tylko nie płacz""."
Notowane utwory.
W latach 1984–1985 szereg utworów Mr. Zooba trafił na listę przebojów Programu Trzeciego (LP3). Największe sukcesy odniosły: „Kartka dla Waldka” (7 tygodni na liście, osiągnięte 7. miejsce), i „Kawałek podłogi” (11 tygodni, 8. miejsce). Na tej samej liście znalazły się też kompozycje: „A ja się śmieję w głos”, „Czego się gapisz”, „Nie, nie kochaj mnie”, „Tylko jeden krok”. W 1990 utwór „Fala” zadebiutował na 50. pozycji LP3, ale nie pojawił się już w następnych notowaniach. Większe powodzenie miał w 2007 utwór „Ja tu czekam”, który zdołał utrzymać się przez 11 tygodni, docierając do miejsca 23.
W zestawieniu "TOP20" Programu Trzeciego największym sukcesem w dorobku zespołu były utwory „Kawałek podłogi” i „Kartka dla Waldka”, które zdobyły odpowiednio 55 i 40 punktów.
Obecny skład.
Źródło: 

</doc>
<doc id="778317" url="https://pl.wikipedia.org/wiki?curid=778317" title="Gruyères (kraina historyczna)">
Gruyères (kraina historyczna)

Gruyères - kraina historyczna w Szwajcarii. Hrabstwo, a następnie okręg u północnych podnóży Alp Fryburskich, w otoczeniu doliny rzeki Sarine.
Wspominane już w XII wieku, hrabstwo Gruyères (franc. "Comté de Gruyères") zostało podzielone w 1555 między Berno i Fryburg. Baliwowie berneńscy (de Saanen lub Gessenay) oraz fryburscy (de Gruyère) funkcjonowali odpowiednio do 1798 i do 1814. Z terenów baliwatu fryburskiego utworzono następnie Okręg Gruyère (franc. "district de la Gruyère"), którego osią stała się rzeka Sarine. Od 1798 do 1848 jego obszar zmieniał się kilkakrotnie. Od 1848 obejmuje tereny od Montbovon po Pont-la-Ville i Le Bry przy północnym krańcu dzisiejszego jeziora Lac de la Gruyère. 
W połowie XIX wieku okręg liczył 17,1 tys. mieszkańców. W 2003 na terenie 28 gmin o łącznej powierzchni 489,4 km² mieszkało ich 40,3 tys. 
Stolicą okręgu była gmina Gruyères, a od 1848 jest nią Bulle. 
Mieszkańcy okręgu mówią językiem francuskim, z wyjątkiem gminy Jaun (fr. "Bellegarde"), której mieszkańcy należą już do niemieckiego obszaru językowego.

</doc>
<doc id="778318" url="https://pl.wikipedia.org/wiki?curid=778318" title="Duane Allman">
Duane Allman

Howard Duane Allman (ur. 20 listopada 1946 w Nashville, zm. 29 października 1971 w Macon) – amerykański gitarzysta.
Został sklasyfikowany na drugim (2003) i dziewiątym (2011) miejscu listy 100 najlepszych gitarzystów wszech czasów magazynu „Rolling Stone”.
Był muzykiem sesyjnym oraz liderem zespołu The Allman Brothers Band, który założył z bratem Greggiem Allmanem w 1969. Miał duży wkład m.in. w powstanie albumu "Layla and Other Assorted Love Songs" zespołu Derek and the Dominos.
Jego pseudonim Skydog nadał mu piosenkarz soulowy Wilson Pickett.
Życiorys.
Urodził się 20 listopada 1946 w Nashville w stanie Tennessee. Kiedy miał trzy lata, jego ojciec, sierżant armii amerykańskiej, został zamordowany w napadzie rabunkowym. Po śmierci głowy rodziny wraz z matką i młodszym o rok bratem Greggiem przeprowadził się z Norfolk do Nashville, a w 1957 osiedlił się w Daytona Beach na Florydzie. W 1959, podczas odwiedzin u rodziny w Nashville, brqcia poszli na koncert B.B. Kinga i obaj szybko poddali się czarowi jego muzyki, po czym stwierdzili, że sami chcą grać.
Allmanowie zaczęli występować przed publicznością w 1961, grając w różnych lokalnych zespołach. Wkrótce później Duane porzucił szkołę średnią, aby móc skupić się na nauce gry na gitarze. W 1963 wraz z bratem grał w zespole The House Rockers, a w 1965 wspólnie założyli formację Allman Joys. Po ukończeniu nauki w liceum wyruszył z zespołem w trasę koncertową po południowo-zachodnich stanach USA. Wraz z bratem osiedlił się w Saint Louis w stanie Missouri. W latach 1967–1968 występował jako muzyk sesyjny w zespole The Hour Glass, z którym nagrał dwa albumy: "The Hour Glass" (1967) i "Power of Love" (1968).
W tamtym okresie zaczął również grać na gitarze slide po tym, jak usłyszał muzyka Taj Mahala wykonującego klasyczny utwór Williego McTella „Statesboro Blues”; utwór ten stał się później znakiem rozpoznawczym The Allman Brothers Band. Do gry używał pustej butelki po lekarstwie Coricidin, którą trzymał na drugim palcu (tak samo grali później inni muzycy grający na gitarze slide, m.in. Bonnie Raitt, Rory Gallagher i Gary Rossington). Po rozpadzie zespołu Hour Glass w 1968 wraz z bratem powrócił na Florydę, gdzie nagrali demo z zespołem folkowym 31st of February, którego perkusistą był Butch Trucks. Podczas gdy Gregg wrócił do Kalifornii, żeby wypełnić zobowiązania związane z grupą Hour Glass, Duane grał w różnych zespołach muzycznych z Florydy.
Na początku 1968 grą w FAME Recording Studios w Muscle Shoals w Alabamie zwrócił uwagę Ricka Halla, właściciela wytwórni FAME, który w listopadzie 1968 zatrudnił go do nagrania albumu "Hey Jude" (1968) z Wilsonem Pickettem. Niedługo później został muzykiem sesyjnym na pełnym etacie w Muscle Shoals. Został zauważony przez wielu innych muzyków, m.in. Erica Claptona. Występ Allnana na "Hey Jude" zachwycił również producenta i kierownika wytwórni Atlantic Records – Jerry'ego Wexlera, który wykupił kontrakt muzyka i chciał, aby ten grał na wszystkich sesjach artystów R&amp;B w Atlantic. Tym sposobem pojawił się na płytach artystów, takich jak: Clarence Carter, King Curtis, Aretha Franklin, Otis Rush, Percy Sledge, Boz Scaggs i Herbie Mann. Na pierwszą sesję nagraniową z Franklin pojechał do Nowego Jorku, gdzie w styczniu 1969 udał się jako widz do klubu Fillmore East na koncert Johnny'ego Wintera i miał powiedzieć do gitarzysty Jimmy'ego Johnsona, że za rok on też znajdzie się na tej scenie. Zespół Allman Brothers Band w rzeczy samej zagrał w Fillmore w grudniu tego roku.
Choć ograniczenia pełnoetatowego muzyka sesyjnego były dla Allmana frustrujące, dzięki tej pracy mógł współpracować z uznanymi artystami, co z kolei pozwoliło mu wynająć znajdujący się na odludziu domek nad jeziorem, gdzie spędzał wiele godzin w samotności, doskonaląc swoją grę. Dzięki pracy w F.A.M.E. poznał perkusistę grającego jazz i R&amp;B – Johnny'ego Lee Johnsona (Jaimoe), z którym nawiązał współpracę. Menedżer Otis Reddinga w tym czasie zaczął kierować karierą Allmana i miał w planach zorganizowanie wokół niego trzyosobowego zespołu. Allman i Johnson zaprosili do składu basistę Berry'ego Oakleya, który jednak był związany ze swoim rockowym zespołem Second Coming.
Allman, zmęczony pracą w Muscle Shoals, wyprowadził się do Jacksonville na Florydzie, gdzie wraz z wprowadził się do domu Butcha Trucksa. Wkrótce do jego zespołu dołączyli Betts, Oakley i Reese Wynans. Ostatni ściągnięty z Los Angeles został Gregg, który miał śpiewać i zastąpić Wynansa na klawiszach. Pod koniec marca 1969 w tym składzie został uformowany zespół The Allman Brothers Band. Po serii prób i występów sekstet udał się do Macon w stanie Georgia, aby pracować niedaleko Waldena i jego wytwórni Capricorn Sound Studios. Miesiące prób i występów zespołu obejmowały m.in. darmowe koncerty w Central City Park w Macon i w Piedmont Park w Atlancie. Pierwszy album grupy, również zatytułowany "The Allman Brothers Band", został nagrany w Nowym Jorku we wrześniu 1969 i wydany kilka miesięcy później. W czasie intensywnej trasy koncertowej muzycy zaczęli pracę nad kolejnym albumem, "Idlewild South". Płyta, wyprodukowana przez Toma Dowda, została wydana w sierpniu 1970 i niedługo po premierze trafiła na listy przebojów Billboardu.
Podczas pobytu w Miami wziął udział w nagraniu albumu "Layla and Other Assorted Love Songs" u boku Erica Claptona. Po koncercie w Miami ich oba zespoły – The Allman Brothers Band i Derek and the Dominos – udały się do Criterii, gdzie podczas jednego z koncertów Clapton zaproponował Allmanowi wspólne nagrania. Allman przyjął ofertę i pojawił się na większości utworów Claptona. Nie opuścił jednak własneto zespołu, nawet pomimo oferty stałej współpracy od Claptona. Allmanowie nagrali następnie "At Fillmore East", Duane nadal grywał na albumach innych artystów.
29 października 1971 na szosie w Macon uległ wypadkowi na motocyklu, próbując uniknąć zderzenia z ciągnik. Motocykl przygniótł go i zmiażdżył organy wewnętrzne. Allman zmarł trzy godziny później na szpitalnym stole operacyjnym, niecały miesiąc przed swoimi 25. urodzinami. Wkrótce po śmierci muzyka Ronnie Van Zant z Lynyrd Skynyrd zadedykował jego pamięci utwór „Free Bird”.
Po pogrzebie Allmana nastąpił okres kilku tygodni żałoby, po którym pięciu członków zespołu kontynuowało grę pod nazwą The Allman Brothers Band. Kolejny album nazwany został "Eat a Peach", co było cytatem z jednego z wywiadów z Duanem, który w odpowiedzi na pytanie: "W jaki sposób przyczyniasz się do rewolucji?", opowiedział: "Nie ma rewolucji, jest tylko ewolucja; ale za każdym razem jak jestem w Georgii, zjadam brzoskwinię za pokój". Ten podwójny album wydany został w styczniu 1972 i zawierał na jednej stronie utwory nagrane na żywo z udziałem Duane'a; dwie strony z "Mountain Jam" nagranego z Duanem w Fillmore podczas tego samego wieczoru, co "At Fillmore East", oraz stronę z utworami nagranymi w pięcioosobowym składzie. Nagrania Allmana w składzie ABB pojawiły się na albumach wytwórni Capricorn: ' (1972) i ' (1974).
W 1973 fani Allmana wyrzeźbili ogromne litery „REMEMBER DUANE ALLMAN” w piaskowcu stanowiącym nasyp wzdłuż drogi Interstate 20 koło Vicksburga w stanie Mississippi. Zdjęcie tego dzieła zostało opublikowane w magazynie "Rolling Stone" oraz w "Rolling Stone Illustrated History of Rock &amp; Roll". Sam napis przetrwał ponad 10 lat
W 1998 organy ustawodawcze stanu Georgia wydały rozporządzenie, w myśl którego odcinek autostrady stanowej nr 19 w Macon nazwano "Bulwarem Duane'a Allmana" na cześć artysty.
Allman namiętnie czytał książki (m.in. "Władcę Pierścieni") oraz posiadał sporą kolekcję komiksów. Swoje jedyne dziecko nazwał Galadrielle, na cześć Galadrieli z "Władców Pierścieni". Nigdy nie ukończył szkoły, lecz mimo to Willie Perkins (technik i menedżer zespołu w latach 1970–1976) żartował, że Duane mówił o sobie per „uczony podróżnik” ze względu na wiedzę zdobytą dzięki czytaniu i podróżom.

</doc>
<doc id="778320" url="https://pl.wikipedia.org/wiki?curid=778320" title="Ricardo Wall">
Ricardo Wall

Richard Wall (ur. 5 listopada 1694 w Nantes, zm. 26 grudnia 1777 w Soto de Roma) – irlandzki dyplomata, żołnierz i minister w służbie Hiszpanii.
Pełnił funkcję pierwszego sekretarza stanu Hiszpanii od roku 1754 do 1763. Zaangażował kraj w wojnę siedmioletnią, by pomóc Francji, co skończyło się klęską Hiszpanii i jego odwołaniem.
Życiorys.
1694-1726.
Wall urodził się w Nantes, ponieważ jego rodzice jako stronnicy Jakuba II Stuarta uciekli po bitwie pod Boyne do Francji. Jego ojciec Matías Wall, był oficerem w armii Jakuba II (Regiment Fitz-James) i był ciągle nieobecny. Wychowaniem jego syna zajął się jeden z krewnych, prawdopodobnie Gilbert Wall. Nic nie wiadomo bliżej o jego dzieciństwie. Około 1710 roku został paziem księżnej Vendôme. W 1716 roku opuścił Francję i wszedł w służbę hiszpańską, gdzie jego protektorem był kardynał Giulio Alberoni.
Wstąpił do Królewskich Kadetów („Colegio Real de Guardiamarinas”), który to oddział założył minister José Patiño w roku 1717, nieco potem służył na okręcie "Real San Felipe" (74 działa), gdzie jego dowódcą był Admirał Gaztañeta. Na tym okręcie brał udział w kampanii mającej umożliwić odzyskanie Sycylii (1718), aż do chwili gdy bitwa koło przylądka Passaro zniszczyła hiszpańską flotę. Po klęsce Wall dołączył do regimentu irlandzkiego (Hibernia), gdzie służył pod markizem Lede. Brał udział w bitwach pod Melazzo i Francavilla. Przy kolejnej kampanii (Ceuta 1720-1721), Wall był adiutantem markiza, a w końcu został kapitanem Regimentu de Batavia (dragoni).
1727-1729.
W 1727, Wall towarzyszył księciu Lirii w misji ambasadora do Rosji. Książę, który również żył wcześniej na wygnaniu (Saint Germain-en-Laye, 1696) i który był synem księcia Berwick, polegał na nim w pełni. To przyspieszyło karierę Walla. Proponowano mu ambasadę w Berlinie, lecz nie otrzymał w końcu tego stanowiska. Miał jednak okazję służyć w służbach dyplomatycznych w takich miejscach jak Drezno, Berlin, Parma i Petersburg. W roku 1729 powrócił do Hiszpanii.
1730-1740.
W latach 1732-1734, uczestniczył w wyprawie do Toskanii, by osadzić Don Carlosa na tronie Parmy. Brał potem udział w wojnie o Neapol (część konfliktu zwanego wojna o sukcesję polską) (1734-1735) i w operacjach wokół miast Kapua, Mesyna i Syrakuzy. W 1737 otrzymał Order św. Jakuba, w 1741 zaś „encomiendę” (feudum) w Peñausende, wraz z: Peralejos de Abajo, Saucelle, Saldeana i Barrueco Pardo (obecnie w prowincji Zamora i Salamanca). W 1740 przejął regiment, którym dotychczas dowodził, a motto jego rodziny: "Aut Caesar aut nullus" stało się mottem regimentu.
1744-1753.
W roku 1744 został brygadierem, a w 1747 marszałkiem polowym, walczył w Lombardii (wojna o sukcesję austriacką), dzięki sukcesom wojennym zdobył sympatię wpływowych ministrów, m.in. markiza de Huéscar.
Przerwał karierę wojskową po ranie, jaką zadano mu bitwie pod Plasencią (1746) i został dyplomatą. W maju 1747 został wysłannikiem do Republiki Genui mającym podejmować jedynie tematy związane z wojną. Parę tygodni potem minister José de Carvajal y Lancaster, bliski przyjaciel Huescara, wysłał Walla do Londynu.
Musiał jednocześnie zabiegać o separatystyczny pokój z Wielką Brytanią i walczyć z konkurencją zazdrosnego markiza Tabuérniga. W Londynie mieszkał przy Soho Square, modnej części miasta, gdzie słynny malarz Jean-Baptiste van Loo namalował jego portret (obraz dziś w National Gallery, w Dublinie).
W roku 1752 przedsięwziął krótką wizytę do Hiszpanii, gdzie poznał nowego króla Ferdynanda VI i Carvajala, którego nie znał dotąd osobiście. Otrzymał wówczas stanowisko generalnego dzierżawcy królewskiego ("Teniente General").
1754-1763.
W roku 1754 Wall został odwołany z Londynu by zostać MSZ po śmierci Carvajala. Kilka miesięcy później wspólnie z księciem Huescar i brytyjskim ambasadorem (Benjamin Keene), doprowadził do ustąpienia dawnego wroga Carvajala (markiza Ensenada) z urzędu. Wall utrzymał się u władzy do 1763 roku. W listach jakie pozostawili Benjamin Keene i jego następca lord Bristolu, widać zaufanie do Walla. Gdy toczyła się wojna siedmioletnia (1756-1763) Wall był zwolennikiem rekompensat dla brytyjskich kupców. Wielokrotnie stawał się celem „partii francuskiej” w Madrycie, gdyż jako cudzoziemiec był podejrzewany o skryte probrytyjskie sympatie. Wspominał o tym wielokrotnie posłom brytyjskim.
Pokojową swą politykę Wall określał jako „"neutralidad religiosa"”, „religijną neutralność” (wobec toczącej się od roku 1756 wojny francusko-brytyjskiej), lecz kiedy król Ferdynand VI Burbon zmarł, trudno było utrzymać Wallowi wpływy w „roku bez króla” („el Año sin Rey”), a nowy król podpisał natychmiast z Francją Pakt Familijny.
Nowy władca Karol III Burbon (1759-1788), utrzymał Walla na stanowisku. W 1761 Hiszpania znalazła się w stanie wojny przeciw Brytyjczykom mimo jego starań, na co skarżył się lordowi Bristolu. III Pakt Familijny uczynił pozycję Walla trudną, a klęski wojenne spowodowały jego ustąpienie w roku 1763.
Podczas swego administrowania utworzył liczny zastęp klientów, rządzących potem Hiszpanią. Byli nimi: Jerónimo Grimaldi, Pedro de Aranda, hrabia Campomanes, Manuel de Roda, hrabia Fuentes, hrabia Ricla, a także wielu Irlandczyków: Alejandro O’Reilly, Demetrius O'Mahony, hrabia Mahony, Peter Lacy, Diego Purcell, Diego Nangle, Pedro Stuart, Ambrosio O’Higgins, Guillermo Bowles, Bernardine Ward i Carlos McCarthy. Inni znani to: Francisco Perez Bayer, Jose Clavijo y Fajardo, Benito Bails, Celestino Mutis, Jose Agustín del Llano, Bernardo de Iriarte, Bernardino del Campo, Nicolas de Azara, i Juan Chindulza.
1763-1777.
Król dał mu dużą pensję i królewszczyznę Soto de Roma, niedaleko miasta Grenada, które potem dostanie Manuel Godoy, a jeszcze później Wellington. Wall mieszkał tam do końca, dając schronienie i gościnę wszystkim, zwłaszcza brytyjskim podróżnym.
Zmarł 26 grudnia 1777. Jego spowiednik Juan Miguel Kayser, jezuita otrzymał lwią część spadku, nieco dostał też kuzyn Eduardo Wall. Wall nigdy nie był żonaty i nie miał potomków. Brytyjski historyk William Coxe myli się pisząc, ze Wall był wysyłany na misję do Ameryki Hiszpańskiej by odebrać Jamajkę Anglikom. Coxe myli dwie osoby: Johna Savy’ego, zwany Miguel Wall i Richarda (Ricardo) Walla ("The National Archives" (Kew), "State Papers", 94/126). Podobnie Wall nigdy nie był ambasadorem w Holandii czy Akwizgranie, jak podaje Coxe.

</doc>
<doc id="778322" url="https://pl.wikipedia.org/wiki?curid=778322" title="George Mitchell">
George Mitchell

George John Mitchell (ur. 20 sierpnia 1933 w Waterville, Maine) – amerykański polityk, działacz Partii Demokratycznej. W latach (1980–1995) reprezentował rodzinny stan Maine w Senacie Stanów Zjednoczonych, gdzie przez sześć ostatnich lat (tj. 1989–1995) był liderem większości, czyli jedną z najbardziej wpływowych osób w Kongresie i na amerykańskiej scenie politycznej. Był także przez rok (1987–1988) zastępcą przewodniczącego "pro tempore" Senatu.
W późniejszych latach Mitchell był także prezesem Disneya oraz mediatorem w konflikcie w Ulsterze.
Wczesne lata.
Mitchell urodził się w Waterville w Maine. Jego ojciec, także noszący imię George, był robotnikiem. Matka zaś, Mary Saad, wyemigrowała z Libanu w wieku 18 lat. W Ameryce także pracowała jako robotnica w przemyśle tekstylnym.
Po ukończeniu miejscowych szkół publicznych w 1954 Mitchell ukończył studia na Bowdoin College. W 1961 zaś wydział prawa prestiżowego Uniwersytetu Georgetown. W 1960 przyjęto go do palestry zarówno w Maine jak i Waszyngtonie.
W latach 1960-1962 pracował jako prawnik procesowy w wydziale antymonopolowym Departamentu Sprawiedliwości. Następnie (1962-1965) był asystentem senatora Edmunda Muskiego. Po zakończeniu pracy u niego prowadził własną praktykę w Portland (Maine, 1965-1977). Prócz tego w 1971 był asystentem prokuratora Cumberland County.
Wczesna kariera publiczna.
W 1974 zdobył nominację demokratów z Maine jako kandydat na gubernatora, pokonując w prawyborach Josepha Brennana, który później sam zdobył to stanowisko. Mitchell przegrał, podobnie jak kandydat Partii Republikańskiej, z niezależnym kandydatem Jamesem B. Longleyem.
Jego kariera nie uległa jednak załamaniu, gdyż w 1997 prezydent Jimmy Carter mianował go prokuratorem federalnym na Maine. Pełnił tę funkcję do 1979, kiedy mianowano go z kolei sędzią sądu federalnego.
Senator.
Po rezygnacji z mandatu Muskiego, który został sekretarzem stanu, dawny oponent Mitchella, gubernator Brennan, mianował go senatorem w celu zapełnienia wakatu. Mitchell po dokończeniu kadencji Muskiego był wybierany dwukrotnie na własne sześcioletnie kadencję: w 1982 i 1988.
W czasie blisko 15 lat w izbie wyższej Kongresu Mitchell szybko awansował w jego hierarchii. Podczas poważnej choroby przewodniczącego "pro tempore" Johna C. Stennisa był jego zastępcą. Kiedy w 1989 ówczesny lider większości Robert Byrd sam został przewodniczącym "pro tempore", jego następcą został właśnie senator z Maine.
Zaliczający się raczej do liberalnego skrzydła partii Mitchell w czasie dwóch ostatnich lat swej kadencji lidera większości (1993-1995) aktywnie uczestniczył z przepchnięciu przez Senat pakietu udanych reform gospodarczych prezydenta Billa Clintona. Nie ubiegał się o trzecią pełną kadencję.
Mimo wysokiej pozycji przez całą swą kadencję był młodszym senatorem (ang. "junior senator"), albowiem drugim senatorem z Maine był William Cohen, który piastował mandat w latach 1979-1997.
W 1994 Clinton oferował Mitchellowi fotel sędziego Sądu Najwyższego, ale ten odmówił przyjęcia tej godności.
Po opuszczeniu Senatu.
Po opuszczeniu swego miejsca w Senacie Mitchell był wspólnikiem i prezesem kilku wpływowych firm prawniczych w Waszyngtonie.
Od 1995 aktywnie uczestniczył też w procesie pokojowym w Ulsterze. Początkowo przewodniczył komisji która skłoniła wszystkie partie w tym regionie do przyjęcia metod walki wyłącznie politycznej, bez stosowania przemocy.
Przewodniczył też udanym negocjacjom w traktacie pokojowym z Belfastu z 1998. Uważa się powszechnie, że osiągnięto porozumienie w głównej mierze dzięki jego interwencjom.
Od 4 marca 2004 do 1 stycznia 2007 był prezesem Disneya, w którego radzie nadzorczej zasiadał od 1995. Poza tym jest kanclerzem uniwersytetu w Belfaście oraz twórcą stypendium swego imienia, które umożliwia amerykanom studia w obu Irlandiach. Założył też Mitchell Institute w Portland.
W 2000 i 2004 był wymieniany jako potencjalny kandydat na sekretarza stanu jeżeli demokraci wygraliby wybory, z uwagi na swoje sukcesy w Ulsterze i dawną pozycję w Senacie.

</doc>
<doc id="778334" url="https://pl.wikipedia.org/wiki?curid=778334" title="Ustrzyki (album)">
Ustrzyki (album)

Ustrzyki – drugi oficjalny album zespołu KSU, wydany w 1990 roku, nakładem wytwórni Polton.
Materiał zarejestrowano w Studiu Tonpress KAW w Warszawie w listopadzie 1989 oraz styczniu 1990. Realizator – Andrzej Martyniak. Technik – Krzysztof Palczewski. Foto – Jerzy Linder. Projekt okładki – Jakimpex.

</doc>
<doc id="778336" url="https://pl.wikipedia.org/wiki?curid=778336" title="Piotr Kurozwęcki">
Piotr Kurozwęcki

Piotr Kurozwęcki zwany „Piorun” (zm. 1499) – polski szlachcic herbu Poraj.
Syn Krzesława Kurozwęckiego i Ewy Czarnej z Gorzyc herbu Sulima; brat Mikołaja, Dobiesława i Stanisława.
Karierę zawdzięczał poparciu króla w sporze z Jakubem z Sienna o obsadę krakowskiej stolicy biskupiej. W latach 1475–1477 był marszałkiem nadwornym. W 1479 został podskarbim koronnym. W 1494 został kasztelanem sandomierskim, był również starostą oświęcimskim w latach 1491–1494 i krakowskim w latach 1491–1495. Był wysyłany w misje zagraniczne. Był świadkiem wydania przywileju piotrkowskiego w 1496 roku.
Urząd podskarbiego wykorzystywał w celu własnego wzbogacania się (dążył np. do skupienia w swoim ręku podzielonej ojcowizny), dokonywał malwersacji i psuł monetę za dużą skalę, przez co musiał zbiec z kraju do Wiednia i za co spotkała go również konfiskata majątku (1499). Wkrótce potem zmarł.
Nie wiadomo, by się ożenił i miał jakieś potomstwo. Majątek jego, skonfiskowany przez króla, został po kilku latach zwrócony jego braciom.

</doc>
<doc id="778341" url="https://pl.wikipedia.org/wiki?curid=778341" title="Moje Bieszczady">
Moje Bieszczady

Moje Bieszczady – trzeci oficjalny album zespołu KSU wydany w 1993 roku.

</doc>
<doc id="778344" url="https://pl.wikipedia.org/wiki?curid=778344" title="Hymir">
Hymir

Hymir – w mitologii nordyckiej olbrzym, mąż Hrod, ojciec Tyra.
Hymir posiadał wielki kocioł, zdobyty dla niego przez Thora, w którym Azowie chcieli warzyć piwo.
Jeden z mitów dotyczących Hymira opowiada o tym, jak towarzyszył on Thorowi w czasie połowu. Thor złapał wówczas węża Jormunganda, lecz Hymir przerażony widokiem potwora, odciął linę zanim Thor mógł węża zabić. Rozzłoszczony tym Thor wrzucił Hymira do oceanu. Według innej wersji Thor zabił potwora

</doc>
<doc id="778347" url="https://pl.wikipedia.org/wiki?curid=778347" title="Jezioro Gruyère">
Jezioro Gruyère



</doc>
<doc id="778351" url="https://pl.wikipedia.org/wiki?curid=778351" title="Adam Kurozwęcki">
Adam Kurozwęcki

Adam Kurozwęcki zwany „Wrzód”, pisał się także Adam Rytwiański (zm. przed 1511) – polski szlachcic herbu Poraj.
Syn Mikołaja „Lubelczyka” Kurozwęckiego i Ewy z Rytwian, brat Hieronima.
Był starostą brzeźnickim. Głośny był jego zatarg z własnym ojcem, któremu w 1502 roku najechał i złupił Kurozwęki.
Żonaty był z Jadwigą Tęczyńską, córką Mikołaja wojewody bełskiego i ruskiego. Miał z nią córkę Annę, którą po jego śmierci wydano za Hieronima Łaskiego. Po śmierci męża Jadwiga wydała się za Piotra Opalińskiego.

</doc>
<doc id="778352" url="https://pl.wikipedia.org/wiki?curid=778352" title="Adam Rytwiański">
Adam Rytwiański



</doc>
<doc id="778354" url="https://pl.wikipedia.org/wiki?curid=778354" title="Adam Kurozwęcki-Rytwiański">
Adam Kurozwęcki-Rytwiański



</doc>
<doc id="778355" url="https://pl.wikipedia.org/wiki?curid=778355" title="Gruyère">
Gruyère

Francja:
Szwajcaria:
Osoby:
Inne:
Zobacz też

</doc>
<doc id="778357" url="https://pl.wikipedia.org/wiki?curid=778357" title="Rasa X">
Rasa X



</doc>
<doc id="778360" url="https://pl.wikipedia.org/wiki?curid=778360" title="Fort Anioła w Świnoujściu">
Fort Anioła w Świnoujściu

Fort III Anioła – fort pruskiej Twierdzy Świnoujście, wybudowany w latach 1854-1858, przeznaczony do obrony zachodniego kompleksu fortyfikacyjnego od strony lądu.
Składa się on z trzykondygnacyjnej rotundy, zwieńczonej tarasem i basztą obserwacyjną. W ścianach zewnętrznych otwory strzelnicze dla lekkich dział i broni ręcznej. Wokół budowli wały ziemne o narysie pentagonalnym z ufortyfikowaną bramą obronną, wyposażoną w dodatkowe stanowiska strzeleckie i artyleryjskie. Do roku 1863 fort otoczono wałami ziemnymi z podwójną fosą wodną. W latach 1870-1880 w wewnętrzny wał ziemny wkomponowano 3 schrony dla dział polowych, mały magazyn amunicyjny oraz schron dla kanonierów. Pod koniec XIX wieku do fortu doprowadzono łączność telegraficzną oraz sieć energetyczną. W czasie II wojny światowej obiekt połączono kolejką wąskotorową z innymi fortyfikacjami twierdzy. Wokół fortu pojawiły się stanowiska karabinów maszynowych. W okresie międzywojennym fort przystosowano do wojny chemicznej, montując tutaj gazoszczelne drzwi i pokrywy pancerne okien. Na baszcie wybudowano stanowisko przeciwlotniczej stacji radiowej. W drugiej połowie XIX w. Fort Anioła obsadzony był przez piechurów i artylerzystów w sile kompanii około 100 ludzi. Podczas I wojny światowej zaczął tracić na znaczeniu jako obiekt bojowy. W okresie międzywojennym przeszedł we władanie niemieckiej marynarki. W latach 30. zainstalowała się tutaj kompania obserwacyjno-meldunkowa obrony przeciwlotniczej. W maju 1945 załoga bez walki ewakuowała się okrętem na zachód. Po wojnie fort zajęła sowiecka marynarka, wykorzystując go jako obiekt obserwacyjny.
Elementy fortyfikacji:

</doc>
<doc id="778361" url="https://pl.wikipedia.org/wiki?curid=778361" title="Na 15-lecie!">
Na 15-lecie!

Na 15-lecie! – czwarty oficjalny album zespołu KSU wydany w 1994 roku.
Lista utworów.
źródło:

</doc>
<doc id="778367" url="https://pl.wikipedia.org/wiki?curid=778367" title="Nizina Górnotracka">
Nizina Górnotracka

Nizina Górnotracka (bułg. "Горнотракийска низина" – "Gornotrakijska nizina") – nizina w południowo-wschodniej Bułgarii, północna część Niziny Trackiej, zajmująca północną część historycznej Tracji.
Nizina Górnotracka rozciąga się równoleżnikowo przez środkową Bułgarię. Jej północną granicę stanowi łańcuch górski Sredna Gora, a południową – Rodopy i góry Sakar. Na zachodzie zamykają ją góry Riła, a na wschodzie sięga do Wzgórz Swetlijskich ("Светиилийски възвишения") i Manastirskich ("Манастирски възвишения"). Do Niziny Górnotrackiej należy także początek przełomowego odcinka Maricy między Rodopami a górami Sakar. Długość Niziny wynosi około 170 km, szerokość – do 50 km, powierzchnia – około 6 tys. km², a średnie wzniesienie – 168 m n.p.m.
Podłoże Niziny Górnotrackiej tworzą skały paleozoiczne i protopaleozoiczne pokryte trzeciorzędowymi osadami, pochodzącymi z okresu, gdy było tu dno wielkiego jeziora. Na powierzchni leży cienka warstwa czwartorzędowych osadów rzecznych. Nizina Górnotracka jest regionem sejsmicznym – w ciągu ostatnich 200 lat odnotowano tu 4-5 silnych trzęsień ziemi, ostatnie w 1928 i w 1977.
Bułgarska geografia dzieli Nizinę Górnotracką na dwie części: zachodnią Równinę Pazardżycko-Płowdiwską ("Пазарджишко-Пловдивско поле") i wschodnią Równinę Starozagorską ("Старозагорско поле"). Granicę między tymi częściami wyznaczają wzgórza Wzgórza Czirpanskie ("Чирпански възвишения") i Wzgórza Dragojnowskie ("Драгойновски височини"), leżące w połowie drogi między Płowdiwem a Starą Zagorą.
Nizina Górnotracka w całości leży w zlewisku Morza Egejskiego i w całości należy do zlewni Maricy.
Klimat Niziny Górnotrackiej jest kontynentalny, przejściowy. Zimy są łagodne i ciepłe, z przeciętną temperaturą stycznia około 0 °C. Przeciętna temperatura lipca wynosi 23 °C. Przeciętna ilość opadów jest niewielka – rocznie 500 mm w części zachodniej i 500-600 mm w części wschodniej. 5 lipca 1916 w mieście Sadowo koło Płowdiwu na Nizinie Górnotrackiej zanotowano najwyższą temperaturę Bułgarii – 45,2 °C.
Ze względu na dogodny klimat, urodzajne gleby oraz nawadnianie Nizina Górnotracka jest głównym obszarem rolniczym w Bułgarii. W części zachodniej przeważa sadownictwo, warzywnictwo, uprawa winorośli i roślin technicznych, w części wschodniej-uprawa zboża oraz bawełny i hodowla.
Nizina Górnotracka jest regionem intensywnego rolnictwa, na co pozwalają odpowiedni klimat i urodzajne gleby. Niedostatek opadów pokonuje się poprzez nawadnianie. W części zachodniej prowadzi się sady, ogrody, winnice i uprawy roślin technicznych (tytoniu itp.), a we wschodniej – uprawy zbóż i bawełny. Nizina jest gęsto zamieszkana. Największe miasta to Pazardżik, Płowdiw, Chaskowo i Stara Zagora. Nizina Górnotracka stanowi także najważniejszy korytarz komunikacyjny Bułgarii – biegną nią droga i linia kolejowa z Sofii do Burgasu oraz bułgarski odcinek transkontynentalnej drogi i linii kolejowej do Stambułu.

</doc>
<doc id="778369" url="https://pl.wikipedia.org/wiki?curid=778369" title="Zgnilizna biała (wada drewna)">
Zgnilizna biała (wada drewna)



</doc>
<doc id="778375" url="https://pl.wikipedia.org/wiki?curid=778375" title="Bez prądu (album KSU)">
Bez prądu (album KSU)

Bez prądu – piąty oficjalny album zespołu KSU wydany w 1995 roku.
Lista utworów.
źródło:

</doc>
<doc id="778378" url="https://pl.wikipedia.org/wiki?curid=778378" title="StarLAN">
StarLAN

StarLAN był pierwszą implementacją sieci komputerowej Ethernet na skrętce.
W połowie lat osiemdziesiątych dwudziestego wieku Tim Rock (AT&amp;T), Richard Bennett oraz Pat Thaler (HP) wraz z innymi członkami komitetu standaryzacyjnego IEEE 802.3 rozwinęli StarLAN pracujący z prędkością 1Mb/s. Rozwiązanie to stało się oficjalnym standardem znanym jako 1BASE5. Standard ten definiował sieć o szybkości 1Mb/s i zasięgu 500 metrów, w której sygnał był przenoszony przy pomocy modulacji w paśmie podstawowym. 1BASE5 został przyjęty i rozwinięty przez różne firmy m.in. Hewlett-Packard oraz Ungermann-Bass.
StarLAN stanowił podstawę dla stworzenia późniejszego standardu 10Base-T. Pierwotny schemat modulacji zastosowany w StarLAN stał się podstawą dla standardu 10BASE-T w wyniku dodaniu sygnału "link beat" (umożliwiał łatwe wykrycie, czy kabel jest dołączony czy nie) oraz późniejszym zaimplementowaniu transmisji full-duplex (dzięki której możliwy stał się jednoczesny odbiór i nadawanie). 
Głównym celem projektantów StarLAN było stworzenie rozwiązania mogącego działać w tym samym medium, w której przesyłany był analogowy sygnał telefoniczny. Modulacja sygnału oraz para przewodów w skrętce, wykorzystana do jego przesyłania, musiały być tak dobrane, aby nie powodowały zakłóceń oraz nie były zakłócane, ani przez normalny analogowy sygnał rozmowy telefonicznej, ani przez 20Hz, wysoko-napięciowy sygnał dzwonienia.
Aby podołać tym ograniczeniom ostatecznie zastosowano TIA-568B jako standard budowy kabli telekomunikacyjnych. W skrętce zbudowanej z czterech par skręconych przewodów, pary dwa oraz trzy (pomarańczowa i zielona) zostały wykorzystane do przenoszenia danych w sieci StarLAN. W punkcie końcowym, aby doprowadzić sygnał do dwóch miejsc docelowych, stosowano rozgałęziacz RJ-45. Takie proste połączenie przenoszenia sygnału mowy i danych w jednym kablu w krajach, w którym kable zakończone złączem RJ45 występowały powszechnie, w 1984 roku było uznawane za rozwiązanie rewolucyjne.

</doc>
<doc id="778384" url="https://pl.wikipedia.org/wiki?curid=778384" title="Jid.">
Jid.



</doc>
<doc id="778385" url="https://pl.wikipedia.org/wiki?curid=778385" title="Wielkopolska Chorągiew Harcerzy ZHR">
Wielkopolska Chorągiew Harcerzy ZHR

Wielkopolska Chorągiew Harcerzy ZHR – jednostka terytorialna Organizacji Harcerzy ZHR. Zrzesza hufce i związek drużyn działające na terenie Poznania i województwa wielkopolskiego oraz częściowo województwa lubuskiego.
Spoza Poznania do chorągwi należą drużyny z Suchego Lasu, Konina, Kostrzyna Wielkopolskiego, Murowanej Gośliny, Swarzędza, Trzcianki, Wolsztyna i Zielonej Góry.
Komendantem chorągwi jest hm. Kacper Kozanecki HR.
Chorągiew skupia około 650 instruktorów, wędrowników, harcerzy i zuchów.
Historia.
Powołana w dniu 1 czerwca 1990 rozkazem Naczelnika Harcerzy ZHR hm. Krzysztofa Stanowskiego, w efekcie podziału Związku na dwie autonomiczne organizacje: Harcerek i Harcerzy.

</doc>
<doc id="778386" url="https://pl.wikipedia.org/wiki?curid=778386" title="Meir Szapiro">
Meir Szapiro



</doc>
<doc id="778388" url="https://pl.wikipedia.org/wiki?curid=778388" title="Jean-Pierre Milovanoff">
Jean-Pierre Milovanoff

Jean-Pierre Milovanoff (ur. 1940 w Nîmes) – francuski pisarz, poeta, dramaturg i powieściopisarz.
Urodził się w mieszanej, francusko-rosyjskiej rodzinie. Studiował w Montpellier i na paryskiej Sorbonie. Mieszkał w Tunezji, był wykładowcą uniwersyteckim, w latach 1978-1993 współpracował z radiem France Culture.
Jest autorem wystawianych w teatrze dramatów (m.in. "Squatt" i "Ange des peupliers") oraz szeregu powieści ("La Splendeur d’Antonia" 1996, "Le Maître des paons" 1997, "L’Offrande sauvage" 1999). Wydana w 2002 "La Mélancolie des innocents" została uhonorowana nagrodą francuskiej telewizji, w Polsce ukazała się w roku następnym pod tytułem "Melancholia niewiniątek".

</doc>
<doc id="778390" url="https://pl.wikipedia.org/wiki?curid=778390" title="Jean Pierre Milovanoff">
Jean Pierre Milovanoff



</doc>
<doc id="778391" url="https://pl.wikipedia.org/wiki?curid=778391" title="Składy">
Składy

Składy (dawna nazwa: "Legan", kaszb. "Légon", niem. "Legan") – część gdańskiej dzielnicy Młyniska, położona nad Martwą Wisłą. Została przyłączona do Gdańska w 1877.
W istniejącej tu, do końca II wojny światowej, Gdańskiej Fabryce Wagonów zbudowano między innymi tramwaje typu Bergmann. Obszar Składów to obecnie tereny stoczniowe, przemysłowe i składowe. Na jej terenie zlokalizowana jest Stocznia Północna.
Transport i komunikacja.
Zachodnim krańcem dzielnicy przebiega trasa łącząca centrum miasta z Nowym Portem (ciąg ulic Jana z Kolna, Marynarki Polskiej i Węzeł Kliniczna). Na zachodzie Składów znajduje się nieobsługiwana obecnie pętla tramwajowa. Połączenie z centrum miasta i innymi dzielnicami umożliwiają tramwaje komunikacji miejskiej (linie nr 7, 8 i 10).

</doc>
<doc id="778400" url="https://pl.wikipedia.org/wiki?curid=778400" title="Anatol Sztern">
Anatol Sztern



</doc>
<doc id="778406" url="https://pl.wikipedia.org/wiki?curid=778406" title="Okręty podwodne projektu 877">
Okręty podwodne projektu 877

Projekt 877 Pałtus (NATO: "Kilo") – typ radzieckich okrętów podwodnych o napędzie diesel-elektrycznym. Wariant przeznaczony dla marynarki rosyjskiej został oznaczony jako projekt "636" ("Improved Kilo" w kodzie NATO).
Opis.
Opracowany w biurze konstrukcyjnym Rubin, z napędem diesel-elektrycznym, z jednym wałem napędowym i jedną śrubą. Generatory elektryczne sprzężone z silnikami wysokoprężnymi wytwarzają energię elektryczną, która zasila pojedynczy silnik elektryczny w trakcie pływania na powierzchni lub przy użyciu chrap. Energia elektryczna ładuje także akumulatory, które zasilają silnik elektryczny w trakcie pływania podwodnego. Kilo wyposażony jest w sześć dziobowych wyrzutni torpedowych, z których dwie zapewniają możliwości wystrzeliwania torped sterowanych przewodowo. Automatyczny system przeładowczy zapewnia możliwość szybkiego przeładowania torped – pierwsza salwa sześciu jednostek uzbrojenia może być odpalona w ciągu 2 minut, druga natomiast 5 minut później. Typowym zestawem uzbrojenia jest 18 torped: 6 TEST-71ME i 12 53-65KE. Zamiast torped, okręt może przenosić 24 odpalane z wyrzutni torpedowych miny.
Podobnie jak poprzednie radzieckie okręty bojowe, zbudowany został w układzie dwukadłubowym ze sterami głębokości umieszczonymi na dziobie okrętu. 32 procentowa rezerwa wyporności zapewnia możliwość pozostania na powierzchni morza przy zalaniu nawet jednej z sześciu sekcji jednostki i przylegającego do niej zbiornika balastowego.
Budowa tych okrętów rozpoczęła się w trzech stoczniach – Komsomolsk na Dalekim Wschodzie, Sudomech w Leningradzie i w śródlądowej stoczni Krasnoje Sulinowo w Gorkim. Okręt wiodący – B-248 – został zbudowany w Komsomolsku i wszedł do służby w radzieckiej marynarce 12 września 1980 roku, Do rozpadu Związku Radzieckiego w 1991 roku w Komsomolsku zbudowano 13 jednostek i 9 w Gorkim. Począwszy od czternastej jednostki, zwiększono długość okrętów w celu instalowania ulepszonej maszynowni.
Wariant projekt "877MK" został bardziej wyciszony, projekt "636" natomiast był znacznie ulepszonym wariantem, przeznaczonym pierwotnie wyłącznie dla marynarki radzieckiej. W 1993 roku został jednak udostępniony na eksport. Projekt "636/Kilo" ma silniejsze silniki elektryczne, prędkość podwodną zwiększoną do 19 węzłów, zaś bardziej efektywna maszyneria umożliwia wolne obroty śruby, dzięki czemu napęd generuje mniejszy poziom hałasu. Wyposażony został także w sonar cyfrowy MGK-400EM z lepsza pasywną detekcją celów. Kilo od zarania przewidziane były dla flot Układu Warszawskiego i innych marynarek, licząc z niestandardowymi jednostkami o nazwie „Warszawianka” (ros. Варшавянка). Stocznie Krasnoje Sormowo wraz z Sudomechem pracowały nad budową jednostek dla flot zagranicznych, w większości oznaczonych jako 877EKM. Od 1985 roku stocznie ukończyły 19 okrętów podwodnych przeznaczonych dla Algierii (2), Chin (2), Indii (10), Iranu (3), Polski (1) i Rumunii (1). Od 1997 roku wyprodukowano 20 okrętów projektu 636 dla Algierii (2), Chin (10), Rosji (6) i Wietnamu (6).
Z pewnymi modyfikacjami, większość jednostek dla zagranicznych odbiorców oznaczona jest jako 877E, wyposażone zaś do pływania w tropikach 877EKM. Ogólnie dla radzieckiej floty wybudowano 24 okrętów Kilo, ostatni z nich zwodowano 6 października 1993 roku, 19 okrętów wybudowano zaś dla zagranicznych odbiorców. Podczas jednak gdy okręty przeznaczone dla rosyjskiej marynarki mogą odpalać zarówno pociski przeciwokrętowe jak i przeciwpodwodne, to jednostki na eksport – jedynie torpedy (z wyjątkiem okrętów indyjskich i wietnamskich); sześć z nich wyposażone zostały w pociski przeciwokrętowe 3M-54 Kalibr-S o zasięgu do 300 km.
Zarówno rosyjskie jak i zagraniczne źródła komplementują jednostki typu Kilo, jednakże jeden z brytyjskich oficerów – dowódca brytyjskiej jednostki typu "Upholder", który miał możliwość wejścia pod pokład "Kilo", stwierdził, że obydwa typy jednostek wyglądają niemal identycznie. Po rozmowie z członkami załóg powiedział, że obydwa okręty mają podobną charakterystykę w zakresie pływania, jednakże izolacja przeciwszumowa i przeciwwstrząsowa rosyjskich okrętów budzą wątpliwości. Kilo zapewnia też mniejszy komfort załogi, zwłaszcza w zakresie odpoczynku po wachcie. Według relacji Jonathana Powersa, wyposażenie pomieszczenia kontroli okrętu jest prymitywne i uzależnione od ręcznej obsługi wszystkich systemów. Systemy zdalnej obsługi zastosowane są jedynie w układach awaryjnych. Jeden z oficerów rosyjskich, który odwiedził jednostkę ’’Upholder’’, określił ją jako zbyt delikatną i zbyt narażoną na awarie z powodu zbytniego zautomatyzowania. Pewnym usprawiedliwieniem jednostek Kilo w świetle oceny brytyjskiego dowódcy jest fakt, że jednostki te były oryginalnie zamierzone dla flot państw Układu Warszawskiego.
Indyjskie okręty, określane lokalnie jako typ "Sindhughosh", przeszły w latach 1997-2015 modernizację do standardu EKM, m.in. otrzymując pociski przeciwokrętowe i manewrujące 3M45E1 i 3M14. Jeden okręt z dziesięciu zatonął w 2013 roku w wyniku pożaru („Sindhurakshark”).

</doc>
<doc id="778407" url="https://pl.wikipedia.org/wiki?curid=778407" title="ÍF Fuglafjørður">
ÍF Fuglafjørður

ÍF Fuglafjørður – półprofesjonalny farerski zespół piłkarski pochodzący z miejscowości Fuglafjørður. Swoje mecze rozgrywa na stadionie zwanym Í Fløtugerði. Założono go w 1946 roku.
Historia.
ÍF Fuglafjørður założono 25 marca 1946 roku. Początkowo klub rozgrywał swoje mecze w ramach niższych lig, a do pierwszej awansował po raz pierwszy w 1971 roku. Pierwsze sezony zakańczał na ostatnim miejscu, jednak do 1976 roku kluby nie były relegowane do Meðaldeildin. Mistrzostwo Wysp Owczych ÍF Fuglafjørður zdobył tylko raz w sezonie 1979 po jedenastu zwycięstwach i trzech remisach w czternastu meczach. Trzykrotnie po spadku z najwyższej ligi wygrywał rozgrywki niższego szczebla - 1984, 1987, 2003.
W rozgrywkach pucharowych klub pojawił się po raz pierwszy w roku 1974, kiedy przegrał w rundzie wstępnej z HB Tórshavn. Dotychczas ÍF Fuglafjørður nie wygrał żadnego trofeum, był jednak sześciokrotnie finalistą tych rozgrywek, ostatnio w 2011 roku. Nie brał także udziału w rozgrywkach Superpucharu Wysp Owczych.
Trzykrotnie ÍF Fuglafjørður brał udział w rozgrywkach Ligi Europy, zawsze przegrywając w pierwszej rundzie kwalifikacyjnej.
Poszczególne sezony.
Objaśnienia:
Dotychczasowi trenerzy.
Następujący trenerzy prowadzili dotąd klub ÍF Fuglafjørður:

</doc>
<doc id="778408" url="https://pl.wikipedia.org/wiki?curid=778408" title="IF Fuglafjordur">
IF Fuglafjordur



</doc>
<doc id="778409" url="https://pl.wikipedia.org/wiki?curid=778409" title="IF Fuglafjørður">
IF Fuglafjørður



</doc>
<doc id="778410" url="https://pl.wikipedia.org/wiki?curid=778410" title="ÍF Fuglafjørdur">
ÍF Fuglafjørdur



</doc>
<doc id="778411" url="https://pl.wikipedia.org/wiki?curid=778411" title="Hubertus Strughold">
Hubertus Strughold

Hubertus Strughold (ur. 15 czerwca 1898 w Hamm, zm. 25 września 1986 w San Antonio – niemiecki zbrodniarz wojenny, narodowy socjalista, lekarz, prowadził prace naukowe z wpływu aeronautyki na organizm człowieka. 
Życiorys.
W 1942 roku zapoczątkował eksperymenty z podciśnieniem na dzieciach z padaczką w swoim berlińskim instytucie. 
W czasie II wojny światowej na Dolnym Śląsku prowadził zbrodnicze eksperymenty medyczne na ludziach. W procesie norymberskim udowodniono jego podwładnym przeprowadzanie badań na więźniach obozu koncentracyjnego w Dachau, których celem było badanie wytrzymałości ludzi na zamrożenie i próżnię, aż do śmierci więźnia włącznie. Sam Strughold wyparł się wszystkiego i nie zdołano mu nic udowodnić. Do USA sprowadzony został w ramach sprowadzenia ponad 700 innych naukowców nazistowskich (m.in. Wernhera von Brauna, "operacja Paperclip"). Zarówno program Apollo, jak i inne towarzyszące programy stanowiły sukces USA w badaniach naukowych, jednak użycie w tych programach doświadczeń i wiedzy wyniesionej z ludobójczych praktyk w niemieckich obozach koncentracyjnych ukrywano przez wiele lat w obawie przed opinią publiczną. Opracował skafandry kosmiczne dla astronautów Apollo. W 2006 jego nazwisko zostało usunięte z Międzynarodowej Komnaty Chwały Zdobywców Kosmosu w Muzeum Historii Kosmosu w Alamagordo, w Nowym Meksyku.
Był jednym z rozmówców Krzysztofa Kąkolewskiego w jego zbiorze wywiadów ze zbrodniarzami nazistowskimi "Co u pana słychać?" (1975).
W 1983 roku otrzymał Order Zasługi Republiki Federalnej Niemiec.

</doc>
<doc id="778412" url="https://pl.wikipedia.org/wiki?curid=778412" title="IF Fuglafjorður">
IF Fuglafjorður



</doc>
<doc id="778413" url="https://pl.wikipedia.org/wiki?curid=778413" title="ÍF Fuglafjordur">
ÍF Fuglafjordur



</doc>
<doc id="778414" url="https://pl.wikipedia.org/wiki?curid=778414" title="IF Fuglafjørdur">
IF Fuglafjørdur



</doc>
<doc id="778415" url="https://pl.wikipedia.org/wiki?curid=778415" title="Ítróttarfelag Fuglafjarðar">
Ítróttarfelag Fuglafjarðar



</doc>
<doc id="778416" url="https://pl.wikipedia.org/wiki?curid=778416" title="Itróttarfelag Fuglafjarðar">
Itróttarfelag Fuglafjarðar



</doc>
<doc id="778417" url="https://pl.wikipedia.org/wiki?curid=778417" title="Ítrottarfelag Fuglafjarðar">
Ítrottarfelag Fuglafjarðar



</doc>
<doc id="778418" url="https://pl.wikipedia.org/wiki?curid=778418" title="Ítróttarfelag Fuglafjardar">
Ítróttarfelag Fuglafjardar



</doc>
<doc id="778419" url="https://pl.wikipedia.org/wiki?curid=778419" title="Itrottarfelag Fuglafjarðar">
Itrottarfelag Fuglafjarðar



</doc>
<doc id="778420" url="https://pl.wikipedia.org/wiki?curid=778420" title="Itróttarfelag Fuglafjardar">
Itróttarfelag Fuglafjardar



</doc>
<doc id="778421" url="https://pl.wikipedia.org/wiki?curid=778421" title="Ítrottarfelag Fuglafjardar">
Ítrottarfelag Fuglafjardar



</doc>
<doc id="778422" url="https://pl.wikipedia.org/wiki?curid=778422" title="Itrottarfelag Fuglafjardar">
Itrottarfelag Fuglafjardar



</doc>
<doc id="778437" url="https://pl.wikipedia.org/wiki?curid=778437" title="Adam Ożarowski">
Adam Ożarowski

Adam Pietrowicz Ożarowski (ros. "Адам Петрович Ожаровский") herbu Rawicz (ur. 1776, zm. 30 listopada 1855, Warszawa) – rosyjski generał kawalerii, hrabia.
Był synem Piotra Ożarowskiego, polskiego hetmana wielkiego koronnego z nominacji konfederacji targowickiej.
Po śmierci ojca wstąpił do armii Imperium Rosyjskiego. W 1802 roku został awansowany do stopnia pułkownika. Walczył w kampaniach napoleońskich. Odznaczył się w bitwie pod Austerlitz, gdzie m.in. pochwycił francuski sztandar. Był za to odznaczony Orderem św. Jerzego. Po bitwie pod Frydlandem został awansowany do stopnia generał majora i zaliczony do generał-adiutantów. Za udział w kampanii 1812-1814 został awansowany do stopnia generał-lejtnanta.
W 1826 został awansowany do stopnia generała kawalerii, ale już w następnym roku opuścił służbę czynną. W 1833 został członkiem Rady Stanu Królestwa Polskiego. Otrzymał też majątek Tatary (dziś część Lublina) z młynem na rzece, który w 1841 sprzedał swemu plenipotentowi Emanuelowi Grafowi.
Życie prywatne.
Mąż Zofii, córki hrabiego Adama Starzeńskiego. Był kochankiem metresy cara Aleksandra I Marii Naryszkin, córki księcia Antoniego Czetwertyńskiego.
Odznaczenia.
Wg nekrologu w Kurierze Warszawskim:

</doc>
<doc id="778438" url="https://pl.wikipedia.org/wiki?curid=778438" title="BMW Isetta">
BMW Isetta

BMW Isetta – mikrosamochód produkowany w latach 1955–1962 przez koncern BMW. Wersja licencyjna włoskiego samochodu Iso Isetta.
Historia.
Model był produkowany z przeznaczeniem na rynek europejski oraz amerykański. Pierwowzór BMW Isetta, Iso Isetta, został odkryty przez wysłannika BMW na Salonie samochodowym w Genewie w 1954 . Zarząd BMW postanowił odkupić licencję od włoskiej firmy Iso i wyposażyć pojazd we własną jednostkę napędową pochodzącą z motocykla. Rozpoczętą w 1955 produkcję BMW Isetty zakończono w 1962 . Wyprodukowano egzemplarzy. Obecnie brytyjska spółka Harrington działająca w Sajgonie w Wietnamie produkuje elektryczną wersję Isetty.

</doc>
<doc id="778439" url="https://pl.wikipedia.org/wiki?curid=778439" title="Zamek Podhorecki">
Zamek Podhorecki

Zamek Podhorecki albo zamek Koniecpolskich (ukr. "Підгорецький замок") – posiadający cechy obronne pałac w Podhorcach na Ukrainie. Został wzniesiony w I połowie XVII wieku dla hetmana Stanisława Koniecpolskiego.
Zespół zamkowy w Podhorcach obejmuje pałac, kościół św. Józefa i Podwyższenia Krzyża Świętego oraz ogrody pałacowe, składające się z części tarasowej, krajobrazowej i ogrodu regularnego, położonego między pałacem a kościołem.
Położenie i wygląd.
Zamek o charakterze pałacowym (tzw. palazzo in fortezza) położony jest w paśmie Woroniaków, na krawędzi północnego stoku płaskowzgórza, 399 m n.p.m. u stóp którego rozpościera się równina doliny Styru; dawniej usytuowany wśród słynnych winnic. Otoczony fosą i fortyfikacjami tworzącymi kwadrat z czterema bastionami po rogach. Ma formę długiego, piętrowego budynku, nakrytego czterospadowym dachem, pośrodku dłuższych elewacji, frontowej i ogrodowej, znajdują się trójścienne apsydy, nakryte dachami; na rogach budynku od strony elewacji ogrodowej znajdują się wystające poza bryłę budynku, masywne alkierze, nakryte spiczastymi kopułami. Część zachodnia pałacu była częścią oficjalną, wschodnia zaś prywatną. Na dziedziniec zamkowy prowadzi solidna brama, po bokach której znajdują się sklepione kazamaty przeznaczone na magazyny oraz mieszkania dla służby i załogi zamku. Kazamaty przykrywa taras. Nad bramą wjazdową widnieje marmurowa tablica. Łacińska inskrypcja na niej informuje, że: "Owocem walki jest zwycięstwo, zwycięstwo prowadzi do chwały, chwała to zasłużony odpoczynek". Północny blok kwadratu (zwrócony w stronę bramy) oraz część przyległych bastionów zajmuje dwupiętrowy, prostokątny gmach w stylu renesansowym połączony z dwoma pawilonami na planie kwadratu. Przed zamkiem oraz na tarasie od strony północnej umieszczono armaty spiżowe i żelazne. Ozdobą zamku był też ogród w stylu włoskim z grotami, posągami, wodotryskami i alejami lipowymi.
Wnętrze.
W czasach świetności zamku, za wejściem przez loggię z tarasu znajdował się pierwszy szereg bogato zdobionych sal oraz "pokój warty". Za nim mieściła się "sala rycerska" wyposażona w 8 okien oraz wypełniona rynsztunkiem husarskim i liczną bronią. W jej sąsiedztwie znajdowała się "sala karmazynowa" oraz "pokój chiński", "sala złota" i "zwierciadlana", "pokój mozaikowy" i "sala żółta", "sala zielona" (w której zgromadzono 106 obrazów Szymona Czechowicza) oraz "kaplica". Ściany wszystkich sal pokrywały artystyczne boazerie, stiuki (wykonane przez Falconiego), malowidła, sztukaterie, adamaszki, lustra weneckie oraz rzeźbione ramy obrazów o tematyce historycznej (pędzla van der Baana) i mitologicznej. Na sufitach umieszczono plafony, sławiące zasługi Koniecpolskiego. Posadzki sal wykonano z marmuru oraz jego imitacji. W salach znajdowały się marmurowe kominki, piece z kafli gdańskich, ozdobne pająki i świeczniki. Stylowe meble, kolekcje dzieł sztuki i pamiątek rodzinnych dodawały wnętrzom wyjątkowego splendoru. Trofea z bitew z Turkami i Tatarami, głównie kobierce i namioty wschodnie zgromadzono na parterze, w komnatach prywatnych właścicieli. Na tej kondygnacji mieściła się też cenna biblioteka i archiwum Koniecpolskich i Rzewuskich. Przechowywano tu m.in. dokumenty i listy hetmana Iwana Mazepy. Pięknem zamku zachwycał się m.in. król Władysław IV Waza, przebywając w nim w 1646 razem z żoną, Marią Ludwiką.

</doc>
<doc id="778446" url="https://pl.wikipedia.org/wiki?curid=778446" title="Kruków (Szymanówka)">
Kruków (Szymanówka)

Kruków – przysiółek wsi Szymanówka w Polsce położony w województwie świętokrzyskim, w powiecie opatowskim, w gminie Ożarów.
Siedziba sołectwa Kruków. W XIX wieku kolonia licząca 6 domów i 68 mieszkańców w gminie i parafii Lasocin
W latach 1975–1998 miejscowość położona była w województwie tarnobrzeskim.

</doc>
<doc id="778447" url="https://pl.wikipedia.org/wiki?curid=778447" title="Pachnidło">
Pachnidło

Pachnidło: Historia pewnego mordercy (niem. "Das Parfum. Die Geschichte eines Mörders") – powieść niemieckiego pisarza Patricka Süskinda, wydana w 1985 roku. Jej bohater, Jan Baptysta Grenouille, nieślubny syn paryskiej handlarki rybami, obdarzony jest nieprawdopodobnym węchem – postrzega świat wyłącznie przez pryzmat tego zmysłu. Początkowo pomocnik garbarza, potem czeladnik perfumiarski, na skutek obsesyjnej pogoni za idealnym zapachem popełnia szereg morderstw.
Mająca za tło XVIII-wieczną Francję powieść została zekranizowana w 2006 roku w filmie o tym samym tytule. Reżyserem był Tom Tykwer, a w rolach głównych wystąpili: Ben Whishaw, Alan Rickman, Rachel Hurd-Wood oraz Dustin Hoffman.
Inspirowany "Pachnidłem" jest teatralny spektakl Pantomimy "Agua De Lagrimas" (premiera 2013) w wykonaniu Teatru Warszawskiego Centrum Pantomimy (reż. Lionel Menard).
Inspirowane "Pachnidłem" utwory muzyczne to piosenka niemieckiego zespołu Rammstein z ich debiutanckiego albumu Herzeleid "Du riechst so gut" oraz piosenka rosyjskiego zespołu Arija pod tytułem „Historia pewnego zabójcy” („История одного убийцы”) z albumu "Feniks" ("Феникс") wydanego w 2011 roku, a także "Scentless Apprentice" zespołu Nirvana z albumu "In Utero" wydanego w 1993 roku.

</doc>
<doc id="778448" url="https://pl.wikipedia.org/wiki?curid=778448" title="Niemcówka">
Niemcówka

Niemcówka – przysiółek wsi Suchodółka w Polsce położony w województwie świętokrzyskim, w powiecie opatowskim, w gminie Ożarów.
W latach 1975–1998 miejscowość położona była w województwie tarnobrzeskim.

</doc>
<doc id="778450" url="https://pl.wikipedia.org/wiki?curid=778450" title="Babichy">
Babichy

Babichy – wieś w Polsce położona w województwie łódzkim, w powiecie łódzkim wschodnim, w gminie Rzgów.
Miejscowość włączona jest do sieci autobusowej MZK Pabianice (linia T).
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="778452" url="https://pl.wikipedia.org/wiki?curid=778452" title="Konstantyna (Polska)">
Konstantyna (Polska)

Konstantyna – wieś w Polsce położona w województwie łódzkim, w powiecie łódzkim wschodnim, w gminie Rzgów.
Wieś założona ok. 1850 roku jako kolonia w gminie Wiskitno. Nazwa pochodzi od imienia jednego z członków rodziny Szerszeńskich.
Przez wieś przebiega droga asfaltowa, powiatowa nr 02941E. W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="778457" url="https://pl.wikipedia.org/wiki?curid=778457" title="Jelena Pietuszkowa">
Jelena Pietuszkowa

Jelena Władimirowna Pietuszkowa (ur. 17 listopada 1940 w Moskwie, zm. 8 stycznia 2007 w Moskwie) - rosyjska amazonka, drużynowa mistrzyni olimpijska z Monachium z 1972 w ujeżdżeniu. W rywalizacji indywidualnej zdobyła podczas tych zawodów srebrny medal, przegrywając z Liselott Linsenhoff. W 1968 na Igrzyskach w Meksyku zdobyła srebrny medal w rywalizacji drużynowej.
W połowie lat 80. XX wieku zrezygnowała z kariery sportowej. Później piastowała funkcję wiceprezesa Rosyjskiej Federacji Jeździeckiej.
Zmarła po długiej i ciężkiej chorobie.

</doc>
<doc id="778459" url="https://pl.wikipedia.org/wiki?curid=778459" title="Jakub Żebrowski">
Jakub Żebrowski

Jakub Żebrowski herbu Jasieńczyk (XVII wiek) – polski tłumacz "Metamorfoz" Owidiusza (Kraków, 1636).
Życiorys.
Związany był z rodem Zamoyskich. Utrzymywał z pewnością kontakty z Tomaszem Zamoyskim, kanclerzem wielkim koronnym, synem Jana Zamoyskiego. Żył i tworzył w I połowie wieku XVII, nieznane są daty jego narodzin i śmierci.
Przekłady.
Inny staropolski przekład dzieła Owidiusza to "Przemiany" Waleriana Otwinowskiego.

</doc>
<doc id="778460" url="https://pl.wikipedia.org/wiki?curid=778460" title="Ostróżek">
Ostróżek

Ostróżek (niem. "Scharfenort-Kemnade") – osiedle w Gdańsku o charakterze ogrodniczo-rolniczym, w dzielnicy Orunia-Św. Wojciech-Lipce, położone nad Radunią.
Wieś należąca do Gdańskiej Wyżyny terytorium miasta Gdańska położona była w drugiej połowie XVI wieku w województwie pomorskim. Ostróżek został przyłączony w granice administracyjne miasta 15 stycznia 1954. Należy do okręgu historycznego Niziny.
Transport i komunikacja.
Przez Ostróżek przebiegają droga krajowa nr 91 i linia kolejowa nr 9, na trasie której znajduje się w sąsiednich Lipcach przystanek osobowy Gdańsk Lipce. W Ostróżku odbiegają od niej tory linii kolejowej z Pruszcza Gdańskiego do portu morskiego w Gdańsku. 
Przypisy.
 

</doc>
<doc id="778467" url="https://pl.wikipedia.org/wiki?curid=778467" title="Jagged Alliance">
Jagged Alliance

Jagged Alliance – pierwsza z całej serii strategicznych gier turowych o tej samej nazwie. Producentem jak i wydawcą jest firma Sir-Tech. Światowa premiera gry nastąpiła 2 września 1994 roku, w Polsce dostępna była od 12 kwietnia 1995. Gra doczekała się samodzielnego dodatku zatytułowanego "".
Fabuła.
Celem misji jest oczyszczenie fikcyjnej wyspy Metavira z zagrażających jej żołnierzy. Gracz jest najemnikiem wynajętym przez naukowca Jacka Richardsa Na początku gracz dysponuje pewną ilością gotówki oraz laptopem. W specjalnym menu, dającym złudzenie systemu operacyjnego można za pomocą agencji A.I.M. (the Association of International Mercenaries) wynająć odpowiednią liczbę najemników, wymaganych do tego zadania. Każdy z nich różni się ceną, statystykami, specjalizacją (od snajpera po speca od materiałów wybuchowych) a także charakterem i dialogami – łącznie w grze było 60 najemników. Ponadto podczas rozgrywki najemnicy ewoluują, poprawiając swoje umiejętności poprzez walkę, czy żmudny trening.
Rozgrywka.
Gra posiada system sterowania, znany m.in. z serii X-COM. Akcja gry przedstawiona jest w widoku z góry. W poszczególnych turach (ograniczonych czasowo, lub nie w zależności od wybranej opcji) gracz kieruje danymi najemnikami, każdy z nich ma ograniczenie ruchu na daną turę i może wykonać jedną określoną czynność, jak oddanie strzału czy podłożenie materiałów wybuchowych. Najemnicy mają bardzo szeroki zakres poruszania się, mogą biegać, klękać i czołgać się. Postacie posiadają ograniczony ekwipunek, mogą nakładać na siebie różne hełmy, kamizelki etc. oraz posługiwać się wszelakim sprzętem – w grze występuje wiele typów broni, jak noże, przeróżne pistolety czy karabiny. Występują zależności pomiędzy najemnikami. Niektórzy są wrogo nastawieni do siebie, zaś inni przyjaźnią się tak bardzo, że w przypadku zwolnienia jednego odchodzi też drugi.

</doc>
<doc id="778474" url="https://pl.wikipedia.org/wiki?curid=778474" title="Droga wojewódzka nr 866">
Droga wojewódzka nr 866

Droga wojewódzka nr 866 – droga wojewódzka stanowiąca łącznik od skrzyżowania z drogą wojewódzką nr 865 w Dachnowie do polsko-ukraińskiego przejścia granicznego w Budomierzu. Jej długość wynosi 19,298 km – w całości poprowadzona jest przez teren województwa podkarpackiego.
W celu zapewnienia wygodnego dojazdu do uruchomionego w IV kwartale 2013 roku przejścia granicznego Budomierz-Hruszów, w okresie od października 2010 roku do października 2012 roku, droga na odcinku Lubaczów – Budomierz przeszła gruntowną modernizację. Kosztem prawie 59 milionów zł (w tym dofinansowanie z funduszy RPO ponad 49 milionów zł), przebudowano 11,37 km drogi i zbudowano 1,78 km nowego odcinka w obrębie przejścia granicznego. Powstało 7,10 km ciągów pieszo-rowerowych oraz ponad 10,24 km chodników. Wybudowano 9 nowych zatok autobusowych oraz zmodernizowano 13 skrzyżowań. Przebudowie poddano też 2 mosty – w km 6+522,87 i km 16+181,77. Nośność drogi została wzmocniona do obciążenia 115 kN/oś.

</doc>
<doc id="778476" url="https://pl.wikipedia.org/wiki?curid=778476" title="Vlastibor Sedlák">
Vlastibor Sedlák



</doc>
<doc id="778477" url="https://pl.wikipedia.org/wiki?curid=778477" title="Droga wojewódzka nr 870">
Droga wojewódzka nr 870

Droga wojewódzka nr 870 (DW870) - droga wojewódzka łącząca Sieniawę z Jarosławiem. Jej długość wynosi ok. 20 km. Biegnie w całości przez teren województwa podkarpackiego. Przebieg drogi w całości jest równoległy do biegu Sanu. Łączy drogę wojewódzką nr 835 z drogą wojewódzką nr 865. Przebiega przez dwa powiaty: przeworski i jarosławski (gminy: Sieniawa i Wiązownica).

</doc>
<doc id="778478" url="https://pl.wikipedia.org/wiki?curid=778478" title="Kochankowie Roku Tygrysa">
Kochankowie Roku Tygrysa

Kochankowie Roku Tygrysa – polsko-chiński film fabularny w reżyserii Jacka Bromskiego, zrealizowany w 2005 r. Zdjęcia do filmu powstały od lipca do grudnia 2004.
Opis fabuły.
W roku 1913 Polacy Wolski i Stankiewicz uciekają przez Syberię z miejsca zesłania. Wolskiego ratuje chiński myśliwy. Ocalony zesłaniec zakochuje się w córce swojego wybawiciela.

</doc>
<doc id="778480" url="https://pl.wikipedia.org/wiki?curid=778480" title="Rezerwat przyrody Słone Łąki">
Rezerwat przyrody Słone Łąki

Rezerwat przyrody Słone Łąki – słonoroślowy rezerwat przyrody na Pobrzeżu Kaszubskim na obszarze Nadmorskiego Parku Krajobrazowego, położony we Władysławowie nad Zatoką Pucką, u nasady Mierzei Helskiej. Utworzony w 1999 roku. Jego utworzenie postulowano już w 1928 roku. Powierzchnia rezerwatu wynosi 27,76 ha, natomiast powierzchnia jego otuliny – 16,02 ha.
Ochroną rezerwatu objęte są gatunki słonorośli występujące na zalewowym akwenie Zatoki Puckiej pomiędzy Władysławowem i Swarzewem. Do najcenniejszych gatunków flory występujących w rezerwacie należy jarnik solniskowy (jedyne współczesne stanowisko na Pomorzu Gdańskim), centuria nadbrzeżna (ściśle chroniona), ostrzew spłaszczony, ostrzew rudy i babka nadmorska (ściśle chroniona).
W rezerwacie i przyległej do niego Zatoce Puckiej można spotkać wiele gatunków ptaków wodnych, są to na przykład mewy ("Larus" spp.), łyski ("Fulica atra"), łabędzie nieme ("Cygnus olor") i różne gatunki kaczek właściwych. Czasami przebywają tutaj także ptaki siewkowe np. biegus zmienny ("Calidris alpina"), kszyk ("Gallinago gallinago") czy łęczak ("Tringa glareola") oraz gęsi.
Źródłem zasolenia są tu słonawe wody Zatoki Puckiej. Wybrzeże powstało w wyniku spiętrzeń sztormowych wód Zatoki Puckiej.
Właściciele gruntów, znajdujących się w granicach obiektu powołali Społeczny Komitet Obrony Praw Własności Nieruchomości Rezerwatu Przyrody „Słone Łąki”, który dąży do całkowitej likwidacji rezerwatu, a przynajmniej do poważnego zmniejszenia jego powierzchni.

</doc>
<doc id="778482" url="https://pl.wikipedia.org/wiki?curid=778482" title="Stogi (Gdańsk)">
Stogi (Gdańsk)

Stogi (dawniej "Sianki", "Heibudy", niem. "Heubude", "Heybude", "Heibuden", kaszb. "Bùdë") – dzielnica administracyjna Gdańska, we wschodniej części miasta, położona na Wyspie Portowej, z letnim kąpieliskiem morskim.
Położenie.
Dzielnica znajduje się na Wyspie Portowej. Część mieszkaniowa otoczona jest od północy i wschodu Lasem Miejskim. Od północnego zachodu otaczają ją Sączki – łąki pasa nadmorskiego. Od południa ogranicza je Martwa Wisła, a na północy Zatoka Gdańska i pas wydm.
Na terenie Stogów znajduje się jedno z gdańskich jezior – Pusty Staw.
Na terenie dzielnicy zorganizowano letnie kąpielisko morskie Gdańsk Stogi – obejmujące 400 m linii brzegowej na wysokości wejścia na plażę nr 26.
Położenie administracyjne.
Stogi są największą dzielnicą administracyjną Wyspy Portowej. Należą do okręgu historycznego Port. Graniczą z dwoma dzielnicami administracyjnymi, od wschodu z Krakowcem-Górkami Zachodnimi, od zachodu z Przeróbką.
Do roku 2011 Stogi tworzyły wraz z Przeróbką dzielnicę Stogi z Przeróbką.
Stogi posiadają własną radę dzielnicy.
Historia.
Dawne nazwy: "Heibuden" (1626), "Heybude "(1730), "Heubude" (1780, 1938), "Hejbudy" (1938), "Sianki" (1945).
Wieś należąca do Mierzei Wiślanej terytorium miasta Gdańska położona była w drugiej połowie XVI wieku w województwie pomorskim.
Niegdyś była to wieś rolniczo-rybacka. Stała się popularnym miejscem wypoczynku po utworzeniu bezpośredniego połączenia z Gdańskiem, za pomocą Mostu Siennickiego (otwartego 8 czerwca 1912). W roku 1914 tereny Stogów zostały włączone w granice administracyjne Gdańska. W latach 1925–1927 została zbudowana w pełni dwutorowa trasa tramwaju o wysokiej przepustowości z centrum miasta na Stogi, zakończona pętlą w pobliżu plaży. W roku 1927 osiedle zostało połączone tą linią z centrum miasta i z pobliską plażą.
Na terenie dzielnicy nad Martwą Wisłą znajdowała się „Stocznia Jachtowa im. Józefa Conrada Korzeniowskiego”.
Transport i komunikacja.
Połączenie z centrum Gdańska umożliwia linia tramwajowa ze Śródmieścia posiadająca na terenie dzielnicy dwie pętle, docierają do nich (tramwaje, a także autobusy miejskie. Połączenia drogowe ze stałym lądem to Trasa Sucharskiego oraz, przez Przeróbkę, Most Siennicki.
Położona na obszarze dzielnicy ulica Tamka (dawniej Dammstrasse) to fragment najstarszego traktu przez Mierzeję Wiślaną, biegnącego wzdłuż Wisły w kierunku wschodnim.
Ulica Stryjewskiego – główny trakt komunikacyjny dzielnicy – została wyremontowana w latach 2018–2020.
Rada Dzielnicy.
W Radzie Dzielnicy zasiada 15 radnych, wybrana w 2022. Rada wybrana w 2019 została rozwiązana w 2022.

</doc>
<doc id="778483" url="https://pl.wikipedia.org/wiki?curid=778483" title="Sint Maarten (terytorium)">
Sint Maarten (terytorium)

Sint Maarten – terytorium zależne Holandii ("de iure" autonomiczny kraj wchodzący w skład Królestwa Niderlandów) położone w Małych Antylach, zajmujące południową część wyspy o tej samej nazwie. Do 10 października 2010 roku jedna z pięciu jednostek administracyjnych ("eilandgebied") wchodzących w skład Antyli Holenderskich; na podstawie reformy konstytucyjnej Królestwa Niderlandów, 10 października 2010 roku Antyle Holenderskie przestały istnieć, a Sint Maarten stało się osobnym terytorium zależnym Holandii o specjalnym statusie.
Powierzchnia Sint Maarten wynosi 34 km², a zamieszkuje ją ok. 35 000 osób. Językiem urzędowym jest niderlandzki, lecz powszechnie używany jest język angielski. Stolicą jest miasto Philipsburg liczące ok. 1300 mieszkańców.
Domeną internetową dla Sint Maarten jest .sx.
Geografia.
Sint Maarten zajmuje południową część wyspy Sint Martin, która cechuje się górzystym krajobrazem. Tereny obejmujące wyspę wznoszą się jedynie na 300-400 m n.p.m. a krajobraz w niektórych miejscach jest wybitnie nizinny. Na terytorium Sint Maarten jak i całej wyspy panuje równikowy klimat. Roślinność jest w znacznym stopniu wyniszczona, gdzie znaczne tereny zajmuje zabudowa miejska i tereny rolnicze. Rosną niewielkie fragmenty lasów tropikalnych. Wyspę otaczają rafy koralowe. Co roku region nawiedzają cyklony tropikalne.
Przez wyspę przebiega granica lądowa z francuskim terytorium Saint-Martin.

</doc>
<doc id="778485" url="https://pl.wikipedia.org/wiki?curid=778485" title="Droga wojewódzka nr 852">
Droga wojewódzka nr 852

Droga wojewódzka nr 852 (DW852) – droga wojewódzka łącząca (razem z DW850) Tomaszów Lubelski z Dołhobyczowem. Trasa ta biegnie w województwie lubelskim. Jej długość wynosi ok. 34 km.

</doc>
<doc id="778487" url="https://pl.wikipedia.org/wiki?curid=778487" title="Droga wojewódzka nr 848">
Droga wojewódzka nr 848

Droga wojewódzka nr 848 (DW848) – dawna droga wojewódzka łącząca Szczebrzeszyn z Turobinem i Olszanką. Trasa ta biegła we wschodniej Polsce, w województwie lubelskim. Jej długość wynosiła ok. 30 km.

</doc>
<doc id="778490" url="https://pl.wikipedia.org/wiki?curid=778490" title="Braniccy">
Braniccy



</doc>
<doc id="778493" url="https://pl.wikipedia.org/wiki?curid=778493" title="Pobrzeże Kaszubskie">
Pobrzeże Kaszubskie

Pobrzeże Kaszubskie (313.51), (kasz. "Kaszëbsczi Ùbrzég") – mezoregion fizycznogeograficzny znajdujący się na obszarze administracyjnym Gdańska, Sopotu, Gdyni oraz powiatów wejherowskiego i puckiego, wszystkie te powiaty leżą w województwie pomorskim. Pobrzeże Kaszubskie jest częścią Pobrzeża Gdańskiego. Występują tu kępy: Ostrowska, Swarzewska, Pucka, Oksywska i Redłowska, kępy są poprzedzielane pradolinami. Przez mezoregion przepływa wiele krótkich rzek wpływających do Zatoki Puckiej. Pod względem gospodarczym widać sporą różnicę pomiędzy północą a południem.
Południowa część regionu cechuje się wysokim stopniem urbanizacji i industrializacji (między innymi Port w Gdyni). Część północna regionu wykorzystywana jest przede wszystkim turystycznie jednakże znajdują się tu też porty rybackie: port Puck i port Władysławowo.
Granice.
Pobrzeże Kaszubskie jest rejonem o dość wydłużonym kształcie. Granicą wschodnią jest wybrzeże Morza Bałtyckiego oraz na krótkim fragmencie na południu Mierzeja Wiślana. Północnym fragmentem wschodniej granicy jest wcinająca się w morze Mierzeja Helska. Od północy Pobrzeże Kaszubskie graniczy z Morzem Bałtyckim. Zachodnią granicę mezoregionu tworzą (od północy) Wybrzeże Słowińskie, Wysoczyzna Żarnowiecka, Pradolina Łeby i Redy oraz Pojezierze Kaszubskie z którym Pobrzeże Kaszubskie ma najdłuższą granicę (oprócz morza). Granicę od południa zamykają w Gdańsku Żuławy Wiślane. Największymi miastami mezoregionu są Gdańsk, Gdynia, Sopot, Puck, Władysławowo.
Pod względem administracyjnym mezoregion leży na terenie powiatów: miasto Gdańsk, miasto Sopot, miasto Gdynia, wejherowskiego i puckiego.
Wcześniej, np. w systemie Pietkiewicza, do Pobrzeża Kaszubskiego włączano również części Pobrzeża Słowińskiego i Wysoczyzny Żarnowieckiej, a także Mierzeje Helską i Wiślaną, które to w systemie regionalizacji Kondrackiego są osobnymi mezoregionami.
Geologia.
W przeciwieństwie do południowych (górskich) regionów Polski Pobrzeże nie ma skomplikowanej budowy geologicznej. Na powierzchni znajdują się zalegające głęboko osady piasków, iłów, margli, gliny zwałowej oraz wapieni. Osady te są przewarstwione pokładami gipsów, soli i anhydrytów. Podczas wierceń w okolicy Pucka natrafiono na złoża ropy naftowej oraz gazu ziemnego. W pradolinach można natrafić na torfy oraz kredy, które są eksploatowane. Osady czwartorzędowe, szczególnie piasek i żwir są używane jako materiał budowlany w budownictwie mieszkaniowym oraz drogowym. Gliny i iły te, mimo że nadają się jako surowiec do produkcji ceramicznej, nie są tak intensywnie eksploatowane jak we wschodniej części Pobrzeża Gdańskiego (okolice Elbląga). W niektórych miejscach klify, przecinając warstwy geologiczne, odsłaniają złoża mineralne. W ten sposób powstały wychodnie węgla brunatnego. Na plażach występują w śladowych ilościach minerały ciężkie takie jak: cyrkon, tytanit, magnetyt. Minerały te, mimo że dość cenne, występują w ilościach zbyt śladowych do ich eksploatacji.
Rzeźba terenu.
W mezoregionie występuje wiele typów krajobrazu nadmorskiego jednakże dominują dwa elementy krajobrazu: kępy oraz pradoliny, przez co w porównaniu z sąsiednimi mezoregionami Pobrzeży Południowobałtyckich urzeźbienie jest bardziej zróżnicowane, nawiązując nieco do rzeźby pojeziernej. W odróżnieniu jednak od Wybrzeża Słowińskiego i Żuław, brak tu mierzei i stożków napływowych odcinających misy jezior przybrzeżnych. Region dzieli się na następujące mikroregiony: Kępę Swarzewską, Dolinę Płutnicy, Kępę Pucką, Pradolinę Kaszubską, Kępę Oksywską, Obniżenie Redłowskie, Kępę Redłowską, Taras Sopocko-Wrzeszczański. Na różnice w geomorfologii terenu ma wpływ wiele czynników morfotycznych. Zmiany położenia oraz topnienie lądolodu podczas ostatniego glacjału (zlodowacenia bałtyckiego) stworzyły kępy oraz pradoliny, których szerokość wynosi od 1,5 km do aż 6. Zbudowane z gliny kępy poprzecinane są również wąwozami. Teren został częściowo podmyty przez abrazyjną działalność Morza Bałtyckiego, przez co stworzyły się liczne falezy, których wysokość dochodzi do 30-50 metrów. Dodatkowym czynnikiem, mającym jednak już mniejsze znaczenie jest działalność rzek pobrzeża, które czasem zakolami wpadają do morza. Rzeki te jednak w przeciwieństwie do rzek wpadających na Żuławach nie tworzą delt. Rzeźba południowej części mezoregionu, z powodu silnego zurbanizowania oraz uprzemysłowienia, szczególnie budowy portów i stoczni, jest bardzo nieczytelna. W szczególności zmieniony jest przylegający do morza fragment Pradoliny Kaszubskiej, który przekształcono na baseny portowe Portu Gdynia. Występujące tu rzeki są silnie zmienione przez człowieka ze względu na ochronę przeciwpowodziową, co ma duże znaczenie ze względu na cofkę podczas sztormów
Sieć wodna.
Sieć wodną tworzą rzeki wpływające do Zatoki Puckiej. Są one niewielkie, wypływają przeważnie z Wysoczyzny Żarnowieckiej oraz Pojezierza Kaszubskiego. Największą z tych rzek jest rzeka Reda wypływająca z Pradoliny Łeby i Redy. W przeciwieństwie do sąsiednich mezoregionów w tym do bardzo podobnego pod innymi względami fizycznymi, Pobrzeża Słowińskiego, na Pobrzeżu Kaszubskim nie ma jezior. Na terenie Trójmiasta rzeki są wyregulowane, jednakże podczas cofki dochodzi do lokalnych podtopień.
Klimat.
Warunki klimatyczne w mezoregionie są wyraźnie inne od tych w głębi kraju, ale podobne do tych w innych nadmorskich mezoregionach. Średnia temperatura roczna jest nieco wyższa niż na pojezierzach, ale nieco niższa niż w centrum Polski. Wiosna jest chłodniejsza niż w głębi kraju, lecz jesień wyraźnie cieplejsza. Średnia roczna oraz średnia dobowa amplituda temperatur są mniejsze niż w głębi kraju, ze względu na większe ciepło właściwe wody w morzu. Wpływ Bałtyku jest również widoczny w długości pór roku – na wybrzeżu zimy są znacznie krótsze, a jesień dłuższa. Dodatkowo prawie nie występuje przedwiośnie. Klimat jest mimo to nieco bardziej kontynentalny niż na Wybrzeżu Słowińskim. W południowej części mezoregionu na klimat wpływ ma również oddziaływanie aglomeracji trójmiejskiej. Na wybrzeżu siła wiatru jest wyższa niż w głębi lądu. Występuje tu zjawisko bryzy morskiej wiejącej w dzień od morza, a w nocy do morza. Północna część pobrzeża jest jednak osłonięta mierzeją z tego powodu wiatry wiejące od wschodu i od północnego wschodu są słabsze niż na mierzei.
W okresie jesiennym i zimowym dochodzi znacznie częściej (ok. 70% zanotowań) do sztormów szczególnie odczuwanych w części południowej. Wiatry te wywołują ogromne szkody w roślinności, szczególnie na wydmach. Ze względu na bliskość morza oraz wysoczyzn o stromych zboczach na Wybrzeżu zatoki Puckiej suma opadów jest wyższa niż w sąsiednich mezoregionach.
W pasie nadmorskim usłonecznienie jest większe. Zachmurzenie zaobserwowane na heliografach w stacjach na wybrzeżu w miesiącach letnich należy do najwyższych w Europie (poza wybrzeżami Mórz Śródziemnego i Czarnego).
Przyroda.
Szata roślinna.
W klasyfikacji geobotanicznej Pobrzeże Kaszubskie wchodzi w skład krain Brzeg Bałtyku (wąski pas plaży) i Pobrzeże Bałtyckie. W strefie przybrzeżnej występują liczne rośliny i zwierzęta rzadko spotykane w innych regionach Polski. Występują tu również gatunki reliktowe zarówno o zasięgu borealnym np. wierzba lapońska, jak i atlantyckim, np. wrzosiec bagienny, żarnowiec miotlasty. Gatunki te podlegają ochronie prawnej. Cechą charakterystyczną roślinności Pobrzeża Kaszubskiego, odróżniającą je od głębiej na lądzie położonych mezoregionów Kaszub, jest istnienie ekotonowej strefy przejścia między morzem a lądem. Na plażach można znaleźć rośliny morskie wyrzucane przez morze szczególnie podczas sztormów tworzące kidzinę. Na bagnistym wybrzeżu występują nadmorskie łąki budowane przez słonorośla. Na północno-zachodnim wybrzeżu Zatoki Puckiej znajdują się słonolubne szuwary "Scirpetum maritimi", które poza tym w Polsce występują częściej tylko na wybrzeżu Bałtyku i na Kujawach. Kępy, poza miejscami zurbanizowanymi porastają głównie lasy iglaste (w tym bory bażynowe) lub rzadziej mieszane. Dominującym gatunkiem drzew jest sosna zwyczajna. Oprócz niej występują w miarę licznie buk, dąb, brzoza, grab oraz niewystępujący na stanowiskach naturalnych nigdzie w Polsce poza pasem wybrzeża jarząb szwedzki.
Fauna.
Fauna pobrzeża jest typowa dla regionów nadmorskich. Na Pobrzeżu Kaszubskim można natknąć się na ptactwo wodne i brodzące np. mewy, kormorany, łabędzie, czaple. Wśród nich znajdują się wyjątkowo rzadkie w Polsce ostrygojad i biegus zmienny. Ten ostatni w Polsce lęgnie się wyłącznie na łąkach Pobrzeża Kaszubskiego.
Ochrona przyrody.
Na Pobrzeżu Kaszubskim znajduje się część Nadmorskiego Parku Krajobrazowego (który poza tym obejmuje teren Zatoki Puckiej, mierzei Helskiej i obszary na zachód od Pobrzeża Kaszubskiego) i Trójmiejskiego Parku Krajobrazowego. Ich zakres częściowo pokrywa się z Leśnym Kompleksem Promocyjnym Lasy Oliwsko-Darżlubskie tworzonym przez Nadleśnictwo Wejherowo i Nadleśnictwo Gdańsk. Poza tym przyroda chroniona jest w rezerwatach:
Poza tym istnieją opracowane przez parki krajobrazowe projekty kolejnych rezerwatów, m.in. Rezerwat przyrody Dolina Zagórskiej Strugi.
Nadmorska roślinność występująca na Pobrzeżu Kaszubskim chroniona jest również na mocy dyrektyw ustanawiających sieć Natura 2000. Wśród siedlisk przyrodniczych zasługujących na ochronę są siedliska nr 1130 (ujścia rzek (estuaria)), 1210 (kidzina na brzegu morskim), 1230 (klify), 1330 (solniska nadmorskie "Glauco-Puccinietalia"), 1340-3 (halofilny szuwar z sitowcem nadmorskim), 2110, 2120, 2130, 2160, 2170, 2180 (różnego typu wydmy od nagich po zalesione). Poza tym, na kępach występują kwaśne buczyny (siedlisko 9110-1). Samo Pobrzeże Kaszubskie graniczy z kilkoma obszarami sieci Natura 2000, których fragmenty zahaczają o jego teren, np. Obszar Specjalnej Ochrony Ptaków "Zatoka Pucka". Wśród obszarów zaproponowanych do włączenia do sieci jest też obszar "Kaszubskie klify".
Kultura ludowa.
Teren Pobrzeża Kaszubskiego jest zamieszkiwany w dużej mierze przez Kaszubów. Obszar ten silnie kultywuje tradycje kaszubskie.
Morska Pielgrzymka Rybacka.
Co roku 29 czerwca z okazji uroczystości patrona rybaków świętego Piotra, odbywa się morska pielgrzymka kutrami z Mierzei Helskiej do puckiej fary. Podczas pielgrzymki wszystkie kutry są odświętnie przystrojone. Na kutrach oprócz załóg zabierani są członkowie rodzin rybaków. Pielgrzymka oprócz ludzi morza przyciąga wielu turystów.
Literatura.
Na Pobrzeżu Kaszubskim nie działało wielu kaszubskich pisarzy, jednakże w tym regionie toczy się akcja wielu utworów kaszubskich.
Wśród pisarzy kaszubskich wymienionych w tomie 4 książki Pomorze Gdańskie z tym mezoregionem związani są tylko Józef Klebba oraz Jan Trepczyk pozostali tworzyli na terenie pozostałej części Kaszub szczególnie w Kartuzach, okolicy Kościerzyny oraz Wejherowa. Z Chłapowa pochodził Augustyn Necel zwany "kaszubskim Sienkiewiczem". Jeśli chodzi o utwory, których miejscem akcji było Pobrzeże Gdańskie to najbardziej znanym jest kaszubska epopeja O Panu Czôrlińscim co do Pucka po secë jachôł autorstwa pochodzącego z Wiela Hieronima Derdowskiego. Z Pobrzeżem Kaszubskim jako miejscem wypoczynkowym związani byli niektórzy literaci pochodzący z innych części Polski i Niemiec. W Gdyni-Orłowie znajduje się dom, w którym bywał m.in. Stefan Żeromski, zwany stąd Domkiem Żeromskiego. Z Sopotem zaś związana była Agnieszka Osiecka.
Zarys historii regionu.
Pierwsze ślady działalności człowieka na tym terenie są związane z kulturą rzucewską.
Następnie obszar ten był związany z Kaszubami i Gdańskiem przez co zmieniał przynależność państwową (z małymi wyjątkami tak jak Gdańsk oraz pozostała część Kaszub).
Po 1918 roku teren Pobrzeża został włączony do odradzającej się Polski. Obszar ten wraz z Pobrzeżem Słowińskim oraz bezużyteczną gospodarczo piaszczystą Mierzeją Helską stanowił krótki pas polskiego wybrzeża, pozbawionego jakiegokolwiek portu morskiego (Port w Gdańsku znajdował się w Wolnym Mieście Gdańsk). W tym celu w latach 20. wybudowano port na granicy dwóch wsi Oksywia i Gdyni. Mimo że Oksywie było wówczas większą miejscowością to powstałe przy porcie i stoczni miasto zostało nazwane Gdynia. W latach 1921-23 ze względu na rosnące znaczenie turystyczne Helu przedłużono linię kolejową z Pucka. Po II Wojnie Światowej i włączeniu Gdańska w granicę Polski mezoregion jest w granicach Polski.
Ludność, gospodarka, komunikacja.
Ludność i urbanizacja.
Południowa część Pobrzeża Kaszubskiego jest silnie zurbanizowana i uprzemysłowiona. Na północy stopień urbanizacji jest mniejszy, są tam dwa miasta powyżej 10 tysięcy ludności: Puck i Władysławowo. 
Gospodarka mezoregionu.
Gospodarka regionu opiera się na morzu. W południowej części znajduje się duży port morski w Gdyni. W mezoregionie działają również stocznie zlokalizowane w Gdańsku oraz stocznia Marynarki wojennej w Gdyni. W północnej części działają małe porty rybackie.
Transport i komunikacja.
Transport lotniczy.
Obecnie na terenie mezoregionu nie ma czynnych lotnisk pasażerskich. Najbliższe czynne lotnisko znajduje się w Gdańsku-Rębiechowie. Przed przeniesieniem portu lotniczego na Rębiechowo w Gdańsku działał port lotniczy na Zaspie. Na obszarze mezoregionu projektowany jest Port lotniczy Gdynia-Kosakowo.
Transport morski.
W południowej części mezoregionu znajdują się dwa duże porty morskie w Gdyni i Gdańsku. Port w Gdańsku leży na pograniczy Pobrzeża Kaszubskiego i Mierzei Wiślanej.
Transport kolejowy.
Pod względem transportu kolejowego mezoregion można podzielić na dwie części południową obejmującą Trójmiasto oraz północną obejmującą resztę.
W południowej części znajduje się jedna z największych stacji kolejowych w Polsce oraz magistralna linia kolejowa nr 9 łącząca Warszawę z Gdańskiem oraz jej przedłużenie linię kolejową nr 201 Gdańsk Główny - Stargard. Równolegle do niej przebiega linia podmiejska obsługiwana przez SKM w Trójmieście. Do stacji Gdynia Główna dociera poza tym linia kolejowa nr 201, prowadząca przez Kościerzynę do Bydgoszczy która jednak bardzo szybko opuszcza teren Pobrzeża Kaszubskiego. Pozostałe linie kolejowe są używane w ruchu towarowym bądź są zlikwidowane.
Poza południową częścią (Trójmiastem) przez mezoregion przebiega jedna czynna linia kolejowa Reda - Hel oraz jedna rozebrana linia kolejowa Swarzewo - Krokowa.
Linia jest Reda - Hel jest jednotorowa niezelektryfikowana odbywa się na niej ruch lokalny oraz w sezonie letnim dodatkowo ruch dalekobieżny, związany głównie z obsługą turystyczną Mierzei Helskiej.
Transport drogowy.
Poza Trójmiastem w mezoregionie znajduje się pięć dróg wojewódzkich: Droga wojewódzka nr 100 (Rumia - Pierwoszyno), Droga wojewódzka nr 101 (Pierwoszyno - Kosakowo), Droga wojewódzka nr 213 (Celbowo - Słupsk), Droga wojewódzka nr 215 (Władysławowo - Sulicice), Droga wojewódzka nr 216 (Reda - Hel).

</doc>
<doc id="778500" url="https://pl.wikipedia.org/wiki?curid=778500" title="Przegląd Oświatowy">
Przegląd Oświatowy

Przegląd Oświatowy – dwutygodnik NSZZ "Solidarności" Pracowników Oświaty i Wychowania, poświęcony problemom edukacji.
Czasopismo zostało utworzone w 1985 roku na bazie podziemnych pism poświęconych oświacie "Tu i Teraz" oraz "Wiatr od morza". Współtwórcą i pierwszym redaktorem dwutygodnika był Jacek Rybicki. Począwszy od stycznia 2001 roku czasopismo wydaje Stowarzyszenie Instytut Promocji Nauczycieli.
W stopce redakcyjnej 1. numeru z 1990 napisano m.in. "Do użytku wewnątrzzwiązkowego, koszty wydania - 1.000 zł, redaguje zespół p.o. red. nacz. Jacek Rybicki, Leszek Biernacki, Lech Kujawski, opr. graf. Jolanta Mąkosa. Adres redakcji: Biuro Informacji Krajowej Sekcji Oświaty i Wychowania NSZZ "Solidarność")".
Skład redakcji ulegał zmianom. W numerze 11. w stopce redakcyjnej znalazły się m.in. informacje: "Redaguje zespół: Lech Kujawski, Jacek Rybicki (redaktor naczelny), Piotr Szafarz, Tomasz Tukalski". W Przeglądzie publikował także m.in. Janusz Kaczmarek.
Wydawca: Zarząd Regionu Gdańskiego NSZZ "Solidarność" na zlecenie Krajowej Sekcji Oświaty i Wychowania NSZZ "Solidarność".
W 1909–1939 ukazywał się pod tym tytułem miesięcznik Towarzystwa Czytelni Ludowych.

</doc>
<doc id="778501" url="https://pl.wikipedia.org/wiki?curid=778501" title="Natasza Zylska">
Natasza Zylska

Natasza Zylska, właściwie Natalia Zygelman, Zysman vel Zygelman (ur. 13 grudnia 1933 w Wilnie, zm. 29 marca 1995 w Tel Awiwie) – polska piosenkarka pochodzenia żydowskiego.
Życiorys.
Natalia Zygelman urodziła się 13 grudnia 1933 roku w Wilnie w rodzinie Jana i Żanety Zylskich. W Wilnie ukończyła podstawową szkołę muzyczną. Wojnę przeżyła w ukryciu. Mieszkała na Górnym Śląsku (ojciec był dyrektorem banku w Katowicach). Przez rok studiowała w Państwowej Wyższej Szkole Teatralnej w Warszawie, potem ukończyła technikum, uzyskując zawód technika górnika. Zadebiutowała w 1954 roku w zespole estradowym, działającym przy Wojewódzkim Domu Kultury w Katowicach. Występowała z orkiestrami tanecznymi Jerzego Haralda, Jana Cajmera, Waldemara Kazaneckiego i Zygmunta Wicharego. Występowała m.in. z Januszem Gniatkowskim.
W 1963 wyemigrowała do Izraela, gdzie początkowo występowała jako piosenkarka, a po wycofaniu się z zawodu w latach siedemdziesiątych poświęciła się plastyce. Pochowana została prawdopodobnie na cmentarzu Kirjat Shaul w Tel Awiwie pod nazwiskiem Natalia Weisberg.
Była jedną z najpopularniejszych piosenkarek lat 50. w Polsce.

</doc>
<doc id="778503" url="https://pl.wikipedia.org/wiki?curid=778503" title="DW852">
DW852



</doc>
<doc id="778504" url="https://pl.wikipedia.org/wiki?curid=778504" title="Magnús Magnússon">
Magnús Magnússon

Magnús Magnússon (ur. 12 października 1929 w Reykjavíku, zm. 7 stycznia 2007 w Blairskaith, East Dunbartonshire) – brytyjski prezenter telewizyjny związany ze stacją BBC, dziennikarz, tłumacz i pisarz. 
Życiorys.
Urodził się w Reykjavíku, ale dorastał w Edynburgu, gdzie jego ojciec, Sigursteinn Magnusson, był konsulem Islandii, a matka, Ingibjorg Sigurdardottir, nauczycielką. Rodzice posłali go do Edinburgh Academy. Po latach napisał historię szkoły w "The Clacken and the Slate" (1974). Następnie kształcił się w Jesus College w Oksfordzie. W 1954 poślubił dziennikarkę Mamie Baird.
W latach 1953–1961 pracował jako reporter i asystent redaktora w "Daily Express", następnie do 1968 jako asystent redaktora w "The Scotsman". Od 1964 r. przez rok pracował dla BBC jako prezenter "Tonight". Był też prezenterem "Chronicle" od 1966 do 1980, a w latach 1972–1997 prowadził quiz "Mastermind". 
Mimo że nigdy nie przyjął brytyjskiego obywatelstwa, to przez większość życia mieszkał w Szkocji. Był rektorem Uniwersytetu Edynburskiego (1975–1978), przewodniczącym Scottish Churches Architectural Heritage Trust (1978–1985), Scottish Youth Theatre (1976–1978), Ancient Monuments Board for Scotland (1981–1989), Scottish Natural Heritage (1991–1999), kanclerzem Glasgow Caledonian University (2002–2007).
Magnús Magnússon był także płodnym pisarzem i tłumaczem. Przetłumaczył na język angielski między innymi islandzkie sagi (we współpracy z Hermannem Pálsson) oraz nowele laureata Nagrody Nobla Halldóra Laxness. Był redaktorem piątej edycji "Chambers Biographical Dictionary".
Laureat tytułu doktora honoris causa Uniwersytetu Edynburskiego, Uniwersytetu w Yorku, University of the West of Scotland w Paisley, uniwersytetu w Strathclyde i Napier. W 1989 roku królowa Elżbieta II odznaczyła go Orderem Imperium Brytyjskiego w stopniu rycerza. 
Miał pięcioro dzieci. Córki Sally, Margaret i Anna oraz syn Jon pracują w telewizji. Syn Siggy zginął w wieku 11 lat w 1973 r.
W październiku 2006 Magnússon podał do publicznej wiadomości iż zmaga się z rakiem trzustki.

</doc>
<doc id="778505" url="https://pl.wikipedia.org/wiki?curid=778505" title="DW866">
DW866



</doc>
<doc id="778507" url="https://pl.wikipedia.org/wiki?curid=778507" title="DW870">
DW870



</doc>
<doc id="778513" url="https://pl.wikipedia.org/wiki?curid=778513" title="Muzeum Hajfy">
Muzeum Hajfy

Muzeum Hajfy – muzeum założone w 1949 w Hajfie. Kolekcja muzeum liczy ponad 7 tys. eksponatów, w większości współczesnej sztuki izraelskiej. Muzeum mieści w sobie:

</doc>
<doc id="778522" url="https://pl.wikipedia.org/wiki?curid=778522" title="Mateusz Rompkowski">
Mateusz Rompkowski

Mateusz Rompkowski (ur. 8 maja 1986 w Gdańsku) – polski hokeista, reprezentant Polski.
Jego brat Maciej (ur. 1990) także został hokeistą.
Kariera.
Wychowanek Stoczniowca Gdańsk (w 2008 przedłużył umowę o trzy lata). Absolwent NLO SMS PZHL Sosnowiec z 2005. Od 2011 zawodnik JKH GKS Jastrzębie. W kwietniu 2013 przedłużył umowę o dwa lata. Od maja 2015 zawodnik Cracovii. W czerwcu 2020 ponownie został zawodnikiem Stoczniowca. Objął funkcję kapitana drużyny. Po rozwiązaniu drużyny Stoczniowca w połowie 2021 związał się z GKS Katowice.
W barwach reprezentacji Polski do lat 18 uczestniczył w turniejach mistrzostw świata juniorów do lat 18 w 2003, 2004. W barwach reprezentacji Polski do lat 20 uczestniczył w turniejach mistrzostw świata juniorów do lat 20 w 2004, 2005, 2006. W barwach seniorskiej kadry Polski uczestniczył w turniejach mistrzostw świata 2007 (Dywizja I), 2008 (Dywizja I), 2009 (Dywizja I), 2010 (Dywizja I), 2012 (Dywizja IB), 2013 (Dywizja IB), 2014 (Dywizja IB), 2015, 2017, 2018 (Dywizja IA).

</doc>
<doc id="778523" url="https://pl.wikipedia.org/wiki?curid=778523" title="Ilja Nikulin">
Ilja Nikulin

Ilja Władimirowicz Nikulin (ros. Илья Владимирович Никулин; ur. 12 marca 1982 w Moskwie) – rosyjski hokeista, reprezentant Rosji, dwukrotny olimpijczyk.
Kariera.
Wychowanek Spartaka Moskwa. Od 2005 zawodnik Ak Barsu Kazań. W sierpniu 2010 przedłużył kontrakt z klubem o pięć lat. Odszedł z klubu w maju 2015. Od września 2015 ponownie zawodnik Dinama Moskwa. W lipcu 2020 ogłosił zakończenie kariery.
Uczestniczył w turniejach mistrzostw świata w 2006, 2007, 2008, 2009, 2010, 2011, 2012, 2013 oraz zimowych igrzysk olimpijskich 2010, 2014.

</doc>
<doc id="778526" url="https://pl.wikipedia.org/wiki?curid=778526" title="Czerwony szlak turystyczny Busko-Zdrój – Solec-Zdrój">
Czerwony szlak turystyczny Busko-Zdrój – Solec-Zdrój

 Czerwony szlak turystyczny Busko-Zdrój – Solec-Zdrój – szlak turystyczny na terenie Ponidzia.
Opis szlaku.
Szlak o długości 27 km. Prowadzi przez Garb Wójczańsko-Pińczowski i Nieckę Solecką.

</doc>
<doc id="778529" url="https://pl.wikipedia.org/wiki?curid=778529" title="Rozmowy s catem">
Rozmowy s catem

Rozmowy s catem – album muzyczny nagrany przez Mazzolla, Kazika i Arhythmic Perfection

</doc>
<doc id="778530" url="https://pl.wikipedia.org/wiki?curid=778530" title="Tomasz Wawrzkiewicz">
Tomasz Wawrzkiewicz

Tomasz Wawrzkiewicz (ur. 16 czerwca 1977 w Rudzie Śląskiej) – polski hokeista, reprezentant Polski.
Kariera zawodnicza.
Wychowanek Polonii Bytom. Trenowanie hokeja rozpoczął w IV klasie szkoły podstawowej. Początkowo grał na pozycji obrońcy. W III klasie licealnej w wieku 17 lat przeniósł się do NLO SMS PZHL Sosnowiec, którego został absolwentem w 1996. Przez cztery sezony grał w barwach drużyny z Sanoka, od 1997 był zawodnikiem STS Sanok, a od 1999 SKH Sanok. Tuż po rozpoczęciu sezonu 2000/2001 wyjechał na obóz amerykańskiego klubu Quad City Mallards i w jego barwach podjął występy w rozgrywkach United Hockey League. Po utracie miejsca w podstawowym składzie zespołu pod koniec października 2000 powrócił do SKH Sanok, z którego po sezonie 2000/2001 odszedł do Gdańska na zasadzie wypożyczenia. Karierę sportową zakończył po sezonie 2006/2007 z powodów zdrowotnych.
W składzie reprezentacji Polski do lat 18 uczestniczył w turnieju mistrzostw Europy juniorów w 1995 (Grupa B), w barwach reprezentacji Polski do lat 20 brał udział w turniejach mistrzostw świata juniorów 1996 (Grupa B), 1997 (Grupa A). W reprezentacji Polski seniorów rozegrał 47 spotkań. Uczestniczył w turnieju hokejowym na Zimowej Uniwersjadzie 1997. Uczestniczył w turniejach mistrzostw świata w 1998, 1999, 2000, 2002, 2004, 2006.
W trakcie kariery zyskał pseudonimy "Waha" / "Wacha".
Kariera szkoleniowa.
Pod koniec lat 90. podjął studia w Studium Instruktorsko-Trenerskim przy AWF w Katowicach. Po zakończeniu kariery zawodniczej został trenerem hokejowym. W sierpniu 2007 objął posadę trenera bramkarzy w klubach TKH Toruń. Następnie zajmował to stanowisko w klubie Stoczniowiec Gdańsk. W 2009 był asystentem trenera reprezentacji Polski, Petera Ekrotha, odpowiadającym za przygotowanie bramkarzy kadry. Pod koniec grudnia 2016 został trenerem bramkarzy klubu Pomorski Klub Hokejowy 2014 w Gdańsku.
Życie prywatne.
Brat Grzegorza (ur. 1974) także bramkarza hokejowego i wychowanka Polonii Bytom. W czerwcu 2007 ożenił się z Kają Koczurowską.

</doc>
<doc id="778531" url="https://pl.wikipedia.org/wiki?curid=778531" title="Aleksandr Motylow">
Aleksandr Motylow

Aleksandr Anatoljewicz Motylow, ros. Александр Анатольевич Мотылёв (ur. 17 czerwca 1979 w Swierdłowsku) – rosyjski szachista i trener szachowy ("FIDE Senior Trainer" od 2013), arcymistrz od 2000 roku.
Kariera szachowa.
Grę w szachy poznał w wieku 4 lat. Był dwukrotnym mistrzem Rosji juniorów do lat 16 i 18. W 2001 osiągnął duży sukces, zwyciężając w Eliście w mistrzostwach kraju seniorów. W tym samym roku wystąpił w Moskwie na mistrzostwach świata rozegranych systemem pucharowym, awansując do III rundy, w której przegrał z Aleksiejem Szyrowem. Rok później wystąpił w narodowej drużynie w meczu Rosja kontra reszta świata. W 2003 zwyciężył w silnie obsadzonym otwartym turnieju "Corsican Open" w Bastii (przed m.in. Loekiem van Welym, Krishnanem Sasikiranem i Siergiejem Tiwiakowem). W 2004 podzielił III m. (za Ernesto Inarkijewem i Zwiadem Izorią, wspólnie z Ianem Rogersem i Nicholasem Pertem) w otwartym turnieju w Hoogeveen oraz wystąpił na mistrzostwach świata w Trypolisie (gdzie w I rundzie przegrał z Hichamem Hamdouchim). W 2005 podzielił I m. (wspólnie z Emilem Sutowskim, Andriejem Charłowem, Wasilijem Iwanczukiem i Władimirem Akopjanem) w turnieju "Aerofłot Open" w Moskwie oraz zajął II m. (za Pentalą Harikrishną) w turnieju "Sanjin Hotel Cup" w Taiyuan. W 2006 zwyciężył (wspólnie z Magnusem Carlsenem) w turnieju "Corus B" w Wijk aan Zee. W 2008 podzielił II m. (za Janem Niepomniaszczijem, wspólnie z Aleksiejem Driejewem) w kolejnym openie "Aeroflot" w Moskwie. W 2009 samodzielnie zwyciężył w turnieju XVIII kat. FIDE w miejscowości Pojkowskij. W 2011 podzielił II m. (za Pentalą Harikrishna, wspólnie z Lazaro Bruzonem Batistą) w turnieju "Tata Steel Chess Tournament"–B w Wijk aan Zee. W 2013 zajął II m. (za Pawło Eljanowem) w Pojkowskim. W 2014 zdobył w Erywaniu złoty medal indywidualnych mistrzostw Europy oraz zajął II m. (za Pawło Eljanowem) w rozegranym w Şəmkirze turnieju B memoriału Wugara Gaszimowa.
Wielokrotnie reprezentował Rosję w turniejach drużynowych, między innymi:
Najwyższy ranking w dotychczasowej karierze (stan na wrzesień 2017) osiągnął 1 lipca 2009, z wynikiem 2710 punktów zajmował wówczas 27. miejsce na światowej liście FIDE.

</doc>
<doc id="778532" url="https://pl.wikipedia.org/wiki?curid=778532" title="Hiroyuki Takei">
Hiroyuki Takei

Hiroyuki Takei (jap.: 武井宏之 "Takei Hiroyuki", ur. 15 maja 1972 w Yomogita) – japoński mangaka.
Historia.
Hiroyuki Takei urodził się w miejscowości Yomogita w prefekturze Aomori na japońskiej wyspie Honsiu.
Jego pierwszym projektem była manga "SD Hyakkaten" stworzona dla fanzinu. Wkrótce potem został asystentem słynnych twórców mang, takich jak Nobuhiro Watsuki ("Rurōni Kenshin") i Tamakichi Sakura ("Sabaki no kaminari"). Kariera Takei rozpoczęła się na dobre, gdy jego seria „"Butsu Zone"” została opublikowana w "Shūkan Shōnen Jump". 
Takei przyjaźni się z Watsukim i mangaką Eiichiro Odą ("One Piece"), który także był asystentem Watsukiego. Po raz pierwszy dotarł do finału konkursu o nagrodę Tezuki ze swoją serią "Doragu Doll Dan". Ostatecznie otrzymał nagrodę za „jednostrzałowiec” "Itako no Anna". Jedną z osób mających wpływ na jego pracę był Hirohiko Araki ("JoJo's Bizarre Adventure"). 
W 1998 roku w czasopiśmie „Shūkan Shōnen Jump” wydawnictwa Shūeisha Takei rozpoczął publikowanie serii . Wydawanie mangi zostało gwałtownie zakończone w 2004 roku. Manga ta została skompilowana pierwotnie w 32 tomach, wydanych w latach 1998-2005. Manga ta jednakże ostatecznie doczekała się należytego zakończenia w 2009 roku, po tym jak wydawnictwo Shūeisha zdecydowało się na wydanie nowej, „kompletnej”, 27-tomowej edycji mangi () w latach 2008-2009. 2 marca 2009 roku oficjalna strona poświęcona tej edycji mangi zaczęła darmowe publikowanie rozdziałów stanowiących nowe, „prawdziwe” zakończenie mangi. Zostały one zawarte w fizycznym przedruku tej edycji.
4 marca 2008 roku wydawnictwo Shūeisha ogłosiło powstawanie nowego projektu, który powstaje we współpracy Hiroyukiego Takei i Stana Lee. Publikacja rozpoczęła się 18 kwietnia 2008 roku w magazynie „Jump SQ.II” („Jump Square Second”).
Takei jest znany z utrzymywania dobrych relacji z aktorami głosowymi zatrudnionymi przy adaptacji "Króla szamanów", zwłaszcza z Megumi Hayashibarą, która użyczała głosu jednej z głównych postaci, Annie Kyoyamie.
W lutym 2017 roku Takei przyznał publicznie odpowiadając na pytanie fana, że otrzymał ofertę wyprodukowania nowej adaptacji na podstawie serii "Król szamanów", ale zdecydował się na jej odrzucenie, ponieważ nie było możliwości ani wykorzystania utworów ze ścieżki dźwiękowej, ani głosów obsady z poprzedniej adaptacji. 

</doc>
<doc id="778533" url="https://pl.wikipedia.org/wiki?curid=778533" title="Lista komponentów XMPP">
Lista komponentów XMPP

Poniżej znajduje się lista oprogramowania, które może zostać użyte jako komponenty dodatkowe do serwerów usługi XMPP/Jabber.
Komponenty zewnętrzne.
Komponenty te powinny współpracować z większością istniejących serwerów Jabber/XMPP.
Komponenty wewnętrzne.
Komponenty te prawdopodobnie pracują wyłącznie z serwerem jabberd 1.4.

</doc>
<doc id="778537" url="https://pl.wikipedia.org/wiki?curid=778537" title="Pistolet sygnałowy SPSz">
Pistolet sygnałowy SPSz

SPSz (ros. "СПШ", "Сигнальный Пистолет Шпагина") – pistolet sygnałowy skonstruowany przez Gieorgija Szpagina.
W 1943 roku do uzbrojenia Armii Czerwonej wprowadzono pistolet sygnałowy SPSz-43. Po roku rozpoczęto produkcję zmodyfikowanej wersji ze zmienionym mechanizmem otwierającym (jego dźwignię umieszczono w dolnej części języka spustowego). Nowa wersja otrzymała oznaczenie SPSz-44 (inna stosowana nazwa to SPSz-2).
Do strzelania stosowano:
Od 1948 roku pistolet sygnałowy SPSz-44 był produkowany w Polsce. W Wojsku Polskim nosi oznaczenie "Pistolet sygnałowy wzór 1944" (obecnie jest zastępowany przez Pistolet sygnałowy wz. 78).

</doc>
<doc id="778544" url="https://pl.wikipedia.org/wiki?curid=778544" title="Rezerwat przyrody Brzęczek">
Rezerwat przyrody Brzęczek

Rezerwat przyrody Brzęczek – leśny rezerwat przyrody (założony w 1983 roku o powierzchni 25,49 ha) na obszarze Pojezierza Starogardzkiego, położony na terenie gmin Liniewo i Skarszewy.
Celem ochrony w rezerwacie jest zabezpieczenie rozwoju wszystkich składników ekosystemu, prowadzącego do odtworzenia ich naturalnej struktury wiekowej, warstwowej i gatunkowej oraz do ukształtowania się naturalnego, przestrzennego układu zbiorowisk, odpowiadającemu zmienności warunków siedliskowych.
Przeważającą część rezerwatu stanowi zbocze ciągnące się wzdłuż jeziora oraz cieku. Najwyższe wzniesienia mierzą około 150 m n.p.m., czyli około 30 m ponad lustro wody w jeziorze. Południowa część rezerwatu to wąska smuga o szerokości do 75 m, przylegająca do użytków rolnych. Występują tu zbiorowiska buczyny pomorskiej z dużymi fragmentami 170-letniego starodrzewu bukowego. W rezerwacie znajdują się również stanowiska roślin chronionych: gwiazdnicy wielkokwiatowej, zawilca gajowego i bluszczu.
Najbliższe miejscowości to Głodowo i Pogódki.

</doc>
<doc id="778545" url="https://pl.wikipedia.org/wiki?curid=778545" title="Motyl alpejski">
Motyl alpejski

Motyl alpejski – węzeł stosowany we wspinaczce m.in. do wpinania się wspinaczy karabinkiem do liny służącej do asekuracji.

</doc>
<doc id="778547" url="https://pl.wikipedia.org/wiki?curid=778547" title="Chop Suey!">
Chop Suey!

"Chop Suey!" – singel zespołu System of a Down promujący album "Toxicity". Piosenka ta stała się jednym z największych przebojów grupy i doczekała się szeregu remiksów i wersji.
Tytuł.
Początkowo tytuł miał brzmieć "Suicide", jednak kierownictwo wytwórni Columbia Records zmusiło zespół do zmienienia go, by uniknąć kontrowersji. Muzycy zdecydowali się zastąpić "Suicide" słowami "chop suey", co stanowi skrót od "suicide" (samobójstwo) oraz słowo "chop" (cios). Istnieje jednak jeszcze drugie znaczenie maskujące prawdziwe znaczenie tytułu – chop suey to potrawa kuchni chińskiej. 

</doc>
<doc id="778548" url="https://pl.wikipedia.org/wiki?curid=778548" title="IMAP">
IMAP



</doc>
<doc id="778553" url="https://pl.wikipedia.org/wiki?curid=778553" title="Związek cywilny">
Związek cywilny

Związek cywilny – sankcjonowany prawem związek dwóch osób legalizujący ich wspólne życie, wiążąc je emocjonalnie i ekonomicznie.
W zależności od kraju istnieją różne formy związków cywilnych:
W Polsce jedynym sankcjonowanym prawnie związkiem cywilnym jest małżeństwo kobiety i mężczyzny.

</doc>
<doc id="778558" url="https://pl.wikipedia.org/wiki?curid=778558" title="Kodeks cywilny Napoleona">
Kodeks cywilny Napoleona



</doc>
<doc id="778560" url="https://pl.wikipedia.org/wiki?curid=778560" title="MTF">
MTF



</doc>
<doc id="778566" url="https://pl.wikipedia.org/wiki?curid=778566" title="Achaimenes">
Achaimenes



</doc>
<doc id="778567" url="https://pl.wikipedia.org/wiki?curid=778567" title="Achaimenēs">
Achaimenēs



</doc>
<doc id="778569" url="https://pl.wikipedia.org/wiki?curid=778569" title="Haxāmaniš">
Haxāmaniš



</doc>
<doc id="778570" url="https://pl.wikipedia.org/wiki?curid=778570" title="Mięsień krzyżowo-grzbietowy">
Mięsień krzyżowo-grzbietowy

Mięsień krzyżowo-grzbietowy () – mięsień należący do grupy długich głębokich mięśni grzbietu człowieka. Składa się z mięśnia najdłuższego i mięśnia biodrowo-żebrowego. Ma swój początek na grzbiecie kości krzyżowej, grzebieniu kości biodrowej, wyrostkach kolczystych kręgów lędźwiowych, trzech dolnych kręgach piersiowych oraz na więzadle krzyżowo-biodrowym tylnym i biegnie aż do głowy. 

</doc>
<doc id="778571" url="https://pl.wikipedia.org/wiki?curid=778571" title="Haxamanis">
Haxamanis



</doc>
<doc id="778572" url="https://pl.wikipedia.org/wiki?curid=778572" title="Lord Chamberlain's Men">
Lord Chamberlain's Men



</doc>
<doc id="778573" url="https://pl.wikipedia.org/wiki?curid=778573" title="Jo-Wilfried Tsonga">
Jo-Wilfried Tsonga

Jo-Wilfried Tsonga (ur. 17 kwietnia 1985 w Le Mans) – francuski tenisista.
W zawodowym gronie tenisistów Tsonga występował od 2004 roku. 24 maja 2022 roku zakończył karierę zawodową.
W grze pojedynczej największym sukcesem Francuza był finał wielkoszlemowego Australian Open (2008). Był również jednym z tenisistów, którzy osiągnęli co najmniej ćwierćfinał w każdym z wielkoszlemowych turniejów. Łącznie w singlu wygrał 18 turniejów rangi ATP Tour, w tym 2 kategorii ATP Tour Masters 1000. Przegrał 12 finałów, w tym ATP World Tour Finals 2011.
W grze podwójnej był srebrnym medalistą igrzysk olimpijskich z Londynu (2012) w grze podwójnej, gdzie startował w parze Michaëlem Llodrą. W deblu triumfował w 4 imprezach ATP Tour z 8 rozegranych finałów.
Reprezentował Francję w Pucharze Davisa od 2008 roku. W 2017 wygrał trofeum z zespołem, pokonując w finale 3:2 Belgię.
W rankingu gry pojedynczej najwyżej był na 5. miejscu (27 lutego 2012), a w klasyfikacji gry podwójnej na 33. pozycji (26 października 2009).
Jego matka jest Francuzką, a ojciec – Kongijczykiem.
Kariera.
Sezony 1999–2003.
W 1999 roku został mistrzem Francji w kategorii 13/14-latków.
W 2001 roku zdobył tytuł mistrza Europy w kategorii 15/16-latków.
W 2002 roku wygrał juniorski turniej Canadian Open Junior oraz, w parze z Richardem Gasquetem, juniorski turniej debla Victorian Junior Championships w Australii.
W sezonie 2003 doszedł do 3 juniorskich półfinałów wielkoszlemowych, a podczas US Open zdobył singlowy tytuł w grze pojedynczej chłopców w finale pokonując Markosa Pagdatisa. Dnia 13 października 2003 roku został sklasyfikowany na 2. miejscu w rankingu ITF juniorów.
Sezony 2004–2007.
Status profesjonalnego tenisisty Tsonga otrzymał w 2004 roku. W początkowych latach swojej kariery zmagał się z licznymi kontuzjami, które zakłócały jego rozwój. Od listopada 2004 roku do marca 2005 nie rywalizował na korcie przez przepuklinę dysku, a w dalszej części sezonu 2005 2 razy leczył uraz prawego barku. Między październikiem 2005 roku do lutego 2006 nie grał przez kontuzje pleców i brzucha. Jednak w 2005 roku zadebiutował w męskiej imprezie wielkoszlemowej, otrzymując dziką kartę do turnieju French Open. W 1 rundzie odpadł po porażce z Andym Roddickiem. Między październikiem 2005 roku do lutego 2006 nie grał przez kontuzje pleców i brzucha.
Rok 2007 Tsonga zakończył po raz pierwszy w czołowej setce rankingu, na 43. pozycji. Zagrał z dziką kartą na Australian Open przegrywając 7:6(18), 6:7(2), 3:6, 3:6 z Andym Roddickiem, z najdłuższym rozegranym tie-breakiem w całej historii Australian Open. W czerwcu doszedł do 4 rundy Wimbledonu bez straty seta, lecz spotkanie o udział w ćwierćfinale przegrał z Richardem Gasquetem 4:6, 3:6, 4:6. Na US Open awansował do 3 rundy ulegając Rafaelowi Nadalowi. Na początku października Tsonga osiągnął pierwszy ćwierćfinał rangi ATP World Tour, w Metzu, a w kolejnych tygodniach pierwszy półfinał, w Lyonie. W zawodach w Lyonie osiągnął finał gry podwójnej zakończony zwycięstwem 6:4, 6:3 w parze z Sébastienem Grosjeanem nad deblem Łukasz Kubot–Lovro Zovko.
Sezon 2008.
Piąty rok w zawodowej karierze Tsonga zaczął od turnieju w Adelaide, gdzie doszedł do półfinału, w którym przegrał z Jarkko Nieminenem. W Sydney wygrał turniej gry podwójnej, tworząc parę z Richardem Gasquetem. Francuska para w finale okazała się lepsza od Boba i Mike’a Bryanów. Podczas Australian Open Tsonga dotarł do finału, wyeliminowawszy m.in. w 1 rundzie Andy’ego Murraya, w 4 rundzie Richarda Gasqueta, w ćwierćfinale Michaiła Jużnego, a w półfinale wicelidera rankingu Rafaela Nadala. W finale poniósł porażkę z Novakiem Đokoviciem 6:4, 4:6, 3:6, 6:7(2). Dzięki temu sukcesowi Francuz awansował w rankingu z 38. miejsca na pozycję nr 18.
W lutym zadebiutował w reprezentacji Francji w Pucharze Davisa, w 1 rundzie grupy światowe przeciwko Rumunii. Swój singlowy pojedynek z Andreiem Pavelem wygrał 6:7(2), 6:4, 6:4, 6:4 przyczyniając się do przejścia Francuzów do ćwierćfinału.
W maju Tsonga doznał urazu prawego kolana, przez co poddał mecz w półfinale turnieju w Casablance Gillesowi Simonowi. 27 maja przeszedł operację, co spowodowało opuszczenie French Open i Wimbledonu. Do rywalizacji powrócił na US Open, odpadając w 3 rundzie z Tommym Robredo.
Pod koniec września zawodnik francuski wygrał pierwszy turniej ATP World Tour, w Bangkoku, po zwycięstwie w finale z Novakiem Đokoviciem 7:6(4), 6:4. Miesiąc później osiągnął półfinał w Lyonie, ulegając Julienowi Benneteau. Drugi tytuł Francuz zdobył w zawodach ATP Masters Series w Paryżu, pokonawszy tenisistów klasyfikowanych w czołowej trzydziestce rankingu. W 2 rundzie był lepszy od Radka Štěpánka, w następnej od Novaka Đokovicia, w ćwierćfinale wyeliminował Andy’ego Roddicka, w półfinale Jamesa Blake’a, a w finale wynikiem 6:3, 4:6, 6:4 Davida Nalbandiana.
Na koniec sezonu zakwalifikował się do turnieju Tennis Masters Cup w Szanghaju. Tsonga przegrał 2 pojedynki w grupie, z Nikołajem Dawidienką i Juanem Martínem del Potro, co pozbawiło go szans udziału w półfinale, chociaż w ostatnim meczu pokonał Novaka Đokovicia.
Sezon ukończył jako 6. zawodnik na świecie.
Sezon 2009.
Tsonga 2009 rok zainaugurował występem w Brisbane, gdzie w singlu doszedł do ćwierćfinału, a w deblu zdobył tytuł w parze z Marcem Gicquelem. Francuzi w finale pokonali 6:4, 6:3 duet Fernando Verdasco–Mischa Zverev. W Sydney osiągnął kolejny ćwierćfinał, który poddał walkowerem Jarkko Nieminenowi z powodu problemów z plecami. Uraz ten nie przeszkodził Tsondze w udziale na Australian Open, gdzie awansował do ćwierćfinału, po wcześniejszym wyeliminowaniu m.in. w 4 rundzie Jamesa Blake’a. Pojedynek, którego stawką był półfinał przegrał z Fernandem Verdasco.
Po turniejach w Australii Tsonga, na początku lutego, wystartował w Johannesburgu odnosząc końcowy triumf. Zawody zakończył bez straty seta, a w finale okazał się lepszym od Jérémy’ego Chardy’ego, kończąc mecz wynikiem 6:4, 7:6(5). Potem Tsonga powrócił do Europy na halowe turnieje, w Rotterdamie docierając do ćwierćfinału, a w Marsylii po raz drugi w sezonie zdobył tytuł mistrzowski. W półfinale francuskich rozgrywek po raz 4 z rzędu pokonał Novaka Đokovicia (nr 3. w rankingu ATP), a w finale rezultatem 7:5, 7:6(3) Michaëla Llodrę. Przez pierwsze 2 miesiące sezonu 2009 Tsonga odniósł 19 zwycięstw przy 3 porażkach.
Na początku marca zagrał w Pucharze Davisa, w rywalizacji 1 rundy przeciwko reprezentacji Czech. Francuzi ulegli Czechom 2:3, a punkty dla zespołu zdobył Tsonga, po wygranych z Radkiem Štěpánkiem i Janem Hernychem.
Podczas turnieju ATP World Tour Masters 1000 w Miami osiągnął ćwierćfinał zawodnik francuski doszedł do ćwierćfinału, ulegając w nim Novakowi Đokoviciowi.
Na kortach ziemnych Tsonga zagrał w 4 turniejach notując najlepszy rezultat podczas French Open, gdzie awansował do 4 rundy, w której nie sprostał Juanowi Martínowi del Potro.
Tsonga na nawierzchni trawiastej wystartował w Halle oraz na Wimbledonie. Z zawodów w Halle odpadł w 2 rundzie, a w Londynie został wyeliminowany w 3 rundzie.
W połowie sierpnia, w trakcie trwania US Open Series Francuz osiągnął półfinał rozgrywek w Montrealu, po pokonaniu m.in. w ćwierćfinale Rogera Federera, przeciwko któremu odrobił stratę w trzecim secie 1:5 ostatecznie triumfując 7:6(5), 1:6, 7:6(3). Spotkanie o udział w finale Tsonga zakończył porażką z Andym Murrayem. Na US Open dotarł do 4 rundy, przegrywając z Fernandem Gonzálezem.
Po zawodach w Nowym Jorku Tsonga pomógł reprezentacji utrzymać się w grupie światowej Pucharu Davisa wygrywając rundę barażową z Holandią 4:1. W singlu wywalczył punkty po zwycięstwach z Jessem Hutą Galungiem i Thiemem de Bakkerem, a w deblu w parze z Michaelem Llodrą pokonał Thiema de Bakkera i Igora Sijslinga.
Podczas turniejów rozgrywanych w Azji Tsonga został mistrzem 2 turniejów, singlowych zawodów kategorii ATP World Tour 500 w Tokio, a także gry podwójnej ATP World Tour Masters 1000 w Szanghaju. W stolicy Japonii wygrał finał 6:3, 6:3 z Michaiłem Jużnym, a w Szanghaju razem z Julienem Benneteau pokonał 6:2, 6:4 parę Mariusz Fyrstenberg–Marcin Matkowski. Był także półfinalistą gry pojedynczej w Bangkoku.
Do końca roku Tsonga uzyskał 2 ćwierćfinały, w Lyonie i Paryżu.
Sezon 2009 zakończył na 10. miejscu w rankingu ATP. Otrzymał także nagrodę ATP Most Improved Player of the Year za postępy dokonane w 2008 roku.
Sezon 2010.
W sezonie 2010 Tsonga nie wygrał turnieju ATP World Tour, ani nie doszedł również do finału. Zmagał się natomiast w dużej mierze z problemami zdrowotnymi. Na French Open poddał mecz 4 rundy Michaiłowi Jużnemu przy stanie 6:2 dla Rosjanina z powodu urazu biodra. Latem nie zagrał przez blisko 3 miesiące z powodu kontuzji rzepki w lewym kolanie, tracąc przez to możliwość udziału w turniejach US Open Series oraz US Open. Pod koniec października powrócił problem z kolanem, przez co Francuz wycofał się z rozgrywek ATP World Tour Masters 1000 w Paryżu.
Najlepszym wynikiem Tsongi w sezonie był awans do półfinału Australian Open. Wyeliminował m.in. Tommy’ego Haasa w 3 rundzie, Nicolása Almagro w 4 rundzie i Novaka Đokovicia w ćwierćfinale po pięciosetowym meczu. Spotkanie o udział w finale Francuz przegrał z Rogerem Federerem. 2 inne półfinały osiągnął w lutym podczas turnieju w Marsylii, gdzie poniósł porażkę z Julienem Benneteau, a także w październiku w Montpellier, gdzie uległ Gaëlowi Monfilsowi.
Francuz był także w 5 ćwierćfinałach, w tym podczas Wimbledonu. W 2 rundzie tego turnieju stoczył prawie 4 godz. mecz zakończony wynikiem 6:4, 6:4, 6:7(5), 5:7, 10:8 z Ołeksandrem Dołhopołowem. Rundę ćwierćfinałową przegrał po 4 setach z Andym Myrrayem.
Tsonga przyczynił się również do awansu Francji do finału Pucharu Davisa. Zagrał w 1 rundzie przeciwko Niemcom odnosząc zwycięstwo z Benjaminem Beckerem i przegrywając poprzez krecz przy stanie 6:4, 2:6, 0:1 z Simonem Greulem. W finale przeciwko Serbii Tsonga nie uczestniczył ze względu na uraz kolana.
Sezon zakończył poza czołową 10 w rankingu, na 13. pozycji.
Sezon 2011.
W pierwszych miesiącach sezonu 2011 Tsonga doszedł do 1 finału, w lutym podczas halowych rozgrywek w Rotterdamie, ponosząc porażkę w spotkaniu o tytuł 3:6, 6:3, 3:6 z Robinem Söderlingiem. Francuz był również w półfinale w otwierającym sezon turnieju w Ad-Dausze, gdzie został pokonany przez Rogera Federera i ćwierćfinale w Marsylii, gdzie uległ Michaiłowi Jużnemu. W Marsylii Tsonga razem z Julienem Benneteau doszedł do finału gry podwójnej, gdzie nie sprostał parze Robin Haase–Ken Skupski.
Na początku kwietnia, jeszcze przed turniejem w Monte Carlo Tsonga zakończył współpracę trenerską z Éricem Winogradskym, która trwała od 2004 roku. Francuz miał sam zorganizować sobie własny zespół trenerski.
Na kortach ziemnych tenisista francuski miał stosunek zwycięstw do porażek 7–6 najdalej dochodząc do 3 rundy we French Open i w Madrycie.
Okres gry na nawierzchni trawiastej Tsonga zaczął od startu w Londynie (Queen’s), osiągając zarazem finał, po wcześniejszym pokonaniu m.in. w ćwierćfinale lidera rankingu, Rafaela Nadala. Mecz o mistrzostwo przegrał 6:3, 6:7(2), 4:6 z Andym Murrayem. Na Wimbledonie Francuz awansował do półfinału, eliminując m.in. klasyfikowanych na czołowych pozycjach w rankingu Davida Ferrera w 4 rundzie i Rogera Federera w ćwierćfinale. Przeciwko Szwajcarowi Tsonga odrobił stratę 2 setów triumfując 3:6, 6:7(3), 6:4, 6:4, 6:4. Pojedynek o udział w finale zawodnik francuski zagrał z Novakiem Đokoviciem, któremu uległ 6:7(4), 2:6, 7:6(9), 3:6.
Podczas US Open Series Tsonga awansował do półfinału w Montrealu, wygrywając m.in. w 3 rundzie z Rogerem Federerem i ćwierćfinale z Nicolásem Almagro. W rundzie półfinałowej poddał mecz przy stanie 4:6, 0:3 Novakowi Đokoviciowi z powodu urazu prawego ramienia. Na US Open Francuz dotarł do ćwierćfinału wcześniej pokonując m.in. w 4 rundzie Mardy’ego Fisha 6:4, 6:7(5), 3:6, 6:4, 6:2. O półfinał zmierzył się z Rogerem Federerem ulegając mu w 3 setach.
Największe sukcesy w 2011 roku Tsonga odniósł jesienią, zwyciężając w 2 turniejach i w kolejnych 2 uczestnicząc w finałach. We wrześniu został mistrzem zawodów w Metzu po finale zakończonym wynikiem 6:3, 6:7(4), 6:3 z Ivanem Ljubičiciem, a pod koniec listopada zatriumfował w Wiedniu pokonując w finale 6:7(5), 6:3, 6:4 Juana Martína del Potro. W międzyczasie osiągnął półfinał w Pekinie. Na turnieju w Paryżu awansował do finału, broniąc w półfinałowym pojedynku z Johnem Isnerem 3 piłek meczowych, ostatecznie kończąc rywalizację wynikiem 3:6, 7:6(1), 7:6(3). Mecz o mistrzostwo zakończył się porażką Tsongi z Rogerem Federerem. Następnie Tsonga zagrał po raz 2 w karierze w ATP World Tour Finals. W meczach grupowych uległ Federerowi, a pokonał Mardy’ego Fisha i Rafaela Nadala, dzięki czemu przeszedł do półfinału, w którym wyeliminował Tomáša Berdycha. W finale imprezy zmierzył się z Federerem przegrywając 3:6, 7:6(6), 3:6.
Rok 2011 zakończył na pozycji 6. w rankingu ATP.
Sezon 2012.
Tsonga zainaugurował 2012 rok od występu w Ad-Dausze, gdzie zakończył rozgrywki triumfem w grze pojedynczej. W finale wygrał 7:5, 6:3 z Gaëlem Monfilsem. Potem zagrał w Australian Open, dochodząc do 4 rundy, w której nie sprostał Keiemu Nishikoriemu po pięciosetowym pojedynku.
Na początku lutego znacząco przyczynił się do awansu Francji do ćwierćfinału Pucharu Davisa po wyeliminowaniu Kanady. Tsonga zagrał w singlowych spotkaniach, pokonując bez straty seta Franka Dancevicia i Vaska Pospisila.
Pod koniec lutego Tsonga zagrał w Marsylii, w grze pojedynczej odpadając w półfinale, a w deblu osiągając finał wspólnie z Julienem Benneteau. W singlu pogromcą Francuza był Juan Martín del Potro, a w grze podwójnej para Robin Haase–Ken Skupski. Del Potro pokonał Tsongę również w ćwierćfinale zawodów w Dubaju. Po turnieju w Marsylii, dnia 27 lutego Tsonga został sklasyfikowany na najwyższym miejscu w swojej karierze, na 5. pozycji.
Podczas turniejów ATP World Tour Masters 1000 rozgrywanych w Indian Wells i Miami tenisista francuski przegrał w 4 rundzie i ćwierćfinale, odpowiednio z Davidem Nalbandianem i Rafaelem Nadalem.
W pierwszych dniach kwietnia rozegrano ćwierćfinały Pucharu Davisa. Francja, w składzie z Tsongą, została wyeliminowana przez Stany Zjednoczone. Tsonga najpierw wygrał z Ryanem Harrisonem, a potem uległ Johnowi Isnerowi.
Na podłożu ziemnym Tsonga doszedł do 3 ćwierćfinałów– w Monte Carlo, Rzymie, a także French Open. Wynik osiągnięty w paryskiej imprezie, wyniósł Tsongę do grona tenisistów, którzy doszli we wszystkich wielkoszlemowych turniejach co najmniej do ćwierćfinału. Sam też stał się pierwszym zawodnikiem w swoim kraju, który dokonał tej sztuki w erze open. Mecz o udział w półfinale przegrał w pięciu setach z Novakiem Đokoviciem.
Najlepszy wielkoszlemowy wynik w sezonie Tsonga uzyskał na Wimbledonie, drugi raz z rzędu docierając do półfinału. Był lepszy m.in. w 4 rundzie od Mardy’ego Fisha, a w ćwierćfinale od Philippa Kohlschreibera, z którymi stoczył czterosetowe mecze. W półfinale zmierzył się z Andym Murayem, ponosząc porażkę 3:6, 4:6, 6:3, 5:7.
Na początku sierpnia Tsonga zagrał na igrzyskach olimpijskich w Londynie, które odbyły się na kortach Wimbledonu. Zdobył srebrny medal w grze podwójnej mając za partnera Michaëla Llodrę. Francuzi wyeliminowali m.in. w półfinale Hiszpanów Davida Ferrera i Feliciana Lópeza po meczu zakończonym wynikiem 6:3, 4:6, 18:16. W finale rezultatem 4:6, 6:7(2) ulegli Bobowi i Mike’owi Bryanom reprezentującym Stany Zjednoczone. Tsonga zagrał też w konkurencji singlowej, awansując do ćwierćfinału, gdzie odpadł z Novakiem Đokoviciem. Wcześniej, w spotkaniu 2 rundy z Milosem Raoniciem, zagrał najdłuższy set w historii igrzysk olimpijskich, kończąc go zwycięstwem 25:23. W całym pojedynku Tsonga triumfował 6:3, 3:6, 25:23.
W turniejach przygotowawczych do US Open Tsonga najdalej doszedł w Winston-Salem, do półfinału, odpadając po porażce z Johnem Isnerem. W Nowym Jorku Francuz przegrał już w 2 rundzie, z Martinem Kližanem.
Drugi tytuł w sezonie zawodnik wywalczył we wrześniu, w Metzu. W półfinale wyeliminował Nikołaja Dawydienkę, który jako jedyny w turnieju wygrał z Tsongą seta, natomiast w finale z Andreasem Seppim po meczu zakończonym wynikiem 6:1, 6:2.
W październiku Tsonga został finalistą dwóch imprez, najpierw w Pekinie, a następnie w Sztokholmie. W Chinach przegrał finał z Novakiem Đokoviciem, a w Szwecji z Tomášem Berdychem. W miesiącu tym, po blisko półtora roku bez trenera, nowym szkoleniowcem Francuza został Roger Rasheed.
W listopadowym turnieju w Paryżu osiągnął ćwierćfinał, w którym nie sprostał Davidowi Ferrerowi. Na koniec sezonu Tsonga zagrał w Barclays ATP World Tour Finals, lecz wszystkie mecze przegrał, z Đokoviciem, Berdychem i Murrayem.
Podczas sezonu 2012 Tsonga zagrał w 16 meczach z rywalami z pozycji 1.–10. w rankingu, odnosząc 1 zwycięstwo z 5. w zestawieniu Juanem Martínem del Potrem w trakcie trwania zawodów w Rzymie. Na koniec roku zajmował 8. miejsce na świecie.
Sezon 2013.
Na początku sezonu Tsonga wycofał się z udziału w turnieju w Sydney ze względu na kontuzję nogi. Wystartował w Australian Open dochodząc do ćwierćfinału, po wcześniejszej wygranej m.in. w 4 rundzie z Richardem Gasquetem. Potem zagrał z Rogerem Federerem ponosząc porażkę 6:7(4), 6:4, 6:7(4), 6:3, 3:6.
W pierwszych dniach lutego pomógł reprezentacji Francji awansować do ćwierćfinału Pucharu Davisa, pokonując Amira Weintrauba reprezentującego Izrael.
Jedyny tytuł w sezonie, a 10 w karierze, Tsonga wywalczył w Marsylii. W ćwierćfinale wyeliminował Bernarda Tomicia wynikiem 4:6, 6:3, 7:6(10) broniąc 5 piłek meczowych. W finale zmierzył się z Tomášem Berdychem triumfując 3:6, 7:6(6), 6:4 z 1 obronionym meczbolem.
W zawodach rozgrywanych w Indian Wells Francuz osiągnął ćwierćfinał, w którym nie sprostał Novakowi Đokoviciowi. Potem zagrał w Miami, odpadając z rywalizacji w 4 rundzie po porażce z Marinem Čiliciem.
Na początku kwietnia Tsonga wystąpił w ćwierćfinale Pucharu Davisa przeciwko Argentynie. Do półfinału przeszli Argentyńczycy zwyciężając 3:2, a punkty dla Francji zdobył Tsonga, po singlowych triumfach z Carlosem Berlocqiem i Juanem Mónaco.
Swój pierwszy półfinał w turnieju ATP World Tour Masters 1000 na podłożu ziemnym Tsonga uzyskał w Monte Carlo, gdzie uległ Rafaelowi Nadalowi. Następnie został ćwierćfinalistą rozgrywek w Madrycie, przegrywając ze Stanislasem Wawrinką. Na French Open doszedł bez straty seta do półfinału, eliminując w pojedynku ćwierćfinałowym Rogera Federera. Pogromcą Francuza w meczu o udział w finale został David Ferrer. Tsonga w tym czasie wygrał na mączce 12 spotkań, najwięcej w swojej karierze.
Pierwszy turniej na kortach trawiastych Tsonga zagrał w Londynie (Queen’s), docierając do półfinału, w którym odpadł z Andym Murrayem. Podczas Wimbledonu Francuz w meczu 2 rundy z Ernestsem Gulbisem doznał kontuzji kolana, która wykluczyła go ze startów do połowy września, w tym m.in. z US Open.
Na przełomie sierpnia i września Tsonga poinformował o zakończeniu współpracy trenerskiej z Rogerem Rasheedem, podając jako główne powody barierę językową i odległość geograficzną Rasheeda od domu.
Do rywalizacji turniejowej zawodnik francuski powrócił w Metzu, zostając finalistą gry pojedynczej i podwójnej. W singlu uległ w finale 4:6, 3:6, Gillesowi Simonowi, a w deblu 4:6, 6:7(5) Johanowi Brunströmowi i Ravenowi Klaasenowi. Partnerem Tsongi był wówczas Nicolas Mahut.
Do końca sezonu Tsonga awansował do 2 półfinałów, w turnieju ATP World Tour Masters 1000 w Szanghaju, a potem w Wiedniu.
Po raz ostatni Tsonga wystartował w Paryżu, przegrywając w 2 rundzie 6:1, 6:7(4), 6:7(7) i nie wykorzystując 2 piłek meczowych z Keim Nishikorim. Przez tymi zawodami Tsonga zatrudnił Thierry’ego Ascione’a i Nicolasa Escudé jako nowych szkoleniowców.
Sezon zakończył na 10. miejscu w klasyfikacji ATP.
Sezon 2014.
Na początku roku Tsonga zagrał w Pucharze Hopmana, niezaliczanym do cyklu ATP World Tour. Partnerowała mu Alizé Cornet, a rundę finałową wygrali 2:1 z Polską. Tsonga pokonał 6:3, 3:6, 6:3 Grzegorza Panfila, a w meczu deblowym razem z Cornet parę Agnieszka Radwańska–Grzegorz Panfil 6:0, 6:2.
We wszystkich wielkoszlemowych turniejach w sezonie Tsonga dochodził do 4 rundy. Na Australian Open poniósł porażkę z Rogerem Federerem, we French Open i Wimbledonie uległ Novakowi Đokoviciowi, a podczas US Open przegrał z Andym Murrayem. W spotkaniach tych nie zdobył nawet seta.
W turniejach ATP World Tour Masters 1000 dwukrotnie osiągnął co najmniej ćwierćfinał. W Monte Carlo na kortach ziemnych spotkanie o półfinał zakończyło się porażką Tsongi z Rogerem Federerem. Z kolei w Toronto na kortach twardych uzyskał jeden z najlepszych rezultatów z ostatnich lat, kończąc zawody z tytułem mistrzowskim. Francuz pokonał 4 rywali z czołowej 10 rankingu, w 3 rundzie lidera klasyfikacji Novaka Đokovicia, w ćwierćfinale Andy’ego Murraya, następnie Grigora Dimitrowa, a w finale 7:5, 7:6(3) Rogera Federera. Tsonga został pierwszym Francuzem, który zwyciężył w tej imprezie oraz pierwszym tenisistą od 2002 roku, który w 1 zawodach wyeliminował 4 rywali z TOP 10. Na turnieju w Rzymie Francuz odniósł 300 wygraną singlową rangi ATP World Tour, w pojedynku 2 rundy z Kevinem Andersonem.
Podczas zawodów kategorii ATP World Tour 250 i ATP World Tour 500 najlepszy wynik tenisista francuski ustanowił w lutym, w trakcie turnieju w Marsylii, docierając do finału, w którym uległ 6:7(5), 4:6 Ernestsowi Gulbisowi.
W sezonie 2014 Tsonga pomógł Francji awansować do finału Pucharu Davisa. Na przełomie stycznia i lutego Francuzi wyeliminowali Australię. W swoich meczach był lepszy w singlu od Lleytona Hewitta, a w deblu, razem z Richardem Gasquetem, od pary Chris Guccione–Lleyton Hewitt. W ćwierćfinale Francuzi byli bliscy porażki z Niemcami. Po pierwszym dniu zmagań przegrywali 0:2, a 1 z porażek poniósł Tsonga w meczu z Peterem Gojowczykiem. Gojowczyk triumfował 5:7, 7:6(3), 3:6, 7:6(8), 8:6 broniąc w czwartym secie 2 meczbole. Następnie Tsonga wygrał z Tobiasem Kamkem, co przyczyniło się do przejścia do rundy półfinałowej, w której Francja zagrała z Czechami. Tsonga odniósł zwycięstwo singlowe z Lukášem Rosolem, w grze podwójnej, wspólnie z Gasquetem, nad Tomášem Berdychem i Radkiem Štěpánkiem. W finale rozgrywanym na Stade Pierre-Mauroy w Lille na podłożu ziemnym w hali Francja zmierzyła się ze Szwajcarią. Tsonga w otwierającym rywalizację meczu przegrał ze Stanislasem Wawrinką 1:6, 6:3, 3:6, 2:6. Potem nie zagrał przeciwko Rogerowi Federerowi przez kontuzję łokcia, a końcowy rezultat finału to 3:1 dla Szwajcarów.
Rok 2014 zakończył na 12. miejscu w rankingu ATP.
Sezon 2015.
W sezonie 2015 pierwszy raz Tsonga zagrał w marcu, w trakcie turnieju w Miami. Przyczyną jego nieobecności był uraz przedramienia.
W całym sezonie Tsonga zagrał w sumie w 48 meczach, w 32 zwyciężając. Wygrał 1 turniej, pod koniec września w Metzu w hali, pokonując 7:6(5), 1:6, 6:2 Gillesa Simona. Po zakończeniu finału ze sztabu trenerskiego Tsongi odszedł Nicolas Escudé. Francuz uczestniczył także w 1 finale, podczas zawodów ATP World Tour Masters 1000 w Szanghaju. Wyeliminował m.in. Rafaela Nadala w półfinale, z kolei w finale nie sprostał Novakowi Đokoviciowi.
Podczas imprez wielkoszlemowych najlepszy rezultat osiągnął we French Open, awansując do półfinału, w którym przegrał 3:6, 7:6(1), 6:7(3), 4:6 ze Stanislasem Wawrinką. Po drodze Tsonga wygrał rywalizacje m.in. z notowanymi w czołowej piątce rankingu Tomášem Berdychem i Keim Nishikorim. Na US Open Francuz dotarł do ćwierćfinału, ulegając 4:6, 4:6, 6:3, 7:6(3), 4:6 Marinowi Čiliciowi.
W połowie lipca tenisista francuski wziął udział w rywalizacji ćwierćfinałowej Pucharu Davisa przeciwko Wielkiej Brytanii. Poniósł w swoich występach porażki, najpierw w singlu z Andym Murrayem, a potem w deblu razem z Nicolasem Mahutem z parą Andy Murray–Jamie Murray. Do półfinału przeszła Wielka Brytania wygrywając rundę 3:1.
Rok 2015 zakończył na 10. miejscu w klasyfikacji ATP.
Sezon 2016.
Jo-Wilfried Tsonga sezon 2016 zakończył bez turniejowego triumfu. Najbliżej zwycięstwa w zawodach ATP World Tour był pod koniec października osiągając finał halowej imprezy w Wiedniu. W półfinale obronił piłkę meczową w tie-breaku trzeciego seta przeciwko Ivo Karloviciowi zwyciężając 5:7, 7:5, 7:6(6). Rywalizację o tytuł przegrał 3:6, 6:7(6) z Andym Murrayem.
Francuz wystartował we wszystkich zawodach Wielkiego Szlema, dochodząc do ćwierćfinałów Wimbledonu i US Open. Podczas turnieju wimbledońskiego wyeliminował w 3 rundzie wynikiem 6:7(3), 3:6, 7:6(5), 6:2, 19:17 Johna Isnera broniąc w 32 gemie ostatniego seta meczbola. Ćwierćfinałowy pojedynek z Andym Murrayem Tsonga zakończył porażką po 5 setach. Na US Open w ćwierćfinale tenisista francuski, po dwóch przegranych setach, poddał rywalizację Novakowi Đokoviciowi przez uraz prawego kolana. W pozostałych turniejach tej rangi odpadł w 4 rundzie Australian Open i 3 rundzie French Open. Na paryskich kortach skreczował przy stanie 5:2 z Ernestsem Gulbisem z powodu kontuzji pachwiny.
Tsonga w roku 2016 awansował do dwóch półfinałów, w Auckland, gdzie rozpoczął sezon oraz w Monte Carlo. W Monte Carlo wyeliminował w ćwierćfinale Rogera Federera. Francuz został także ćwierćfinalistą rozgrywek w Indian Wells, Szanghaju i Paryżu.
Latem reprezentował Francję na igrzyskach olimpijskich w Rio de Janeiro, ponosząc porażkę w 2 rundzie gry pojedynczej i 1 rundzie gry podwójnej.
W lutym zagrał w 1 rundzie Pucharu Davisa przeciwko Kanadzie, wygrywając bez straty seta mecz deblowy wspólnie z Richardem Gasquetem z parą Philip Bester–Vasek Pospisil. Potem zmierzył się z Frankiem Danceviciem, który po wygraniu pierwszego seta poddał dalszą grę przez problemy z prawym ramieniem. W lipcu Francuzi z Tsongą w składzie wyeliminowali Czechy. Pierwsze spotkanie zakończyło się porażką Tsongi 4:6, 6:3, 6:4, 6:7(8), 4:6 z Lukášem Rosolem. Francuz w tie-breaku czwartego seta nie wykorzystał dwóch meczboli. Drugi mecz zakończył się triumfem Francuza z Jiřím Veselým w czterech setach i ta wygrana zapewniła udział reprezentacji Francji w półfinale, w którym uległa Chorwacji. Tsonga nie wystąpił przeciwko Chorwatom ze względu na odniesioną na US Open kontuzję kolana.
W ciągu całego sezonu 2016 Tsonga zagrał 54 singlowych pojedynków, odnosząc 37 triumfów. Na koniec roku zajął 12. miejsce w rankingu światowym.
Sezon 2017.
W 2017 roku Tsonga został mistrzem czterech turniejów i finalistą jednych zawodów. W lutym wygrał w Rotterdamie, eliminując najwyżej rozstawionego Marina Čilicia w ćwierćfinale (nr 6. ATP), w półfinale Tomáša Berdycha i w finale 4:6, 6:4, 6:1 Davida Goffina. W swoim kolejnym starcie triumfował w Marsylii, w półfinale wygrywając po trzysetowej grze z Nickiem Kyrgiosem, natomiast w finale wynikiem 6:4, 6:4 z Lucasem Pouille. W maju podczas zawodów w Lyonie, po raz pierwszy w karierze Francuz zdobył tytuł na kortach ziemnych, w finale będąc lepszym od Tomáša Berdycha. Ostatni triumf w sezonie odniósł w październiku w Antwerpii, nie tracąc po drodze seta, a w finale pokonał Diega Schwartzmana. W tym samym miesiącu poniósł porażkę w finale imprezy w Wiedniu z Lucasem Pouille. W drugiej rundzie turnieju Tsonga obronił piłkę meczową przeciwko Damirowi Džumhurowi eliminując Bośniaka w trzech setach, a w ćwierćfinale wygrał z Alexandrem Zverevem (nr 5. ATP).
We wrześniu Tsonga zagrał w Pucharze Davisa, w półfinale przeciwko Serbii. Wygrał oba swoje mecze singlowe, najpierw z Laslem Đere, a potem z Dušanem Lajoviciem, pomagając reprezentacji triumfować w rywalizacji 3:2. W finale przeciwko Belgii Tsonga pokonał najpierw Steve’a Darcisa, a potem uległ Davidowi Goffinowi. Ostatni mecz w decydujący o mistrzostwie zakończył się zwycięstwem Lucasa Pouille nad Darcisem i to Francja zwyciężyła 3:2, po raz pierwszy wygrywając w turniej od 2001 roku.
W zawodach Wielkiego Szlema Tsonga najdalej doszedł do ćwierćfinału podczas Australian Open, odpadając po przegranej ze Stanislasem Wawrinką. Francuz był także w trzeciej rundzie Wimbledonu ponosząc porażkę w pięciu setach z Samem Querreyem, drugiej rundzie US Open i pierwszej rundzie French Open.
Rywalizując w turniejach ATP World Tour Masters 1000 Tsonga uczestniczył w sześciu imprezach, wygrywając jeden mecz, w pierwszej rundzie w Madrycie. Mecz drugiej rundy poddał walkowerem przez kontuzję prawego ramienia Davidowi Ferrerowi. Problemy zdrowotne uniemożliwiły tenisiście francuskiemu udział w turniejach rozgrywanych w Azji na przełomie września i października, a doznał wówczas kontuzji kolana.
Rok zakończył na 15. miejscu w rankingu singlowym. Rozegrał łącznie 53 spotkania, odnosząc 38 zwycięstw.
Sezony 2018 i 2019.
W styczniu 2018 Tsonga zagrał na Australian Open odpadając w trzeciej rundzie. W następnym miesiącu wystartował w Montpellier, gdzie osiągnął półfinał, w którym poddał mecz przy stanie 6:1, 5:5 Lucasowi Pouille z powodu urazu ścięgna w lewym udzie. Dnia 3 kwietnia przeszedł operację lewego kolana i nie grał zawodowo w tenisa do września, gdy wystartował w Metzu (porażka w pierwszej rundzie). Po powrocie na korty zagrał w sumie sześć meczów, wygrywając jeden. Jedna z porażek Francuza miała miejsce w finale Pucharu Davisa z Marinem Čiliciem reprezentującym Chorwację, która zdobyła trofeum, kończąc finał zwycięstwem 3:1. Po zakończeniu sezonu Tsonga zatrudnił Sergiego Bruguerę, obok Thierryego Ascione, na stanowisko trenera. W listopadzie Tsonga spadł w rankingu ATP na 262. miejsce, najniższe od września 2006.
W sezonie 2019 Francuz zaliczył na koniec roku awans w rankingu z 239. miejsca na 29. pozycję. Zagrał we wszystkich zawodach wielkoszlemowych najdalej dochodząc do trzeciej rundy Wimbledonu. W rozgrywkach z serii ATP Tour Masters 1000 najlepszy rezultat ustanowił w Paryżu, ćwierćfinał.
W lutym, startując z dziką kartą i zajmując 210. miejsce w klasyfikacji, wygrał turniej halowy w Montpellier. Finał zakończył się wynikiem 6:4, 6:2 dla Tsongi, a jego rywalem był Pierre-Hugues Herbert. Drugi tytuł w sezonie tenisista francuski zdobył we wrześniu w Metzu, po finale z Aljažem Bedene. Awansował także do dwóch półfinałów, w Brisbane oraz Marrakeszu. Wystąpił także trzykrotnie z zawodach ATP Challenger Tour, po raz pierwszy od czerwca 2007 roku. Zdobył jeden tytuł w turnieju tej rangi, we wrześniu w Cassis.
Styl gry.
Jo-Wilfried Tsonga był tenisistą praworęcznym wykonującym oburęczny bekhend. Wyróżniała go atletyczna budowa ciała i ofensywne nastawienie do gry.
Francuz dysponował mocnym serwisem. Jak sam przyznał, zmienił swoją taktykę i częściej po trafionym pierwszym serwisie atakował do siatki, posługując się techniką serwis-wolej. W poprzednich latach swojej kariery Tsonga sporadycznie atakował przy siatce.
Forhend był najpewniejszym elementem gry zawodnika. Grany mocno i płasko zapewniał dużą ilość wygrywanych piłek. Bekhendu nie wykonywał z taką mocą jak forhendu, jednak grany z wystarczającą precyzją i siłą nie stanowił większego problemu w grze Tsongi. Francuz często zaskakiwał efektownymi zagraniami w trakcie meczów, szczególnie gdy rozgrywane były decydujące punkty o zwycięstwie w secie, jak np. drop szot lub nieprzygotowany atak do siatki, co prowadziło do łatwo utraconych punktów.
Sposób w jaki Tsonga grał i poruszał się po korcie pasował do nawierzchni twardych.
Osiągnięcia w turniejach Wielkiego Szlema i ATP Tour Masters 1000 (gra pojedyncza).
Legenda

</doc>
<doc id="778575" url="https://pl.wikipedia.org/wiki?curid=778575" title="Źródło (genealogia)">
Źródło (genealogia)

Źródło w genealogii - dokument, przekazujący genealogiczną informację. Może być nim na przykład metryka chrztu, czy akt urodzenia.
Wszyscy obywatele.
Pierwszorzędną wartość dokumentacyjną w genealogii posiadają metryki, tzn. akty poświadczające stan cywilny (kościelny). Należą do nich:
Mieszczaństwo.
Księgi miejskie i sądowe miast, dokumenty wytworzone w kancelarii królewskiej, czyli Metryce Koronnej i w Archiwum Skarbu Koronnego gdzie zgromadzone są materiały podatkowe z okresu staropolskiego, miejskie (dla rodzin mieszczańskich), także wiejskie (dla rodzin chłopskich) oraz:
Szlachta.
Akta sądowe grodzkie i ziemskie dla rodzin szlacheckich, w tym lustracje dóbr dzierżawnych, cesja praw, akta sporów granicznych, księgi i akta hipoteczne oraz rachunkowe. Akta instytucji powołanych do badania szlachectwa :

</doc>
<doc id="778579" url="https://pl.wikipedia.org/wiki?curid=778579" title="Karol Bołoz Antonowicz">
Karol Bołoz Antonowicz



</doc>
<doc id="778584" url="https://pl.wikipedia.org/wiki?curid=778584" title="Adiponektyna">
Adiponektyna

Adiponektyna (ang. "adiponectin") – polipeptydowy hormon złożony z 244 aminokwasów o masie ok. 30 kDa, który jest wytwarzany i wydzielany do krwi (jako homotrimer) przez dojrzałe komórki tłuszczowe w wyniku aktywacji receptora jądrowego PPAR-γ. Adiponektyna wpływa na szereg procesów metabolicznych, szczególnie przemianę glukozy i kwasów tłuszczowych w wątrobie i mięśniach, pośrednio wpływając na wrażliwość na insulinę. Wykazuje w związku z tym działanie przeciwzapalne, przeciwmiażdżycowe i zwiększające insulinowrażliwość.
Poziom adiponektyny we krwi jest stosunkowo wysoki w porównaniu z innymi hormonami (1-30 µg/ml), stanowiąc 0,01% wszystkich białek osocza.
Występuje korelacja ujemna z BMI (zawartości tkanki tłuszczowej), a także poziom adiponektyny u kobiet jest wyższy niż u mężczyzn. Obniżony poziom adiponektyny we krwi jest uważany za niezależny czynnik ryzyka wystąpienia cukrzycy typu 2. Farmakologiczne zwiększanie stężenia adiponektyny we krwi wpływa na zwiększanie wrażliwości tkanek docelowych na insulinę. Leczenie dietetyczne prowadzące do zmniejszenia otyłości znacząco zwiększa stężenie adiponektyny we krwi.
Synonimy: "Adipocyte com­plement related protein 30", "AdipoQ", "Acrp30", "apM1", "GBP28".
Gen adiponektyny ("APM1") znajduje się na chromosomie 3 (3q27) i ma 16 kbp, zbudowany z 3 eksonów i 2 intronów.

</doc>
<doc id="778589" url="https://pl.wikipedia.org/wiki?curid=778589" title="Wilhelm Hausenstein">
Wilhelm Hausenstein

Wilhelm Hausenstein (ur. 17 czerwca 1882, Hornberg - zm. 3 czerwca 1957, Monachium) - niemiecki historyk sztuki, eseista i dyplomata, autor monografii i esejów z dziedziny sztuki. Pełnił funkcję ambasadora Niemiec we Francji.

</doc>
<doc id="778592" url="https://pl.wikipedia.org/wiki?curid=778592" title="Kotlina Proboszczowska">
Kotlina Proboszczowska

Kotlina Proboszczowska (Kotlina Proboszczowa) – według podziału fizycznogeograficznego Jerzego Kondrackiego centralnie położony mikroregion wchodzący w skład mezoregionu Pogórza Kaczawskiego, rozciągający się od Zagrodna na północy do Sokołowca na południu. Od północnego wschodu uskok brzeżny sudecki oddziela je od Niziny Śląsko-Łużyckiej. Od północnego zachodu graniczy z Rowem Zbylutowskim, od zachodu ze Wzniesieniami Płakowickimi, od południa z Wysoczyzną Ostrzycką, a od wschodu z Działem Jastrzębnickim i na krótkim odcinku z Pogórzem Złotoryjskim.
Podłoże zbudowane jest w północnej części ze skał metamorficznych metamorfiku kaczawskiego – (ordowickich i sylurskich) fyllitów i łupków. Część południowa należy do niecki północnosudeckiej i zbudowana jest ze skał osadowych i wulkanicznych. Są to dolnopermskie (czerwony spągowiec) piaskowce, zlepieńce, mułowce, porfiry i melafity oraz ich tufy; górnopermskie (cechsztyn) wapienie i dolomity; triasowe piaskowce, mułowce i wapienie oraz górnokredowe piaskowce, margle, iłowce. W kilku miejscach przebijają je trzeciorzędowe kominy bazaltowe. Na tych skonsolidowanych skałach zalegają piaski i żwiry trzeciorzędowe i czwartorzędowe oraz plejstoceńskie gliny zwałowe.
Krajobraz jest lekko pofalowany z niewielkimi wzniesieniami i szerokimi dolinami rzek i potoków.
Kotlina Proboszczowicka należy prawie w całości do zlewni Skory – dopływu Czarnej Wody, a przez nią Kaczawy, a w niewielkim fragmencie bezpośrednio do zlewni Kaczawy.
Miejscowości.
Ważniejsze miejscowości: Jastrzębnik, Pielgrzymka, Twardocice, Uniejowice, Wojcieszyn, Zagrodno.

</doc>
<doc id="778593" url="https://pl.wikipedia.org/wiki?curid=778593" title="Wolfgang de Beer">
Wolfgang de Beer

Wolfgang "Teddy" De Beer (ur. 2 stycznia 1964 w Dinslaken) – niemiecki piłkarz występujący na pozycji bramkarza; trener bramkarzy w Borussii Dortmund.
Kariera piłkarska.
Karierę rozpoczynał w jednym z młodzieżowych klubów piłkarskich Westfalii – TV Jahn Hiesfeld. Jego talent został dość szybko dostrzeżony przez scoutów MSV Duisburg i już latem 1981 roku trafił do tego klubu. W tym samym roku zadebiutował w Bundeslidze w spotkaniu z Werderem Brema. Puścił w nim 5 bramek i nie zagrał już do końca sezonu. Niedługo później karierę skończył legendarny bramkarz klubu z Duisburga Gerhard Heinze. Jego miejsce między słupkami bramki zajął najpierw Heribert Macherey, a później Wolfgang. Słaba gra Duisburga umożliwiała wykazanie się umiejętnościami 21-letniego gracza, więc nie dziwi, że latem dostał propozycje z kilku klubów Bundesligi. Trafił w końcu do Borussii Dortmund, w której zastąpił znakomitego Eike Immela. W ciągu kolejnych 6 lat zagrał w 172 ligowych spotkaniach ligowych. Wraz z przyjściem do klubu Ottmara Hitzfelda stracił miejsce w składzie. Zastąpił go Stefan Klos, do dziś uznawany za najlepszego bramkarza BVB wszech czasów.
Teddy zasiadł na ławce rezerwowej klubu z Westfalenstadion. Przez kolejne 10 lat był zmiennikiem najpierw Stefana Klosa, a później Jensa Lehmanna. Zdobył w tym czasie wszystko o czym mogą marzyć piłkarze – mistrzostwo, wicemistrzostwo i puchar kraju, puchar Interkontynentalny, Puchar Ligi Mistrzów. Po zakończeniu kariery piłkarskiej De Beer zajął się szkoleniem swoich następców w bramce drużyny z Zagłębia Ruhry.
Kariera trenerska.
Pod koniec lat 90. XX wieku uczył się w szkole trenerskiej. Ukończył ją ze znakomitymi wynikami i został trenerem pierwszej klasy (w 2001 roku). Jego były klub zaproponował mu posadę trenera bramkarzy, którą Teddy przyjął. To on odkrył talent Romana Weidenfellera i sprowadził 22 latka na Westfalenstadion. Mieszka w rodzinnym Dinslaken, skąd dojeżdża codziennie do Dortmundu.

</doc>
<doc id="778594" url="https://pl.wikipedia.org/wiki?curid=778594" title="Mieczysław Cygan">
Mieczysław Cygan

Mieczysław Cygan (ur. 2 sierpnia 1921 w Koniuszkach, zm. 7 kwietnia 2006 w Warszawie) – polski dowódca wojskowy, generał brygady Wojska Polskiego, doktor nauk wojskowych, wojewoda gdański (1982–1988), Sekretarz Generalny Rady Ochrony Pamięci Walk i Męczeństwa (1989–1990).
Życiorys.
Syn Kazimierza (1889-1967), do 1939 komisarza Policji Państwowej, do 1941 więzionego w ZSRR, następnie żołnierza i oficera II Korpusu gen. Andersa, uczestnika bitwy pod Monte Cassino i Karoliny z domu Krzesaj (1894-1966).
Kształcił się we Lwowie. W 1940 usiłował przedostać się przez Węgry do Wojska Polskiego we Francji, jednak został aresztowany przez sowiecką służbę graniczną i zesłany do Komi ASRR (rodzina do Kazachstanu) i pracował przy wyrębie tajgi. W 1943 dotarł do miasta Łalsk i zgłosił się do służby w 1 Dywizji Piechoty im. Tadeusza Kościuszki. Przeszedł szlak bojowy 2 Dywizją Piechoty jako oficer polityczny 2 pułku artylerii lekkiej. W 1944 ukończył Oficerską Szkołę Artylerii i pełnił służbę w tejże dywizji na stanowiskach liniowych. 
Po wojnie ukończył Akademię Sztabu Generalnego w Rembertowie i SGPiS w Warszawie. Zajmował wiele stanowisk dowódczych, administracyjnych oraz w wyższym szkolnictwie wojskowym, był m.in. dowódcą pułku piechoty na Śląsku, dowódcą 1 Dywizji Zmechanizowanej im. Tadeusza Kościuszki, zastępcą dowódcy – kwatermistrzem Marynarki Wojennej, kwatermistrzem Warszawskiego Okręgu Wojskowego, szefem Sztabu Głównego Kwatermistrzostwa WP – zastępcą Głównego Kwatermistrza WP, komendantem Ośrodka Szkolenia Służb Kwatermistrzowskich w Poznaniu, dyrektorem Departamentu Wojskowego w Ministerstwie Przemysłu Lekkiego (1967–1969), szefem katedry tyłów w ASG w Rembertowie (1969–1978) oraz w latach 1978–1982 szefem Zespołu Naukowego Sztabu Generalnego WP. Po wprowadzeniu stanu wojennego był w latach 1982–1988 wojewodą gdańskim.
W październiku 1964 awansowany uchwałą Rady Państwa PRL do stopnia generała brygady. Akt nominacyjny wręczył mu w Belwederze Przewodniczący Rady Państwa PRL Edward Ochab.
Od 1957 wiceprezes CWKS Legia Warszawa do spraw administracyjno-finansowych. Członek PPR oraz PZPR. W latach 1982–1988 członek Egzekutywy Komitetu Wojewódzkiego PZPR w Gdańsku. W 1985 został powołany w skład Komisji Planowania przy Radzie Ministrów. W latach 1985–1990 członek Rady Naczelnej ZBoWiD. Od 1988 członek, a w latach 1989–1990 Sekretarz Generalny Rady Ochrony Pamięci Walk i Męczeństwa. W lutym 1989 wszedł w skład działającej przy tej Radzie Komisji do spraw Upamiętnienia Ofiar Represji Okresu Stalinowskiego.
22 listopada 1989 został oficjalnie pożegnany przez ministra obrony narodowej gen. armii Floriana Siwickiego w związku z zakończeniem zawodowej służby wojskowej. Na początku 1990 został przeniesiony w stan spoczynku. W Wojsku Polskim służył przez 47 lat, z czego aż 26 lat w stopniu generała brygady. Pochowany na Cmentarzu Wojskowym na Powązkach w Warszawie (kwatera FII-2-2).
Autor opublikowanej w 1968 przez Wydawnictwo MON książki autobiograficznej "Poczta polowa 19–358".
Awanse.
W trakcie wieloletniej służby w Wojsku Polskim otrzymywał awanse na kolejne stopnie wojskowe:

</doc>
<doc id="778596" url="https://pl.wikipedia.org/wiki?curid=778596" title="Ekranizacje dzieł Williama Shakespeare’a">
Ekranizacje dzieł Williama Shakespeare’a

Lista filmów opartych na twórczości Williama Shakespeare’a.
Już od początku historii kina Shakespeare był inspiracją dla reżyserów. Na utworach pisarza ze Stratford opartych jest około 420 pełnometrażowych filmów. Spośród polskich reżyserów, ekranizacji jego dzieł dokonali m.in. Roman Polański ("Makbet", 1971) i Feliks Falk ("Ryszard III", 1989 dla Teatru Telewizji). Dla telewizji BBC wiele dzieł tego autora na ekran przeniósł Kenneth Branagh.
"Hamlet" z 1990 roku, w reżyserii Franca Zeffirellego, otrzymał dwie nominacje do Oscara. Powstał także film "Zakochany Szekspir" (laureat siedmiu Oscarów), który opisuje problemy twórcze pisarza, pojawia się tam także postać Edwarda Alleyna.
Pierwszą adaptacją była 3-minutowa produkcja z 1899 roku pod tytułem "Król Jan" oparta na fragmencie kroniki "Życie i śmierć króla Jana". W epoce kina niemego pisarz ten zdobył popularność zarówno w Europie, jak i w USA. Stało się tak głównie dlatego, że jego dzieła nie były objęte prawami autorskimi (domena publiczna), a także dobrze wpisywały się w ówczesne trendy.
Tragedie.
Hamlet.
Tylko od roku 1900 do 2006 powstało ponad 50 różnych adaptacji filmowych "Hamleta".

</doc>
<doc id="778598" url="https://pl.wikipedia.org/wiki?curid=778598" title="Antoni Ślósarski">
Antoni Ślósarski

Antoni Ślósarski (ur. 14 lipca 1843 we Wronowicach, zm. 8 września 1897 w Warszawie) – zoolog ewolucjonista i fizjograf. Dziedziną jego prac badawczych były głównie owady, zwłaszcza gryzki, oraz wije i mięczaki z obszaru Królestwa Polskiego. Zajmował się również paleontologią.
W latach 1867-86 był asystentem przy katedrze anatomii porównawczej Szkoły Głównej i Uniwersytetu w Warszawie.
W latach 1880 i 1881 opisał pierwsze znalezisko licznych kości ssaków plejstoceńskich wydobytych z terenu dzisiejszej Warszawy, w Szczęśliwicach, a mianowicie: mamuta, nosorożca włochatego, tura, renifera i jelenia kopalnego.
W roku 1881 był jednym z czterdziestu pięciu członków założycieli Kasy im. Józefa Mianowskiego – Fundacji Popierania Nauki w Warszawie.

</doc>
<doc id="778600" url="https://pl.wikipedia.org/wiki?curid=778600" title="HiperLAN 2">
HiperLAN 2

HiperLAN Typ 2 (ang. High Performance Radio Local Area Network), europejski standard transmisji radiowej w sieciach lokalnych następca standardu HiperLAN. Standard ten został opracowany przez ETSI. Zapewnia dużą prędkość i mechanizmy transmisji, umożliwiające zastosowanie go w aplikacjach multimedialnych. Podobnie jak standard IEEE 802.11, także HiperLAN 2 przewiduje możliwość tworzenia zarówno sieci stałych, będących rozszerzeniem sieci przewodowej, jak i sieci tymczasowych. Uzyskane już połączenie typu CBR lub VBR nie zostanie zakłócone z powodu obciążenia sieci ruchem od innych użytkowników. Dzięki temu sieć może służyć do prowadzenia rozmów telefonicznych oraz wideokonferencji, nie tracąc możliwości pełnego wykorzystania dostępnej przepustowości ABR. Sieć jest również szybka i pozwala na komfortowe używanie większości dostępnych dzisiaj programów komputerowych.
Architektura standardu.
Standard ETSI opisuje warstwę fizyczną (warstwa I modelu ISO/OSI), warstwę łącza warstwa II modelu ISO/OSI) oraz warstwę konwergencji, która umożliwia użycie HiperLANu 2 jako nośnika dla wielu różnych protokołów sieciowych warstw wyższych modelu ISO/OSI, takich jak IP, ATM/B-ISDN, UMTS, czy IEEE 1394.
Warstwa fizyczna.
Część radiowa pracuje na częstotliwości 5 GHz, wykorzystuje modulację OFDM do stworzenia „paczki” radiowej (burst). W zależności od lokalnych warunków, ilości zakłóceń itp. możliwa jest transmisja z prędkością 6, 9, 12, 18, 27, 36 i 54 Mbit/s. Różnicę w uzyskiwanej prędkości uzyskuje się poprzez wybór modulacji od BPSK do 64-QAM oraz poprzez zmianę ilości wymazywanych bitów na wyjściu kodera splotowego (puncturing).
Warstwa MAC.
Współdzielenie medium przez wiele urządzeń i dwukierunkowość transmisji oparte są na dynamicznym podziale czasu. Całością zarządza jedno urządzenie ogłaszając odpowiednie komunikaty w każdej ramce, w postaci jej nagłówka, udzielające praw do korzystania z fragmentów dostępnego czasu. Tym urządzeniem jest punkt dostępu – "AP" (Access Point). Oprócz nadzoru nad całą transmisją w sieci, "AP" pośredniczy w przesyłaniu danych pomiędzy terminalami "MT" (Mobile Terminal) oraz kablową siecią zewnętrzną. Dopuszczalne jest również zestawienie sieci ad-hoc bez punktu dostępu. Wtedy wszystkie zadania nadzorcy przejmuje jeden z wylosowanych terminali stając się kontrolerem centralnym "CC" (Central Controller). Aby mógł pełnić tę funkcję musi obsługiwać pełną funkcjonalność wymaganą dla punktu dostępu.
Transmisja danych w sieci HiperLAN 2 składa się z ciągu następujących po sobie ramek MAC. Każda ramka trwa zawsze 2 ms. Granice pomiędzy kolejnymi ramkami stanowi nagłówek znajdujący się na początku każdej z nich. W nagłówku znajduje się kanał (lub kanały) transportowe "BCH" (Broadcast CHannel) pojemności 120 bitów, niosący w sobie kanał logiczny "BCCH" (Broadcast Control CHannel), a ten zawiera najważniejsze dla działania sieci informacje. Różnica pomiędzy kanałami "BCH" i "BCCH" polega na tym, że ten pierwszy to kanał transportowy posiadający miejsce na dane, czyli bity do wykorzystania, drugi to kanał logiczny – struktura danych, gdzie każdy bit ma przypisane znaczenie. W standardzie przyjęto zasadę, że skrótem trzyliterowym oznaczono kanały transportowe, a skrótem czteroliterowym kanały logiczne. Kanały transportowe niosą w sobie dane kanałów logicznych.
Każdy kanał "BCH" na początku ramki przeznaczony jest dla jednego sektora anteny. W tej części ramki określone są między innymi następujące informacje: wskaźnik do kanału "FCH" (Frame CHannel) – informacja kiedy będzie nadawany kanał "FCH" i jaki będzie długi oraz kiedy się zacznie pierwszy kanał "RCH" (Random CHannel) i ile ich będzie.
Zaraz po kanale/kanałach "BCH" nadawany jest kanał "FCH". Zawiera on najważniejsze informacje dotyczące kontroli dostępu do medium, ponieważ to w kanale "FCH" ogłaszane są informacje o tym, co będzie się działo w całej ramce. Kanał "FCH" zawiera w sobie trzy elementy informacyjne "IE" (Information Element) lub ich liczbę będącą wielokrotnością trzech. W pojedynczym elemencie "IE" zawarta jest pojedyncza informacja o przydzieleniu zasobów do nadawania "RG" (Resource Grant). W niej jest określone dokładnie od kiedy, który z terminali mobilnych może nadawać, ile pakietów "SCH" (Short transport CHannel) i "LCH" (Long transport CHannel) oraz w jakim fizycznym trybie, a zatem z jaką prędkością może je wysłać. Przestrzeganie tych zaleceń pozwala na bezkolizyjne transmitowanie danych we wspólnym medium z maksymalnym wykorzystaniem dostępnego czasu.
Zaraz po kanale "FCH" nadawany jest kanał transportowy "ACH" (Access Feedback CHannel). W kanale "ACH" zawarty jest kanał "RFCH" (Random Access Feedback CHannel), gdzie rozgłaszane są informacje o powodzeniu lub nie, dostępu do kanałów "RCH". Znajduje się tu trzydzieści jeden bitów informacyjnych. Jeśli bit ma wartość jeden, oznacza to, że w poprzedniej ramce, w odpowiadającym bitowi kanale "RCH", udało się z powodzeniem przesłać żądanie. Wartość bitu równa zero oznacza brak transmisji lub kolizję w odpowiednim kanale "RCH". Jeśli w poprzedniej ramce było dostępnych mniej niż 31 kanałów "RCH", to bity odpowiadające nieistniejącym kanałom również są ustawione na zero.
Kanały "BCH", "FCH" i "ACH" są nadawane przez kontroler "AP/CC". Jeśli kontroler "AP" ma jakieś dane do wysłania, to zgodnie z tym, co rozgłosił w kanale "FCH" bezzwłocznie rozpoczyna transmisję fazy "DL" (DownLink), czyli zaczyna się właściwa transmisja danych. Pakiety "SCH" lub "LCH" są kolejno nadawane z prędkościami odpowiadającymi bieżącym możliwościom odbiorców. Dalej mogą rozpocząć się fazy "DiL" (Direct Link) i "UL" (UpLink). Tutaj według rozgłoszonych zezwoleń "RG", po kolei nadają poszczególne terminale. W fazie "DiL" terminal – adresat odbiera bezpośrednio nadawane do niego dane. W fazie "UL" tymczasowym odbiorcą jest punkt "AP" i w zależności od faktycznego celu, pakiety są buforowane i przesyłane dalej w następnych ramkach do docelowych odbiorców lub do sieci kablowej.
Faza "DL" oznacza kierunek transmisji danych skierowany z punktu "AP" do dowolnego terminala "MT". Faza "UL" oznacza kierunek przeciwny, natomiast faza "DiL" to bezpośrednie połączenie pomiędzy dwoma terminalami.
Po tych fazach występuje faza kanałów "RCH". Jeśli jakiś terminal "MT" nie ma ustanowionego połączenia lub z innego powodu nie ma możliwości przesłania żądania dostępu do zasobów "RR" (Resource Request), to transmituje swoje żądanie "RR" w jednym z kanałów "RCH". Sytuacja taka może nastąpić gdy terminal "MT" ustanowił połączenie np. typu VBR i wysyła pakiet "LCH" raz na kilka ramek MAC. Wtedy przed wysłaniem pakietu "LCH" musi zażądać dostępu w kanale "RCH". Dostęp do kanałów "RCH" jest możliwy bez uzyskania pozwolenia, dlatego mogą wystąpić tu kolizje. Jeśli terminal potrzebuje wysłać żądanie "RR", to losuje kanał "RCH" spośród dostępnych w najbliższej ramce i w nim wysyła żądanie. Jeśli dojdzie do kolizji, tj. w tym samym kanale nadawał jeszcze inny terminal "MT", to ponowna próba powinna być zrealizowana zgodnie z ustalonymi w normie zasadami, które opisuję dokładnie w dalszej części pracy.
Maksymalna przepustowość sieci HiperLAN 2 wynosi 54 Mbit/s. Prędkość taką można osiągnąć w przypadku, gdy praca urządzeń nie jest zakłócana czynnikami zewnętrznymi i nie są one za bardzo oddalone. Jeśli jednak stopa błędów transmisji byłaby zbyt wysoka, terminale mogą ograniczyć prędkość w celu poprawy jakości sygnału. Mogą do tego celu użyć szeregu kombinacji parametrów, na które składa się typ modulacji pojedynczej nośnej sygnału OFDM i zmiana sprawności kodera splotowego poprzez zmianę ilości wymazywanych bitów na wyjściu (puncturing).

</doc>
<doc id="778602" url="https://pl.wikipedia.org/wiki?curid=778602" title="Piotr Steinkeller">
Piotr Steinkeller

Piotr Antoni Steinkeller (ur. 15 lutego 1799 w Krakowie, zm. 11 lutego 1854 tamże) – przedsiębiorca i bankier, pionier polskiego przemysłu.
Życiorys.
Był synem Piotra Steinkellera i Józefiny z domu Frey; rodzina pochodziła ze szlachty pomorskiej, która w czasie reformacji emigrowała jako katolicy do Tyrolu, a potem do Wiednia. W połowie XVIII wieku przybył do Krakowa dziadek Piotra i założył hurtowy handel towarów kolonialnych. Interes rodzinny kontynuował ojciec Piotra, również Piotr, który zmarł w 1813 pozostawiając żonę z pięciorgiem dzieci. Piotr Antoni wyjechał wówczas do Wiednia, gdzie odbył studia handlowe i praktykę bankową. Powrócił do Krakowa w 1818 i przejął kierownictwo rodzinnego przedsiębiorstwa.
Od początku wykazywał rozmach i inwencję. Rozpoczął od inwestycji na terenie Rzeczypospolitej Krakowskiej. W 1822 zakupił nadanie górnicze pod Jaworznem, gdzie wybudował kopalnię węgla kamiennego i cynkownię którą nazwał na cześć matki Józefiny. Zapewnił sobie dostawy rud galmanowych z pobliskich odkrywek na Długoszynie, wydzierżawił tereny z pokładami tych rud w Byczynie. Stworzył zakład produkcji cynku z zapleczem surowcowym, zatrudniający ok. 80 osób. Wprowadził innowacje socjalne w odniesieniu do pracowników: podpisywał z nimi umowy o pracę (określające prawa i obowiązki obu ich stron) oraz zapewniał mieszkania dla pracowników. W tym celu założył osiedle dla załogi swego przedsiębiorstwa – to był początek Niedzielisk – dzisiejszej dzielnicy Jaworzna. Był inicjatorem budowy szpitala górniczego w Jaworznie oraz kupował wyposażenie niezbędne do organizacji pierwszej w okolicy przemysłowej straży pożarnej.
W 1825 Steinkeller zadecydował o sprzedaży firmy na Niedzieliskach i przeniósł się do Warszawy, gdzie osiadł na stałe. Tam podjął działalność gospodarczą, dał się poznać jako pionier w wielu dziedzinach gospodarki. Otworzył duży dom handlowy, importował sól z Anglii, inwestował w kopalnie i huty w Dąbrowie Górniczej, które zapoczątkowały rozwój Zagłębia Dąbrowskiego, wybudował cegielnię w Pomiechówku, kupił i unowocześnił młyn parowy na Solcu w Warszawie. Zajął się górnictwem i hutnictwem cynku: dzierżawił rządowe kopalnie huty cynku w Królestwie Kongresowym, kupował również cynk z produkcji Rzeczypospolitej Krakowskiej, a pod Londynem wybudował walcownię blachy cynkowej i prowadził międzynarodowy handel w tym zakresie.
W 1838 otworzył sieć kurierską obejmującą ważniejsze trakty Kongresówki i okolic (obsługiwaną przy pomocy dyliżansów produkowanych przez niego na Solcu, zwanych od jego nazwiska „steinkellerkami”, uzupełnianą różnymi przedsięwzięciami w zakresie żeglugi rzecznej), stanowiącą źródło jego dochodów. Dzięki jego staraniom na Nowym Świecie w Warszawie pojawił się drewniany bruk. Posiadał również majątek ziemski koło Częstochowy, tzw. dominium żareckie (obejmujące oprócz miasta Żarki, także miejscowości: Jaroszów, Zawadę, Leśniów, Przewodziszowice, Jaworznik, Cisówkę, Myszków, Nową Wieś i Warciannę), gdzie wprowadził nowoczesne metody uprawy i hodowli, założył tam zakład produkcji maszyn rolniczych.
Prowadził działalność na rynku finansowym: był m.in. radcą Banku Polskiego i starszym warszawskiej giełdy. Siedziba jego spółki znalazła się w Pałacu Mniszchów, wyremontowanym dla warszawskiej Resursy Kupieckiej, w której Steinkeller działał.
Był jednym z pomysłodawców i pierwotnych akcjonariuszy kolei warszawsko-wiedeńskiej, w 1838 zainicjował powstanie Towarzystwa Drogi Żelaznej Warszawsko-Wiedeńskiej. W trakcie realizacji tej inwestycji zbankrutował jeden z udziałowców, austriacka spółka „Steineret Campanie” w Wiedniu, a Towarzystwo popadło w długi i nie otrzymało pomocy rządu carskiego. W konsekwencji w maju 1842 zbankrutowało także Towarzystwo Drogi Żelaznej Warszawsko-Wiedeńskiej. Kolej dokończono już bez udziału Steinkellera (akcje Towarzystwa wykupił Bank Pożyczkowy Cesarstwa Rosyjskiego). 
Porażką zakończyły się także jego inne inicjatywy. Nawet sprowadzani z zagranicy specjaliści nie rozwiązali trudności przy odwadnianiu kopalń ołowiu w Olkuszu czy przy produkcji maszyn rolniczych. Sytuacja finansowa Steinkellera ostatecznie pogorszyła się pod koniec lat 40. XIX w. Rosnące zadłużenie w Banku Polskim oraz pożar kompleksu na Solcu doprowadziły do tego, że w 1849 ogłoszone zostało jego bankructwo i cały jego majątek w Kongresówce został przejęty przez Bank Polski. Steinkeller wrócił do Krakowa (posiadał wciąż m.in. cegielnię i fabrykę dachówek w podkrakowskim Podgórzu), a wkrótce potem zmarł na atak serca.
Wśród współczesnych cieszył się uznaniem i autorytetem, a szczególnie ceniono w nim "…obok niesłychanej energii, olbrzymiej przedsiębiorczości przemysłowej, ten właśnie zmysł solidnego i szlachetnego traktowania przemysłu; nie jako spekulacji, nie rabunkowe lecz organiczne z ogólną korzyścią kraju". W 1839 został odznaczony orderem św. Stanisława III klasy, a w 1842 orderem św. Anny III klasy. W pięćdziesiątą rocznicę jego śmierci poświęcono mu tablicę pamiątkową w warszawskim kościele św. Piotra i Pawła z napisem "Zasłużonemu przodownikowi polskiego przemysłu, wdzięczni rodacy".
Steinkeller był dwukrotnie żonaty, z Anielą Anthonin, a następnie Marią Lemańską. Z pierwszego małżeństwa pochodzili synowie – Józef, Alfred, Aleksander i Edward oraz jedyna córka Paulina. Z drugiego związku urodził się syn Henryk Artur. Siostrzeńcem Steinkellera był Józef Hauke-Bosak.

</doc>
<doc id="778603" url="https://pl.wikipedia.org/wiki?curid=778603" title="Mary Somerville">
Mary Somerville

Mary Somerville "primo voto" Greig z domu Fairfax (ur. 26 grudnia 1780 w Jedburgh, zm. 28 listopada 1872 w Neapolu) – szkocka fizyczka.
Życiorys.
Urodziła się 26 listopada 1780 r. w Jedburghu jako piąte z siedmiorga dzieci. Jej ojciec William George Fairfax, wiceadmirał floty brytyjskiej; rodzice nie dbali o wykształcenie córki. Mary w wieku 13 lat zainteresowała się matematyką. W 1804 wyszła za mąż za dalekiego krewnego kapitana Samuela Greiga, który zmarł 3 lata później, pozostawiając jej znaczny majątek.
Wdowieństwo i niezależność finansowa umożliwiły Mary poświęcenie się działalności naukowej: zajęła się astronomią i fizyką Newtona, w czym pomagał jej szkocki matematyk William Wallace.
W 1812 ponownie wyszła za mąż, za chirurga Williama Somerville'a, który wspierał jej zainteresowania naukowe. Od 1825 poświęciła się badaniu zjawiska magnetyzmu i w następnym roku przedstawiła Royal Society pracę pt.: "The Magnetic Properties of the Violet Rays of the Solar Spectrum" ("Właściwości magnetyczne promieni fioletowych w spektrum słonecznym"). Była drugą kobietą, obok Caroline Herschel, której praca naukowa została opublikowana przez Royal Society.
Od 1827 zajęła się mechaniką i fizyką Newtona. Rezultatem była jej najbardziej znana praca pt. "Mechanism of the Heavens" ("Mechanizm nieba") (wydana w 1834), za którą została uhonorowana marmurowym popiersiem w hallu siedziby Royal Society w Londynie. W 1835 wybrano ją jako pierwszą kobietę (razem z Caroline Herschel) na członka Royal Astronomical Society i otrzymała od króla pensję 200 funtów rocznie. Później została członkiem kilkunastu innych europejskich towarzystw naukowych. W 1827 przełożyła na angielski dzieła Laplace'a.
W 1848 opublikowała kolejną pracę pt. "Physical Geography" ("Geografia fizyczna"), która stała się popularnym podręcznikiem na następnych 50 lat. W 1869 wydała ostatnie książki: kompendium najnowszych badań naukowych pt. "Molecular and Microscopic Science" ("Nauka molekularna i mikroskopowa") oraz autobiografię. Badaniami naukowymi zajmowała się aż do śmierci w wieku 91 lat. Spoczywa na cmentarzu Cimitero acattolico di Santa Maria della Fede.
Zmarła 28 listopada 1872 r. w Neapolu
Upamiętnienie.
Imieniem Mary Somerville nazwano m.in. planetoidę (5771) Somerville, wyspę w Cieśninie Barrowa i krater księżycowy.
Z powodu prowadzenia intensywnej działalności naukowej przez kobietę, którą była Mary Somerville, z użycia wyszło dotychczasowe angielskie określenie naukowca – „man of science” (adekwatne jedynie w odniesieniu do mężczyzn), zastąpione przez funkcjonujące po dziś dzień „scientist”.

</doc>
<doc id="778604" url="https://pl.wikipedia.org/wiki?curid=778604" title="Nepomucen">
Nepomucen

Nepomucen - imię męskie pochodzenia łacińskiego. Żeński odpowiednik to Nepomucena.
Nepomucen imieniny obchodzi: 17 października.
Znane osoby o imieniu Nepomucen:

</doc>
<doc id="778608" url="https://pl.wikipedia.org/wiki?curid=778608" title="Stanislav Vinaver">
Stanislav Vinaver

Stanislav Vinaver, cyr. Станислав Винавер (ur. 1 marca 1891 w Šabacu, zm. 1 sierpnia 1955 w Niškiej Banji) – serbski poeta i tłumacz.
Urodził się w Šabacu w żydowskiej rodzinie o polskich korzeniach, był synem Avrama Josifa Vinavera. Studia matematyczne i muzyczne podjął na Sorbonie w Paryżu. Był uczestnikiem I wojny światowej. W latach 1918–1941 pracował jako dziennikarz, współpracownik serbskiego czasopisma "Vreme" i Radia Belgrad. W czasie II wojny światowej przebywał w niewoli w jednym z obozów pod Osnabrück. Po wojnie pracował jako zawodowy literat i tłumacz. Zajmował się przekładem tekstów z francuskiego, niemieckiego, rosyjskiego, angielskiego i hiszpańskiego.

</doc>
<doc id="778610" url="https://pl.wikipedia.org/wiki?curid=778610" title="Nepomucena">
Nepomucena

Nepomucena – żeński odpowiednik imienia Nepomucen.
Nepomucena imieniny obchodzi: 17 października.
Znane osoby o tym imieniu:

</doc>
<doc id="778612" url="https://pl.wikipedia.org/wiki?curid=778612" title="WTN">
WTN



</doc>
<doc id="778613" url="https://pl.wikipedia.org/wiki?curid=778613" title="Armata przeciwlotnicza 3,7-calowa">
Armata przeciwlotnicza 3,7-calowa

Armata przeciwlotnicza 3,7–calowa (Ordnance QF 3.7 inch anti-aircraft gun) – brytyjskie działo przeciwlotnicze kalibru 94 mm używane w okresie II wojny światowej i po jej zakończeniu, aż do zastąpienia przez rakietowe pociski przeciwlotnicze.
Prototyp powstał w 1936, produkcję seryjną rozpoczęto w roku 1938. W 1941 armaty tego typu stanowiły większość brytyjskich armat przeciwlotniczych. Produkowane były w kilku odmianach i montowane na trzech rodzajach podstaw – kołowej, krzyżowej i statycznej.
Po upadku Francji w roku 1940 spora liczba tych dział dostała się w ręce niemieckie. Niemcy ocenili zalety broni tak wysoko, że postanowili uruchomić do niej produkcję amunicji. Armaty używane były jako broń przeciwlotnicza o oznaczeniu "9-4 cm Flak Vickers M.39(e)" i w bateriach artylerii nadbrzeżnej. W 1944 roku jedna z takich baterii zatopiła pod Walcheren kilka alianckich okrętów desantowych.

</doc>
<doc id="778615" url="https://pl.wikipedia.org/wiki?curid=778615" title="Traktat w Jaworowie">
Traktat w Jaworowie

Traktat w Jaworowie – tajny traktat zawarty 11 czerwca 1675 przez króla Jana III Sobieskiego z Francją w Jaworowie.
Postanowienia.
Zawarty został między królem Polski i wielkim księciem litewskim Janem III Sobieskim a ambasadorem króla Francji Ludwika XIV. Dotyczył przystąpienia Rzeczypospolitej do wojny przeciwko Brandenburgii. Armia tego kraju walczyła nad Renem, wraz z wojskami cesarskimi, z Francją podczas jej zmagań z koalicją hiszpańsko-austriacko-lotaryńską. W zawartym układzie król Francji nie sprzeciwiał się odzyskaniu przez Rzeczpospolitą Prus Książęcych oraz zobowiązywał się do regularnych subsydiów od momentu przystąpienia Rzeczypospolitej do wojny.
Przebieg.
Jan III Sobieski już od początku panowania zamierzał dokonać radykalnego zwrotu w polityce zagranicznej. Chciał zakończyć wojnę z Turcją i w oparciu o sojusz z Ludwikiem XIV i Szwecją uderzyć na Brandenburgię. Według ustalonego planu Szwecja wraz z Polską miała zaatakować Prusy Książęce. Wojewoda chełmiński, zaufany króla, zapowiedział, że Jan III nie będzie tolerował zuchwałości elektora wobec ludności pruskiej. Te działania Sobieskiego określono mianem „polityki bałtyckiej”.
Dyplomaci brandenburscy rozpoczęli zdecydowaną kontrakcję. Działali między innymi w Wiedniu. Z łatwością dotarli do polskiej opozycji: do otoczenia królowej-wdowy po Michale Korybucie Wiśniowieckim, Eleonory Austriaczki. Także do Jana Leszczyńskiego, do Feliksa i Andrzeja Potockich, do Stefana Stanisława Czarnieckiego, a przede wszystkim do hetmana wielkiego litewskiego Michała Paca. Mimo to w 1675 roku, w Jaworowie, bez wiedzy szlachty, podpisano z Francją tajny traktat. Ludwik XIV zobowiązał się w nim do płacenia 200 000 talarów rocznie w całym okresie trwania wojny polsko-brandenburskiej począwszy od piętnastego dnia działań wojennych.
Oto przed Polską otwierały się nowe możliwości. Można było zakończyć szkodliwe wojny z Turcją, przenieść kierunek polityki z południa na północ i zachód, pomyśleć o odzyskaniu Śląska. Były to plany jak najbardziej realne, jednak okoliczności nie udało się przezwyciężyć. 
Pierwszą z nich była dotkliwa klęska Szwedów pod Fehrbellin z 1675 roku. Szwedzi, długo uważani za niezwyciężonych, zostali pokonani.
W Polsce, król Sobieski musiał wpierw zakończyć wojnę z Turcją − de facto sojuszniczką Francji − jeśli chciał zrealizować postanowienia traktatu jaworowskiego. Południowi sąsiedzi nie pragnęli jednak pokoju. Ich oddziały posuwały się w kierunku Lwowa. Król przygotował doskonałą obronę miasta, a 24 sierpnia odniósł świetne zwycięstwo w bitwie pod Wojniłowem nad liczącą 10 000 ludzi armią tatarską. Walki trwały jednak nadal. Turcy wycofali się za Dniestr w październiku. W zimie 1676 roku sejm koronacyjny uchwalił podatki na osiemdziesięciotysięczną armię. Udało się utworzyć wojsko liczące jedynie 20 000 ludzi.
Nareszcie Sobieski stanął w obozie warownym pod Żurawnem. Turcy próbowali sprowokować wojsko polskie do ataku, lecz po kilku nieudanych próbach przystąpili do oblężenia. Doszło do rokowań. Turcy nie godzili się w żaden sposób na zwrot Kamieńca, Podola i Ukrainy. 17 października 1676 roku podpisano rozejm, który miał być wstępem przed rokowaniami pokojowymi. Zdobycze wojenne pozostawały przy Turcji. W kwietniu 1678 roku pokój z Polską podpisał sułtan Mehmed IV. Powtórzono w nim warunki rozejmu żurawińskiego. W 1677 roku w Gdańsku zawarto ze Szwecją układ przeciwko Brandenburgii.
Epilog.
W 1683 roku wojska tureckie obległy Wiedeń. Sobieski pospieszył na ratunek, wikłając się w ostatnią wojnę z południowym sąsiadem. Powodem polskiej interwencji było przymierze między Wiedniem a Warszawą zawarte pierwszego kwietnia tego samego roku. Król, po pokonaniu Osmanów ruszył dalej i odniósł kolejne zwycięstwo pod Parkanami. To doprowadziło do zawarcia w 1684 roku tzw. Świętej Ligi (Polska, Austria, Wenecja, Państwo Kościelne) przeciw Turcji, co ostatecznie zażegnało jaworowskie plany Sobieskiego. Utracona została szansa zmniejszenia potęgi Brandenburgii, które w XVIII wieku jako królestwo Prus zainicjują rozbiory Polski.

</doc>
<doc id="778624" url="https://pl.wikipedia.org/wiki?curid=778624" title="Randy Quaid">
Randy Quaid

Randall Rudy Quaid (ur. 1 października 1950 w Houston) – amerykański aktor. 
Życiorys.
Urodził się w Houston w stanie Teksas w rodzinie baptystów jako syn Juanity Bonniedale „Nity” (z domu Jordan), agentki nieruchomości, i Williama Rudy’ego Quaida (ur. 21 listopada 1923, zm. 8 lutego 1987 na atak serca), elektryka. Jego młodszy brat Dennis został także aktorem. Jego rodzina była pochodzenia angielskiego, irlandzkiego i Cajun (francuskiego). Poprzez swojego ojca Quaid jest kuzynem Gene’a Autry’ego. Dorastał w Bellaire w Teksasie. 
W liceum dla kaprysu wziął udział w zajęciach teatralnych, chociaż nie spodziewał się, że wykłady mu się spodobają. Jednak po trzecim dniu zachwycił się kursem i postanowił uczynić z aktorstwa swój cel zawodowy. Kontynuował studia aktorskie na Uniwersytecie w Houston. Podczas wykładów jego nauczyciel wysłał go na przesłuchanie do Petera Bogdanovicha do dramatu "Ostatni seans filmowy" (1971), gdzie zadebiutował w roli Lestera Marlowa. Wkrótce Bogdanovich obsadził go w swoich kolejnych filmach – komedii familijnej "No i co, doktorku?" (1972) w roli profesora Hosquitha i komediodramacie "Papierowy księżyc" (1973) w roli Leroya. Jego kreacja marynarza Laurence’a M. „Larry’ego” Meadowsa w komediodramacie Hala Ashby’ego "Ostatnie zadanie" (1973) przyniosła mu nominację do Oscara dla najlepszego aktora drugoplanowego, Złotego Globu dla najlepszego aktora drugoplanowego i Nagrody BAFTA dla najlepszego aktora drugoplanowego. 
W westernie Arthura Penna "Przełomy Missouri" (1976) z Marlonem Brando wystąpił w roli Małego Toda. W 1982 zagrał Austina w produkcji off-Broadwayowskiej "True West", a w 1984 został obsadzony w roli tytułowej w sztuce H. Lejwika "Golem" podczas Festiwalu Szekspirowskiego w Delacorte Theatre w Nowym Jorku. Za rolę telewizyjną polityka Partii Demokratycznej i 36. prezydenta Stanów Zjednoczonych Lyndona Bainesa Johnsona w filmie historycznym NBC "LBJ: Wczesne lata" ("LBJ: The Early Years", 1987) otrzymał Złoty Glob i był nominowany do Emmy. Wystąpił jako kierowca ciężarówki w teledysku do piosenki The Bangles „Walking Down Your Street” (1987), a także w wideoklipie „Heavy Fuel” (1991) zespołu Dire Straits i „Rock Star” (2001) grupy N.E.R.D.

</doc>
<doc id="778633" url="https://pl.wikipedia.org/wiki?curid=778633" title="Język sycylijski a język włoski">
Język sycylijski a język włoski

Język sycylijski obejmuje wiele zróżnicowanych dialektów. Wykazuje jednak na tyle duże podobieństwo do standardowego języka włoskiego, że możliwe jest tłumaczenie automatyczne z jednego języka na drugi.
Słownictwo.
 i choć liczba różnic między nimi jest na tyle duża by móc uznawać je za dwa różne języki to w .
Gramatyka.
Rodzajniki.
Włoskie rodzajniki nieokreślone "un", "uno" mają w sycylijskim postać "nu". Włoski rodzajnik "una" przybiera w sycylijskim postać "na". W języku sycylijskim rodzajnik nieokreślony przed samogłoską skraca się do "n'."
Włoskie rodzajniki określone "il", "lo" mają swój sycylijski odpowiednik "lu". Rodzajnik "la" ma identyczną postać w obu językach. We włoskim występują różne rodzajniki liczby mnogiej: "i", "gli" dla rzeczowników rodzaju męskiego, "le" dla żeńskiego. W sycylijskim jest tylko jeden rodzajnik "li". W obu językach rodzajnik określony liczby pojedynczej przed samogłoską skraca się do "l'." Większość dialektów sycylijskiego skraca w ten sposób również rodzajniki liczby mnogiej.
W obu językach występują rodzajniki cząstkowe, tworzone za pomocą przyimka "di"
Odmiana rzeczowników.
W obu językach przypadki tworzy się za pomocą przyimków:
Przyimki "da" i "di". W języku sycylijskim, włoskim przyimkom "da" i "di" odpowiada "di". Włoskim formom "dell'" (rodzajnik określony między "di" a samogłoską) odpowiada sycylijska "di l'". Formy sycylijskie "di lu", "di la" (odpowiedniki włoskich "del", "della") są często skracane do "dû", "dâ". Forma liczby mnogiej "di li" (odpowiednik włoskich "dei", "degli", "delle") – do "dî".
Przyimek "a" (po polsku „do”). W języku sycylijskim "a" nie przybiera formy "ad" przed samogłoską. Włoskim formom "all'" (rodzajnik określony między "a" a samogłoską) odpowiada sycylijska "a l'". Formy sycylijskie "a lu", "a la" (odpowiedniki włoskich "al"/"allo", "alla") są często skracane do "ô", "â". Forma liczby mnogiej "a li" (odpowiednik włoskich "ai", "agli", "alle") – do "ê".
Przyimek "in" (po polsku „w”). W języku sycylijskim, włoskiemu "in" odpowiada "'n" lub "nta". Włoskim formom "nell'" (rodzajnik określony między "in" a samogłoską) odpowiada sycylijska "nta l'". Formy sycylijskie "nta lu", "nta la" (odpowiedniki włoskich "nel"/"nello", "nella") są często skracane do "ntô", "ntâ". Forma liczby mnogiej "nta li" (odpowiednik włoskich "nei", "negli", "nelle") – do "ntê".
Przyimek "per" (po polsku „dla”). Włoskiemu "per" odpowiada sycylijskie "pi", a przed samogłoską – "p'."
Przyimek "con" (po polsku „z”). Włoskiemu "con" odpowiada sycylijskie "cu", rzadziej "cun".
Przyimek "su" (po polsku „na”). Włoskiemu "su" odpowiada sycylijskie "supra", które nie łączy się z przyimkiem. Np. włoskie "sul"/"sullo", "sulla" mają w sycylijskim formy "supra lu", "supra la" itd.
Przyimek "tra" (po polsku „między”). Włoskiemu "tra" odpowiada sycylijskie "ntra".
Spójniki.
W języku sycylijskim "e" nie przybiera formy "ed" przed samogłoską.
Przymiotniki.
Operatorowi włoskiemu "più", służącemu do tworzenia stopnia wyższego, odpowiada sycylijski "cchiù".
Czasowniki.
Czasowniki sycylijskie zaczynające się na "di-", "ri-" poprzedza się "ad-" lub "ar-". Np. wł. "divenne" – syc. "addivenni".
Tworzenie niektórych form czasowników.
Ogólnie, sycylijskie czasowniki odmieniają się w sposób bardziej regularny niż ich włoskie odpowiedniki, np. wł. "tradotto" – syc. "traduciutu".
W przypadku, gdy dopełnienie jest w formie zaimka osobowego połączonego z czasownikiem, dopisuje się go w sycylijskim na końcu odpowiedniej formy czasownika, zaznaczając odpowiednio akcent, np. wł. "dargli" – syc. "dàricci". Analogicznie z zaimkiem zwrotnym "si".
Grupom "eva", "ava" oraz "iva" w czasie przeszłym niedokonanym, odpowiada sycylijskie "ìa", np. wł. "potevano" – syc. "putìanu", wł. "proponeva" – syc. "propunìa".
Końcówce "-ò" w 3. osobie l. pojedynczej czasu przeszłego dokonanego prostego (I koniugacja) odpowiada w sycylijskim końcówka "-au": wł. "approvò" – syc. "approvau".
Końcówce "-iamo" w 1. osobie l. mnogiej czasu teraźniejszego odpowiada w sycylijskim końcówka "-amu" (I koniugacja): wł. "osserviamo" – syc. "ussirviamu", lub "-emu" (II, III koniugacja): wł. "definiamo" – syc. "addifinemu".
W języku sycylijskim, czas przeszły dokonany złożony z reguły tworzy się za pomocą odpowiedniej formy czasownika posiłkowego „mieć” ("aviri") niż „być”.
Zaimki.
Zaimki osobowe.
Włoskim zaimkom 3. osoby l. pojedynczej rodzaju męskiego "egli", "lui", "esso" („on”)
odpowiada sycylijskie "iddu" (l. mn. "iddi").
Zaimki dzierżawcze.
Włoskim zaimkom dzierżawczym 3. osoby ("suo", "sua", "suoi", "sue", "loro") odpowiada jeden sycylijski zaimek "sò".
Zaimki wskazujące.
Włoskim zaimkom przymiotnikowym "questo" („ten”), "questa" („ta”) itp. odpowiadają "stu", "sta", a przed wyrazem zaczynającym się samogłoską – "st'"
Włoskim zaimkom rzeczownym "questo", "ciò" („to”) odpowiada "chistu".
Włoskiemu zaimkowi osobowemu "gli" odpowiada sycylijskie "ci".
Zaimki względne.
Włoskiemu zaimkowi względnemu "che" odpowiada sycylijski "chi", skracany przed samogłoską. Temu samemu zaimkowi w znaczeniu „że” odpowiada "ca".
Przysłówki.
Najczęściej spotykane przysłówki (porównanie):
W języku sycylijskim, analogicznie jak we włoskim, tworzy się też przysłówki za pomocą końcówki "-menti" ("vide" „Przyrostki”).
Różnice w ortografii.
Różnice w ortografii wynikają z różnic w wymowie.
Zaznaczanie akcentów.
W słowie sycylijskim akcent z reguły pada na tę samą sylabę, co w odpowiednim słowie włoskim. W sycylijskim, jeśli akcent nie pada na przedostatnią sylabę (np. w wyrazach pochodzenia greckiego zakończonych na "-icu", "-ica" itp.), oznacza się samogłoskę akcentowaną, np. wł. "tecnica" – syc. "tècnica", wł. "via" – syc. "vìa".

</doc>
<doc id="778636" url="https://pl.wikipedia.org/wiki?curid=778636" title="Oświadczenie shermanowskie">
Oświadczenie shermanowskie

Oświadczenie shermanowskie (ang. "Shermanesque statement", lub " Sherman speech") – termin powszechnie funkcjonujący w amerykańskim życiu politycznym. Określa się nim bezwarunkową deklarację polityka, który był uważany za potencjalnego kandydata na urząd prezydenta, ale zdecydowanie odmówił kandydowania.
Jego nazwa pochodzi od generała Williama T. Shermana, który w 1884 był namawiany przez wielu do wzięcia udziału w wyborach z ramienia Partii Republikańskiej.
Sherman powiedział wtedy: „Jeżeli zostanę wystawiony, nie będę kandydować. Jeżeli uzyskam nominację, nie przyjmę jej. Jeżeli zostanę wybrany, nie obejmę urzędu” (ang. "If drafted, I will not run; if nominated, I will not accept; if elected, I will not serve").
Popularne to i wrośnięte już mocno w żargon polityczny powiedzenie było parokrotnie trawestowane przy analogicznych okazjach przez innych polityków:

</doc>
<doc id="778637" url="https://pl.wikipedia.org/wiki?curid=778637" title="Jerzy Mikołaj Hylzen">
Jerzy Mikołaj Hylzen

Jerzy Mikołaj Hylzen herbu Hilzen, inne formy nazwiska: "Hilzen, Hülsen, Hylsen", ps. i krypt.: "Pewien Biskup i Senator; X. J. H. B. S." (ur. 6 grudnia 1692 w Dagdzie, zm. 26 kwietnia 1775 w Warszawie) – biskup smoleński w latach 1745–1763, duchowny pisarz wielki litewski od roku 1740, autor, tłumacz i wydawca pism religijnych.
Życiorys.
Urodził się w dziedzicznej Dagdzie (Inflanty), jako syn Jerzego Konstantego, starosty marienhauskiego, i Anny Schimmelpfenig; starszy brat wojewody mińskiego Jana Augusta (ojca Józefa Jerzego Hylzena), Jadwigi Karoliny za Janem Franciszkiem Szadurskim (rodziców Jana Szadurskiego męża kasztelanki inflanckiej Doroty Niemirowicz-Szczytt) i Eleonory za Samuelem Sołtanem (rodziców Teodory Sołtan za wojewodą Jerzym Stanisławem Sapiehą).
Obrał stan duchowny. Został mianowany proboszczem katedry inflanckiej w Dyneburgu. 11 października 1738 wybrany kanclerzem kapituły wileńskiej (instalowany 7 kwietnia roku 1739). Z poparciem Sapiehów jako rejent kancelarii królewskiej (od roku 1738) został 10 czerwca 1740 pisarzem wielkim litewskim. Im też zawdzięczał, po śmierci biskupa B. Gosiewskiego, prekanonizowanie 10 maja roku 1745 (Rzym) oraz wyniesienie 13 lutego 1746 (Warszawa) na biskupstwo smoleńskie. W roku 1749 otrzymał dodatkowo probostwo świeckie (Prusy), a następnie probostwo w Wieliżu. W 1758 oddał zarząd diecezji koadiutorowi Gabrielowi Wodzińskiemu, a 17 lipca 1763 zrezygnował z biskupstwa. W 1759 został kawalerem Orderu Orła Białego.
Twórczość.
Był autorem, tłumaczem i kompilatorem wielu dzieł religijnych. W roku 1768 współpracował z "Monitorem".
Ważniejsze dzieła.
Natomiast Estreicher XVIII (1901) 325-326 mylnie przypisywał mu autorstwo druku: "Lament umierającego przez J. z E. H. W. M. ... wierszem, dla wyboru myśli, wyśmienitości rozkładu, opisany z rękopisma troskliwie konserwowanego a teraz z trudnością wydobytego do rozpamiętywania światu podany", brak miejsca wydania 1767 – którego faktycznym autorem był jego młodszy brat, Jan Augustyn Hylzen.

</doc>
<doc id="778638" url="https://pl.wikipedia.org/wiki?curid=778638" title="DW848">
DW848



</doc>
<doc id="778643" url="https://pl.wikipedia.org/wiki?curid=778643" title="Księga ławnicza">
Księga ławnicza

Księga ławnicza – księga rękopiśmienna, spisana w języku łacińskim, od chwili lokacji miasta, zawiera wpisy sądu ławniczego, czyli wójta i siedmiu ławników wybieranych przez radę miejską na okres jednego roku. Obrady sądu ławniczego odbywały się co dwa, trzy tygodnie przez cały rok. Rozpatrywano na nich sprawy sporne pomiędzy obywatelami, tj. testamenty, sprawy opieki nad sierotami i wdowami, posagów oraz zabezpieczeń przed i pomałżeńskich. Przedmiotem obrad były także transakcje kupna-sprzedaży nieruchomości (domów, łąk, ogrodów, sadów) położonych na terenie miasta. Zatwierdzano też w tym dokumencie wpisy legat na rzecz kościołów, klasztorów, bractw religijnych, szpitali i domów ubogich. Księga zawiera również nazwiska mieszkańców miasta, podaje ich zawody, stan majątkowy i adresy, w tym nazwy ówczesnych ulic.

</doc>
<doc id="778644" url="https://pl.wikipedia.org/wiki?curid=778644" title="Longyn Cehelski">
Longyn Cehelski

Longyn Cehelski (ukr. Лонги́н Цеге́льський, pol. Longin Cegielski) (ur. 29 sierpnia 1875 w Kamionce Strumiłłowej - zm. 13 grudnia 1950 w Filadelfii) – ukraiński działacz społeczny i polityczny, dyplomata, adwokat, dziennikarz.
Poseł do parlamentu austriackiego (1907 i 1911) i Sejmu Krajowego Galicji (od 1913). Współorganizator Legionu Ukraińskich Strzelców Siczowych. W latach 1918-1919 był członkiem Ukraińskiej Rady Narodowej i w 1919 jednym z sekretarzy państwowych ZURL.
W latach 1920-1921 był posłem ZURL w Stanach Zjednoczonych.

</doc>
<doc id="778645" url="https://pl.wikipedia.org/wiki?curid=778645" title="Arthur Kinnaird (11. lord Kinnaird)">
Arthur Kinnaird (11. lord Kinnaird)

Arthur Fitzgerald Kinnaird (ur. 16 lutego 1847, zm. 30 stycznia 1923 w Londynie) – brytyjski arystokrata, piłkarz i działacz sportowy, syn Arthura Kinnairda, 10. lorda Kinnaird i Mary Hoare, córki Williama Hoare’a.
W 1865 r. założył klub sportowy Old Etonians, w którym grali absolwenci prestiżowego Eton College. Razem z tym klubem dwukrotnie zdobył Puchar Anglii w piłce nożnej, w 1879 i 1882 r. Reprezentował również barwy klubu Wanderers. Z tym klubem trzykrotnie zdobywał Puchar Anglii, w latach 1873, 1877 i 1878. Pięciokrotnie zdobywał Puchar Anglii, co do 2010 roku było niepobitym rekordem (przebił go Ashley Cole). Startował również w trzech innych finałach (w 1875, 1876 i 1881 r.), za każdym razem reprezentując Old Etonians.
Podczas swojej kariery grał na każdej pozycji, od bramkarza do napastnika. Na pozycji bramkarza grał w finałowym meczu między Wanderers a Oxford University w 1877 r. Strzelił tam pierwszego odnotowanego gola samobójczego. Ten gol został zapisany zawodnikowi z Oksfordu i niektórzy podejrzewają (aczkolwiek nie ma na to żadnych dowodów), że piłkarz użył swojego wpływu na członków Związku Piłkarskiego ("Football Association", FA), aby zatuszować niechlubny wyczyn.
W latach 1870-1871 Kinnaird pomógł zorganizować dwa nieoficjalne mecze reprezentacji Szkocji z reprezentacją Anglii. Sam wystąpił w jednym oficjalnym meczu reprezentacji - 8 marca 1873 r. przeciwko Anglii na Kennington Oval w Londynie. Mecz zakończył się wygraną Anglików 4:2. Był to drugi oficjalny mecz międzynarodowy w dziejach szkockiej reprezentacji.
Już w 1869 r., w wieku 22 lat, wszedł w skład zarządu FA. W 1877 r. został skarbnikiem Związku, a w 1890 r. jego prezesem, zastępując na tym stanowisku Francisa Marindina. Pozostawał na tym stanowisku przez 33 lata, aż do swojej śmierci w 1923 r., która nastąpiła kilka miesięcy przed otwarciem stadionu Wembley. Był kawalerem Orderu Ostu.
19 sierpnia 1875 r. poślubił Mary Almę Victorię Agnew (2 września 1854 - 19 stycznia 1923), córkę sir Andrew Agnewa of Lochnaw, 8. baroneta, i lady Mary Noel, córki 1. hrabiego Gainsborough. Arthur i Mary mieli razem pięciu synów i dwie córki:

</doc>
<doc id="778646" url="https://pl.wikipedia.org/wiki?curid=778646" title="Kolbe">
Kolbe



</doc>
<doc id="778648" url="https://pl.wikipedia.org/wiki?curid=778648" title="Nick de Firmian">
Nick de Firmian

Nicholas (Nick) Ernest de Firmian (ur. 26 lipca 1957 we Fresno) – amerykański szachista, arcymistrz od 1985 roku.
Życiorys.
W latach 1987, 1995 oraz 1998 trzykrotnie zwyciężył w mistrzostwach Stanów Zjednoczonych. Oprócz tego, w roku 2002 podzielił I miejsce, ale w dogrywce o złoty medal przegrał z Larry Christiansenem. Od roku 1980 do 2000 ośmiokrotnie reprezentował swój kraj na szachowych olimpiadach, zdobywając 7 medali (drużynowo 2 srebrne i 3 brązowe oraz indywidualnie 2 brązowe). W swoim dorobku posiada również 2 medale drużynowych mistrzostw świata: drużynowo srebrny (1997) oraz indywidualnie złoty (1989), za najlepszy wynik uzyskany na III szachownicy.
Wielokrotnie startował w rozgrywanych w Kopenhadze turniejach "Politiken Cup", czterokrotnie dzieląc I miejsca, w latach 1984 (z Aleksandrem Sznapikiem), 2001 (z Michaiłem Gurewiczem, Aleksandrem Rustemowem, Peterem Heine Nielsenem i Lwem Psachisem), 2004 (z Darmenem Sadwakasowem i Leifem Erlendem Johannessenem) oraz 2007 (z Michałem Krasenkowem, Gabrielem Sargissianem, Emanuelem Bergiem i Władimirem Małachowem). Poza tym w roku 1986 zwyciężył w otwartym turnieju "World Open" w Filadelfii, natomiast w 1990 roku podzielił I miejsce w Reykjavíku. W 2003 zajął I miejsce w Gausdal oraz podzielił I miejsce w Sztokholmie (turniej "Rilton Cup", edycja 2003/04). W 2005 zwyciężył w Taastrup oraz podzielił I-III miejsce w Miami.
Jest uznanym teoretykiem szachowym, wydał kilka książek poświęconych szachowym debiutom. W roku 1997 należał do zespołu, który przygotował bibliotekę otwarć dla Deep Blue w meczu przeciwko Garriemu Kasparowowi.
Najwyższy ranking w karierze osiągnął 1 stycznia 1999, z wynikiem 2610 punktów dzielił wówczas 60-61. na światowej liście FIDE, jednocześnie zajmując 5. miejsce wśród amerykańskich szachistów.

</doc>
<doc id="778650" url="https://pl.wikipedia.org/wiki?curid=778650" title="Niebieski szlak turystyczny Pińczów – Wiślica">
Niebieski szlak turystyczny Pińczów – Wiślica

 Niebieski szlak turystyczny Pińczów – Wiślica – szlak turystyczny na terenie Ponidzia.
Opis szlaku.
Szlak o długości 39 km. Prowadzi przez Garb Pińczowski oraz Nieckę Solecką, częściowo na terenie Nadnidziańskiego Parku Krajobrazowego. Przechodzi przez florystyczne rezerwaty przyrody: Pieczyska, Skorocice oraz Przęślin. Na trasie szlaku znajdują się gotyckie kościoły w Chotlu Czerwonym i Gorysławicach oraz bazylika w Wiślicy.

</doc>
<doc id="778652" url="https://pl.wikipedia.org/wiki?curid=778652" title="Nick De Firmian">
Nick De Firmian



</doc>
<doc id="778655" url="https://pl.wikipedia.org/wiki?curid=778655" title="Lord Kinnaird">
Lord Kinnaird

Lordowie Kinnaird 1. kreacji (parostwo Szkocji)

</doc>
<doc id="778659" url="https://pl.wikipedia.org/wiki?curid=778659" title="Tadeusz Jauer">
Tadeusz Jauer

Tadeusz Jauer (ur. 29 października 1939 w Luboniu, zm. 6 maja 2006 w Warszawie) – generał dywizji Wojska Polskiego, doktor nauk wojskowych, szef Wojsk Obrony Przeciwlotniczej.
Wykształcenie.
W 1974 ukończył studia w Akademii Sztabu Generalnego. W 1992 uzyskał stopień doktora na Wydziale Wojsk Lądowych Akademii Obrony Narodowej.
Przebieg służby wojskowej.
W latach 1961–1962 pełnił zasadniczą służbę wojskową w 10 Pułku Łączności we Wrocławiu, następnie został podchorążym Oficerskiej Szkoły Radiotechnicznej w Jeleniej Górze. Po jej ukończeniu i promocji w roku 1964 przez gen. Grzegorza Korczyńskiego skierowany został na stanowisko dowódcy radiolokacyjnej stacji wstępnego poszukiwania 19 Dywizjonu Artylerii Przeciwlotniczej 11 Dywizji Pancernej w Zgorzelcu. W latach 1967–1968 pełnił obowiązki dowódcy stacji radiolokacyjnej w 111 Pułku Artylerii Przeciwlotniczej 11 DPanc (Zgorzelec). Kolejne dwa lata dowodził stacją radiolokacyjną w 24 Batalionie Radiotechnicznym we Wrocławiu, a następnie (od 1970) pełnił funkcję starszego pomocnika szefa sztabu tej jednostki ds. operacyjnych.
Po ukończeniu studiów w Akademii Sztabu Generalnego został wyznaczony na stanowisko zastępcy dowódcy 24 brt ds. liniowych. W okresie 1975–1976 był szefem sztabu tego batalionu. Przez rok przebywał na praktyce, pełniąc obowiązki zastępcy dowódcy ds. liniowych 5 Pułku Artylerii Przeciwlotniczej 5 Dywizji Pancernej w Gubinie. W latach 1977-1979 dowodził 69 Pułkiem Artylerii Przeciwlotniczej w Lesznie. W 1979 został szefem sztabu–zastępcą dowódcy 61 Brygady Artylerii Wojsk OPL w Skwierzynie.
Przez kolejne trzy lata był starszym specjalistą Oddziału Szkolenia Artylerii i Rakiet Bliskiego Zasięgu Dowództwa Wojsk OPL w Warszawie, a w okresie 1985-1989 – dowódcą wojsk OPL Śląskiego Okręgu Wojskowego. W 1989 powrócił do Dowództwa Wojsk OPL MON, gdzie powierzono mu obowiązki zastępcy dowódcy, a po reorganizacji – szefa wojsk obrony przeciwlotniczej SG WP.
Kierował procesem wdrożenia polowych zautomatyzowanych systemów dowodzenia i kierowania ogniem ZENIT oraz stacji NUR-22, był inicjatorem programu LOARA. W 1996 objął funkcję dyrektora Departamentu Gotowości Obronnej Biura Bezpieczeństwa Narodowego. Był współautorem pierwszego programu przebudowy sił zbrojnych. W latach 1997–1998 był dyrektorem Departamentu Zwierzchnictwa Prezydenta nad Siłami Zbrojnymi BBN.
Zawodową służbę wojskową zakończył 16 marca 1999.
W 2005 został członkiem prezydium Towarzystwa Wiedzy Obronnej.
Pochowany na cmentarzu Powązki Wojskowe w Warszawie (kwatera I urnowa-7-7).
Życie prywatne.
Mieszkał w Warszawie. Od 1965 był żonaty z Kazimierą Eleonorą z domu Odrzywołek. Miał córkę i wnuczkę.
Polityka.
Był wieloletnim doradcą, działaczem i współautorem programu Samoobrony RP (wraz z m.in. Witoldem Michałowskim), a także jej kandydatem w wyborach. Odszedł z partii w 2005.
Zasiadał w radzie nadzorczej Fundacji im. Jamesa Madisona Centrum Rozwoju Demokracji – Jednomandatowe Okręgi Wyborcze.
Życie prywatne.
Był żonaty z Kazimierą Jauer, z którą miał córkę Olgę. Miał też wnuczkę Annę.
Został pochowany na cmentarzu Wojskowym na warszawskich Powązkach (kwatera I urnowa-7-7).

</doc>
<doc id="778662" url="https://pl.wikipedia.org/wiki?curid=778662" title="Księga wójtowska">
Księga wójtowska

Księga wójtowska (łac. "Liber advocatialis inscriptionum antiquarum oppidi") – księga protokołów rozpraw sądu wójtowskiego, który zajmował się przeważnie drobnymi wykroczeniami i przestępstwami przeciw porządkowi miejskiemu oraz naruszaniu dobrych obyczajów. Podaje m.in. nazwiska kolejnych wójtów. Była okazywana władzy królewskiej podczas tzw. lustracji starostw.

</doc>
<doc id="778665" url="https://pl.wikipedia.org/wiki?curid=778665" title="Siergiej Sazonow">
Siergiej Sazonow

Siergiej Dmitriewicz Sazonow ros. "Серге́й Дмитриевич Сазонов" (ur. 10 sierpnia 1860 w guberni riazańskiej Imperium Rosyjskiego, zm. 25 grudnia 1927 w Nicei) – minister spraw zagranicznych Imperium Rosyjskiego. W początkowym okresie I wojny światowej zarysował rosyjskie plany pokojowego ładu w Europie (tzw. plan Sazonowa) po klęsce Niemiec i Austro-Węgier. Za cel główny Rosji uważał rozbicie Austro-Węgier i okrojenie Niemiec, w taki sposób, aby uzyskać dla Rosji bezpieczną granicę zachodnią. W sprawie polskiej opowiadał się za stworzeniem autonomicznego państwa polskiego związanego nierozerwalnie z Rosją. Drugim strategicznym celem Rosji w opinii Sazonowa było zdobycie hegemonii na Bałkanach i rozbiór Imperium Osmańskiego, przy czym do Rosji miał być włączony Konstantynopol, wraz z cieśninami Bosfor i Dardanele oraz zachodnia Armenia.
Po przewrocie bolszewickim aktywny działacz antybolszewicki. W roku 1918 członek Komitetu Politycznego przy Głównodowodzącym Sił Zbrojnych Południa Rosji – gen. Antonie Denikinie. W roku 1919 minister spraw zagranicznych w rządzie Aleksandra Kołczaka, w tym charakterze uczestniczył nieformalnie w paryskiej konferencji pokojowej, a następnie reprezentował ugrupowania białogwardyjskie (Denikin, Piotr Wrangel) wobec Ententy w Paryżu. Po zakończeniu wojny domowej w Rosji pozostał na emigracji.
Zmarł w Nicei i tam też jest pochowany.

</doc>
<doc id="778669" url="https://pl.wikipedia.org/wiki?curid=778669" title="Dział Jastrzębnicki">
Dział Jastrzębnicki

Dział Jastrzębnicki – według podziału fizycznogeograficznego Jerzego Kondrackiego niewielki, centralnie położony mikroregion wchodzący w skład mezoregionu Pogórza Kaczawskiego, rozciągający się z północy na południe od Złotoryi do Lubiechowej, przecinając struktury geologiczne o przebiegu równoleżnikowym. Od północy i zachodu graniczy z Kotliną Proboszczowa, od zachodu z Wysoczyzną Ostrzycką, od południa z Rowem Wlenia, a od wschodu z Pogórzem Złotoryjskim i Rowem Świerzawy.
Podłoże zbudowane jest w północnej części ze skał metamorficznych metamorfiku kaczawskiego – (ordowickich i sylurskich) fyllitów i łupków. Część południowa należy do niecki północnosudeckiej i zbudowana jest ze skał osadowych i wulkanicznych. Są to dolnopermskie (czerwony spągowiec) piaskowce, zlepieńce, mułowce, porfiry i melafity oraz ich tufy; górnopermskie (cechsztyn) wapienie i dolomity; triasowe piaskowce, mułowce i wapienie oraz górnokredowe piaskowce, margle, iłowce. W kilku miejscach przebijają je trzeciorzędowe kominy bazaltowe. Na tych skonsolidowanych skałach zalegają piaski i żwiry trzeciorzędowe i czwartorzędowe oraz plejstoceńskie gliny zwałowe.
Krajobraz jest pagórkowaty, poprzecinany dolinami rzek i potoków, częściowo zalesiony.
Zachodnie stoki odwadniane są przez Skorę – dopływ Czarnej Wody, a przez nią Kaczawy, a wschodnie przez Kaczawę i jej bezpośrednie dopływy.
Miejscowości.
Wokół Działu Jastrzębnickiego położone są miejscowości: Jastrzębnik, Jerzmanice-Zdrój, Lubiechowa, Nowy Kościół, Sędziszowa, Sokołowiec.

</doc>
<doc id="778671" url="https://pl.wikipedia.org/wiki?curid=778671" title="Dawka progowa">
Dawka progowa

Dawka progowa ("dosis minima", DM) − graniczna ilość substancji, lub promieniowania jonizującego, wywołująca pierwsze dostrzegalne zmiany w organizmie. Wyznacza ona próg działania toksycznego danej substancji i jest podstawą do określania wartości tzw. najwyższych dopuszczalnych stężeń (NDS) związków chemicznych i limitów promieniowania w środowisku, czyli stężeń substancji, które nie powinny wywierać żadnego ujemnego wpływu na organizmy żywe przez wiele lat działania.

</doc>
<doc id="778672" url="https://pl.wikipedia.org/wiki?curid=778672" title="Księga gromadzka">
Księga gromadzka

Księga gromadzka – księga zakładana osobno dla każdej wsi od chwili jej lokacji, która zawierała wpisy poświadczeń dokonywanych transakcji majątkowych, dekretów w sprawach karnych i opisy przebiegu zebrań gromadzkich, wyborczych oraz kontrolujących rachunki wójta. 

</doc>
<doc id="778674" url="https://pl.wikipedia.org/wiki?curid=778674" title="Kocielnik">
Kocielnik

Kocielnik – kolonia wsi Morzyczyn-Włóki w Polsce, położona w województwie mazowieckim, w powiecie węgrowskim, w gminie Sadowne.
W latach 1975–1998 kolonia należała administracyjnie do województwa siedleckiego.
Wierni kościoła rzymskokatolickiego należą do parafii św. Jana Chrzciciela w Sadownem.

</doc>
<doc id="778677" url="https://pl.wikipedia.org/wiki?curid=778677" title="Andrij Didenko">
Andrij Didenko

Andrij Hawryłowycz Didenko (ukr. Андрій Гаврилович Діденко; daty życia nieznane) – hetman kozaków rejestrowych w 1632 roku. 
Brał udział w powstaniu Fedorowicza. Hetmanem wybrany został w miejsce propolskiego Iwana Petrażyckiego-Kulahy, w dużej mierze dzięki wsparciu prawosławnego metropolity kijowskiego Izajasza. Funkcję sprawował krótko; pod naciskiem Polaków został jej wkrótce pozbawiony. Dalsze jego losy pozostają nieznane. 

</doc>
<doc id="778678" url="https://pl.wikipedia.org/wiki?curid=778678" title="Parafia św. Jakuba Apostoła w Krzemienicy">
Parafia św. Jakuba Apostoła w Krzemienicy

Parafia św. Jakuba Apostoła w Krzemienicy – parafia rzymskokatolicka w miejscowości Krzemienica należąca do dekanatu Lubochnia w diecezji łowickiej.
Parafia liczy 2658 mieszkańców (2006 r.).
Miejscowości w składzie parafii.
Parafia św. Jakuba Apostoła obejmuje swoim zasięgiem następujące miejscowości: 
Historia.
Parafia św. Jakuba Apostoła została erygowana w XIV wieku. 
Na terenie parafii w 1589 r. urodził się Jan Lipski – późniejszy arcybiskup gnieźnieński, prymas Polski.
Kościół parafialny.
Kościół parafii pw. św. Jakuba Apostoła jest obiektem zabytkowym. Został on zbudowany w latach 1598–1600 w miejscu stojącego tu wcześniej kościoła drewnianego, pochodzącego z XIV wieku. Świątynia jest zbudowana w stylu gotyckim z elementami renesansu. Wyposażenie kościoła ma charakter częściowo renesansowy. 
W kościele tym nakręcono część scen do filmu pt. "Pan Wołodyjowski", gdzie "gra" on kościół w Kamieńcu Podolskim. 

</doc>
<doc id="778679" url="https://pl.wikipedia.org/wiki?curid=778679" title="Tenshin Shōden Katori Shintō-ryū">
Tenshin Shōden Katori Shintō-ryū

Tenshin Shōden Katori Shintō-ryū (jap. 天真正伝香取神道流?) – założona w XV wieku przez Iizase Chōisai Iga-no-kami Ienao, jedna z najstarszych japońskich klasycznych i kompleksowych szkół wojennych (jap. sōgō bujutsu). Obecnie uczy ona umownych form walki (jap. kata), mających na celu naukę walki: mieczem typu katana (jap. ken-jutsu), mieczem krótkim (jap. kodachi-jutsu), dwoma mieczami (jap. ryō-tō), włócznią (jap. sō-jutsu), japońską bronią drzewcową zbliżoną do europejskiej glewii (jap. naginata-jutsu), kijem (jap. bō-jutsu) oraz naukę szybkiego dobywania miecza typu katana (jap. iai-jutsu).
Do Europy dotarła za sprawą mistrza Yoshio Sugino (1904–1998), który przyczynił się do popularyzacji szkoły w Japonii (m.in. układał choreografię walk do filmów Akiry Kurosawy i szkolił aktorów takich jak Toshiro Mifune; wprowadzał także Tenshin Shōden Katori Shintō-ryū do szkół i uczelni) i na świecie. Po jego śmierci nauczanie w Europie kontynuował jego asystent Goro Hatakeyama (1928-2009), który zainicjował ruch przywrócenia pełnej manifestacji tego przekazu.
Historia szkoły.
Założyciel.
Iizasa Iga-no-kami Chōi-sai Ienao (jap. 飯篠 長威斎 家直?), urodził się w roku 1387 we wsi Iizasa w powiecie Katori, w prefekturze Shimōsa (obecnie dzielnica miasta Tako, powiat Katori, prefektura Chiba), jako syn wojownika Iizuki Kinbei'a. Mylnie podaje się, że Iizuka Kinbei był samurajem w randze gōshi (dziedzic) – określenie samuraj oraz gōshi dotyczą okresu Edo (1603-1868), którego system administracyjny był zupełnie inny niż w epoce Muromachi (1336-1573). Nazwisko od wsi Iizasa wskazuje, że była ona własnością Iizuki Kinbei'a. David A. Hall podaje, że ród Iizasa wywodził się z rodu Taira, co oznacza, że Iizasa Ienao był potomkiem cesarza Kammu (jap. Kanmu-tennō, 737-806).
Jako dziecko Iizasa Ienao był szkolony w posługiwaniu się mieczem i włócznią, a także poznawał wojenną strategię oraz taktykę (jap. heisho-gungaku). Jako młodzieniec prawdopodobnie rozpoczął naukę rzemiosła wojennego przy sanktuarium Katori zapoznając się tam z Katori no Ken - systemem obejmującym naukę walki bronią, strategie oraz inne dyscypliny związane z rzemiosłem wojennym. Następnie kontynuował on swoją edukację w miejscowości Yamazaki. Według ,Zapisków starożytnych wojen w ośmiu prowincjach Kantō” (jap. Kanhasshū kosen roku) z roku 1726, Ienao uczył się u Kabuto Osakabe Shoho – ucznia Matsuoki Hegonosuke nauczyciela związanego z Kashima no Tachi - tradycją Kashima-jingū sięgającą VII wieku. Trzeba jednak nadmienić, że jako źródło Kanhasshū kosen roku jest przez historyków oceniana krytycznie. Następnie Ienao przebywał w Kioto, gdzie pełnił funkcje nauczyciela rzemiosła wojennego niepełnoletniego shōguna Ashikagi Yoshimasy (1436-1490). Podczas pobytu w Kioto, Iizasa poznał: Nen-ryū – szkołę założoną po wizji (jap. musō) buddyjskiego bóstwa Marishiten w 1368 r. przez Sōma Shiro Yoshimoto Nyūdō Jion (ok. 1350-ok. 1408), znanego też pod swoimi buddyjskimi imionami Nen Ami Jion (alias Nen Daioshō) oraz Musō Jikiden-ryū – enigmatyczną, aczkolwiek sławną szkołę uczącą strategii (jap. hei-jutsu) oraz walki wręcz (jap. yawara), założonej w XIII wieku przez mnicha buddyjskiego Inkeibō Chōhen. Iizasa Ienao jest podawany jako siódmy pryncypał Musō Jikiden-ryū, który miał opracować dla tej szkoły techniki walki bez broni - yawara-gi. Na temat Musō Jikiden-ryū niewiele wiadomo, ponieważ nie dotrwała ona do czasów współczesnych, a fakt bycia Ienao pryncypałem tej szkoły, budzi kontrowersje ze względu na brak materiału historycznego łączącego Musō Jikiden-ryū z późniejszą szkołą Iizasa Ienao. Jednakże termin Jikiden można interpretować jako ,prawidłowy przekaz", albo jako skrót od nazwy ,Ienao-den", co oznacza ,przekaz od Ienao". W tym okresie Ienao przebywał również w prowincji Iga, gdzie prawdopodobnie zapoznał się z shinobi-jutsu (alias shinobi no jutsu, od roku 1868 stał się popularny odczyt tych kanji jako nin-jutsu) – uczącego prowadzania operacji szpiegowskich, tajnych działań wojskowych typu partyzanckiego oraz działalności kontrwywiadu.
Następnie Iizasa Ienao za swoje dokonania (brał udział w kilku wojnach, stając się bardzo sławnym wojownikiem) uzyskał honorowy tytuł Yamashiro-no-kami (honorowego gubernatora cywilnego prowincji Yamashiro) i od tego momentu jego oficjalne nazwisko brzmiało Iizasa Yamashiro-no-kami Ienao, a następnie otrzymał tytuł Iga-no-kami (honorowego gubernatora cywilnego prowincji Iga) i od tego momentu jego oficjalne nazwisko brzmiało Iizasa Iga-no-kami Ienao.
Iizasa Ienao w swojej rodzinnej wsi Iizasa wybudował zamek, gdzie był seniorem dla ponad 50 wasali. Posiadał poza wsią Iizasa ziemię od Ōsaki (?obecnie powiat Noda, prefektura Chiba) do Ōne (?obecnie powiat Katori, prefektura Chiba), a także wsie Shirai i Hachihon (obie obecnie powiat Katori, prefektura Chiba). Natomiast sam był wasalem rodu Chiba, który tak samo jak ród Iizasa pochodził od cesarza Kammu.
Powstanie szkoły.
W roku 1454 rozpoczął się tzw. Incydent Kyōtoku, który był wynikiem konfliktów pomiędzy Kantō-kubō (zastępca shōguna w Kantō) a Kantō-kanrei (namiestnik shōguna w Kantō). Skutkiem tego konfliktu m.in. była śmierć Chiby Tanenobu (1445-1455) osiemnastego namiestnika rodu Chiba oraz przegrana jego rodu, który stanął po stronie Kantō-kubō. Z walk udaje się ujść z życiem Chibie Sanetane (1442-1466) oraz Chibie Yoritane (1446-1494), którzy ukryli się w prowincji Musashi (obecnie okręg Tokio, większa część prefektura Saitama oraz fragment prefektury Kanagawa), stając się z czasem w kolejności namiestnikami rodu Chiba w Musashi.
Domniemywać można, że Iizasa Ienao jako były nauczyciel niepełnoletniego shōguna był również nauczycielem Chiby Tanenobu, którego śmierć oraz zmiany polityczne w prowincji Shimōsa wpłynęły na decyzję o rozpoczęciu przez Ienao, mającego wtenczas według tradycji sześćdziesiąt lat (co wskazuje na błędne datowanie jego urodzin), praktyki 1000 dniowego odosobnienia, która była jedną z technik używaną przez bushi w celu poszerzenia swoich kompetencji, stosowaną jeszcze na przełomie XIX i XX wieku. Praktyka 1000 dniowego odosobnienia wzorowana była na praktyce odosobnień mnichów buddyjskich, ale różniła się ona od niej celami i charakterem. Według przekazu decyzję o podjęciu tego odosobnienia, Iizasa Ienao podjął po głębokim smutku i refleksji, w której stwierdził, że, mimo że był niepokonany w kilku bitwach, nie był w stanie uchronić ród Chiba przed upadkiem i że samą ludzką siłą nic z tym nie można zrobić. Udał się zatem do sanktuarium Katori by prosić Futsu-nushi-no-Ōkami, jako boga wojny (jap. gunshin) i kunsztu wojennego (jap. bushin), o pomoc w tej sytuacji. Ta wizyta wpłynęła na podjęcie decyzji, o zamknięciu się w tym sanktuarium i rozpoczęcia intensywnego szkolenia budō/bu-jutsu.
Przed rozpoczęciem praktyki Ienao podarował 1000 koku ryżu (1 koku ryżu miało wyżywić jednego człowieka przez rok) dla Katori-jingū oraz drugie 1000 koku ryżu, pochodzące z jego dóbr w Ōsaki, dla wsi Miyamoto w Ōtsuki w prowincji Kai (?) (obecnie prefektura Yamanashi), za które wybudowano tam świątynię Shintokusan Shimpuku-ji. Łączny podarowany przez niego majątek, stanowił wartość wyżywienie przez rok 2 tys. ludzi. Miejscem jego praktyk była Umekiyama (miejsce usytuowane w najbardziej wewnętrznej strefie Katori-jingū) w pobliżu Bishamon-den - miejsca kultu Bishamon-ten (skt. Vaiśravaṇa , Wszystko Słyszacy"), boga wojny i patrona wojowników, a także bogactwa, występuje on też pod nazwą Tamon-ten no Jin, gdy jest głównym obrońcą i strażnikiem północy jako jeden z ",Czterech Niebiańskich Królów"" (jap. Shitennō). Ienao otrzymał imię Chōi-sai oraz został zaike hosshi - świeckim kapłanem buddyjskim, o czym świadczy tytuł Nyūdō (",ten, który wszedł na ścieżkę"") przed jego nowym imieniem.
Ponieważ szkolenie stosowane przez bushi należą do nurtu technik ezoterycznych, to z praktyk stosowanych przez Nyūdō Chōi-sai podawane są ogólne informacje z okresu tych 1000 dni: gorliwie studiował strategie i taktyki wojenne (jap. heihō), w celu pełnego oczyszczenia ciała i umysłu przeprowadzał rytualne ablucje (jap. saikaimokuyoku), co wieczór kłaniał się na ziemi przed ołtarzem (jap. shinzen) Futsu-nushi-no-Ōkami, a następnie recytował szintoistyczne modlitwy oczyszczające (jap. norito, również czytane jako shukushi), oparte na sile duchowej zawartej w słowach (jap. koto-dama) i prosił o wsparcie, a następnie trenował techniki walki (jap. bu-jutsu), każdej nocy o godzinie drugiej w tzw. godzinie krowy ponownie recytował modlitwy norito i modlił się o boski ład na świecie, a następnie o czwartej rano tzw. godzinie tygrysa udawał się do Bishamon-den by recytować modlitwy w intencji Bishamon-ten, wcześnie rano ponownie odwiedzał sanktuarium by dalej kontynuować swoją praktykę i wzmacniać samego siebie. Znany jest fakt umycia przez jego ucznia konia wodą ze źródła płynącego w pobliżu sanktuarium, po którym koń dostał boleści i zdechł. Według tradycji to zdarzenie uświadomiło Chōi-sai, że oddziaływanie Futsu-nushi-no-Ōkami jest realne i ciągle obecne. Kulminacją odosobnienia była wizja (jap. musō) Futsu-nushi-no-Ōkami, który we śnie, pod postacią chłopca siedzącego na gałęzi starego drzewa śliwy stojącego w pobliżu miejsca gdzie ćwiczył Chōi-sai [Umekiyama oznacza ",Górę Śliwy""], powiedział do niego: ",Powinieneś być wielkim nauczycielem wszystkich szermierzy pod słońcem”", po czym przekazał mu ",księgę boskiej taktyki”" (jap. heihō shinsho), która została spisana natchnionymi rekami.
Po tym wydarzeniu Iizasa Chōi-sai Ienao osiągnął stan przebóstwienia (gr. theosis) z Futsu-nushi-no-Ōkami (alias Katori-Ōkami, Katori-Daijn). Doświadczył on tajemnicy zjednoczenia człowieka z bóstwem, a przez to był w stanie odkryć unikalne boskie i nadprzyrodzone umiejętności (jap. shingi), a tajne zasady strategii i taktyki wojennej (jap. heihō) zostały mu ujawnione. Przekaz tradycji podaje, że jedną z technik stosowaną przez Chōi-sai w celu potwierdzenia przekazu szkoły od Futsu-nushi-no-Ōkami było kuma-zasa no oshie (nauczanie karłowatego bambusa – Sasa veitchii). W ten oto sposób, w wieku siedemdziesięciu lat, Iizasa Chōi-sai Ienao osiągnął najwyższy poziom w militarnym kunszcie (jap. hei-jutsu), tworząc przekaz dla następnych pokoleń wojowników, którego zaczął nauczać w szkole wybudowanej w pobliżu ww. świątyni Shintokusan Shimpuku-ji we wsi Miyamoto w Ōtsuki w Kai (?) – prowincji należącej do rodu Takeda.
Ponieważ przekaz ten pochodzi od Futsu-nushi-no-Ōkami (alias Katori-Ōkami, Katori-Daijn), został on nazwany "Przekazem/Szkołą Prawdziwego Boskiego Natchnienia Sposobu Postępowania Boga Katori" (jap. Tenshin Shōden Katori Shintō-ryū). Należy tu dodać, że w założeniu przez Iizase Chōi-sai Iga-no-kami Ienao szkoły wojennej zapewne pomogła protekcja jego byłego ucznia, wspomnianego już shōguna Ashikagi Yoshimasy, wsparcie spokrewnionego z shōgunem rodu Takeda, na ziemiach którego znajdowała się szkoła oraz bliskość ziem rodu Chiba w Musashi.
Dalsze losy szkoły.
W wieku osiemdziesięciu lat Chōi-sai Ienao był wciąż silny, zachowywał prezencję wojownika i wyróżniał się rzadko spotykaną szczodrością serca. Odznaczał się także niezwykle czysta wnikliwością oraz mądrością (jap. myōshiki, kishin), aż w końcu osiągnął najwyższa pozycje wśród japońskich bushi, stając się ",świętym mistrzem miecza"" (jap. kensei no kyōchi). Jego nauczanie wpłynęło na powstanie wielu japońskich szkół wojennych, założonych przez wybitnych adeptów jego ryū. Chōi-sai Ienao jest również nazywany ",liderem odrodzenia szermierki"" (jap. kendō chūkō no sō) epoki Muromachi-Ashikaga.
W sierpniu 1487 roku w pobliżu wsi Iizasa (obecnie w mieście Tako) zostaje ukończona Nyoizan Jifuku-ji – świątynia poświęcona Jizō-bosatsu (bodhisattwie Kshitigarbhy), a erygowana przez Chōi-sai jako wotum wdzięczności za owocne życie. Jifuku-ji stała się dla Chōi-sai, będącego od kwietnia tego roku na emeryturze, ostatnim miejscem zamieszkania.
Iizasa Iga-no-kami Chōi-sai Ienao umiera 15 kwietnia 1488 roku. Zostało pochowany w pobliżu Bishamon-den na terenie Katori-jingū, a jego pośmiertne imię to Taigan Inden Taira-no-Asomi Iga-no-Kami Raiōdō Hondai Koji. Pośmiertne imię jego małżonki – Kōgaku Inden Myōshitsu Seikyō Taishi.
Iizasa Wakasa-no-kami Morichika - najstarszy syn Chōi-sai Ienao, kontynuował prowadzenie szkoły, rozpoczynając linię pryncypałów (jap. dai sōke). Szkoła miała być neutralna i podlegać, zapewne ze względu na związek z Katori-jingū, tylko cesarzowi - aktywnie biorąc udział w walkach wyłącznie w przypadku zagrożenia kraju. Co do samego Wakasa-no-kami Morichiki wiemy tylko tyle, że był mocno zaangażowany w praktykę walki włócznią (jap. yari).
Chōi-sai Ienao posiadał jeszcze synów (?): Iizase Shuri-no-suke Sadahide oraz Iizase Yamashiro-no-kami Morinao, który osiadł w Kashima [czy chodzi tu o Kashime w obecnej prefekturze Ibaraki, czy może o Kashime w obecnej prefekturze Saga?], gdzie został protoplastą ród Zasu (jap. Kashima Zasuke-no-so) oraz nauczał przekazu swojego ojca pod nazwą Kashima Shintō-ryū [nie mylić z Kashima Shintō-ryū - szkoły założonej przez Tsukahare Bokudena (1489-1571), czerpiącej również z przekazu Chōi-sai Ienao]. Być może Iizasa Yamashiro-no-kami Morinao był synem, a nie bratem Iizasy Shuri-no-suke Sadahide?
Za czasów Iizasy Yamashiro-no-kami Moritsuny - czwartego pryncypała szkoły, wymienia się jako jego ucznia Takenake Hanbei Shigeharu (1544-1579) – stratega oraz doradcę wojskowego Toyotomi Hideyoshiego (1536-1598).
Około roku 1580 Iizasa Ōi-no-kami Morishige - szósty pryncypał Tenshin Shōden Katori Shintō-ryū nadał prawo do nauczania Iizas'ie Gorōemon'owi Nyūdō Shōshin (Masanobu), który zakłada niezależną linie tej szkoły pod nazwą Iizasa-ryū. Przekaz tego ryū via Ajioke Saburōemon'a Nagasumi'ego trafia około roku 1619 do Yoshidy Heidayū'kiego Masatsugu, po czym rodzina Yoshida przekazywała ten system w domenie Usuki (obecnie miasto Usuki w prefekturze Ōita) przez kilka pokoleń. Linia pryncypałów Iizasa-ryū od Iizasy Chōi-sai Yamashiro-no-kami Ienao do Iizasy Ōi-no-kami Morishige jest tożsama z linią pryncypałów Tenshin Shōden Katori Shintō-ryū.
Z okres reżimu Tokugawa brak jakichkolwiek informacji - nie licząc tego, że szkołę nawiedziły trzy pożary - na temat jej działalności. Począwszy od czasów siódmego pryncypała Iizasy Shuri-no-suke Morinagi, aż do małej wzmianki o piętnastym pryncypale Iizasy Shuri-no-suke Moriteru, że jego uczniem był Kojima Chōyin, mamy dziesięć pokoleń milczenia o działalności szkoły.
Urodzony około roku 1775 szesnasty pryncypał Iizasa Shuri-no-suke Morishige (zwany później też Kan-Rikusai) był szczególnie uzdolnionym nauczycielem, który wyszkolił wielu studentów. Do jego uczniów zalicza się: Nakadai Shintaro, Matsumoto Noaichirō, Iba Gunbei; członkowie świty władcy Date: głowa rodu Katakura (jap. Katakura Kojūrō), Kurosawa Genshichirō, Imanishi Yagozaemon, Ono Manuemon, Ono Kojirō, Ono Heishichirō; członkowie świty władcy Bishū: Ōi Heizaemon, Hayashi Tsunehachirō, Hayashi Tamajirō: wasale władcy Geishū: Ōhira Daihachirō, Ōhira Ryūhei, Ōhira Hannoshin; członkowie świty władcy Hyūgo Nobukaty z regionu Kyūshū; Ueda Kōta, Katō Jirō-Shirō, Kondō Shizutarō, Hodaka Koyata, Imanishi Yagaku; członkowie świty władcy Ishikawa: Ishikawa Iki-no-kami, Mochizuki Chūgo, Sakaguchi Hanbei, Nariya Torazō etc.. Morishige dał różnym wojownikom ponad osiemdziesiąt licencji z prawem do uczenia (jap. menkyo), przez co Tenshin Shōden Katori Shintō-ryū stało się bardzo popularne w ówczesnej Japonii. Iizasa Shuri-no-suke Morishige zmarł 11 lipca 1853 roku.
Kiedy umarł siedemnasty pryncypał Iizasa Shuri-no-suke Morifusa (około 1803-1854), jego następca Iizasa Shuri-no-suke Morisada ma zaledwie czternaście lat. Jednak mimo tej okoliczności, podaje się, że zdobył on wyszkolenie dzięki studiowaniu wiedzy zdobytej przez jego przodków. Wiadomo, że Morisada wybudował dōjō w pobliżu Katori-jingū. Nie wiemy co stało się i kiedy z budynkami szkoły we wsi Miyamoto w Ōtsuki, ani nie znamy losów stojącej w pobliżu świątyni Shintokusan Shimpuku-ji. Dwudziestoczteroletni Morisada przyłączył się do jednych z przywódców tzw. Buntu Mito (jap. Mito bakumatsu sōran, 1864-1865) – Takedy Kōunsai (1803-1865) oraz Fujity Koshirō (1842-1865) i planował zamach na Akademię Itako (jap. Itakokan), który skończył się - tak jak cała rebelia - niepowodzeniem.
Iizasa Shuri-no-suke Morisada umiera 2 czerwca w roku 1896 wieku 56 lat, nie zostawiając męskiego potomka. Dlatego jego najbardziej poważani uczniowie rekomendowali Yamaguchi'ego Eikan'a na seniora nauczyciela (jap. shihan). Po jego śmierci 14 marca 1917 r. jego najwyżsi rangą uczniowie utworzyli kolegium, którego członkami byli: Kamagata Minosuke, Tamai Saidō, Shiina Ichizō, Itō Tanekichi, Kuboki Sozaemon, Isobe Kouhei, Hayashi Yazaemon Iekiyo (1882-1964) oraz Motomiya Toranosuke. Spośród członków kolegium, którzy byli wieku od 38 do 70 lat, nie wyłonił się kolejny lider szkoły. Dlatego w roku 1929 gdy Kinjiro poprzez małżeństwo przyjął nazwisko Iizasa, stając się tym samym głową tej rodziny (jap. Sōke), postanowiono by pełnił on funkcje konsolidacyjną oraz że Sōke nie musi uczyć, ani znać technik szkoły. Następcą Iizasa Shuri-no-suke Kinjiro został jego syn - Iizasa Shuri-no-suke Yasusada.
W roku 1928 Kanō Jigorō (1860-1938) założył Kobudō Kenkyukai – organizację mającą badać i kultywować klasyczne tradycje wojenne, wśród których znalazło się Tenshin Shōden Katori Shintō-ryū. Okazało się jednak, że eksperci z Tenshin Shōden Katori Shintō-ryū uczący w Kobudō Kenkyukai – a byli to: Tamai Saidō (mająceg 70 lat), Kuboki Sozaemon (50 lat), Itō Tanekichi (45 lat), Shiina Ichizō (38 lat), którzy byli uczniami Iizas Shuri-no-suke Morisady oraz Yamaguchi'ego Eikan'a - przejawiali pewne różnice w nauczaniu technik oraz niezgodności co do nazwy szkoły. Używali oni nazw takich jak: Shinryo Shintō-ryū - nazwy używanej między drugim i trzecim pokoleniem, Katori Shintō-ryū - nazwy używanej poza regionem Katori oraz Tenshin Shōden Shintō-ryū - nazwy używanej między siedemnastym i osiemnastym pokoleniem. Zaznaczyć jednak należy, że można znaleźć jeszcze inne zapisy nazwy tego przekazu, a najbardziej spotykany z nich to po prostu Shintō-ryū. Dopiero w roku 1941 Sōke Iizasa Shuri-no-suke Kinjiro wraz z nauczycielami najwyższej rangi ogłasza, że oficjalnie do nazywania szkoły używać się będzie najstarszej znanej z zapisków nazwy - Tenshin Shōden Katori Shintō-ryū.
Słynni szermierze i wpływ na inne szkoły.
Z przekazu Tenshin Shōden Katori Shintō-ryū powstały m.in. takie tradycje jak: Shingake-ryū (założyciel Kamiizumi Ise-no-kami Nobutsuna), Ippa-ryū (założyciel Morooka Ippa), Kō-ryū (założyciel Itori Kyoun Tamenobu), Shingyōtō-ryū (założyciel Iba Zesuiken), Shintō Isshin-ryū (założyciel Kushibushi Magobei) etc.. Wymieńmy tu jeszcze kilku znanych wojowników choćby: Matsumoto Bizen no kami Masanobu, Tsukahara Tosa-no-kamilku, czy Tsukahara Bokuden etc..
Praktyka.
Program.
Obecnie program szkoły obejmuje techniki walki:
Techniki, które nie przetrwały w nauczaniu, ale są ujęte w programie szkoły:

</doc>
<doc id="778680" url="https://pl.wikipedia.org/wiki?curid=778680" title="Ayila Yussuf">
Ayila Yussuf

Ayila Yussuf, właśc. Yussuf Ayila Atanda (ur. 4 listopada 1984 w Lagos, Nigeria) – nigeryjski piłkarz, grający na pozycji środkowego pomocnika lub obrońcy, reprezentant Nigerii.
Kariera piłkarska.
Kariera klubowa.
Piłkarską karierę Yussuf zaczynał w klubie Stationery Stores, jednak w jego barwach grał tylko w drużynach juniorskich. W dorosłym futbolu zadebiutował w kolejnym klubie, Union Bank FC, grającym w drugiej lidze. Debiut miał miejsce w 2002 roku a Yussuf liczył wówczas niespełna 18 lat. Rok 2003 Ayila także rozpoczął w barwach Union Bank FC, ale latem zmienił klub, gdyż został dostrzeżony przez skautów Dynama Kijów i po pomyślnie zaliczonych testach Nigeryjczyk podpisał 4-letni kontrakt z ukraińskim zespołem. W ukraińskiej lidze zadebiutował 30 września w wygranym 2:0 meczu z Zirką Kirowohrad. Był to jednak jego jedyny mecz w sezonie 2003/04, w którym to Dynamo zostało mistrzem kraju. W sezonie 2004/05 grał już jednak więcej i zazwyczaj udanie walczył o miejsce w podstawowej jedenastce. Z Dynamem grał w Lidze Mistrzów – bilans Yussufa to 5 meczów i 1 gol w meczu z Realem Madryt zremisowanym 2:2. Potem brał udział w Pucharze UEFA, ale Dynamo zostało wyeliminowane po dwumeczu z Villarrealem. W lidze wystąpił w 16 spotkaniach i zdobył 3 gole (pierwszego w lidze ukraińskiej strzelił 28 listopada 2004 w wygranym 3:0 meczu z Metalistem Charków). Yussuf brał udział także w wygranym 1:0 finale z Szachtarem Donieck. W sezonie 2005/06 był podstawowym zawodnikiem Dynama, ale na początku 2006 roku doznał kontuzji kostki, która wyeliminowała go z gry na dłuższy czas. Zagrał tylko w 14 ligowych meczach, w których strzelił 3 gole. Dynamo zakończyło sezon z równą liczbą punktów co Szachtar i o mistrzostwie decydował dodatkowy mecz, przegrany przez Dynamo 1:2. Ayila nie grał w tym meczu, do gry wrócił dopiero w lipcu i wystąpił w wygranym 2:0 meczu o Superpuchar Ukrainy. Od początku sezonu 2006/07 Yussuf jest graczem pierwszej jedenastki Dynama. W kwalifikacjach do Ligi Mistrzów zdobył jednego z goli w meczu z Fenerbahçe SK, a w fazie grupowej LM zagrał we wszystkich 6 meczach w pełnym wymiarze czasowym, jednak Dynamo spisało się słabo i zajęło ostatnie miejsce w grupie z 2 punktami. 30 stycznia 2013 został wypożyczony na pół roku do tureckiego Orduspor. 18 lutego 2014 został wypożyczony do końca roku do Metalista Charków. Podczas przerwy zimowej sezonu 2014/15 wrócił do Dynama, ale po zakończeniu sezonu opuścił klub z Kijowa.
Kariera reprezentacyjna.
W 2004 roku Ayila będąc graczem Dynama otrzymał propozycję przyjęcia ukraińskiego obywatelstwa. Odmówił jednak, a niedługo potem został powołany do młodzieżowej reprezentacji Nigerii.
W pierwszej reprezentacji Yussuf Ayila zadebiutował 26 marca 2005 roku w wygranym 2:0 meczu z Gabonem, rozegranym w ramach kwalifikacji do MŚ w Niemczech. W drugiej połowie zmienił wówczas Garbę Lawala. 8 października zdobył swojego pierwszego gola w kadrze, a Nigeria rozgromiła 5:1 Zimbabwe.
W 2006 roku Ayila został powołany do kadry na Puchar Narodów Afryki 2006. W fazie grupowej był podstawowym zawodnikiem Nigerii i jednym z lepszych w całym turnieju. W ćwierćfinałowym meczu z Tunezją w serii rzutów karnych nie wykorzystał swojej jedenastki, jednak Nigeria zdołała wygrać 6:5. Po meczu okazało się, że dostał dość ciężkiej kontuzji kostki i nie wystąpił ani w półfinale z Wybrzeżem Kości Słoniowej (0:1), ani w meczu o 3. miejsce z Senegalem (1:0).

</doc>
<doc id="778681" url="https://pl.wikipedia.org/wiki?curid=778681" title="Andrzej Didenko">
Andrzej Didenko



</doc>
<doc id="778687" url="https://pl.wikipedia.org/wiki?curid=778687" title="ERP5">
ERP5

ERP5 – opensource’owy system zintegrowanego zarządzania przedsiębiorstwem oparty na licencji GPL, opracowany przez francuską firmę Nexedi.
ERP5 jest napisany w języku Python i oparty w całości na oprogramowaniu open source. Bazuje na serwerze aplikacji Zope (wersja 2) i jego natywnej bazie danych ZODB. Jednocześnie obiekty są katalogowane w relacyjnej bazie danych (domyślnie jest to MySQL), co daje dobrą wydajność przy wyszukiwaniu. Podstawowym systemem dla ERP5 jest Mandriva Linux, aczkolwiek system bywa też uruchamiany w innych dystrybucjach Linuksa. Oprócz Zope wykorzystywane są też dostępne produkty Zope, takie jak CMF czy Formulator.
Polska wersja.
ERP5 został spolszczony w roku 2006. Obecnie polska wersja programu nie jest utrzymywana z powodu zaprzestania działalności przez firmę ERP5 Polska.

</doc>
<doc id="778691" url="https://pl.wikipedia.org/wiki?curid=778691" title="Biuletyn Historii Sztuki">
Biuletyn Historii Sztuki

Biuletyn Historii Sztuki, początkowo Biuletyn Historii Sztuki i Kultury – kwartalnik wydawany od 1932 roku, obecnie przez Instytut Sztuki PAN i Stowarzyszenie Historyków Sztuki. 
Początkowo był wydawany przez Zakład Architektury Polskiej Politechniki Warszawskiej i nosił tytuł "Biuletyn Historii Sztuki i Kultury". Po wojnie był wydawany przez Państwowy Instytut Historii Sztuki i Inwentaryzacji Zabytków oraz Zakład Architektury Polskiej i Historii Sztuki Politechniki Warszawskiej. W 1950 roku nazwę skrócono i czasopismo przeszło w ręce Państwowego Instytutu Sztuki i Stowarzyszenia Historyków Sztuki i Kultury Materialnej.
Biuletyn publikuje artykuły poświęcone sztuce, także obcojęzyczne. Polskim tekstom towarzyszą streszczenia w języku angielskim. Zamieszczane są także recenzje wystaw i publikacji, wykaz seminariów, kongresów, jubileuszy i nagród, które otrzymali polscy naukowcy.

</doc>
<doc id="778695" url="https://pl.wikipedia.org/wiki?curid=778695" title="Dostępna przepływność">
Dostępna przepływność

Dostępna przepływność, ABR (od ) – maksymalna możliwa przepływność, po uwzględnieniu ewentualnych innych transmisji zachodzących w tym samym czasie, w danym medium transmisyjnym. Pojęcie ABR jest stosowane w telekomunikacji oraz informatyce – najczęściej dotyczy sieci komputerowych lub kompresji strumieni multimedialnych. Ten tryb transmisji jest używany, na przykład, w sieci Hiperlan 2.
Jeśli w danej sieci możliwa jest jednocześnie transmisja CBR, VBR i ABR, to dostępna przepustowość jest pomniejszana o przepływności zarezerwowane przez CBR i VBR, a reszta dostępnej przepływności jest przydzielana dla ruchu ABR. Usługi transmisji plików (poczta elektroniczna, WWW, FTP itp.) powinny być realizowane przy zastosowaniu ruchu typu ABR.

</doc>
<doc id="778696" url="https://pl.wikipedia.org/wiki?curid=778696" title="Księga ziemska">
Księga ziemska

Księga ziemska – prowadzona przez sądy szlacheckie. Księga zawiera akty z zakresu prawa cywilnego tj. obrót ziemią, procesy o dobra ziemskie, testamenty, jak i prawa karnego m.in. napady, kradzieże. Najstarsze księgi zachowane do dzisiejszych czasów pochodzą z 1374 r. Pierwotnie księgi te prowadzono chronologicznie. W jednej księdze zapisywano wszystkie czynności prawne sądu ziemskiego. Od XV wieku prowadzono osobne księgi dla powiatów sądowych. Dla ułatwienia szlachcie sporządzania tego rodzaju wpisów powstały specjalne roczki sądowe, zwane leżeniem ksiąg (positio actorum), odbywane przez samego pisarza ziemskiego w asyście komorników.
W XV w. z ksiąg ziemskich wyodrębniono księgi sądów wiecowych i nadwornych.

</doc>
<doc id="778697" url="https://pl.wikipedia.org/wiki?curid=778697" title="Jan August Hylzen">
Jan August Hylzen

Jan August Hylzen herbu Hilzen (ur. 1702, zm. 14 lutego 1767 w Warszawie) – wojewoda miński (od 1754), kasztelan inflancki (od 1744), marszałek Trybunału Głównego Wielkiego Księstwa Litewskiego (1749–1750), starosta brasławski, parchowski i kazuński, kronikarz Inflant, historyk i publicysta.
Życiorys.
Ojcem jego był Jerzy Hylzen starosta marienhauski po którym, jeszcze za życia ojca, dostał z kancelarii królewskiej stosowny przywilej i mógł posługiwać się tytułem "starosta marienhauski" i zasiadać w sejmiku w Dyneburgu. Ówczesnym zwyczajem, jako młodzieniec odbył podróż po Europie, podczas której najwięcej czasu na naukach spędził w Niemczech. Z napisu nad "izbą sądową" w Ratyzbonie zaczerpnął maksymę, którą w późniejszej swojej działalności sądowniczej stosował (pisownia oryginalna): "Ktokolwiek do tego dworu wejdziesz dla sprawy, przed podwojami tej świątyni porzuć wszystkie swoje osobiste uczucia: gniew, siłę, przyjaźń, pochlebstwo, obowiązkowi swojemu poddaj osobę i staranie, albowiem jak dla kogo będziesz sprawiedliwy czy niesprawiedliwy, takiego sądu od Boga na siebie oczekuj a sąd ten zniesiesz".
Lata młodzieńcze spędzał w dużej części w domu wojewody inflanckiego Jana Ludwika Platera i ożenił się z jedną z czterech córek wojewody – Konstancją. Miał duży zasób wiedzy, obeznany był z literaturą, miał talent krasomówczy, często cytował Cycerona, w swoich publicznych wystąpieniach często posługiwał się makaronizmami. Oto fragment mowy wygłoszonej na sejmiku inflanckim po śmierci króla Augusta II (pisownia oryginalna):
W 1735 został wybrany posłem z Inflant na sejm zwyczajny pacyfikacyjny, popierał elekcję Augusta III. W czasie obrad miał dwa przemówienia. Sejm nie doprowadził do pojednania, nie potrafiono nawet uzgodnić osobę pełniącą funkcję marszałka i po sześciu tygodniach został rozwiązany. Kolejny sejm, na którym również posłował, zwołany w 1736 a marszałkował mu Wacław Piotr Rzewuski, zakończył się utwierdzeniem króla na tronie i zakończeniem trzyletniej wojny domowej.
Hylzena łączyły wręcz przyjacielskie stosunki z Janem Fryderykiem Sapiehą kasztelanem trockim. Obydwaj byli bardzo wykształconymi ludźmi, obydwaj zajmowali się historią. W czasie sejmu walnego w 1738, na który posłował z Inflant, został u Sapiehy "Rejentem Kancellaryi pieczęci większej litewskiej". Powołany starostą grodowym brasławskim 4 lipca 1739 a 1 sierpnia 1744 król mianował go kasztelanem inflanckim. W związku z tą funkcją został również senatorem. W roku 1749 został wybrany deputatem do Trybunału Litewskiego w Wilnie i jego marszałkiem. Jako delegowany od Rzeczypospolitej podpisał "pacta conventa" Stanisława Augusta Poniatowskiego w 1764 roku.
Hylzen zatroszczył się również o "po wioskach nad Dźwiną porozrzucanych w nieładzie mieszkający lud jeszcze nieoświecony i prawie dziki". Będąc bardzo pobożnym, przy udziale brata Jerzego biskupa smoleńskiego, zakładał w swoich dobrach w Inflantach misje, fundował szpitale, sprowadzając do nich panny miłosierdzia, budował szkółki we wsiach. Jego zaufanym współpracownikiem i plenipotentem był ksiądz Michał Roth nazywany "apostołem łotewskim". Był fundatorem parafialnego kościoła w Dagdzie. Wielokrotnie posłował na Sejm z województwa inflanckiego.
W 1754 został kawalerem Orderu Orła Białego. Do 1756 był stronnikiem Familii Czartoryskich. Jego rezydencją był zbudowany dla niego pałac nazwany później Pałacem Mostowskich w Warszawie.
Twórczość.
Dzieła.
Był autorem jednego z najlepszych swego czasu opracowań historii Inflant i Księstwa Kurlandii i Semigalii.

</doc>
<doc id="778702" url="https://pl.wikipedia.org/wiki?curid=778702" title="Konkurs Piosenki Eurowizji 2000">
Konkurs Piosenki Eurowizji 2000

45. Konkurs Piosenki Eurowizji został zorganizowany 13 maja 2000 w Globe Arena w Sztokholmie przez szwedzkiego nadawcę publicznego Sveriges Television (SVT).
Konkurs prowadzili Kattis Åhlström i Anders Lundin. Finał wygrali bracia Olsenowie, reprezentanci Danii z piosenką „Fly on the Wings of Love”, za którą zdobyli łącznie 195 punktów.
Lokalizacja.
Dzięki wygranej Charlotte Nillson, szwedzkiej reprezentantki podczas konkursu w 1999, krajowa telewizja Sveriges Television (SVT) otrzymała prawa do organizacji kolejnego konkursu.
Podczas wyboru miasta-gospodarza nadawca brał pod uwagę potencjalne koszty organizacji oraz wynajmu hali, dostępność hoteli dla dziennikarzy i fanów konkursu oraz ilość atrakcji turystycznych dla artystów i prasy. Chęć przygotowania imprezy wyraziły władze trzech miast: Göteborga, Malmö oraz Sztokholmu. 
Kilka tygodni później właściciele Malmömässan zrezygnowali z udziału w przetargu z powodu małej liczby miejsc na arenie oraz ewentualnej konieczności poświęcenia dużych środków finansowych na przygotowanie miejsca na organizację widowiska.
Na początku lipca 1999 Hans Bonnevier ze stacji SVT poinformował, że konkurs odbędzie się w stołecznej Globe Arena, mogącej pomieścić ok. 13 tys. widzów. Była to wówczas największa hala, w której zorganizowano konkurs. Jak wyjaśnił nadawca SVT, na ostateczną decyzję wpłynęła tańsza oferta władz Sztokholmu oraz fakt, że ostatni konkurs zorganizowany w stolicy Szwecji odbył się w 1975.
Przebieg konkursu.
Logo oraz wygląd sceny konkursu zaprojektowała agencja Stockholm Design Lab. Motywem przewodnim projetów były usta, będące symbolem „piosenki, dialogu, mowy”. W 2001 projekt otrzymał nagrodę Excellent Swedish Design.
Kierownikiem wykonawczym konkursu z ramienia EBU została Christine Marchal-Ortiz, a z ramienia telewizji SVT – Svante Stockselius, były dziennikarz i producent programu "Melodifestivalen" wyłaniającego reprezentantów Szwecji w Konkursie Piosenki Eurowizji. Za reżyserię widowiska odpowiadał Marius Bratten.
Konkurs nadawany był nie tylko w Europie, ale także w Kanadzie, Australii, Japonii i Stanach Zjednoczonych. Koncert finałowy po raz pierwszy transmitowany był również w Internecie. Za transmisję konkursu odpowiedzialna była szwedzka firma zewnętrzna Prisma OB.
W 2000 po raz pierwszy została wydana oficjalna składanka muzyczna, zawierająca wszystkie piosenki konkursowe. Album dostępny był w sklepach muzycznych w całej Europie. Podobne wydawnictwo ukazało się rok wcześniej, jednak wówczas pominięto cztery konkursowe utwory.
Kontrowersje.
Finał rumuńskich eliminacji eurowizyjnych "Selecţia naţională" wygrał zespół Taxi z utworem „The Moon”. Tuż po finale selekcji kompozytorzy piosenki „Why” zespołu Valahia, który zajął drugie miejsce, wyrazili swoje niezadowolenie z wyników oraz zagrozili wszczęciem działań prawnych przeciwko organizatorom. Powodem ich oburzenia była nagła zmiana zasad głosowania telewidzów i przedłużenie czasu na oddawanie głosów z jednej na trzy godziny, co spowodowało spadek grupy Valahia z pierwszego na drugie miejsce po pierwszej godzinie głosowania.
Reprezentujący Izrael zespół Ping Pong otworzył koncert finałowy piosenką „Sameyakh (Be Happy)”, opowiadającą o pokoju między Izraelem a Syrią. Podczas występu członkowie formacji machali flagami obu krajów, a pod koniec prezentacji dwaj wokaliści grupy pocałowali się.
Holenderska telewizja Nederlandse Omroep Stichting (NOS) przerwała transmisję konkursu w połowie koncertu z powodu eksplozji fajerwerków w Enschede, w której zginęły 23 osoby, a 947 zostało rannych. Stacja tłumaczyła swoją decyzję powodami praktycznymi oraz faktem, że „niewłaściwym byłoby transmitowanie programu rozrywkowego w noc takiej katastrofy”. W wyniku postanowienia nadawcy krajowe wyniki oparte były na głosowaniu komisji jurorskiej, a nie telewidzów.
Po finale konkursu rosyjska delegacja wniosła petycję dotyczącą unieważnienia wyników oraz dyskwalifikacji zwycięzców, braci Olsenów z Danii. Podczas konkursowej prezentacji wokaliści użyli bowiem tzw. vocoderu, który nadał Jørgenowi Olsenowi elektryczny dźwięk głosu, co rosyjska delegacja uznała za „działanie niezgodne z regulaminem imprezy”. Europejska Unia Nadawców (EBU) nie przyjęła skargi.
Kraje uczestniczące.
W konkursie wzięli udział reprezentanci 24 nadawców publicznych, w tym debiutującej w stawce telewizji z Łotwy. Pięć krajów z najsłabszymi wynikami w latach poprzednich, które rywalizowały podczas finału w 1999, tj. Bośnia i Hercegowina, Litwa, Polska, Portugalia i Słowenia, zostało wykluczonych ze stawki konkursowej. Ich miejsce zajęły kraje odsunięte z konkursu rok wcześniej, tj. Finlandia, Macedonia, Rumunia, Rosja i Szwajcaria. Z udziału w konkursie zrezygnowali nadawcy publiczni ze Słowacji, Grecji i Węgier, a swoją decyzję tłumaczyli powodami finansowymi.
Powracający artyści.
W 45. Konkursie Piosenki Eurowizji wzięło udział kilku wykonawców, którzy wystąpili w konkursie w poprzednich latach. Serafín Zubiri z Hiszpanii po raz pierwszy wziął udział w konkursie w 1992, Roger Pontare ze Szwecji – w konkursie w 1994, a Alexandros Panayi z cypryjskiego duetu Voice – w 1995.
Finał.
Legenda:
Legenda:
Nagroda im. Barbary Dex.
W 2000 po raz kolejny przyznano Nagrodę im. Barbary Dex, nieoficjalny tytuł przyznawany corocznie przez fanów konkursu za pośrednictwem holenderskiej strony "House of Eurovision" (eurovisionhouse.nl) najgorzej ubranemu artyście w Konkursie Piosenki Eurowizji w danym roku. Po finale widowiska największą liczbę głosów internautów zdobyła Nathalie Sorce, reprezentantka Belgii, która wystąpiła podczas koncertu w kremowej sukni i marynarce.
Międzynarodowi nadawcy i głosowanie.
Poniżej przedstawione zostały nazwiska wszystkich sekretarzy, którzy ogłaszali wyniki głosowania w poszczególnych krajach. Państwa zostały uporządkowane w kolejności przyznawania punktów.
Poniżej przedstawione zostały nazwiska wszystkich komentatorzy poszczególnych nadawców publicznych transmitujących widowisko.
Linki zewnętrzne.
Oficjalna strona konkursu

</doc>
<doc id="778705" url="https://pl.wikipedia.org/wiki?curid=778705" title="Charles FitzGerald (baron)">
Charles FitzGerald (baron)

Charles James FitzGerald (ur. 30 czerwca 1756, zm. 18 lutego 1810 w Ardglass Castle w Irlandii) – brytyjski arystokrata i wojskowy, młodszy syn Jamesa FitzGeralda, 1. księcia Leinster i lady Emilii Lennox, córki 2. księcia Richmond i Lennox.
Służył w Royal Navy. W 1780 r. otrzymał stopień kapitana. W 1799 r. był kontradmirałem, a w 1805 r. wiceadmirałem. W 1800 r. otrzymał tytuł barona Lecale, ale ponieważ ten tytuł utworzono w parostwie Irlandii, lord Lecale nie miał prawa do zasiadania w brytyjskiej Izbie Lordów. Zasiadał za to w Izbie Gmin w 1807 r., reprezentując okręg Arundel. Był również członkiem Tajnej Rady.
18 lipca 1808 r. poślubił w Londynie Julię, kobietę nieznanego pochodzenia, swoją wieloletnią kochankę. Miał z nią syna i córkę:

</doc>
<doc id="778708" url="https://pl.wikipedia.org/wiki?curid=778708" title="Baron Lecale">
Baron Lecale



</doc>
<doc id="778709" url="https://pl.wikipedia.org/wiki?curid=778709" title="Rów Świerzawski">
Rów Świerzawski

Rów Świerzawski – według podziału fizycznogeograficznego Jerzego Kondrackiego mikroregion położony we wschodniej części mezoregionu Pogórze Kaczawskie, rozciągający się od doliny Kaczawy na zachodzie po rejon Muchowa na wschodzie. Od północy i wschodu graniczy z Pogórzem Złotoryjskim, od południa z Pogórzem Wojcieszowskim, a od zachodu z Działem Jastrzębnickim.
Podłoże zbudowane jest ze skał metamorficznych metamorfiku kaczawskiego – (kambryjskich, ordowickich, sylurskich, dewońskich i dolnokarbońskich) fyllitów, łupków, zieleńców i łupków zieleńcowych oraz ze skał osadowych i wulkanicznych niecki północnosudeckiej. Są to dolnopermskie (czerwony spągowiec) piaskowce, zlepieńce, mułowce, porfiry i melafity oraz ich tufy; górnopermskie (cechsztyn) wapienie i dolomity; triasowe piaskowce, mułowce i wapienie oraz górnokredowe piaskowce, margle, iłowce. Na tych skonsolidowanych skałach zalegają piaski i żwiry trzeciorzędowe i czwartorzędowe oraz plejstoceńskie gliny zwałowe. Wschodnie odgałęzienie niecki północnosudeckiej, które buduje znaczną część omawianego obszaru, nosi nazwę rowu Świerzawy, jednak jego granice nie pokrywają się z granicami mikroregionu Rów Świerzawski.
Krajobraz jest pagórkowaty, poprzecinany dolinami rzek i potoków, częściowo zalesiony.
Cały obszar leży w dorzeczu Kaczawy.
Miejscowości.
Najważniejszymi miejscowościami Rowu Świerzawskiego są: Biegoszów, Gozdno, Kondratów, Muchów, Nowy Kościół, Rzeszówek, Sędziszowa, Świerzawa.

</doc>
<doc id="778710" url="https://pl.wikipedia.org/wiki?curid=778710" title="Parafia św. Ojca Pio w Warszawie (Ursynów)">
Parafia św. Ojca Pio w Warszawie (Ursynów)

Parafia rzymskokatolicka św. Ojca Pio w Warszawie – parafia należąca do dekanatu ursynowskiego archidiecezji warszawskiej.
Opis.
Została erygowana w 1999 roku. Rok później rozpoczęto budowę domu parafialnego z dużą kaplicą, w której od 2002 roku odprawiane były msze święte.
W połowie 2006 roku rozpoczęto budowę dużego, trzynawowego kościoła, zakończoną w 2017 roku – inwestycję rozpoczął deweloper Edbud, po jego upadku stawianie świątyni dokończyła społeczność parafialna. Pierwsza msza święta w nowym kościele odbyła się w dniu odpustu parafialnego 24 września 2017 roku. Nowy kościół został poświęcony przez kardynała Kazimierza Nycza w dniu 1 października 2017 roku. W parafii posługuje 6 duszpasterzy.
Duszpasterze.
W parafii posługują siostry salwatorianki.

</doc>
<doc id="778713" url="https://pl.wikipedia.org/wiki?curid=778713" title="Longyn Cehelskyj">
Longyn Cehelskyj



</doc>
<doc id="778714" url="https://pl.wikipedia.org/wiki?curid=778714" title="Wólka Niska">
Wólka Niska

Wólka Niska – wieś w Polsce położona w województwie mazowieckim, w powiecie gostynińskim, w gminie Sanniki.
W latach 1975–1998 miejscowość należała administracyjnie do województwa płockiego.

</doc>
<doc id="778718" url="https://pl.wikipedia.org/wiki?curid=778718" title="Plan Sazonowa">
Plan Sazonowa

Plan Sazonowa – zarysowany w początkowej fazie I wojny światowej carski plan ładu pokojowego w Europie po spodziewanym zwycięstwie Ententy nad Państwami Centralnymi. Po raz pierwszy został przedstawiony 13 września 1914 przez ministra Siergieja Sazonowa podczas jego przemówienia w Piotrogrodzie. Rosyjskie plany zmian granicznych zostały wydrukowane w Moskwie na specjalnej mapie przez I.P. Aleksiejewa, a 28 października 1914 mapę tę wydano w Warszawie.
Plany wobec krajów europejskich.
Elity kierownicze Imperium Rosyjskiego zamierzały ograniczyć państwo Habsburgów do ich dziedzicznych posiadłości (tereny wokół Wiednia, Linzu i Grazu. Albania miała ulec rozbiorowi, a jej terytorium miały zostać podzielone pomiędzy Grecję, Serbię i Włochy, które miały otrzymać port we Wlorze. Sazonow planował poszerzenie terytorium Danii o Szlezwik aż po Kanał Kiloński, a Szwajcarii o Tyrol. Holandia miała uzyskać część Nadrenii, a Belgia tereny na zachód od Renu i Mozeli. Włochy miały uzyskać Tyrol Południowy, Istrię, Triest i Karyntię z Klagenfurtem. Węgry miały wedle carskich planów zrezygnować z Banatu zamieszkanego przez niemieckich Sasów. Niemcy miały zostać okrojone z trzech stron, ale pozostając niepodzielnym państwem. Zrezygnowano z planów rozbicia ich na pojedyncze księstwa i królestwa.
Plany wobec Polski.
Polskę rozpatrywano dwojako: albo jako autonomiczne państwo związane unią z Rosją i wchodzące w skład Imperium Rosyjskiego, albo jako prowincję tegoż imperium ("Polski Kraj") z odrębnym samorządem.
Powstały dwie koncepcje granic Polski znane z dwóch różnych map. Wariant pierwszy jest przypisywany Sazonowowi (w każdym razie bliski jego koncepcjom lub przez niego inspirowany), chociaż nie ma dowodów na to, że osobiście wytyczył on linie graniczne. Wariant drugi powstał w rosyjskich sferach rządzących, natomiast stosunek Sazonowa do proponowanych w nim rozgraniczeń nie jest do końca jasny. Być może sam minister wahał się pomiędzy dwoma pomysłami kształtu terytorialnego Polski. Obie mapy umownie nazywa się "mapami Sazonowa". Oba warianty zakładały, że Galicja Wschodnia jako Ruś Halicka zostanie wcielona do Rosji.
Wariant granic Polski z mapy Aleksiejewa.
Pierwsza z koncepcji opierała granicę zachodnią autonomicznej Polski o linię Odry z wyspą Wolin po stronie polskiej, natomiast ze Szczecinem, Głogowem, Raciborzem i Brzegiem dla Niemiec. Mapa nie rozstrzyga jednoznacznie komu miałyby przypaść Wrocław i Opole. Granica północno-wschodnia miała odcinać od Polski całe Prusy Wschodnie po bieg Wisły. Rosji miały przypaść Gdańsk i Toruń. Północna część granicy polsko-rosyjskiej miała biec prawym brzegiem Wisły nieopodal Rypina i Mławy, nie dochodząc do twierdzy Osowiec, która miała pozostać po stronie rosyjskiej, następnie biec do Siemiatycz, gdzie przecinała Bug. Granica wschodnia odcinała od Polski Chełmszczyznę. Nie sprecyzowano, komu miał przypaść Zamość. Od okolic Zamościa miała przebiegać do Sanu w okolicach Jarosławia. Granica południowa Polski miała przebiegać wzdłuż Karpat od Łomnicy w kierunku na zachód do Beskidów.
Drugi wariant granic Polski.
W tym samym czasie powstała druga mapa przedstawiająca inny wariant autonomicznego polskiego tworu państwowego pod berłem rosyjskim. Powstała ona zapewne w otoczeniu wielkiego księcia Mikołaja Mikołajewicza, który wydał odezwę do Polaków z 14 sierpnia 1914, a prezentowała projekt państwa polskiego, w którym Polacy byliby mniejszością zdominowaną przez żywioł niemiecki. Mapa "przesuwała" Polskę nieco bardziej na zachód. Na zachodzie granica polsko-niemiecka miała opierać się o Odrę i prawdopodobnie Nysę Łużycką, anektując dla Polski Szczecin, Frankfurt nad Odrą i Wrocław. Warto zauważyć, że już wówczas pojawiła się w Rosji koncepcja granicy na Odrze i Nysie Łużyckiej jako najbezpieczniejszej dla imperium carskiego, bo najkrótszej, granicy z Niemcami. Z kolei na wschodzie autonomiczna Polska miała zostać drastycznie okrojona. Zamierzano wcielić do Rosji tereny po Mińsk Mazowiecki i Tarnów wraz z Kolbuszową, Rzeszowem, Niskiem, Leżajskiem, Przeworskiem i Łańcutem.
Kwestia realizacji planów Sazonowa.
Sazonow do 1916 r. próbował forsować plany autonomizacji Polski pod zwierzchnictwem rosyjskim. Po raz ostatni przedstawił ten plan 12 lipca 1916. Klęska Rosji na froncie doprowadziła do utraty przez rząd carski faktycznej kontroli nad ziemiami polskimi. Wobec tego przestano się w Piotrogrodzie interesować polskimi zagadnieniami. 20 lipca 1916 Sazonow został zdymisjonowany przez cara. U schyłku II wojny światowej nawiązał do nich Józef Stalin, zwłaszcza przy wytyczaniu zachodnich granic Polski.

</doc>
<doc id="778720" url="https://pl.wikipedia.org/wiki?curid=778720" title="Przemysław Olszewski">
Przemysław Olszewski

Przemysław Olszewski (ur. 23 czerwca 1913 w Krakowie, zm. 16 grudnia 1972 w Olsztynie) – polski hydrobiolog i limnolog, profesor Wyższej Szkoły Rolniczej i Akademii Rolniczo-Technicznej w Olsztynie.
Życiorys.
Był synem Bronisława (artysty malarza, pedagoga) i Stanisławy Anny z Dundaczków (nauczycielki), bratankiem Mariana. W 1931 r. ukończył krakowskie Liceum Nowodworskiego i podjął studia na Wydziale Rolniczym Uniwersytetu Jagiellońskiego. Zainteresowania naukowe w kierunku rybactwa i hydrobiologii realizował na studiach jako uczestnik kursów limnologicznych w Stacji Hydrobiologicznej nad Wigrami oraz kursów oceanograficznych w Stacji Oceanograficznej na Helu. W 1937 roku uzyskał dyplom inżyniera na podstawie pracy pt. „Kilka danych dla chemizmu wód okolic Hali Gąsienicowej”. Po uzyskaniu absolutorium w roku 1936 podjął pracę w Zakładzie Ichtiobiologii i Rybactwa UJ. W 1939 roku uzyskał tytuł starszego asystenta. W tym czasie brał udział w organizacji Rybackiej Stacji Doświadczalnej UJ w Mydlnikach koło Krakowa, w której następnie prowadził badania dotyczące biologii planktonu i zanieczyszczenia wody. W roku 1940 w oparciu o zlikwidowany Zakład Ichtiobiologii i Rybactwa UJ władze okupacyjne utworzyły placówkę usługową dla rybactwa pod nazwą Institut für Fischerei, wchodzącą w skład Landwirtschaftliche Forschungsanstalt des Generalgouvernements in Krakau, w którym Olszewski pracował do końca wojny. Prowadził też kursy w Krajowym Towarzystwie Rybackim i od roku 1942 uczył w Liceum Rybackim w Krakowie.
20 grudnia 1945 uzyskał tytuł doktora rolnictwa na podstawie rozprawy „Zimowe stosunki tlenowe większych jezior tatrzańskich”. Został adiunktem w Zakładzie Rybactwa Uniwersytetu Jagiellońskiego, gdzie pracował do roku 1951 (po przekształceniu Zakładu w Oddział Hodowli Ryb Zakładu Hodowli Ogólnej na Wydziale Rolniczym UJ). Od 1948 pracował także na Wydziale Matematyczno-Przyrodniczym UJ. W roku akademickim 1950/51 był wykładowcą hydrochemii na specjalizacji rybackiej Szkoły Głównej Gospodarstwa Wiejskiego w Warszawie kontynuując nauczanie w Liceum Rybackim w Krakowie. Wykłady jego ukazały się w formie skryptów dla szkół średnich m.in. „Mieszkańcy wód.
Najważniejsze rośliny i zwierzęta wodne”. (Cieszyn 1947)
W początkowym okresie swojej działalności Olszewski interesował się głównie hydrochemią jezior tatrzańskich. Prace dotyczące natlenienia wód oraz termiki i powłoki lodowej, a także specyficznego uwarstwienia należały do pierwszych w zakresie badań jezior wysokogórskich. Od powstania Jeziora Rożnowskiego (1942) prowadził również badania dynamiki ruchów wód jezior zaporowych współpracując po wojnie z Komisją do Badań Naukowych Rożnowa.
Zajmował się teoretycznymi rozważaniami na temat rozpuszczalności gazów i ich przemieszczeń w wodzie jeziora. Po roku 1945, jako rzeczoznawca rybacki uczestniczył w pracach Komitetu ds. Badań Wisły, Rady Naukowej Komitetu Ochrony Rzek przed Zanieczyszczeniami oraz Rady Naukowej dla Zagadnień Ziem Odzyskanych przeprowadzając początkowo inwentaryzację jezior mazurskich oraz analizował możliwości zagospodarowania rybackiego tych obszarów. Opublikował m.in. „Rybactwo słodkowodne na Ziemiach Odzyskanych” (Kraków 1947). Stopniowo angażował się w badania limnologiczne w szerszym zakresie, co stało się głównym powodem przeniesienia się Olszewskiego z Krakowa (1951) najpierw do Giżycka do Biologicznej Stacji Rybackiej Instytutu Rybactwa Śródlądowego, a później do Olsztyna do Wyższej Szkoły Rolniczej, gdzie współtworzył Wydział Rybacki.
Został mianowany zastępcą profesora i kierownikiem organizowanego przez siebie Zakładu Hydrochemii. Następnie przejął kierownictwo katedry Limnologii w skład której wchodził Zakład. Od 1956 był profesorem nadzwyczajnym, od 1965 profesorem zwyczajnym. W latach 1958–1960 pełnił funkcję dziekana Wydziału Rybackiego. Był to jedyny taki wydział w Europie. Znaczną jego część stanowili zagraniczni studenci przynosząc Uczelni prestiż i pieniądze. Władze komunistyczne zadecydowały jednak o stworzeniu Wydziału Rybactwa Morskiego (1966) w Szczecinie gdzie przeniosła się część kadry naukowej. Olszewski z garstką współpracowników pozostał w Olsztynie. Niedobitki miały być wcielone jako oddział do Wydziału Zootechnicznego. W latach 1967–1969 pełnił tam funkcję prodziekana, a w 1970 przyczynił się do powołania Wydziału Ochrony Wód i Rybactwa Śródlądowego odzyskując w ten sposób pozycję jedynego takiego wydziału w Europie. W latach 1970–1972 był dyrektorem Instytutu Hydrobiologii i Ochrony Wód na tym Wydziale.
Przez wiele lat zasiadał w Senacie Akademickim, był współzałożycielem i przewodniczącym (1954 – 72) Komitetu Redakcyjnego „Zeszytów Naukowych” Wyższej Szkoły Rolniczej w Olsztynie. Był członkiem licznych instytucji i towarzystw naukowych w kraju i za granicą m.in. członkiem Komitetu Hydrobiologicznego PAN, Komitetu Ochrony Przyrody i jej Zasobów PAN, Rady Naukowej Instytutu Rybactwa Śródlądowego, przewodniczącym Rady Naukowej Instytutu Biologii Stosowanej ART w Olsztynie, członkiem Societas Internationalis Limnologiae, Freshwater Biological Association. W 1959 należał do grona współzałożycieli Polskiego Towarzystwa Hydrobiologicznego. rok później wraz ze Stanisławem Sakowiczem przyczynił się do powołania Oddziału Olsztyńskiego PTH. W latach 1961–1970 pełnił funkcję prezesa Towarzystwa. Uczestniczył w pracach dwóch komitetów Polskiej Akademii Nauk – Hydrobiologicznego oraz Ochrony Przyrody i jej Zasobów. Wraz ze współpracownikami prowadził wieloletnie badania nad warunkami środowiskowymi jezior Pojezierza Mazurskiego. Prace objęły ponad 400 jezior, z których wiele dotąd nigdy nie było badanych.
Szczególne zainteresowanie Olszewskiego budził problem zanieczyszczenia zbiorników wodnych, zwłaszcza jezior. W efekcie prac nad możliwościami zapobiegania skutkom zanieczyszczeń opracował nowatorską metodę sprawnej i taniej rekultywacji niektórych jezior z zastosowaniem specjalnego rurociągu (zamknięcie odpływu wód powierzchniowych i odprowadzenie przez rurociąg wód naddennych). Wynalazek został po raz pierwszy zainstalowany na Jeziorze Kortowskim w obrębie miasteczka akademickiego olsztyńskiej WSR w 1956 roku. Wobec pozytywnych efektów tzw. „eksperyment kortowski” jest nadal kontynuowany. Z czasem drewniany prototyp wymagał wymiany. Przy okazji przedłużono jego długość o 70 m i powiększono przepływ ze 180 litrów wody na sekundę do 250 litrów. Po śmierci Olszewskiego nadzór nad eksperymentem przejął jego uczeń – prof. Czesław Mientki.
Olszewski może poszczycić się ogromną ilością publikacji z limnologii, hydrochemii i ochrony wód. Jeszcze 40 lat po jego śmierci jest on najczęściej cytowaną osobą z w/w dziedzin. Nie pomijał żadnej okazji żeby edukować społeczeństwo dzieląc się wiedzą z zakresu problematyki walki o ochronę wód czego wyrazem była współpraca z Polskim Radiem Olsztyn. Słynął z pięknych, jasnych i przejrzystych wykładów. Bywali ludzie spoza branży, którzy przychodzili posłuchać z jakim kunsztem przekazuje wiedzę. Był wielkim patriotą, kochał studentów, upatrywał w nich lepszego jutra dla Polski i z troską pochylał się nad ich edukacją, organizował dla nich wycieczki w Tatry, Pieniny i inne ciekawe zakątki Polski, m.in. zachowały się zdjęcia z kolejnych spływów Dunajcem. Z wielkim wzruszeniem czekał na kolejne wydziałowe bale nazywane „Goplanami” opatrzone zawsze zabawnymi, co roku innymi, inscenizacjami z podwodnego życia w wykonaniu poprzebieranych studentów.
Był trzykrotnie odznaczany nagrodą indywidualną ministra resortu szkolnictwa wyższego (1964, 1965, 1973), a także uchwałą Rady Państwa Złotym Krzyżem Zasługi (1957), Krzyżem Kawalerskim Orderu Odrodzenia Polski (1960) i Złotą odznaką honorową „Zasłużony dla Warmii i Mazur”.
Interesował się też słowianoznawstwem. Studiował pochodzenie, zasięg i migracje Słowian oraz zajmował się badaniami porównawczymi z zakresu językoznawstwa. Wiele pracy poświęcił badaniom mającym na celu odtworzeniu rodzimych nazw geograficznych na Warmii i Mazurach, głównie jezior. Jeszcze w latach 1940–1945 powstały niedrukowane prace jak „Polskie nazwy miejscowe dla Warmii i Pojezierza Mazurskiego”.
Był znakomitym narciarzem. Kochał Tatry i wciąż do nich wracał. W pewnym momencie władze komunistyczne postanowiły wykorzystać Siklawę w Pięciu Stawach Polskich do stworzenia elektrowni wodnej i zażądały od Olszewskiego ekspertyzy, na ile to przedsięwzięcie będzie rentowne. Oczywiście szrama na jednym z najpiękniejszych miejsc w Polsce, w samym sercu Tatrzańskiego Parku Narodowego była nie do pomyślenia, dlatego znalazły się proste i przekonywające argumenty, dzięki którym do dziś możemy się cieszyć nieskażonym pięknem Siklawy.
Z małżeństwa z Ireną Marią Szybemówną (córką znanego krakowskiego doktora medycyny – Stefana Szybemy i Ireny z Rola-Zbijewskich, malarki i poetki) miał córkę – Irenę, lekarza weterynarii, pracownika naukowego Wydziału Medycyny Weterynaryjnej ART w Olsztynie, i nauczyciela mianowanego uhonorowanego tytułem Lider Polskiej Edukacji Ekologicznej, a także syna – Wiesława Stefana, absolwenta Wydziału Ochrony Wód i Rybactwa Śródlądowego Dyrektora Państwowego Gospodarstwa Rybackiego, po 1989 r. prywatnego przedsiębiorcę.
Został pochowany na tutejszym Cmentarzu Komunalnym. W 1991 na wniosek Senatu Akademii Rolniczo-Technicznej Rada Miejska Olsztyna nadała imię Przemysława Olszewskiego jednej z głównych ulic olsztyńskiego osiedla Brzeziny.
Tuż po jego śmierci sala, w której wykładał otrzymała jego imię, a po przeniesieniu się Wydziału do innego budynku, korzystając z uroczystości związanych z 50 rocznicą uruchomienia „rurociągu Olszewskiego” (2006) jednej z sal wykładowych w nowym budynku ponownie nadano imię profesora.

</doc>
<doc id="778721" url="https://pl.wikipedia.org/wiki?curid=778721" title="Andris Bērziņš (ur. 1951)">
Andris Bērziņš (ur. 1951)

Andris Bērziņš (ur. 4 sierpnia 1951 w Rydze) – łotewski polityk, nauczyciel i samorządowiec, parlamentarzysta i minister, burmistrz Rygi (1997–2000) i premier Łotwy (2000–2002), sekretarz generalny LPP/LC.
Życiorys.
W 1975 ukończył studia historyczne na Uniwersytecie Łotwy w Rydze. Pracował jako nauczyciel, a od 1982 w państwowym komitecie do spraw edukacji zawodowej i technicznej. Od 1979 do 1989 należał do Komunistycznej Partii Łotwy. Po ogłoszeniu przez Łotwę niepodległości pozostał w administracji rządowej. Był dyrektorem departamentu w resorcie gospodarki (1990–1992) i wiceministrem pracy (1992–1993). W 1993 znalazł się wśród założycieli Łotewskiej Drogi (LC). Po wygranych przez partię wyborach objął tekę ministra pracy (1993–1994). W 1994 awansował na urząd wicepremiera i ministra zabezpieczenia społecznego. W 1997 objął funkcję burmistrza Rygi – na czele ryskiego samorządu stał do 2000. W 2000 prezydent powierzyła mu sformowanie rządu, którym kierował do przegranych przez Łotewską Drogę wyborów w 2002. W 2003 zrezygnował z przewodniczenia swojej partii, którą kierował od 2000.
W 2006 uzyskał mandat deputowanego do Sejmu ze wspólnej listy LPP/LC, objął funkcje przewodniczącego klubu poselskiego tego ugrupowania oraz przewodniczącego komisji spraw zagranicznych. W latach 2009–2010 zasiadał ponownie w radzie miejskiej Rygi. W kwietniu 2011 objął mandat posła na Sejm X kadencji, który sprawował do października 2011. W maju 2011 został sekretarzem generalnym LPP/LC. Bez powodzenia ubiegał się o reelekcję do Sejmu XI kadencji, a jego ugrupowanie zostało wkrótce rozwiązane.
W 2013 objął stanowisko dyrektora spółki Latvijas Ceļu būvētājs, zajmującej się budową dróg.
Jest żonaty z Dainą Bērziņą.

</doc>
<doc id="778727" url="https://pl.wikipedia.org/wiki?curid=778727" title="Krzysztof Majchrzak (muzyk)">
Krzysztof Majchrzak (muzyk)

Krzysztof Majchrzak (ur. 6 stycznia 1954 w Częstochowie) – polski basista, kompozytor.
Jeden z najbardziej twórczych gitarzystów basowych w Europie. Współtwórca formacji Weston – Majchrzak – Gembalski „Magic Hands”, Labirynt, Tie Break i Sunset. Współpracował z New Jazz Band, Street Blues, Symphonic Sound Orchestra Jarosława Śmietany. Od roku 1988 mieszka i tworzy we Francji.
Kariera muzyczna.
O szkole muzycznej pomyślał stosunkowo późno, bo w wieku 21 lat. Kiedy w częstochowskiej Szkole Muzycznej zwolniło się miejsce w klasie kontrabasu, Majchrzak podjął ostateczną decyzję o kierunku kształcenia. W szkole poznał Janusza Iwańskiego, Czesława Łęka i Antoniego Gralaka i razem z nimi stworzył zespół o nazwie Tie Break. W 1980 roku grupa pojechała do Krakowa na festiwal Jazz Juniors i zajęła pierwsze miejsce. W tym czasie Majchrzak zaczął mieć problemy z ręką, co zmusiło go do porzucenia kontrabasu. Postanowił grać na basie elektrycznym i przy tym instrumencie już pozostał.
Najważniejsze festiwale, na których Majchrzak wystąpił z zespołem, to Jazz nad Odrą (lata 1980, 1986) i Jazz Jamboree (1982-1983). Później razem z A. Przybielskim, W. Kiniorskim, A. Koreckim, M. Zduniakiem, J. Piaskowskim, J. Iwańskim, A. Gralakiem, S. Juvandiusem i H. Gembalskim grał w zespole "New Jazz Band". Był także członkiem grupy Jarosława Śmietany "Symphonic Sound Orchestra", w którym grali m.in. Zbigniew Namysłowski i Jan Ptaszyn Wróblewski.
Później stworzył zespół, który nazywał się "Sunset". Koncertował też z Adamem Kawończykiem.
W 1988 roku Majchrzak wyjechał do Francji. W jednym z wywiadów przyznał, że był to wyjazd w nieznane, bez kontaktów i znajomości. Jednak szybko udało mu się zaaklimatyzować. Rozpoczął współpracę z muzykami z zespołu Dune, później zagrał z Caravane Brocoli na spektaklu poświęconym Billie Holiday. Razem z Edgarem Ravahatrą brał udział w koncertach realizowanych przez radiostacje France Inter i Radio France Internationale. Wystąpił też na festiwalu muzyki francuskiej Francofolie w La Rochelle.
Jednym z ciekawszych projektów był duet z mołdawskim skrzypkiem – Oktavianem Tzaranou.
Następnie muzyk przyłączył się do zespołu Tourmaline, z którym wyjechał na trasę koncertową do Kanady. Poza tym, Tourmaline wystąpił na festiwalach w Montrealu i w Quebeku, a nawet w kanadyjskim programie telewizyjnym. W 1993 roku Majchrzak rozpoczął współpracę z polskim bluesowym zespołem Tomasza Dziano Street Blues, z którym trzy lata później nagrał płytę pt. "Driving Licence", a w 2000 roku kolejną, zatytułowaną "Prodigal Son". W międzyczasie, razem ze Street Blues, brał udział w licznych festiwalach, a z Tomaszem Dziano, Philippe’em Garcią i Januszem Yaniną Iwańskim działał w zespole D.Y.M.
Rok 1994 przyniósł Majchrzakowi nowe projekty muzyczne, najpierw z Gembalskim i Garcią – Lonley Kosmiks, później słynne trio z Gembalskim i Zduniakiem – Labirynt. W 1998 roku zespół, przy współpracy saksofonisty Toma Bergerona, nagrał płytę pt. "Labirynt", którą wydała amerykańska wytwórnia Teal Creek Records. Później powstał jeszcze album pt. Ethnic wydany przez Polonię Records. W 2004 roku, z okazji dziesięciolecia istnienia, grupa Labirynt wybrała się na tournée po Francji i nagrała materiał na nową płytę "EXIT". Krzysztof Majchrzak współtworzył także wiele innych zespołów, były to m.in. Exagere-Moi-Ensemble, Les Last X, Grand Duc, Mohican, Z`Ebra, Poesique, l`O.G.R.E, Whirled Jazz, M.B.G Orchestra. W 2001 roku uformował grupę, której był liderem – nazywała się Majchrzak Projekt. Z Yaniną i P. Garcią stworzył Trio Y.M.G. Ponadto grał z takimi muzykami, jak Tom Bergeron, Philippe Gilbert, Laurent Levesque, Wojciech Konikiewicz, Michel Godard, Rick Hollander a wcześniej Magic Slim, Bill Thomas czy John Primer.
W 2013 wraz z amerykańskim perkusistą Grant C Weston, grającym m.in. z Ornette Coleman, John Zorn, Derek Bailey, James Carter (muzyk) i skrzypkiem Henrykiem Gembalskim utworzył trio "WMG "Magic Hands", w 2014 wraz z Grant C Weston i pianistą Pete Drungle utworzył trio "EKSTASIS", w 2014 zaproszony do formacji Grant C Weston TWXperience, w 2015 utworzył The K Project, w której to formacji gra amerykański perkusista Warren Benbow grający m.in. z James Blood Ulmer i Nina Simone.
Majchrzak prowadzi we Francji warsztaty muzyczne, zajęcia z improwizacji i z basu elektrycznego. Jest także członkiem kilku związków artystycznych: Polskiego Stowarzyszenia Jazzowego i francuskich Związku Artystów Wykonawców Muzyki i Tańca ADAMI, Związku Artystów Muzyków Wykonawców SPEDIDAM oraz Związku Autorów-Kompozytorów SACEM. W twórczości Majchrzaka słychać wpływy wielokulturowej Francji – można doszukać się motywów muzyki hinduskiej, arabskiej czy hebrajskiej. Majchrzak wysoko ceni sobie również muzykę rockową – jedna z najbardziej znaczących dla niego postaci to Jimi Hendrix, istotne wrażenie robi na nim też Jack Bruce, basista The Cream.
Majchrzak bardzo dużą wagę przywiązuje do improwizacji, dlatego gra na basie preparowanym, i włącza do swoich kompozycji elementy etniczne. Poszukuje dźwięków oryginalnych i niepowtarzalnych. Jest przeciwny powielaniu wzorców tradycyjnego jazzu amerykańskiego.
Od roku 2008 dyrektor artystyczny "Inadianapolis Studio" oraz dyrektor artystyczny "Jazz Urbain Festival".

</doc>
<doc id="778729" url="https://pl.wikipedia.org/wiki?curid=778729" title="Cztan z Rogowa">
Cztan z Rogowa



</doc>
<doc id="778730" url="https://pl.wikipedia.org/wiki?curid=778730" title="Sejf">
Sejf

Sejf (z "bezpieczny") lub kasa pancerna – zamykana metalowa skrzynka lub szafa, służąca do przechowywania wartościowych przedmiotów (pieniądze, biżuteria, dokumenty, nośniki danych, broń, materiały niebezpieczne itp.) w celu zabezpieczenia ich przed kradzieżą lub zniszczeniem. Niektóre sejfy są specjalnie skonstruowane do przechowywania konkretnej zawartości, np. broni długiej. Sejfy są na ogół wyposażone w zamek szyfrowy (tradycyjny lub elektroniczny) i mogą być mocowane do podłogi lub ściany. Sejfy mogą też być ognioodporne, zapewniając utrzymanie (przez pewien czas) wewnętrznej temperatury niepowodującej uszkodzenia zawartości podczas pożaru. Czas ten dla dokumentów papierowych wynosi typowo 30 lub 60 minut. Dłuższe czasy np. 120 minut oferowane są rzadko, gdyż powodują nieproporcjonalny wzrost ceny.
W Polsce dopuszczalny limit wartości pieniężnych przechowywanych w sejfach określa odpowiednie rozporządzenie.
Włamywacza specjalizującego się w okradaniu sejfów nazywa się "kasiarzem" (zobacz: "Vabank").

</doc>
<doc id="778731" url="https://pl.wikipedia.org/wiki?curid=778731" title="Rekultywacja jezior">
Rekultywacja jezior

Rekultywacja jezior – zbiór metod, których celem jest poprawa stanu ("naprawa") ekosystemów jeziornych.
Punktem wyjścia jest przekonanie, że tak jak zepsute urządzenia techniczne można naprawić, tak samo można "naprawiać" ekosystemy. Najczęściej przyczyną degradacji ekosystemów jeziornych jest nadmierny dopływ substancji biogennych lub toksycznych. W konsekwencji rekultywacja polega na usunięciu lub dezaktywacji biogenów.
Przykłady zabiegów rekultywacyjnych jezior

</doc>
<doc id="778732" url="https://pl.wikipedia.org/wiki?curid=778732" title="Bułgar">
Bułgar



</doc>
<doc id="778740" url="https://pl.wikipedia.org/wiki?curid=778740" title="Pogórze Złotoryjskie">
Pogórze Złotoryjskie

Pogórze Złotoryjskie (niem. "Goldberger, Jauersche Berge") – według podziału fizycznogeograficznego Jerzego Kondrackiego mikroregion położony we wschodniej części mezoregionu Pogórze Kaczawskie, rozciągający się z północnego zachodu na południowy wschód, od Złotoryi po miejscowości Sokola – Kwietniki – Pogwizdów – Jastrowiec – Lipa. Od północnego wschodu wyraźnie widoczny w morfologii terenu uskok brzeżny sudecki oddziela je od Niziny Śląsko-Łużyckiej. Od południa graniczy z Pogórzem Wojcieszowskim, od południowego zachodu z Rowem Świerzawskim, a od zachodu z Działem Jastrzębnickim. Pogórze Złotoryjskie lub tylko jego północno-wschodnia część nosi nazwę Chełmów.
Krajobraz.
Krajobraz jest pagórkowaty, z głęboko wciętymi dolinami rzek i potoków, zwłaszcza we wschodniej części, częściowo zalesiony. Północno-wschodnia krawędź stromo opada ku Nizinie Śląsko-Łużyckiej.
Budowa geologiczna.
Podłoże zbudowane jest głównie ze skał metamorficznych metamorfiku kaczawskiego – (kambryjskich, ordowickich, sylurskich, dewońskich i dolnokarbońskich) fyllitów, łupków, zieleńców i łupków zieleńcowych oraz w części zachodniej i południowo-zachodniej ze skał osadowych i wulkanicznych niecki północnosudeckiej (rowu Leszczyny i rowu Świerzawy). Są to dolnopermskie (czerwony spągowiec) piaskowce, zlepieńce, mułowce, porfiry i melafiry oraz ich tufy; górnopermskie (cechsztyn) łupki i margle oraz wapienie i dolomity; triasowe piaskowce, mułowce i wapienie oraz górnokredowe piaskowce, margle, iłowce. W kilku miejscach starsze skały przebite są przez trzeciorzędowe kominy bazaltowe. Na tych skonsolidowanych skałach zalegają piaski i żwiry trzeciorzędowe i czwartorzędowe oraz plejstoceńskie gliny zwałowe, a także czwartorzędowe gliny zboczowe.
Wody.
Zachodnia część leży w dorzeczu Kaczawy, a wschodnia jej prawego dopływu – Nysy Szalonej.
Ochrona przyrody.
Znaczną część Pogórza Złotoryjskiego obejmuje Park Krajobrazowy Chełmy.
Miejscowości.
Najważniejszymi miejscowościami Pogórza Złotoryjskiego są: Biegoszów, Gozdno, Grobla, Jakuszowa, Jastrowiec, Kłonice, Kondratów, Kwietniki, Leszczyna, Lipa, Muchów, Myślibórz, Myślinów, Pogwizdów, Pomocne, Prusice, Rokitnica, Sokola, Stanisławów, Wilków, Złotoryja.

</doc>
<doc id="778744" url="https://pl.wikipedia.org/wiki?curid=778744" title="P-21A">
P-21A



</doc>
<doc id="778747" url="https://pl.wikipedia.org/wiki?curid=778747" title="Andrew Cole">
Andrew Cole

Andy Cole (ur. 15 października 1971 w Nottingham) – angielski piłkarz występujący na pozycji napastnika.
Początki kariery.
Swoją karierę rozpoczynał w 1989 w Arsenalu, skąd został wypożyczony do Fulham F.C., a następnie za 500 tys. funtów sprzedany do Bristol City. Tam został dostrzeżony przez Kevina Keegana, którym w 1993 sprowadził go do zespołu Newcastle United. W pierwszym sezonie gry w tej drużynie udało mu się awansować do Premiership. W następnym sezonie zdobył w lidze 34 bramki i otrzymał nagrodę Złotego Buta dla najlepszego strzelca w Europie.
Gra w Manchester United.
W styczniu 1995 Alex Ferguson zdecydował się na transfer Andy'ego Cole'a do Manchester United za 7 mln funtów. W pierwszym roku gry w drużynie "Czerwonych Diabłów" Cole zdobył 12 goli w 17 spotkaniach. Aż pięć z tych bramek padło w wygranym meczu z Ipswich Town 9-0. Kolejny sezon zakończył się zdobyciem Mistrzostwa i Pucharu Anglii. Sezon 1997/1998 Cole zakończył jako najskuteczniejszy zawodnik drużyny, zdobywając 25 bramek. W 1998 drużyna z Old Trafford pozyskała Dwighta Yorke'a, który został partnerem Cole'a w ataku. Zdobyli oni w sumie 53 gole, a Manchester zakończył sezon zdobyciem Pucharu Mistrzów.
Po przyjściu Ruuda van Nistelrooya Cole stracił miejsce w pierwszym składzie drużyny. 29 grudnia 2001 został sprzedany do Blackburn Rovers za 7.5 mln funtów.
Podczas pobytu w Manchester United F.C. Cole pięć razy zdobył Mistrzostwo Premiership, dwa razy Puchar Anglii. Triumfował także w Lidze Mistrzów i Pucharze Interkontynentalnym.
Dalsza część kariery.
W drużynie Blackburn Rovers w ciągu trzech lat wystąpił 83 razy, zdobywając 27 bramek. W 2004 przeniósł się do Fulham. W 31 meczach strzelił 12 bramek i po jednym sezonie gry przeniósł się do Manchester City. Był najlepszym strzelcem i najlepszym asystującym w drużynie. W 2006 Cole podpisał dwuletni kontrakt z drużyną Portsmouth. W sezonie 2006/2007 był wypożyczony do Birmingham City. 22 sierpnia 2007 podpisał kontrakt z Sunderland A.F.C. Jako zawodnik tej drużyny rozegrał 7 spotkań, nie zdobywając żadnej bramki. W 2008 został wypożyczony do Burnley FC. 4 lipca 2008 podpisał roczny kontrakt z Nottingham Forest.
11 listopada 2008 zakończył piłkarską karierę, ponieważ Nottingham Forest nie chciał przedłużyć z nim kontraktu.
Kariera reprezentacyjna.
Swojego jedynego gola w reprezentacji zdobył w meczu z Albanią.
Sukcesy.
Manchester United
Blackburn Rovers

</doc>
<doc id="778749" url="https://pl.wikipedia.org/wiki?curid=778749" title="Jan Bukowski">
Jan Bukowski

Jan Bukowski (ur. 10 stycznia 1873 w Barszczowicach (woj. lwowskie), zm. 1 września 1943 w Nowym Targu) – artysta, ilustrator, malarz, rysownik i witrażysta związany z nurtem Młodej Polski. Najbardziej znany z działalności artystycznej na polu typografii, ilustracji książkowej oraz malarstwa sakralnego, prekursor grafiki użytkowej.
Życiorys.
Studiował w Akademii Sztuk Pięknych w Krakowie, Monachium, Paryżu i we Włoszech. Należał do grona założycieli Towarzystwa Polska Sztuka Stosowana. W latach 1904 - 1915 był kierownikiem artystycznym drukarni UJ, a od 1912 profesorem Szkoły Przemysłu Artystycznego w Krakowie, będącej wydziałem Państwowej Szkoły Przemysłowej. Współpracował z wieloma artystami Młodej Polski, w tym ze Stanisławem Wyspiańskim.
27 listopada 1929 odznaczony Krzyżem Oficerskim Orderu Odrodzenia Polski.

</doc>
<doc id="778754" url="https://pl.wikipedia.org/wiki?curid=778754" title="GeeXboX">
GeeXboX

GeeXboX – dystrybucja Linuksa stworzona w koncepcji Media Center, czyli centrum multimedialnego. Za odtwarzanie multimediów odpowiedzialny jest program MPlayer ze zmienionym interfejsem użytkownika. System nie wymaga instalacji na twardym dysku, gdyż jest uruchamiany bezpośrednio z dysku CD lub pendrive’a USB. Rozmiar dystrybucji wynosi około 18 MB.
GeeXbox ISO Generator.
GeeXbox ISO Generator to program umożliwiający stworzenie obrazu płyty CD/DVD zawierającego oprócz odtwarzacza GeeXbox, także pliki multimedialne, które po uruchomieniu można w nim odtworzyć. Pozwala to na korzystanie z systemu na komputerach pozbawionych twardego dysku. Aplikacja ta pozwala również na dostosowanie interfejsu programu do potrzeb użytkownika. ISO Generator jest dystrybuowany w pakiecie z systemem GeeXbox.
Wersja 2.x.
Równolegle rozwijane są dwie wersje systemu GeeXboX – 1.x i 2.x. Największą zmianą w wersji 2.x jest implementacja aplikacji Enna – wielofunkcyjnego centrum multimedialnego. Dzięki temu można przekształcić komputer wyposażony w tuner telewizyjny w pełni funkcjonalny i darmowy cyfrowy rejestrator obrazu. Wersja 2.x jest nadal w fazie testów i nie jest jeszcze przeznaczona do domowego użytku.

</doc>
<doc id="778755" url="https://pl.wikipedia.org/wiki?curid=778755" title="Aki Schmidt">
Aki Schmidt

Alfred "Aki" Schmidt (ur. 5 września 1935 w Dortmundzie, zm. 11 listopada 2016 tamże) – niemiecki piłkarz i trener. Uczestnik mistrzostw świata w 1958. Występował na pozycji pomocnika.
Kariera piłkarska.
Rozpoczynał karierę w SpVgg Berghofen, skąd w 1956 roku trafił do Borussii Dortmund. Zdobył z BVB dwa mistrzostwa Niemiec, Puchar Niemiec oraz Puchar Zdobywców Pucharów. Rozegrał 195 meczów w pierwszej lidze w barwach BVB, strzelił 57 bramek. W lidze landu (poprzednik Bundesligi) zagrał w 81 meczach, strzelając 19 bramek. Łącznie z innymi rozgrywkami zagrał w 311 spotkaniach Borussii i strzelił 84 bramki.
W 1957 roku ówczesny trener Borussii Helmut Schneider nie wystawił go w meczu o mistrzostwo Niemiec z Hamburger SV, ponieważ wystawił jedenastkę piłkarzy, którzy rok wcześniej zdobyli tytuł.
Reprezentacja.
Zagrał w reprezentacji swojego kraju 25 razy, pomiędzy 1957 a 1964 rokiem. Uczestnik finałów mistrzostw świata 1958 (reprezentacja RFN zajęła w turnieju 4. miejsce).
Trener i działacz.
Zakończył karierę w 1967 roku, zaczął trenować Jahn Regensburg. W 1970 roku trenował zespół Kickers Offenbach, z którym zdobył Puchar Niemiec. Od 1997 roku Aki Schmidt współpracował z klubem jako przedstawiciel kibiców. Oprowadzał również wycieczki po stadionie Signal Iduna.

</doc>
<doc id="778757" url="https://pl.wikipedia.org/wiki?curid=778757" title="Muzeum Sztuki Japońskiej Tikotin">
Muzeum Sztuki Japońskiej Tikotin

Muzeum Sztuki Japońskiej Tikotin () – muzeum w całości poświęcone prezentacji i zachowaniu sztuki japońskiej, znajduje się na górze Karmel w Hajfie (Izrael). Jest to jedyne tego typu muzeum na Bliskim Wschodzie.
Zostało założone w 1959 z inicjatywy Felixa Tikotin (1893–1986) z Holandii. Tikotin przekonał burmistrza Hajfy, Abba Khoushy. W 1958 Rada Miejska Hajfy przegłosowała propozycję i zakupiła ziemię pod budowę nowego muzeum. Otwarcie muzeum nastąpiło 25 maja 1960.
Kolekcja muzeum zawiera około 7 tys. eksponatów, w tym obrazy, drugi, rysunki, tekstylia, książki, ceramika, rzeźby, zabytkowe miecze, rękodzieła i inne, pochodzące z głównie z okresu XIV–XIX wiek.
W 1995 otworzono nowe skrzydło prezentujące współczesną sztukę japońską.

</doc>
<doc id="778759" url="https://pl.wikipedia.org/wiki?curid=778759" title="Serbska Straż Państwowa">
Serbska Straż Państwowa

Serbska Straż Państwowa () – serbska formacja zbrojna w Serbii Nedicia podczas II wojny światowej, zwana także jako "nedićevci".
Serbska Straż Państwowa została powołana 3 marca 1942 przez marionetkowy faszystowski rząd generała Milana Nedicia. Powstała poprzez rozbudowanie dotychczasowych Pułków Żandarmerii "Drina" i "Dunaj", współdziałających z Niemcami od początku okupacji. W jej skład weszli też b. oficerowie Królewskiej Armii Jugosławii, którzy uniknęli niewoli lub zostali zwolnieni z obozów jenieckich. 
Formacja działała wyłącznie na obszarze okupowanej Serbii. Początkowo liczyła ok. 17 000 osób. Na jej czele stanął płk Jovan Trišić. Jej dowództwo z siedzibą w Belgradzie było częścią ministerstwa spraw wewnętrznych rządu gen. Nedicia. Żołnierze Straży byli uzbrojeni jedynie w lekką broń strzelecką pochodzącą z niemieckich zdobyczy wojennych. Do jej zadań należała pomoc serbskiej policji w utrzymywaniu porządku w kraju i wspomaganie niemieckich sił okupacyjnych w walkach z partyzantką NOVJ Josipa Broz Tity.
W jej skład wchodziło kilka formacji:
Na początku 1943 liczebność Serbskiej Straży Państwowej wzrosła do ok. 37 000 ludzi włączając służby pomocnicze i wiejskie milicje. Komendantem został gen.-mjr. Borivoje Jonić. W krótkim czasie formacja została zinfiltrowana przez czetników Kosty Pećanaca, a od 1944 czetników pułkownika Dragoljuba Mihaijlovicia. Z powodu coraz silniejszego zagrożenia ze strony partyzantki NOVJ, 6 października 1944 generał Nedić podpisał umowę o współpracy z pułkownikiem Mihailoviciem, na mocy której siły czetników połączono ze Strażą pod wspólnym dowództwem. Powstał w ten sposób 1. Serbski Korpus Uderzeniowy (Prvi Srpski Udarni Korpus) w składzie 1. i 2. Dywizji Uderzeniowych oraz 3. Granicznej Dywizji Ochronnej. Współdziałał on z Niemcami w walkach z partyzantami J. B. Tity na terytorium Serbii, a pod koniec lata 1944 wycofał się wraz z siłami niemieckimi do Bośni. 
Na pocz. 1945 resztki Korpusu w sile ok. 3 tys. ludzi znalazły się w miejscowości Slavonski Brod w Slawonii. Niemcy przetransportowali ich do Austrii, gdzie zostali wcieleni do Organizacji Todt.

</doc>
<doc id="778768" url="https://pl.wikipedia.org/wiki?curid=778768" title="NBA All-Defensive Team">
NBA All-Defensive Team

NBA All-Defensive Team - umowna drużyna ogłaszana po zakończeniu sezonu regularnego w lidze NBA (po raz pierwszy w sezonie 1968/69), złożona z zawodników wyróżniających się w grze obronnej.
Wybierane są dwie drużyny (piątki). Każdy z nich składa się ze środkowego, dwóch skrzydłowych i dwóch obrońców. Wyboru dokonuje 30 głównych trenerów NBA, a każdy z nich prezentuje swoje dwie drużyny, uwzględniając pozycje na boisku. Szkoleniowcy nie mają prawa głosować na graczy trenowanego przez siebie klubu. Zawodnik wybrany do pierwszej piątki otrzymuje 2 punkty, do drugiej - jeden. Wyróżnienia otrzymują ci z największą sumą punktów. W przypadku równości punktów na tej samej pozycji, zespół może mieć więcej niż pięć nazwisk.
Rekordzistą NBA pod względem liczby wyróżnień jest skrzydłowy Tim Duncan, który otrzymał je 14-krotnie (podczas 15 sezonów), w tym 8 razy jako gracz pierwszego zespołu. Michael Jordan, Gary Payton, Kevin Garnett i Kobe Bryant wybrani zostali do pierwszego składu 9-krotnie (rekord). Kareem Abdul-Jabbar znalazł się 6 razy w drugiej drużynie (także rekord).
Czterokrotnie w historii przyznawania nagród Obrońcy Roku NBA zdarzyło się, aby jej laureat został wybrany do drugiego, a nie pierwszego składu najlepszych defensorów ligi. Miało to miejsce w 1986 (Alvin Robertson), 1995 (Dikembe Mutombo), 2012 (Tyson Chandler) oraz 2013 roku (Marc Gasol).

</doc>
<doc id="778769" url="https://pl.wikipedia.org/wiki?curid=778769" title="Leśnianki">
Leśnianki

Leśnianki – wieś w Polsce położona w województwie kujawsko-pomorskim, w powiecie inowrocławskim, w gminie Rojewo.
W latach 1975–1998 miejscowość administracyjnie należała do województwa bydgoskiego.

</doc>
<doc id="778771" url="https://pl.wikipedia.org/wiki?curid=778771" title="Centrum Edukacji i Inicjatyw Kulturalnych">
Centrum Edukacji i Inicjatyw Kulturalnych

Centrum Edukacji i Inicjatyw Kulturalnych w Olsztynie (CEiIK) – instytucja kultury województwa warmińsko-mazurskiego.
W obecnej formie CEiIK istnieje od 2002 r.. Siedziba centrum znajduje się w Olsztynie przy ulicy Parkowej 1.
Cele podstawowe.
Podstawowym celem powołania i funkcjonowania CEiIK jest rozwój kultury wśród społeczności województwa. Zadaniami priorytetowymi są:
Wybrane zadania szczegółowe.
Leksykon Kultury Warmii i Mazur.
CEiIK jest pomysłodawcą, realizatorem oraz administratorem Leksykonu Kultury Warmii i Mazur, największej w Polsce regionalnej encyklopedii kultury. Do końca 2011 roku w Leksykonie znalazło się 5000 haseł opisujących kulturę tego regionu, artystów, animatorów, instytucje, stowarzyszenia, dzieła i wydarzenia kulturalne.
Strategia Rozwoju Społeczno-Gospodarczego Województwa Warmińsko-Mazurskiego.
CEiIK prowadzi monitoring oraz prace nad ewaluacją Strategii Rozwoju Społeczno-Gospodarczego w obszarze: Dziedzictwo i Kultura. W ramach prowadzonego monitoringu obejmuje 109 instytucji kulturalnych zlokalizowanych na Warmii i Mazurach.
Ośrodek Programu "Młodzież w działaniu".
CEiIK jest Ośrodkiem Regionalnym Narodowej Agencji Programu "Młodzież w działaniu" w województwie. W ramach tego projektu CEiIK zobligowany jest do:
Kultura Pogranicza.
W 2005 r. w ramach realizowanego przez Fundację Edukacja dla Demokracji Programu Polsko-Amerykańskiej Fundacji Wolności przemiany w Regionie – RITA został sfinansowany Projekt Kultura Pogranicza-Partnerstwo i Współpraca Domów Kultury.
CEiIK gościło grupę 20 animatorów kultury z obwodu kaliningradzkiego. Głównymi celami wizyty było stworzenie transgranicznej sieci współpracy ośrodków kultury, prezentacja działań domów kultury na rzecz lokalnych społeczności, realizacja wspólnych projektów kulturalnych.
Uwieńczeniem wizyty było seminarium nt.: "Zasady i formy działalności domów kultury w obwodzie kaliningradzkim – możliwości i perspektywy współpracy".
Podmioty współpracujące.
Centrum współpracuje z: domami i ośrodkami kultury, stowarzyszeniami społeczno-kulturalnymi, samorządami lokalnymi, uczelniami wyższymi, domami pomocy społecznej oraz animatorami kultury.
Struktura Organizacyjna.
Od 1 stycznia 2012 roku w skład Centrum Edukacji i Inicjatyw Kulturalnych wchodzą następujące komórki organizacyjne:
1. Ośrodek Animacji Kultury Czynnej
2. Dział Organizacji Imprez i Promocji
3. Dział Administracyjny
4. Księgowość i Kadry
5. Samodzielne stanowiska: Instruktor ds. projektów, Instruktor ds. Leksykonu Kultury Warmii i Mazur oraz archiwum

</doc>
<doc id="778772" url="https://pl.wikipedia.org/wiki?curid=778772" title="Alfred Niepieklo">
Alfred Niepieklo

Alfred Niepieklo (ur. 11 czerwca 1927 roku w Castrop-Rauxel, zm. 1 kwietnia 2014) – niemiecki piłkarz polskiego pochodzenia. Występował na pozycji napastnika.
Kariera sportowa.
Karierę rozpoczynał w SV Castrop 02, jednak w 1951 roku przeniósł się do Borussii Dortmund, w której występował przez 8 lat. Zdobył z klubem dwa mistrzostwa Niemiec.
Tworzył legendarny atak "trzech Alfredów" ("drei Alfredos") wraz z Alfredem Kelbassą oraz Alfredem Preisslerem. Strzelił dla klubu z Dortmundu 107 bramek w 183 występach i miał ogromny udział w zdobyciu dwóch mistrzostw kraju.

</doc>
<doc id="778773" url="https://pl.wikipedia.org/wiki?curid=778773" title="Odonatrix">
Odonatrix

Odonatrix – polski biuletyn poświęcony ważkom (Odonata), . W latach 2005–2006 wydawany w Lublinie przez Polskie Towarzystwo Entomologiczne – Sekcję Odontologiczną, od roku 2007 w Olsztynie przez Wydawnictwo Mantis. Siedzibą redakcji jest Zakład Zoologii Uniwersytetu Marii Curie-Skłodowskiej w Lublinie. 
Streszczenia oraz numery w formacie PDF są dostępne w Internecie.
Redakcja: dr Paweł Buczyński (redaktor naczelny), mgr Edyta Buczyńska (sekretarz), dr Grzegorz Tończyk.
Rada Programowa: dr Rafał Bernard (Poznań), prof. dr hab. Jarosław Buszko (Toruń), dr hab. Stanisław Czachorowski prof. UWM (Olsztyn), dr Reinhard Jödicke (Westerstede, Niemcy), Bernd Kunz (Langenburg, Niemcy), dr inż. Andrzej Łabędzki (Poznań), prof. dr hab. Jacek Łętowski (Lublin). Teksty w działach "Artykuły" i "Notatki" są recenzowane.

</doc>
<doc id="778774" url="https://pl.wikipedia.org/wiki?curid=778774" title="Pogórze Wojcieszowskie">
Pogórze Wojcieszowskie

Pogórze Wojcieszowskie – niewielki mikroregion położony w południowo-wschodniej części Pogórza Kaczawskiego. Według podziału fizycznogeograficznego Jerzego Kondrackiego stanowi południową część mikroregionów Rów Świerzawski i Pogórze Złotoryjskie.
Pogórze Wojcieszowskie rozciąga się z zachodu na wschód, od doliny Kaczawy po Kłaczynę.
Od północy graniczy z Rowem Świerzawskim i Pogórzem Złotoryjskim, od wschodu ze Wzgórzami Strzegomskimi na Przedgórzu Sudeckim, od południowego wschodu z Pogórzem Wałbrzyskim (Pogórzem Bolkowskim), od południa z Górami Kaczawskimi i od zachodu z obniżeniem Rowu Wlenia.
Podłoże zbudowane jest ze skał metamorficznych metamorfiku kaczawskiego – (kambryjskich, ordowickich, sylurskich, dewońskich i dolnokarbońskich) fyllitów, łupków, zieleńców i łupków zieleńcowych oraz ze skał osadowych i wulkanicznych niecki północnosudeckiej (rowu Świerzawy). Są to dolnopermskie (czerwony spągowiec) piaskowce, zlepieńce, mułowce, porfiry i melafity oraz ich tufy; górnopermskie (cechsztyn) łupki i margle oraz wapienie i dolomity; triasowe piaskowce, mułowce i wapienie. Na tych skonsolidowanych skałach zalegają piaski i żwiry trzeciorzędowe i czwartorzędowe oraz plejstoceńskie gliny zwałowe.
Krajobraz jest pagórkowaty, z głęboko wciętymi dolinami rzek i potoków, częściowo zalesiony.
Zachodnia część leży w dorzeczu Kaczawy, a wschodnia jej dopływu – Nysy Szalonej.
Wschodnią część Pogórza Wojcieszowskiego obejmuje Park Krajobrazowy Chełmy.
Miejscowości.
Najważniejszymi miejscowościami Pogórza Złotoryjskiego są: Bolków, Dobków, Gorzanowice, Jastrowiec, Kłaczyna, Kwietniki, Lipa, Pogwizdów, Sokola, Stara Kraśnica, Świerzawa, Świny, Wolbromek.

</doc>
<doc id="778775" url="https://pl.wikipedia.org/wiki?curid=778775" title="Jan Szyttler">
Jan Szyttler

Jan Szyttler (ur. 1763 w Warszawie, zm. 1850) – polski kucharz, autor pierwszych systematycznych książek kucharskich na ziemiach polskich.
Życiorys.
Urodził się w stolicy Polski w rodzinie kucharza. Karierę rozpoczął w wieku czternastu lat jako kuchcik na dworze Ogińskich w Siedlcach. Później był kucharzem na dworze Stanisława Augusta Poniatowskiego (pod kierownictwem sławnego kuchmistrza Paula Tremona). Upodobania kulinarne króla Stanisława Augusta zapoczątkowały modę na wyrafinowaną, a zarazem zdrową kuchnię, łączącą tradycje kulinarne kuchni francuskiej i kuchni polskiej.
W 1820 roku osiadł w Wilnie, gdzie do końca życia zajmował się wyłącznie pisaniem i publikacją książek oraz poradników na tematy gospodarskie, w tym kucharskich, które cieszyły się wielką popularnością w Polsce oraz na Litwie i Białorusi. Książki kucharskie Szyttlera (które były wydawane w ogromnych, jak na owe czasy nakładach) wywarły wielki wpływ na kształtowanie szlacheckich i mieszczańskich gustów kulinarnych.
Szyttler wydał kilkadziesiąt książek, w tym najpopularniejsze: "Kuchnia myśliwska, czyli na łowach" (1823), "Kucharz dobrze usposobiony" (1830), "Poradnik dla myśliwych" (1839), "Kucharz Nowy dla osób osłabionych" (1837), "Kucharka oszczędna" (1835; wyd. III rozsz., 1840; wyd. IV rozsz., 1850).
Szyttler czerpał inspiracje dla swoich przepisów zarówno z kuchni francuskiej, jak i polskiej, oraz w mniejszym stopniu kuchni litewskiej i kuchni białoruskiej. Inni autorzy, jak Anna Ciundziewicka ("Gospodyni litewska", 1848) i Wincenta Zawadzka ("Kucharka litewska", 1854), piszący w tym okresie dzieła o podobnej tematyce mocno inspirowali się książkami Szyttlera.

</doc>
<doc id="778776" url="https://pl.wikipedia.org/wiki?curid=778776" title="Narodowe Muzeum Morskie w Hajfie">
Narodowe Muzeum Morskie w Hajfie

Narodowe Muzeum Morskie () – muzeum prezentujące 5 tysięcy lat historii związanej z morzem i obejmującej obszar basenu Morza Śródziemnego, Morza Czerwonego i Nilu. Znajduje się u podnóża góry Karmel w Hajfie (Izrael), tuż obok bazy izraelskiej marynarki wojennej.
Muzeum zostało założone w 1953 i początkowo opierało się na prywatnej kolekcji jego założyciela i pierwszego dyrektora, Aryeh Ben-Eli. W 1972 wybudowano obecny budynek muzeum. Zbiory muzeum należą do największych kolekcji archeologicznych w Izraelu. Podzielone są na działy, m.in.: archeologia podmorska, sztuka morska, mitologia morska, przyrządy naukowe (kolekcja rodziny Landau), kartografia i druki, bitwy morskie.
Na parterze znajdują się ekspozycje tymczasowe, biblioteka oraz warsztaty naukowe. Górne piętra zajmują stałe ekspozycje.

</doc>
<doc id="778779" url="https://pl.wikipedia.org/wiki?curid=778779" title="Tadzin (powiat łódzki wschodni)">
Tadzin (powiat łódzki wschodni)

Tadzin – wieś w Polsce położona w województwie łódzkim, w powiecie łódzkim wschodnim, w gminie Rzgów.
W latach 1975–1998 miejscowość administracyjnie należała do ówczesnego województwa łódzkiego.
Zobacz też: Tadzin

</doc>
<doc id="778787" url="https://pl.wikipedia.org/wiki?curid=778787" title="Scout X-2">
Scout X-2

Scout X–2 – amerykańska czterostopniowa rakieta nośna rodziny Scout, całkowicie na paliwo stałe. Występowała w czterech wariantach:

</doc>
<doc id="778790" url="https://pl.wikipedia.org/wiki?curid=778790" title="Nowy Barcik">
Nowy Barcik

Nowy Barcik – wieś w Polsce położona w województwie mazowieckim, w powiecie gostynińskim, w gminie Sanniki.
W latach 1975–1998 miejscowość należała administracyjnie do województwa płockiego.

</doc>
<doc id="778800" url="https://pl.wikipedia.org/wiki?curid=778800" title="Blood the Last Vampire">
Blood the Last Vampire



</doc>
<doc id="778802" url="https://pl.wikipedia.org/wiki?curid=778802" title="Konrad Niedźwiedzki">
Konrad Niedźwiedzki

Konrad Łukasz Niedźwiedzki (ur. 2 stycznia 1985 w Warszawie) – polski panczenista, olimpijczyk, wielokrotny mistrz Polski. Brązowy medalista mistrzostw świata na dystansach w 2013 roku w Soczi.
Brał udział w Zimowych Igrzyskach olimpijskich w Turynie w 2006, gdzie w biegu na 1500 metrów zajął 12. miejsce, a na 1000 metrów był 13. Na Zimowych Igrzyskach olimpijskich w Soczi w 2014 zdobył brązowy medal w wyścigu drużynowym.
W styczniu 2007 roku, podczas biegu na 1500 metrów podczas ME w wieloboju w Collalbo ustanowił rekord Europy na otwartym obiekcie. Jego osiągnięcie nie przetrwało nawet pięciu minut – niemal natychmiast poprawiło go czterech innych zawodników.
W 2010 roku na Zimowych Igrzyskach Olimpijskich został mianowany chorążym Polskiej Reprezentacji. W Vancouver zajął 17. miejsce na 1500 metrów, na 1000 metrów był 27., a w biegu na 500 metrów – 30.
W 2011 roku podczas Mistrzostw Świata na Dystansach w biegu na 1500 metrów zajął 12. miejsce. Drużyna, w której startował zajęła ostatnie, 8. miejsce.
Jego ojciec Krzysztof jest trenerem łyżwiarzy szybkich. W 2019 ożenił się z polską panczenistką Katarzyną Woźniak.

</doc>
<doc id="778806" url="https://pl.wikipedia.org/wiki?curid=778806" title="Daniele Vergnaghi">
Daniele Vergnaghi

Daniele Vergnaghi (ur. 16 września 1972 w Mediolanie) – włoski siatkarz, grał na pozycji libero. 61 razy wystąpił w reprezentacji Włoch.

</doc>
<doc id="778808" url="https://pl.wikipedia.org/wiki?curid=778808" title="Lubominek">
Lubominek

Lubominek – część wsi Lubomin, położona w Polsce, w województwie mazowieckim, w powiecie nowodworskim, w gminie Nasielsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="778809" url="https://pl.wikipedia.org/wiki?curid=778809" title="Wodzowie naczelni powstania listopadowego">
Wodzowie naczelni powstania listopadowego

Wodzowie naczelni powstania listopadowego 

</doc>
<doc id="778812" url="https://pl.wikipedia.org/wiki?curid=778812" title="Akt małżeństwa">
Akt małżeństwa

Akt małżeństwa – dokument sporządzony przez urzędnika urzędu stanu cywilnego jako dowód zawarcia małżeństwa. W przeszłości odpowiednikiem aktu małżeństwa była metryka ślubu sporządzana zazwyczaj przez odpowiednie władze wyznaniowe, np. parafialne. W akcie małżeństwa wymienia się:

</doc>
<doc id="778813" url="https://pl.wikipedia.org/wiki?curid=778813" title="Imagemagick">
Imagemagick



</doc>
<doc id="778817" url="https://pl.wikipedia.org/wiki?curid=778817" title="Aleksandrowo (powiat nowodworski)">
Aleksandrowo (powiat nowodworski)

Aleksandrowo – wieś w Polsce, położona w województwie mazowieckim, w powiecie nowodworskim, w gminie Nasielsk.
Rodzaj miejscowości został zmieniony 1.01.2022 r. z "kolonia wsi", na "wieś".
W latach 1975–1998 kolonia administracyjnie należała do województwa ciechanowskiego.

</doc>
<doc id="778820" url="https://pl.wikipedia.org/wiki?curid=778820" title="Urząd morski">
Urząd morski

Urząd morski – aparat pomocniczy terenowych organów administracji morskiej w Polsce, jakimi są dyrektorzy urzędów morskich.
Minister właściwy do spraw gospodarki morskiej (obecnie Minister Infrastruktury) - jako naczelny organ administracji morskiej, sprawuje nadzór nad działalnością dyrektorów urzędów morskich w zakresie uregulowanym w ustawie o obszarach morskich RP i administracji morskiej.
Do organów administracji morskiej na podstawie przepisów art. 42 ust. 2 powyższej ustawy należą sprawy z zakresu administracji rządowej związane z korzystaniem z morza w zakresie unormowanym ustawą i innymi ustawami. W szczególności do organów administracji morskiej należą sprawy:
Na podstawie ustawy o udostępnianiu informacji o środowisku i jego ochronie dyrektorzy urzędów morskich są organem opiniującym i uzgadniającym:
Zgodnie z art. 27a ust. 2 ustawy o ochronie przyrody dyrektor urzędu morskiego sprawuje nadzór nad obszarami Natura 2000 lub proponowanymi obszarami mającymi znaczenie dla Wspólnoty wyznaczonymi na obszarach morskich, z zastrzeżeniem art. 32 ust. 5 ww. ustawy, który mówi, że w przypadku gdy obszar Natura 2000 obejmuje w całości lub w części obszar parku narodowego, sprawującym nadzór nad obszarem Natura 2000 w granicach parku narodowego jest dyrektor parku narodowego. Na podstawia art. 29 ustawy o ochronie przyrody, sprawujący nadzór nad obszarem Natura 2000 sporządza plan ochrony dla obszaru Natura 2000 lub jego części. Ponadto na podstawie art. 171 ust. 2 ustawy "Prawo wodne" dyrektorzy urzędów morskich przygotowują mapy zagrożenia powodziowego oraz mapy ryzyka powodziowego od strony morza, w tym morskich wód wewnętrznych.
Urzędy Morskie są armatorami jednostek pływających, służących do transportu, obsługi, wymiany i kontroli pław morskich, wykonywania pomiarów hydrograficznych (z obróbką i opracowywaniem pomiarów), holowania i lodołamania oraz wsparcia innych służb w ratownictwie morskim (np. przy gaszeniu pożarów i zwalczaniu rozlewów olejowych). Takim statkiem jest eksploatowany w 1982 "Zodiak", który zostanie zastąpiony przez zwodowanego 26 lipca 2019 w Stoczni Remontowa Shipbuilding w Gdańsku "Zodiaka II", pierwszą z dwóch wielozadaniowych jednostek zamówionych dla Urzędów Morskich w Gdyni i Szczecinie. Jednostki te osiągać będą prędkość 13 węzłów i posiadać rozmiary: 60 metrów długości, 13 szerokości i zanurzenie na poziomie 3,5 metra. Stary "Zodiak" 11 stycznia 2021 przekazany JW 2305 Grom jako poligon szkoleniowy.
Rozporządzenie w sprawie utworzenia urzędów morskich określa terytorialny zakres działania dyrektora Urzędu Morskiego w Gdyni, w Słupsku i w Szczecinie.
Na terytorium Rzeczypospolitej działają dwa urzędy morskie:

</doc>
<doc id="778831" url="https://pl.wikipedia.org/wiki?curid=778831" title="Stefanówka (województwo łódzkie)">
Stefanówka (województwo łódzkie)

Stefanówka – wieś w Polsce położona w województwie łódzkim, w powiecie piotrkowskim, w gminie Rozprza.
W latach 1975–1998 miejscowość administracyjnie należała do województwa piotrkowskiego.

</doc>
<doc id="778839" url="https://pl.wikipedia.org/wiki?curid=778839" title="Tajniak">
Tajniak

Tajniak, Podziemne Pismo Tajniak, Podziemne Pismo Tajniak przy Tajniak SA – papierowy i internetowy periodyk alternatywny powstały w 1993. W Internecie pojawił się pod koniec 1999, jako serwis Tajniak SA, który skupiał podserwisy: fotograficzną stronę zespołu Armia, stronę eksperymentalnej grupy muzycznej Banda Idiotów, alternatywną wersję strony ircowego kanału #trojka. Jako elektroniczny periodyk Tajniak zaistniał w lipcu 2000, kiedy to pojawiły się pierwsze elektroniczne wersje Tajniaka numerowanego. Początkowo internetowy Tajniak był miesięcznikiem, potem często ukazywał się nieregularnie.
W latach 2001–2002 Tajniak współpracował z produkowaną dla radiowej Trójki audycją „@@ w sieci” (prowadzenie: Paweł Kwaśniewski; produkcja: Marcin Maziarz ukrywający się pod pseudonimem Barman), dostarczając serwisy informacyjne. W czerwcu 2005 ukazał się ostatni oficjalny numer Tajniaka. Od tego czasu ukazują się dodatki, a stronę z czarnej przemalowano na białą.
W 2001 serwis osiągnął pewien rozgłos, współorganizując protesty słuchaczy przeciwko zmianom w radiowej Trójce. Pod hasłem "Łapy Precz Od Trójki" sprzeciwiał się jej komercjalizacji, od maja 2003 propagował bojkot tej stacji. Protest ostatecznie zakończony w lipcu 2006, kiedy to stanowisko dyrektora w Programie Trzecim Polskiego Radia objął Krzysztof Skowroński.
W Tajniaku publikowali m.in.: Piotr Bronny, Żyrafka (m.in. Telenowela), Marta Bilewicz (opowiadania), Malarz Seba (komiksy), poBłażej (komiksy), Krzysztof Fiołek z Alternarium (publicystyka; obecnie w Lampie), AJK, Chrabja, Tomasz Budzyński (poezja), kabaret Piętnaście Minut Przerwy, grupa poetycka Niedoszłe Małżeństwo, grupa poetycka Psycholand, Yenndza (obecnie wielbicielka Maleo; działa w PTOP jako „Marta B. z Żywkowa” w Natangii), Jolanta Rosa, GeRhArD (eseje; obecnie jako Paweł S.: Polskie Radio).
Tajniak prowadzi także działalność wydawniczą. Pod szyldem "Podziemnej Oficyny Wydawniczej Tajniak" wydano m.in. setki kartek pocztowych Malarza Seby, a także formy literackie twórców związanych z Tajniakiem. Pod szyldem "Tajniak Rekords" wydawano m.in. płyty Koherencji i Bandy Idiotów. W ramach Tajnika działało też studio nagrań i radiostacja nadająca na przełomie 2002 i 2003 audycje w Internecie. Z biegiem czasu przerodziła ona się w tzw. rozdzielnię eteryczną. Tajniak przyznaje też doroczne niszowe nagrody Tajniaki, początkowo tylko w kategorii „płyta roku”, a później także książka, audycja, czasopismo i film roku. Podziemna Radiostacja Tajniak wznowiła nadawanie w czerwcu 2010. W ramach internetowego Radia Wnet Krzysztofa Skowrońskiego w piątki „szaman z Tajniaka” – „mnich zdzich” prowadzi Audycję z Piwnicy.

</doc>
<doc id="778840" url="https://pl.wikipedia.org/wiki?curid=778840" title="Sokoły (województwo mazowieckie)">
Sokoły (województwo mazowieckie)

Sokoły – wieś w Polsce położona w województwie mazowieckim, w powiecie radomskim, w gminie Pionki.
W latach 1957-1975 miejscowość administracyjnie należała do województwa kieleckiego, następnie W latach 1975–1998 do województwa radomskiego.
Wierni Kościoła rzymskokatolickiego należą do parafii św. Mikołaja i św. Małgorzaty w Jedlni.
Historia.
W czasie I Rzeczypospolitej Sokoły jako część Jedlni leżała na terenie województwa sandomierskiego prowincji małopolskiej, w latach 1810-1815 w departamencie radomskim Księstwa Warszawskiego, w latach 1816-1837 w obwodzie radomskim województwa sandomierskiego, w latach 1837-1844 w guberni sandomierskiej i wreszcie w latach 1845-1915 na terenie guberni radomskiej Królestwa Kongresowego.
W latach 1919-1939 miejscowość administracyjnie należała do gminy Jedlnia, w powiecie kozienickim, w województwie kieleckim.
W czasie okupacji pod niemiecką administracją Generalnego Gubernatorstwa.

</doc>
<doc id="778847" url="https://pl.wikipedia.org/wiki?curid=778847" title="Ostrzeń pospolity">
Ostrzeń pospolity

Ostrzeń pospolity, ostrzeń purpurowy, psi język ("Cynoglossum officinale" L.) – gatunek rośliny należący do rodziny ogórecznikowatych.
Rozmieszczenie geograficzne.
Rodzimy obszar występowania obejmował niektóre obszary Europy i Azji. Jako gatunek zawleczony lub uciekinier z upraw szeroko rozprzestrzenił się w USA i południowej części Kanady. Zanotowano jego występowanie także w Panamie i kilku krajach Afryki. W Polsce jest dość częsty w całym kraju na niżu i w piętrze pogórza. Jego status we florze Polski jest nieznany; być może jest gatunkiem rodzimym, być może archeofitem. 

</doc>
<doc id="778848" url="https://pl.wikipedia.org/wiki?curid=778848" title="Czarna Kolonia">
Czarna Kolonia

Czarna Kolonia (d. Czarna-Stary Dwór) – wieś w Polsce położona w województwie mazowieckim, w powiecie radomskim, w gminie Pionki.
W latach 1944–1975 miejscowość administracyjnie należała do województwa kieleckiego, a następnie w latach 1975–1998 do województwa radomskiego.
Wierni Kościoła rzymskokatolickiego należą do parafii św. Idziego w Suchej lub do parafii św. Andrzeja Boboli w Słupicy

</doc>
<doc id="778851" url="https://pl.wikipedia.org/wiki?curid=778851" title="Jovan Skerlić">
Jovan Skerlić

Jovan Skerlić (Јован Скерлић, ur. 20 sierpnia 1877 w Belgradzie, zm. 15 maja 1914 tamże) – jeden z największych serbskich krytyków i teoretyków literackich.
Edukację pobierał w stolicy kraju – tam ukończył szkołę podstawową, gimnazjum, jak również kurs filozofii. Na Uniwersytecie w Belgradzie (ówczesna Velika škola) otrzymał dyplom z języka francuskiego z literaturą i teorią literatury, jako uczeń Bogdana Popovicia. Następnie udał się do Lozanny, gdzie zdał doktorat z literatury francuskiej. Przez krótki okres pracował jako nauczyciel w gimnazjum w Belgradzie, bowiem zaraz po złożeniu egzaminu doktoranckiego został mianowany wykładowcą Uniwersytetu w Belgradzie, początkowo języka francuskiego i literatury francuskiej, a następnie literatury serbskiej, którą wykładał do śmierci.
Został wybrany członkiem Serbskiej Akademii Królewskiej (późniejszej Serbskiej Akademii Nauk i Sztuk – SANU) 3 lutego 1910 roku.

</doc>
<doc id="778853" url="https://pl.wikipedia.org/wiki?curid=778853" title="Sebastian Kęska">
Sebastian Kęska

Sebastian Kęska (ur. 3 grudnia 1980 w Otwocku) – polski piłkarz, grający na pozycji pomocnika.
Karierę rozpoczynał w Polonii Warszawa. W sezonie 2000/2001 zdobył z tym klubem Puchar Polski (Sebastian wystąpił w obu meczach finałowych; w pierwszym z nich grał przez pełne 90 minut). W 2002 roku wystąpił w czterech meczach Pucharu UEFA, w tym w dwumeczu z FC Porto. W macierzystym klubie grał do końca sezonu 2002/2003. Odszedł wtedy do GKS Katowice. Grał tam regularnie lecz po 1,5 roku wrócił do stolicy. Gdy po pół roku ponownej gry w Polonii odszedł do Świtu Nowy Dwór Mazowiecki, zaczęła się seria zmian klubów co 6 miesięcy (z przerwą na półtoraroczny pobyt w ŁKS-ie Łódź). W ten sposób wylądował w swoim rodzinnym mieście Otwocku, gdzie występował w Starcie Otwock. 28 października 2009 w meczu 1/8 finału Pucharu Polski na skutek zderzenia z Matko Perdijiciem doznał kontuzji zerwania więzadeł krzyżowych, którą leczył ponad rok. W konsekwencji tego poważnego urazu stracił cały 2010 rok, w którym nie zagrał ani jednego meczu. W sezonie 2011/12 grał w stołecznej Przyszłości Włochy.

</doc>
<doc id="778854" url="https://pl.wikipedia.org/wiki?curid=778854" title="Ostrzeń">
Ostrzeń

Ostrzeń ("Cynoglossum" ) – rodzaj roślin z rodziny ogórecznikowatych. Obejmuje ok. 75–83 gatunków. Są to rośliny jednoroczne, dwuletnie lub byliny występujące głównie na rozległych obszarach Azji, 11 gatunków rośnie w Europie, nieliczne gatunki rosną w górach wschodniej Afryki i na południowym krańcu tego kontynentu. W Polsce jako gatunek rodzimy występuje jeden gatunek – ostrzeń pospolity "C. officinale". Poza tym obecny bywa jako przejściowo dziczejący ostrzeń drobnozadziorkowy "C. microglochin".
Rośliny te zasiedlają najczęściej tereny otwarte, kamieniste zbocza, widne lasy. Kilka gatunków, a zwłaszcza ostrzeń powabny "Cynoglossum amabile", uprawianych bywa jako rośliny ozdobne. Ostrzeń pospolity wykorzystywany był jako roślina lecznicza, a jego młode liście spożywano w postaci sałatek.
Systematyka.
Rodzaj należy do podplemienia "Cynoglossinae", plemienia "Cynoglosseae" w obrębie podrodziny "Cynoglossoideae" w rodzinie ogórecznikowatych ("Boraginaceae").

</doc>
<doc id="778856" url="https://pl.wikipedia.org/wiki?curid=778856" title="Kolonka">
Kolonka

Kolonka – wieś w Polsce położona w województwie mazowieckim, w powiecie radomskim, w gminie Pionki. Leży przy drodze wojewódzkiej nr 737. Dawniej osada leśna i przysiółek wsi Kieszek.
Wierni Kościoła rzymskokatolickiego należą do parafii św. Józefa Oblubieńca Najświętszej Maryi Panny w Jedlni-Letnisku.
Historia.
Okres do 1918.
W czasie I Rzeczypospolitej Kolonka jako integralna część Jedlni leżała na terenie województwa sandomierskiego prowincji małopolskiej, w latach 1810-1815 w departamencie radomskim Księstwa Warszawskiego, w latach 1816-1837 w obwodzie radomskim województwa sandomierskiego, w latach 1837-1844 w powiecie radomskim guberni sandomierskiej i wreszcie w latach 1845-1915 na terenie guberni radomskiej Królestwa Kongresowego, z czego od 1882 leżała w gminie Jedlnia w powiecie kozienickim.
Lata 1918-1945.
W latach 1919-1939 miejscowość administracyjnie należała do gminy Jedlnia, w powiecie kozienickim, w województwie kieleckim.
W czasie okupacji pod niemiecką administracją Generalnego Gubernatorstwa. W pobliskim lesie (obecnie rezerwat przyrody "Jedlnia") okupanci rozstrzelali kilkuset polskich zakładników, o czym przypomina wzniesionych tu później 6 mogił.
W latach 1939-1945 w Kolonce istniał podobwód ZWZ-AK, dowodzony przez komendanta ppor. Jerzego Dąbkowskiego ps. "Longin" oraz jego zastępcę Stanisława Siczka ps. "Jeleń". Oddział "leśnych" Dąbkowskiego wyszedł z konspiracji dopiero w lipcu 1945.
Lata powojenne.
W latach 1945-1975 również leżała w województwie kieleckim (1945-1954 w gminie Jedlnia, 1954-1959 w gromadzie Poświętne, 1960-1972 w osiedlu Jedlnia-Letnisko, zaś od 1973 do dzisiaj w nowo utworzonej gminie Pionki).
22 lipca 1954, w 10. rocznicę ogłoszenia Manifestu PKWN i w Narodowe Święto Odrodzenia Polski, w Kolonce oddano do użytku stadion sportowy, na którym rozgrywki zaczął LKS Jodła Jedlnia-Letnisko. Na terenie stadionu znalazły się - boisko do gry w piłkę nożną i siatkową, urządzenia lekkoatletyczne: bieżnia, skocznia i rzutnie, a nawet oświetlone lodowisko.
31 grudnia 1959 wieś Kolonka i oddziały nr nr 134, 138–151 i 213–216 lasów państwowych Nadleśnictwa Jedlnia wyłączono z gromady Poświętne, włączając je do osiedla Jedlnia-Letnisko w powiecie radomskim w tymże województwie.
W latach 70. XX wieku drogę w kierunku stadionu utwardzono betonowymi płytami pochodzącymi z lotniska wojskowego Radom-Sadków.
W latach 1975–1998 Kolonka leżała w gminie Pionki nowo powstałego województwa radomskiego.
W 1976 na pobliskiej rzece Gzówka wybudowano Zalew Siczki, miejsce wypoczynku wielu mieszkańców Radomia i całego regionu. W 1982 pobliski las wszedł w skład rezerwatu przyrody "Jedlnia", co Kolonkę uczyniło jeszcze bardziej atrakcyjną turystycznie. W drodze z Kolonki na kładkę nad Zalewem Siczki istniał ośrodek wypoczynkowy Zakładów Przemysłu Tytoniowego w Radomiu.
W latach 90. XX wieku w Kolonce powstała stacja paliw (obecnie pod marką LOTOS Optima), wyburzono natomiast domki letniskowe Zakładów Przemysłu Tytoniowego w Radomiu.
Infrastruktura i transport.
Miejscowy plan zagospodarowania przestrzennego z 1986 ze zmianami uchwalonymi w 1990 przewiduje zabudowę letniskową zarówno w Kolonce, jak i 3 pobliskich sołectwach: Kieszku, Stokach i Zadobrzu. Wieś podłączona jest do sieci elektrycznej oraz wodociągowej, a także do linii telefonicznej. Brakuje kanalizacji, jednak zrealizowano budowę przydomowych oczyszczalni ze środków WFOŚ.
Kilkadziesiąt metrów od zabudowań wiejskich znajduje się stacja paliw i stadion A-klasowej drużyny w piłce nożnej LKS Jodła Jedlnia-Letnisko (powst. 1949), zaś kilkaset metrów dalej - mogiły z czasu II wojny światowej, Zalew Siczki na rzece Gzówka, stara kapliczka maryjna, ujęcie wody pitnej oraz leśniczówka.
W Kolonce znajduje się przystanek na żądanie komunikacji autobusowej, głównie relacji Radom-Pionki i Radom-Kozienice. Najbliższe miejsca odjazdu pociągów to natomiast Jedlnia Kościelna w Sokołach oraz stacja kolejowa Jedlnia-Letnisko.
Dla miejscowości właściwymi miejscowo są: parafia św. Józefa, posterunek policji oraz urząd pocztowy w Jedlni-Letnisko.

</doc>
<doc id="778857" url="https://pl.wikipedia.org/wiki?curid=778857" title="Obinna Nwaneri">
Obinna Nwaneri

Obinna Nwaneri (ur. 19 marca 1982 w Lagos) – nigeryjski piłkarz grający na pozycji środkowego obrońcy.
Kariera klubowa.
Obinna pochodzi z Lagos i tam też stawiał swoje pierwsze piłkarskie kroki w klubie Julius Berger FC. Do pierwszej drużyny trafił w 2000 roku i od razu wskoczył do pierwszej jedenastki zespołu. Z zespołem, który rok wcześniej walczył o utrzymanie w lidze, Nwaneri niespodziewanie został mistrzem kraju. W 2001 roku Julius Berger nie grało już tak dobrze jak rok wcześniej. Co prawda w lidze przy dużym udziale Obinny straciło po Enyimbie najmniej bramek w lidze, ale zajęło dopiero 10. pozycję, a do tego odpadło w fazie grupowej Ligi Mistrzów. W 2002 roku Julius Berger zajęło 6. pozycję, ale w finale Pucharu Nigerii zwyciężyło 3:0 z Yobe Desert Stars. Nwaneri grał w finale pełne 90 minut.
W 2003 roku Obinna przeszedł do mistrza kraju, Enyimby, klubu, który przy dużych nakładach finansowych zaczął sprowadzać najlepszych zawodników w kraju do siebie. Środek obrony Enyimby Nwaneri stanowił z Romanusem Orjintą i między innymi przy ich dobrej postawie klub z Aby został mistrzem kraju. Klub dobrze radził sobie także w Lidze Mistrzów i okazał się lepszy w finale od Ismaily SC z Egiptu, stając się tym samym pierwszym nigeryjskim klubem w historii, który wygrał najważniejsze rozgrywki klubowe Afryce. W 2004 roku Nwanweri był kapitanem Enyimby i zespół po raz drugi z rzędu został najlepszym na kontynencie. Obinna wystąpił w zwycięskim finale z Espérance Tunis i sam wykorzystał ostatniego, decydującego karnego w serii rzutów karnych i Enyimba wygrała w nich 5:3. Zespół nie zdołał jednak wywalczyć mistrzostwa Nigerii i został wicemistrzem oddając prymat drużynie Dolphins FC.
Pod koniec 2004 roku Nwaneri uzgodnił warunki kontraktu z Orlando Pirates, jednak kluby nie doszły do porozumienia w sprawie kwoty transferu. Ostatecznie Nwaneri przeszedł do tunezyjskiego Esperance. W lidze zagrał w 7 meczach i ze swoim klubem zakończył sezon na 4. miejscu. Rok później Esperance już nie miał sobie równych w ekstraklasie i został mistrzem kraju. Nwaneri miał w tym duży udział i do tego sukcesy przyczynił się dobrą grą w obronie.
Zimą 2007 roku Obinna przeszedł do szwajcarskiego klubu FC Sion i od razu został zawodnikiem wyjściowej jedenastki. W 2010 roku odszedł do kuwejckiego klubu Kazma SC. Od 2012 roku do końca kariery grał w Malezji, w takich klubach jak: Kelantan FA, Johor Darul Takzim, ATM FA i Perlis FA.
Kariera reprezentacyjna.
W 2002 roku Obinna znajdował się w szerokiej kadrze 54 zawodników, jako kandydat do wyjazdu na finały MŚ 2002. Ostateczne jednak nie pojechał na tę imprezę.
W pierwszej reprezentacji Nigerii Nwaneri zadebiutował 5 września 2004 roku w zwycięskim 3:0 wyjazdowym meczu z Zimbabwe, rozegranym w ramach kwalifikacji do Mistrzostw Świata w Niemczech. W tym samym roku wystąpił również w towarzyskim meczu z RPA.
W 2005 roku Nwaneri wystąpił w 3 meczach eliminacyjnych do Mundialu 2006, a w 2006 roku został powołany do kadry na Puchar Narodów Afryki 2006. Tam był rezerwowym obrońcą i wystąpił w 3 meczach – od 88. minuty w wygranym 1:0 grupowym meczu z Ghaną, od 86. minuty w wygranym ćwierćfinale meczu z Tunezją oraz pełne 90 minut w wygranym 1:0 meczu o 3. miejsce z Senegalem.

</doc>
<doc id="778859" url="https://pl.wikipedia.org/wiki?curid=778859" title="Czarnuszka (roślina)">
Czarnuszka (roślina)

Czarnuszka ("Nigella" L.) – rodzaj roślin jednorocznych z rodziny jaskrowatych, dziko rosnących głównie na obszarach śródziemnomorskich oraz w zachodniej Azji. Należy do niego około 25–26 gatunków. W Polsce dziko rośnie jeden gatunek – czarnuszka polna "N. arvensis". Rośliny te wyróżniają się silnie podzielonymi liśćmi i mniej lub bardziej zrośniętymi, dętymi mieszkami. Wiele gatunków uprawianych jest jako rośliny ozdobne i przyprawy (aromatyczne nasiona).
Systematyka.
Rodzaj z podrodziny "Ranunculoideae" Arnott, rodziny jaskrowatych ("Ranunculaceae") z rzędu jaskrowców ("Ranunculales"), należących do kladu dwuliściennych właściwych (eudicots). Reprezentuje plemię "Nigelleae". Dwa pozostałe rodzaje z plemienia (czarnusznik "Garidella" i "Komaroffia") bywają włączane do rodzaju "Nigella".
Zastosowanie.
Teodor Tabernaemontanus w wydanej przez siebie w 1588 roku „Nowej kompletnej księdze ziół” podał ponad 150 zastosowań leczniczych czarnuszki. Wymienił stosowanie tego uniwersalnego ziela na dolegliwości żołądka, bóle głowy czy okłady z wywaru na oczy. Czarnuszkę w postaci wywaru podawało się również młodym matkom jako środek mlekopędny oraz regulujący zaburzenia miesiączki. Czarnuszka jest stosowana w przemyśle piekarniczym jako dodatek aromatyczny do pieczywa. W medycynie olej z nasion czarnuszki stosowany jest w preparatach, które wykazują działanie uspokajające, przeciwzapalne, przeciwgrzybiczne oraz wzmacniające układ odpornościowy.
Jako ozdobne uprawia się: czarnuszkę wschodnią, całolistną, hiszpańską, damasceńską i bucharską.

</doc>
<doc id="778861" url="https://pl.wikipedia.org/wiki?curid=778861" title="Glött">
Glött

Glött – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, wchodzi w skład wspólnoty administracyjnej Holzheim. Leży na obrzeżach Jury Szwabskiej, około 9 km na południe od Dillingen an der Donau.
Polityka.
Wójtem gminy jest Friedrich Käßmeyer, rada gminy składa się z 12 osób.

</doc>
<doc id="778862" url="https://pl.wikipedia.org/wiki?curid=778862" title="Ciemiężyca">
Ciemiężyca

Ciemiężyca, ciemierzyca ("Veratrum") – rodzaj bylin należący do rodziny melantkowatych. Obejmuje ok. 28–40 gatunków występujących w większości w strefie klimatu umiarkowanego półkuli północnej. 
Systematyka.
Jeden z kilku rodzajów wchodzący w skład podrodziny "Melianthieae" stanowiącej klad bazalny w obrębie rodziny melantkowatych ("Melanthiaceae"), która włączana jest do rzędu liliowców ("Liliales") w obrębie jednoliściennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schafn.), nadrząd "Lilianae" Takht., rząd melantkowce ("Melanthiales" R. Dahlgre ex Reveal), rodzina melantkowate ("Melanthiaceae" Batsch., podrodzina "Veratroideae" Burmeist., plemię "Veratreae"T. Nees &amp; C.H. Eberm. ex Endl., rodzaj ciemiężyca ("Veratrum" L.).

</doc>
<doc id="778867" url="https://pl.wikipedia.org/wiki?curid=778867" title="Heuaktion">
Heuaktion

Heuaktion (pol. "Akcja Siano") – niemiecka nazistowska akcja przesiedleńcza i germanizacyjna realizowana w latach II wojny światowej w ramach programu rabunku dzieci, będącego częścią Generalnego Planu Wschodniego, mająca na celu pozyskanie jednostek uznanych przez eugenikę niemiecką za "wartościowe rasowo". 
"Heuaktion" została zarządzona przez Alfreda Rosenberga w 1941 i realizowana była w ograniczonej formie po agresji Niemiec na ZSRR w tym samym roku - szczególne jej nasilenie przypada na rok 1944, kiedy wycofująca się armia niemiecka pochwyciła na terenie Polski 40 do 50 tysięcy dzieci w wieku 10-14 lat w celu przewiezienia ich do Niemiec. Plany te realizowała wówczas Grupa Armii "Północna Ukraina" (na terytorium Ukrainy wcielano przymusowo do formacji SS młodzież powyżej 17 lat, a do formacji pomocniczych SS osoby poniżej 17 roku życia) i Grupa Armii "Środek" pod dowództwem m.in. Walthera Modela, ponoszącego współodpowiedzialność za te działania, a także niemiecka 9 Armia. Henning von Tresckow podpisał rozkaz w ramach akcji, mimo że był przeciwnikiem Hitlera.
Dzieci trafiały najpierw do specjalnego obozu selekcyjnego (niem. "Kindererziehungslager"), gdzie naukowcy niemieccy oceniali je pod kątem posiadania pożądanych cech rasowych, następnie po zmianie nazwiska i zniszczeniu oryginalnych metryk urodzenia wysyłano je do Niemiec – reszta uznana za "niepełnowartościowych" trafiała do obozów w Auschwitz, Kulmhof w Chełmnie nad Nerem lub do Generalnego Gubernatorstwa.

</doc>
<doc id="778870" url="https://pl.wikipedia.org/wiki?curid=778870" title="James Gunn (pisarz)">
James Gunn (pisarz)

James Edwin Gunn (ur. 12 lipca 1923 w Kansas City, Missouri, zm. 23 grudnia 2020 w Lawrence) – amerykański pisarz gatunku fantastyki naukowej, redaktor, wykładowca, antologista oraz krytyk fantastyki i jej wydawca.
Życiorys.
W trakcie drugiej wojny światowej odbył trzyletnią służbę w United States Navy. Po jej zakończeniu studiował na Uniwersytecie w Kansas uzyskując w 1947 roku licencjat w dziedzinie dziennikarstwa magistra filologii angielskiej. Następnie pracował w tym samym uniwersytecie jako wykładowca teorii literatury specjalizujący się w fantastyce naukowej oraz dyrektor wydziału zajmującego się public relations. W latach 1971–1972 pełnił funkcję przewodniczącego Stowarzyszenia Amerykańskich Pisarzy Science Fiction, a w latach 1980–1982 stał na czele Science Fiction Research Association. Gunn był także założycielem i dyrektorem Centrum Badań Fantastyki Naukowej działającego przy Uniwersytecie w Kansas.
Karierę pisarską rozpoczął w 1948 jako wolny pisarz. Autor 26 książek wydanych w kilkunastu krajach i prawie 100 opowiadań opublikowanych w czasopismach i antologiach.
Był gościem honorowym na zjeździe miłośników literatury science fiction w Jugosławii i Stanach Zjednoczonych.
W 1986 roku był gościem na konwencie fanów fantastyki Polcon zorganizowanym w Katowicach.
Zmarł z przyczyn naturalnych w środę rano, 23 grudnia 2020 roku. Miał 97 lat.
Twórczość.
Książki redagowane przez Jamesa Gunna

</doc>
<doc id="778871" url="https://pl.wikipedia.org/wiki?curid=778871" title="Bissingen (Bawaria)">
Bissingen (Bawaria)

Bissingen – gmina targowa w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau. Leży na obrzeżach Jury Szwabskiej, około 22 km na północny wschód od Dillingen an der Donau, nad rzeką Kessel.
Polityka.
Wójtem gminy jest Michael Holzinger, rada gminy składa się z 16 osób.
Współpraca.
Miejscowość partnerska:

</doc>
<doc id="778872" url="https://pl.wikipedia.org/wiki?curid=778872" title="Joel Benjamin">
Joel Benjamin

Joel Benjamin (ur. 11 marca 1964 w Nowym Jorku) – amerykański szachista, arcymistrz od 1986 roku.
Kariera szachowa.
W roku 1982 zdobył w Kopenhadze brązowy medal na mistrzostwach świata juniorów do lat 20. W 1985 podzielił II miejsce w Hastings. W tym samym roku zdobył srebrny medal na mistrzostwach Stanów Zjednoczonych. Rok później podzielił w mistrzostwach II miejsce, zaś w 1987 zdobył po raz pierwszy tytuł mistrza USA. W 1988 zwyciężył w Saint John. W kolejnych latach triumfował w Cannes (1989), Honolulu (1996), Sztokholmie (turniej "Rilton Cup", 1996/1997), Sydney (1999) oraz Edmonton (2000). W latach 1997 i 2000 zdobył kolejne dwa złote medale mistrzostw kraju, w 2002 podzielił III miejsce, w 2003 – II, a w 2005 – ponownie III. W 2006 podzielił I miejsce w otwartym turnieju "World Open" w Filadelfii.
W latach 1988–2002 sześciokrotnie brał udział w szachowych olimpiadach, zdobywając wraz z drużyną dwa medale: srebrny (1990) oraz brązowy (1996). Łącznie rozegrał 54 olimpijskie partie, w których uzyskał 32½ pkt. W swoim dorobku posiada również trzy medale drużynowych mistrzostw świata: 2 złote (1993 ― drużynowo i indywidualnie) oraz srebrny (1997 wraz z drużyną).
Najwyższy ranking w karierze osiągnął 1 lipca 1993, z wynikiem 2620 punktów dzielił wówczas 33. miejsce na światowej liście FIDE, jednocześnie zajmując 4. miejsce wśród amerykańskich szachistów.
W 1993 roku zagrał samego siebie w filmie "Szachowe dzieciństwo", natomiast 2003 – w dokumentalnym filmie "Game Over: Kasparov and the Machine". W 1997 należał do zespołu, który przygotował bibliotekę debiutową dla Deep Blue w meczu przeciwko Garriemu Kasparowowi.

</doc>
<doc id="778875" url="https://pl.wikipedia.org/wiki?curid=778875" title="Sheva">
Sheva



</doc>
<doc id="778880" url="https://pl.wikipedia.org/wiki?curid=778880" title="Biały szum">
Biały szum



</doc>
<doc id="778882" url="https://pl.wikipedia.org/wiki?curid=778882" title="Batalion Strzelców Narciarskich SS Norwegen">
Batalion Strzelców Narciarskich SS Norwegen

Batalion Strzelców Narciarskich SS „Norwegen” (niem. "SS-Schijäger-Batallion „Norwegen”") – specjalistyczny narciarski oddział wojskowy Waffen-SS złożony z Norwegów podczas II wojny światowej.
Geneza.
Niemiecka 6 Dywizja Górska SS „Nord”, która prowadziła walki z Sowietami w północnej Karelii, potrzebowała specjalistycznego pododdziału narciarskiego, który byłby przeznaczony do zimowych patroli. W rezultacie doszło do spotkania oficerów z dowództwa dywizji z Gustem Jonassenem, przywódcą sportowej sekcji norweskiej faszystowskiej partii Nasjonal Samling (NS). Zwerbował on ok. 120 ochotników z NS, ale także z norweskiego SS, z których sformowano oddział w sile kompanii.
G. Jonassen przeszedł kurs w Bad Tölz, a jego ludzie szkolenie wojskowe w Sennheim. Późną wiosną 1943 Norwegowie dołączyli do 6 DGór. SS jako Ochotnicza Kompania Strzelców Narciarskich „Norwegen” ("SS-Freiwilligen-Schikompanie „Norwegen”"). Już 26 maja G. Jonassen zginął na minie. W lipcu kompania została rozbudowana do wielkości batalionu.
Zarys historyczny.
Nowi ochotnicy pochodzili z NS oraz spośród Norwegów służących w naziemnych jednostkach Luftwaffe i nowo formowanego Pułku Grenadierów Pancernych SS „Norge”. Batalion składał się z trzech kompanii strzelców narciarskich, ale bez kompanii ciężkiej broni. Na jego czele stanął niemiecki oficer Richard Benner, zastąpiony w kwietniu 1944 przez Norwega Frode Halle. Kadra dowódcza – poza dowódcą 3 kompanii – była całkowicie norweska.
Oddział w sile ok. 700 ludzi przebywał na froncie przez okres 8 miesięcy. W tym czasie wykonywał długodystansowe bojowe patrole narciarskie (czasami trwające po kilka tygodni) o charakterze zwiadowczym i dywersyjnym. W czerwcu liczebność batalionu zmniejszyła się z powodu tymczasowego odejścia 1. kompanii. W tym czasie pozostałe kompanie zajmowały pozycje na wzgórzach „Kaprolat” i „Hasselmann” w północnej Karelii. 25 czerwca 1944 Sowieci przeprowadzili silny atak na wzgórze „Kaprolat”, a następnego dnia na drugie wzniesienie. Norwegowie ponieśli ciężkie straty wynoszące ponad 190 zabitych i rannych (niektóre źródła podają liczbę 135). Batalion został przeniesiony na tyły w celu wypoczynku. W sierpniu przybyło ok. 200 nowych ochotników oraz 3 Policyjna Kompania pod dowództwem Aage Henry Berga.
Po kapitulacji Finlandii 4 września Norwegowie przyłączyli się do wycofywujących się z fińskiego terytorium Niemców. Spędzili 3 tygodnie w Rovaniemi, a po ataku fińskich oddziałów na miasto, przeszli do Norwegii, osiągając w grudniu Narvik. Następnie zostali przetransportowani w rejon Oslo, gdzie dotychczasowy dowódca Frode Halle zrezygnował. Zastąpił go Egil Hoel, a oddział przeorganizowano wkrótce w zmotoryzowany narciarski batalion policji (SS-Ski Bataillon 506.) w składzie sześciu kompanii.

</doc>
<doc id="778883" url="https://pl.wikipedia.org/wiki?curid=778883" title="Giovanni Varglien">
Giovanni Varglien

Giovanni Varglien (ur. 16 maja 1911 w Fiume, zm. 16 października 1990 w Trieście), włoski piłkarz oraz trener piłkarski.
Kariera klubowa.
Debiut w Juventusie zaliczył w sezonie 1929/1930. W tym klubie spędził najwięcej lat swojej kariery oraz zdobył najwięcej trofeów. W koszulce "Bianconerich" rozegrał w sumie 412 meczów, co daje mu w klasyfikacji trzynaste miejsce.
Piłkarską karierę zakończył w sezonie 1948/1949 w klubie Palermo.
Kariera trenerska.
Jako trener, Giovanni Varglien pracował w klubach Palermo, Atalanta, Novara, Vefaspor, Lanerossi Vicenza, Salernitana, Pordenone, Casale, Biellese i Jesi.

</doc>
<doc id="778884" url="https://pl.wikipedia.org/wiki?curid=778884" title="Bouquet garni">
Bouquet garni

Bouquet garni – używana przez francuskich kucharzy nazwa bukietu przypraw, składającego się tradycyjnie z 3 ziół: 8 części natki pietruszki, 1 części liścia laurowego i 1 części tymianku. Można w nim także znaleźć, zależnie od przepisu, bazylię, rozmaryn, trybulę, czarny pieprz, cząber czy rzadko używane w Polsce krwiściąg i bylicę. Czasami dodaje się warzywa – korzeń pietruszki, pora, cebulę, seler. Zwykle zioła związane są za pomocą nici lub sznurka, by łatwiej było je usunąć po gotowaniu. Niektórzy kucharze używają zamiast wiązania woreczka lub siatki.
Bouquet garni dodaje smaku wielu potrawom; najczęściej jest dodawany do zup i gulaszów.

</doc>
<doc id="778886" url="https://pl.wikipedia.org/wiki?curid=778886" title="James Gunn (ujednoznacznienie)">
James Gunn (ujednoznacznienie)



</doc>
<doc id="778887" url="https://pl.wikipedia.org/wiki?curid=778887" title="Nagroda Jana Baptysty Quadro">
Nagroda Jana Baptysty Quadro

Nagroda Miasta Poznania im. Jana Baptysty Quadro – nagroda architektoniczna przyznawana co roku za najlepszą realizację architektoniczną w Poznaniu.
Charakterystyka konkursu.
Nagrodę ustanowił w kwietniu 1999 Zarząd Miasta Poznania. Nazwa nagrody nawiązuje do architekta miasta Poznania, działającego w epoce renesansu – Jana Baptysty Quadro, twórcy między innymi ratusza poznańskiego.
Nagroda jest przyznawana autorowi lub zespołowi autorów za zrealizowany na terenie Poznania (w roku poprzedzającym przyznanie nagrody) projekt architektoniczny, uznany za najlepszy spośród zgłoszonych do konkursu. Wyjątkiem jest pierwsza nagroda, bowiem przyznana została w 1999, za projekt zrealizowany w 1990.
Uroczystość wręczania nagród odbywa się w Sali Renesansowej poznańskiego ratusza.
Laureaci nagrody.
Dodatkowo w roku 2005 kapituła konkursu uznała Dom Towarowy Okrąglak najpiękniejszym poznańskim budynkiem powstałym w ostatnim półwieczu i przyznała pośmiertnie "Złotego Quadro" jego autorowi – Markowi Leykamowi.
W konkursie tym przyznano też wyróżnienia następującym realizacjom:

</doc>
<doc id="778890" url="https://pl.wikipedia.org/wiki?curid=778890" title="Lars Ricken">
Lars Ricken

Lars Ricken (ur. 10 lipca 1976 w Dortmundzie) – niemiecki piłkarz występujący na pozycji pomocnika. Przez całą swoją profesjonalną karierę grał w Borussii Dortmund. Zakończył ją 16 lutego 2009 roku.
Początki.
Rozpoczynał karierę w 1982 roku młodzieżowym klubie TuS Eving-Lindenhorst, skąd przeniósł się w 1986 do innego młodzieżowego klubu Eintrachtu Dortmund. W wieku 14 lat został dostrzeżony przez skautów innej drużyny z Dortmundu – Borussii. Jego kariera po przejściu do BVB nabrała rozpędu. W drugiej drużynie wyrósł na prawdziwą gwiazdę i już w 1994 roku dostał swoją szansę w 1 drużynie. Zadebiutował w Bundeslidze w spotkaniu z VfB Stuttgart, a dwa tygodnie później strzelił swoją pierwszą bramkę w lidze – w spotkaniu z MSV Duisburg. Powoli wchodził do drużyny, w której występowali m.in. Matthias Sammer, Stéphane Chapuisat czy Michael Zorc.
Finał Ligi Mistrzów.
W sezonie 1996/1997 Borussia Dortmund awansowała do finału Ligi Mistrzów. W spotkaniu finałowym z Juventusem Lars usiadł na ławce rezerwowych, by wejść w drugiej połowie. Po kilkunastu sekundach od wejścia dostał piłkę na środku boiska, podbiegł kilka metrów i z odległości około 30 metrów strzelił do bramki Włochów. Bramka ta przypieczętowała zwycięstwo Borussii.
Kontuzje.
Lars Ricken był trapiony różnego rodzaju kontuzjami, które nie pozwoliły mu stać się graczem światowej klasy. Nie mógł zagrać na dwóch wielkich turniejach – w 1998 na Mistrzostwach Świata, a w 2000 na Mistrzostwach Europy. Gdy powrócił do sprawności pomógł drużynie wygrać mistrzostwo Niemiec w 2002 roku (było to jego trzecie mistrzostwo w karierze, wcześniej wygrywał ligę w 1995 i 1996). Został powołany przez Rudiego Völlera na Mistrzostwa Świata w 2002, jednak grał tylko w krótkich fragmentach meczów. Po tym turnieju znów doznał kontuzji, która podważyła jego rolę w drużynie. Utracił także miejsce w składzie reprezentacji.
Ricken mieszka w Herdecke nieopodal Dortmundu.

</doc>
<doc id="778894" url="https://pl.wikipedia.org/wiki?curid=778894" title="Konkurs Piosenki Eurowizji 1997">
Konkurs Piosenki Eurowizji 1997

42. Konkurs Piosenki Eurowizji został zorganizowany 3 maja 1997 roku w Point Theatre, w Dublinie przez irlandzkiego nadawcę publicznego Raidió Teilifís Éireann (RTE), dzięki zwycięstwu Eimear Quinn, reprezentantki Irlandii podczas konkursu w 1996 roku.
Koncert finałowy prowadzili Carrie Crowley i Ronan Keating, a zwycięzcą zostali reprezentanci Wielkiej Brytanii – zespół Katrina and the Waves z utworem „Love Shine a Light” autorstwa Kimberleya Rewa, za który zdobył 227 punktów
Przebieg konkursu.
Po kontrowersjach związanymi z rundą kwalifikacyjną w 1996 roku, Europejska Unia Nadawców (EBU) wprowadziła nowe zasady kwalifikacji do finału: kraje z najmniejszą średnią punktów uzyskanych w czterech poprzednich finałach mogły być wykluczone z udziału. Z powodu rezygnacji Izraela z udziału w konkursie, tłumaczonej rocznicą Dnia Pamięci Holokaustu, w stawce finałowej znalazła się reprezentacja Bośni i Hercegowiny.
Podczas konkursu w pięciu krajach – Austrii, Niemczech, Szwecji, Szwajcarii i Wielkiej Brytanii – testowane było głosowanie telefoniczne. Wyniki krajów teległosujących różniły się w niektórych przypadkach od tych, które korzystały z jurorów. Z 18 punktów na koncie, Islandia otrzymała 16 z nich od pięciu krajów używających głosów telefonicznych.
Kraje uczestniczące.
Z powodu wprowadzenia nowych zasad kwalifikacji do finału, z udziału w konkursie musieli zrezygnować nadawcy z Belgii, Finlandii, Rumunii i Słowacji.
Powracający artyści.
W konkursie w 1997 roku wzięło udział kilku artystów, którzy reprezentowali swój kraj w przeszłości. Reprezentantka Bośni i Hercegowiny, Alma Čardžić, po raz pierwszy wystąpiła w barwach kraju w 1994 roku. Maarja-Liis Ilus z Estonii i Şebnem Paker z Turcji wystąpili wcześniej w stawce konkursowej konkursu w 1996 roku.

</doc>
<doc id="778895" url="https://pl.wikipedia.org/wiki?curid=778895" title="Kappeln">
Kappeln

Kappeln (duń. "Kappel") − miasto w Niemczech w kraju związkowym Szlezwik-Holsztyn, w powiecie Schleswig-Flensburg, siedziba urzędu Kappeln-Land.. Miasto leży nad brzegiem wąskiej fiordowej zatoki Schlei, powstało jako osada rybacka. Do czerwca 2006 roku stanowiło garnizon niemieckiej Marynarki Wojennej mieszczący się w dzielnicy Olpenitz. Miasto pełni funkcję lokalnego centrum dla południowego obszaru krainy Angeln jak również dla północnej części półwyspu Schwansen. Niewielka infrastruktura portowa miasta spełnia wszelkie wymagania stawiane ośrodkom morskich sportów wodnych.
Współpraca.
Miastami partnerskimi Kappeln są:

</doc>
<doc id="778912" url="https://pl.wikipedia.org/wiki?curid=778912" title="Zły śpi spokojnie">
Zły śpi spokojnie

 – japoński dramat filmowy z 1960 roku w reżyserii Akiry Kurosawy, oparty na "Hamlecie" autorstwa Williama Shakespeare’a. Jest pierwszym filmem nakręconym przez niezależną grupę produkcyjną tego reżysera.

</doc>
<doc id="778915" url="https://pl.wikipedia.org/wiki?curid=778915" title="Adaptacje filmowe dzieł Williama Shakespeare'a">
Adaptacje filmowe dzieł Williama Shakespeare'a



</doc>
<doc id="778918" url="https://pl.wikipedia.org/wiki?curid=778918" title="Wittislingen">
Wittislingen

Wittislingen – gmina targowa w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, siedziba wspólnoty administracyjnej Wittislingen. Leży na obrzeżach Jury Szwabskiej, około 10 km na północny zachód od Dillingen an der Donau, nad rzeką Egau.
Polityka.
Wójtem gminy jest Roland Hörl, poprzednio urząd ten obejmował Reinhold Sing, rada gminy składa się z 14 osób.

</doc>
<doc id="778921" url="https://pl.wikipedia.org/wiki?curid=778921" title="Mödingen">
Mödingen

Mödingen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, wchodzi w skład wspólnoty administracyjnej Wittislingen. Leży na obrzeżach Jury Szwabskiej, ok. 9 km na północ od Dillingen an der Donau.
Polityka.
Wójtem gminy jest Walter Joas, rada gminy składa się z 12 osób.

</doc>
<doc id="778923" url="https://pl.wikipedia.org/wiki?curid=778923" title="Kościół św. Jakuba Apostoła w Krzemienicy">
Kościół św. Jakuba Apostoła w Krzemienicy

Kościół św. Jakuba Apostoła w Krzemienicy – parafialna świątynia katolicka w miejscowości Krzemienica, w gminie Czerniewice, powiecie tomaszowskim, województwo łódzkie.
Kościół pochodzi z końca XVI wieku i jest obiektem zabytkowym.
Historia.
Na miejscu dzisiejszego kościoła w XI wieku stała niewielka kapliczka pw. św. Jakuba Apostoła. Nie wiadomo, kiedy została ona zbudowana, ale według lokalnej legendy postawili ją uczniowie św. Cyryla i Metodego w połowie IX wieku.
W XIV wieku, po erygowaniu parafii pw. św. Jakuba Apostoła w miejscu kapliczki zbudowano drewniany kościół. W końcu XV wieku świątynia ta została rozebrana, a w jej miejscu stanął budynek obecnej świątyni. Budowa kościoła trwała w latach 1598–1600, zaś sfinansowali ją właściciele okolicznych majątków – Franciszek i Wawrzyniec Lipscy.
Opis zewnętrzny budowli.
Świątynia jest zbudowana w stylu gotyckim z licznymi elementami renesansu.
Zarówno sam budynek, jak i przyległe do niego obiekty (m.in. dzwonnica) oraz ogrodzenie wykonane są z czerwonej cegły i są nieotynkowane. Ściany wspierają gotyckie skarpy. Dach świątyni jest dwuspadowy i zakończony sygnaturką
Kościół w Krzemienicy jest obiektem jednonawowym, z dwudzielnym prezbiterium. Do nawy przylega kruchta i dzwonnica, a do prezbiterium – zakrystia.
Okna zamknięte są półkolistymi łukami, a od dołu ozdobione pilastrami, które łączy arkada.
Dzwonnica kościelna jest czworoboczna, trójkondygnacyjna. Jej pierwotny wygląd odbiegał nieco od obecnej postaci. Różnica wyraża się w zmianie zwieńczenia kopuły, co czyniono stopniowo od początku XIX do początku XX wieku. Obecnie przebudowana kopuła pokryta jest dachem z blachy miedzianej.
Kościół otoczony jest niewysokim murem, który w okresie, gdy stawiano świątynię mógł pełnić funkcję obroną przed niezbyt licznym grupami napastników, gdyż zapewniał osłonę strzelcom i uniemożliwiał bezpośrednie wdarcie się na teren kościoła. W XIX wieku w murze dobudowano 4 kapliczki, zaś w wieku XX – jeszcze jedną.
Wyposażenie.
Wyposażenie kościoła utrzymane jest w stylu renesansowym, z pewnymi wpływami gotyku. Niektóre elementy wystroju wnętrza mają też charakter wczesnobarokowy. W kościele znajduje się 5 ołtarzy, na który umieszczono liczne obrazy, głównie XVII-wieczne.
Ołtarz główny wykonany jest z drewna i pochodzi z 1616 r.; ma on charakter renesansowy. Jest bogato zdobiony, z licznymi dekoracjami w formie złoconych motywów roślinnych, o dwu kondygnacjach, trójpolowy, posiadający predellę. Umieszczone w nim obrazy, namalowane na drewnie, pochodzą w większości z XVII wieku, jest także jeden z wieku XVI i 2 z początku XX w (namalowane na wzór XVII-wiecznych, które uległy zniszczeniu). Także tabernakulum pochodzi z XVII w., zaś wśród elementów zdobniczych na nim umieszczonych znajdują się m.in. wizerunki czterech ewangelistów.
W kościele, w miejscu gdzie prezbiterium rozszerza się, znajdują się też dwa ołtarze boczne, pochodzące z 1645 r., utrzymane stylu barokowym. Są to jednakowe obiekty, różniące się w zasadzie tylko obrazami, bogato zdobione, jednopolowe, z predellami.
Ponadto przy granicy nawy głównej z prezbiterium stoją dwa ołtarze z 1634 r., wykonane z drewna, jednopolowe, dwukondygnacyjne, z predellami, bogato zdobione motywami zwierzęcymi (delfiny), roślinnymi oraz wizerunkami aniołów.
Ambona znajduje się w miejscu, gdzie prezbiterium przechodzi w nawę główną. Ambona ma charakter renesansowy, jest obiektem sześciobocznym, wykonana jest z drewna i pokryta polichromią figuralną. Nad amboną umieszczony jest baldachim, sześcioboczny, zaś jego gzyms jest pokryty ornamentem, głównie roślinnych (akant). Znajdująca się na baldachimem złocona nadbudówka jest późniejszego, XX-wiecznego pochodzenia.
Naprzeciwko ambony znajduje się drewniany krzyż z figurą Jezusa, pochodzący z XVII wieku.
W kościele znajduje się też XVII-wieczna chrzcielnica. Jest ona wmurowana w pobliżu jednego z ołtarzy bocznych, wykonana z piaskowca i bogato zdobiona motywami liści (m.in. akantu). Pokrywa chrzcielnicy pochodzi z XX wieku.
Chór muzyczny, także XVII-wieczny jest bogato dekorowany, m.in. pokryty polichromią figuralną.
Pod chórem, po obu stronach portyku umieszczone zostały XVII-wieczne stalle późnorenesansowe, za którymi umieszczono obrazy świętych.
Także w prezbiterium umieszczone są stalle z XVII i XIX wieku, zaś za nimi znajdują się XVII-wieczne obrazy z życia Jezusa.
W kościele znajdują się też nagrobki fundatorów kościoła – braci Franciszka i Wawrzyńca Lipskich.
Obrazy.
W kościele znajduje się kilkadziesiąt, w większości zabytkowych, obrazów.
W ołtarzach bocznych umieszczone są po 3 obrazy, głównie XVII-wieczne, na drewnie (czasami XX-wieczne kopie):
Parafia pw. św. Jakuba Apostoła.
Kościół w Krzemienicy jest świątynią parafialną parafii św. Jakuba Apostoła. Została ona erygowana w XIV wieku, należy do dekanatu Lubochnia w diecezji łowickiej i obejmuje następujące miejscowości: Chociw, Chociwek, Czerwonka, Kanice, Krzemienica, Lipie, Podkonice Duże, Podkonice Małe, Podkońska Wola, Strzemeszna, Turobów, Stanisławów Lipski, Wale, Wólka Jagielczyńska, Zagóry, Zubki Duże, Zubki Małe.

</doc>
<doc id="778924" url="https://pl.wikipedia.org/wiki?curid=778924" title="Papio">
Papio



</doc>
<doc id="778926" url="https://pl.wikipedia.org/wiki?curid=778926" title="Škoda 2Tr">
Škoda 2Tr

Škoda 2Tr – model czechosłowackiego trolejbusu z końca lat 30. XX wieku; jego konstrukcja była oparta na budowie poprzedniego modelu trolejbusu – Škody 1Tr; części mechaniczne produkowano w zakładach Škody w Mladej Boleslavi, a elektryczne w zakładach Škody w Pilznie, będącymi niegdyś jednym konglomeratem.
Opis.
Škoda 2Tr to trójosiowy trolejbus wysokopodłogowy. Po lewej stronie nadwozia umieszczono dwoje drzwi. W porównaniu z prototypowym modelem 1Tr, wydłużono długość nadwozia, obniżono poziom podłogi i zwiększono liczbę silników.
W roku 1938 zbudowano pięć trolejbusów. W latach 1938–1939 wszystkie pojazdy skierowano do Pragi, gdzie jeździły do roku 1953, kiedy to zostały sprzedane do Pilzna. W latach 1956–1960 były sukcesywnie wycofywane z eksploatacji.

</doc>
<doc id="778928" url="https://pl.wikipedia.org/wiki?curid=778928" title="Sheva (zespół muzyczny)">
Sheva (zespół muzyczny)

Sheva (, „siedem”) – założony w 1996 roku izraelski zespół wykonujący muzykę świata. Jego członkowie wywodzą się z kultury żydowskiej i arabskiej. Za swoistą „misję” swojej twórczości poczytują szerzenie idei pokojowego współistnienia ludzi z różnych grup etnicznych i religijnych.
Muzyka grupy Sheva jest eklektyczna. Artyści inspirują się różnymi tradycjami Bliskiego Wschodu i muzyką współczesną, włączają do swych tekstów zarówno fragmenty z Biblii, jak i modlitwy sufickie.
Sheva to jeden z najpopularniejszych zespołów world music w Izraelu. Grupa występowała na wielu międzynarodowych festiwalach muzycznych, m.in. na Montreal Jazz Festival (Kanada), Woodford Festival (Australia), Sfinks Festival (Belgia), a także Sacred World Music Festival, na który muzycy zostali zaproszeni przez Dalajlamę.

</doc>
<doc id="778929" url="https://pl.wikipedia.org/wiki?curid=778929" title="Les Ferdinand">
Les Ferdinand

Leslie Ferdinand (ur. 8 grudnia 1966 w Londynie) – angielski piłkarz, grający na pozycji napastnika. Reprezentant Anglii, zakończył karierę w drużynie Watford. Jest kuzynem Rio Ferdinanda i Antona Ferdinanda. 5 listopada 2008 dołączył do kadry trenerskiej Tottenhamu

</doc>
<doc id="778931" url="https://pl.wikipedia.org/wiki?curid=778931" title="Ziertheim">
Ziertheim

Ziertheim – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, wchodzi w skład wspólnoty administracyjnej Wittislingen. Leży na obrzeżach Jury Szwabskiej, około 10 km na północny zachód od Dillingen an der Donau, nad rzeką Egau.
Dzielnice.
W skład gminy wchodzą następujące dzielnice:
Dattenhausen, Reistingen, Ziertheim.
Polityka.
Wójtem gminy jest Josef Foitl, rada gminy składa się z 12 osób.

</doc>
<doc id="778932" url="https://pl.wikipedia.org/wiki?curid=778932" title="Żerzyno">
Żerzyno

Żerzyno – osada popegeerowska w Polsce położona w województwie zachodniopomorskim, w powiecie łobeskim, w gminie Resko nad rzeką Rega.
W latach 1945-54 istniała gmina Żerzyno. W latach 1975–1998 miejscowość administracyjnie należała do województwa szczecińskiego.

</doc>
<doc id="778934" url="https://pl.wikipedia.org/wiki?curid=778934" title="Ruch zmienny">
Ruch zmienny

Ruch zmienny - (ruch niejednostajny) ruch, w którym prędkość zmienia się. Zmiana prędkości może dotyczyć jej wartości jak i kierunku.
W klasyfikacji ruchów ruch zmienny jest przeciwieństwem (dopełnieniem) ruchu jednostajnego prostoliniowego.
Wśród ruchów zmiennych wyróżnia się ruch jednostajnie zmienny (o stałym przyspieszeniu), a pozostałe określa się jako niejednostajnie zmienne (przyspieszenie jest zmienne).
W zależności od charakteru zmiany prędkości wyróżnia się przypadki szczególne ruchów zmiennych:

</doc>
<doc id="778937" url="https://pl.wikipedia.org/wiki?curid=778937" title="Carlos María Isidro de Borbón">
Carlos María Isidro de Borbón

Carlos María Isidro Benito de Borbón y Borbón-Parme, powszechnie nazywany Don Carlosem (ur. 29 marca 1788 w Aranjuez, zm. 10 marca 1855 w Trieście) – infant hiszpański, drugi syn króla Hiszpanii Karola IV i jego żony Marii Luizy Parmeńskiej, który dożył wieku dorosłego. Po śmierci swego brata, króla Ferdynanda VII, który zmarł nie pozostawiając męskiego dziedzica i tron po nim objęła córka, Izabela II, zgłosił swoje pretensje do tronu. Stał się, więc pierwszym z szeregu karlistowskich pretendentów do tronu Hiszpanii jako Karol V, a jego roszczenia rozpoczęły pierwszą wojnę karlistowską.
Wczesne życie.
Don Carlos urodził się w pałacu królewskim w Aranjuez. W 1808 Napoleon Bonaparte obalił jego ojca Karola IV i starszego brata Ferdynanda VII. Don Carlos, który był w tym czasie następcą tronu, odmówił zrzeczenia się swoich praw do tronu, twierdząc, że otrzymał je z łaski samego Boga. W latach 1808-1814 razem ze swoim bratem został uwięziony przez Napoleona w Valençay, we Francji. W 1814 razem z resztą hiszpańskiej rodziny królewskiej powrócił do Madrytu. We wrześniu 1816 poślubił swoją siostrzenicę infantkę Maríę Franciscę de Bragança (1800-1834), córkę króla Jana VI i siostry Karola Karoliny Joachimy. Para miała 3 synów:
Po śmierci żony w 1834 w Anglii, Karol ożenił się w październiku 1837 w Biscay z jej starszą siostrą – Maríą Teresą, księżniczką Beira (1793-1874), wdową po Piotrze Karolu Hiszpańskim.
Sankcja pragmatyczna.
W maju 1830 Ferdynand VII opublikował Sankcję Pragmatyczną, która pozwalała na dziedziczenie tronu Hiszpanii również przez córki monarchów. Sankcja ta została przyjęta przez Kortezy już w 1789, ale nie zaczęła obowiązywać. Teraz w maju 1830 Karol oficjalnie przestał być następcą tronu swojego brata. 10 października 1830 żona Ferdynanda VII – Maria Krystyna Sycylijska, urodziła córkę Izabelę, która zajęła miejsce Karola w kolejce do tronu.
Partia zwana "Apostólicos" nie uznała Sankcji i dalej wspierała Don Carlosa. Intrygowała na jego korzyść, ale on sam nie podejmował jeszcze żadnych działań. Intrygi "Apostólicos" aktywnie wspierała za to żona Karola i jej starsza siostra María Teresa, księżniczka Beira. W marcu 1833 Ferdynand VII nakazał Don Carlosowi, aby udał się do Portugalii razem ze swoją żoną i jej siostrą. Była to próba pozbycia się z Hiszpanii Don Carlosa i jego dwóch głównych sojuszniczek. W kwietniu 1833 Ferdynand VII wezwał Don Carlosa do złożenia przysięgi wierności Izabeli, noszącej tytuł księżnej Asturii. Karol odmówił. Osobiście nie pożądał tronu dla siebie, ale wierzył, że Bóg chce żeby został królem, a on nie może odmówić.
Wojna karlistowska.
Ferdynand VII zmarł 29 września 1833. Wdowa po nim – Maria Krystyna Sycylijska sama mianowała się regentką w imieniu swojej małoletniej córki Izabeli. Karol uznał, że w myśl prawa salickiego tron Hiszpanii należy się jemu, a nie jego bratanicy. 1 października wydał manifest, w którym ogłosił swoje wstąpienie na tron jako Karol V. Wywołało to tzw. wojnę karlistowską (1833-1839). W tym czasie narodził się hymn karlistów: Oriamendi. Wojna zakończyła się 31 sierpnia 1839 roku układem z Vergara, na mocy którego karliści uznali władzę Izabeli II, a Don Carlos uzyskał prawo używania tytułu infanta. On sam jednak nie uznał pokoju i zbiegł do Bourges we Francji, gdzie został umieszczony w areszcie domowym przez króla Ludwika Filipa, wciąż jednak zgłaszał pretensje do tronu hiszpańskiego.
18 maja 1845 Don Carlos zrzekł się praw do tronu, które naturalnie przeszły na jego najstarszego syna: Carlosa Luisa de Borbón y Braganza, hrabiego Montemolín. Sam wyemigrował do Triestu i do końca życia zajął się pisarstwem.

</doc>
<doc id="778939" url="https://pl.wikipedia.org/wiki?curid=778939" title="IEEE802.11">
IEEE802.11



</doc>
<doc id="778941" url="https://pl.wikipedia.org/wiki?curid=778941" title="Słowikowo (województwo zachodniopomorskie)">
Słowikowo (województwo zachodniopomorskie)

Słowikowo – osada w Polsce położona w województwie zachodniopomorskim, w powiecie łobeskim, w gminie Resko.
W latach 1975–1998 miejscowość administracyjnie należała do województwa szczecińskiego.

</doc>
<doc id="778943" url="https://pl.wikipedia.org/wiki?curid=778943" title="Studenckie Radio Żak Politechniki Łódzkiej">
Studenckie Radio Żak Politechniki Łódzkiej

Studenckie Radio „Żak” Politechniki Łódzkiej – najstarsza koncesjonowana akademicka rozgłośnia radiowa w Polsce, nadająca na terenie Łodzi i okolic. Sygnał stacji można odbierać na falach ultrakrótkich (88,8 MHz), a także za pośrednictwem Internetu. Koncesjonowanym nadawcą programu jest Politechnika Łódzka. Radio „Żak” jest członkiem grupy Polskie Rozgłośnie Akademickie.
Początki „Żaka” jako studenckiego radiowęzła Politechniki Łódzkiej sięgają 18 maja 1959. Od pracy w „Żaku” zawodową karierę dziennikarską zaczynali m.in.: Wiktor Skrzydłowski, Andrzej Papajak, Adam Kołaciński, Marek Niedźwiecki, Janusz Deblessem, Janusz Graczyk, Tomasz Podwysocki, Marcin Pośpiech i Łukasz Walewski.
Taśmoteka Radia Żak jest jednym z największych archiwów piosenki studenckiej i turystycznej w Polsce.
Działalność.
„Żak” ma charakter niekomercyjny. Działalność radia jest finansowana i wspierana przez Politechnikę Łódzką, dzięki czemu rozgłośnia jest całkowicie wolna od reklam. Praca w Studenckim Radiu „Żak” ma w całości charakter wolontariatu. Pracownicy nie muszą być studentami żadnej uczelni. Żaden z pracowników radia nie pobiera wynagrodzenia za swoją pracę.
Muzyka na antenie „Żaka” to, od początku jego działalności, szeroko pojęta muzyka alternatywna. W programach porannych i popołudniowych oraz w dziennym paśmie muzycznym można usłyszeć m.in. brit pop, indie rock, folk, reggae, ska i punk rock, w wieczornych audycjach autorskich pojawiają się również metal, blues, rock progresywny, IDM, ambient, noise, awangarda, piosenka studencka i turystyczna, a także muzyka filmowa oraz współczesna. „Żak” nadaje także audycje publicystyczne, skierowane przede wszystkim do ludzi młodych, głównie studentów.
Oprócz nadawania całodobowego programu stacja zajmuje się organizacją i nagłaśnianiem koncertów. Niektóre z nich, kameralne – z udziałem kilkudziesięciu wytypowanych uczestników w charakterze widowni – odbywają się w studiu Radia i są emitowane na żywo. „Żak” współorganizuje również takie imprezy jak Ogólnopolski Studencki Przegląd Piosenki Turystycznej „Yapa”, koncert „W górach jest wszystko co kocham”, koncerty inaugurujące rok akademicki i wiele innych. W październiku 2007 roku odbyła się również pierwsza edycja „Żak Festiwalu”, kilkudniowego cyklu imprez artystycznych zorganizowanego przez rozgłośnię.
Radio „Żak” posiada dwa studia nagraniowe oraz salę koncertową
Władze.
Najwyższy organ Radia „Żak” to zgromadzenie walne pracowników, a po nim kolegium redakcyjne.
Walne zgromadzenie pracowników i kandydatów zwoływane jest co kwartał przez redaktora naczelnego. Pracownicy będący studentami Politechniki Łódzkiej mogą głosować na nim w sprawach „Żaka”. Oprócz tego każdy pracownik – również pochodzący z innej uczelni niż Politechnika Łódzka (czyli niemający prawa głosowania) – oraz każdy kandydat może na zgromadzeniu walnym przedstawić swój wolny wniosek oraz brać udział w dyskusjach.
Kolegium redakcyjne podejmuje natomiast bieżące decyzje w sprawach działalności radia. W skład kolegium wchodzi redaktor naczelny i jego zastępcy do spraw: programowych, technicznych, muzycznych, informacji i promocji radia.
Historia.
Studenckie Radio „Żak” Politechniki Łódzkiej rozpoczęło swoją działalność prawdopodobnie 18 maja 1959. Było wówczas organem Zrzeszenia Studentów Polskich. Siedziba rozgłośni mieściła się w III Domu Studenta na terenie Osiedla Akademickiego Politechniki Łódzkiej. Nadawała wówczas w systemie radiowęzłowym, swym zasięgiem obejmując początkowo tylko III Dom Studencki – wówczas każdy akademik miał swoje własne studio radiowęzłowe.
Lata 60..
Jednym z pierwszych pracowników radia był Stanisław Żak, jednak to nie od jego nazwiska pochodzi nazwa radia. Był on redaktorem tego radiowęzła w 1963 roku. Radio Żak zajmowało początkowo jeden pokój. W umywalni zorganizowano spikerkę z mikrofonem, zasłanianą kocem, nad którym wisiała czerwona lampka z napisem „cisza”. Amplifikatornię urządzono w niewielkim pomieszczeniu, w którym zgromadzono sprzęt radiowy – między innymi bardzo nowoczesny jak na owe czasy mikser z trzema potencjometrami (w tym jednym nieczynnym). W spikerce siedziało się na koszu, przykrytym dla wytłumienia dyktą.
W 1965 przyłączono radiowęzły z I i II DS a rok później scalono też radiowęzły pozostałych akademików stojących przy al. Politechniki. W ten sposób Radio Żak objęło swoim zasięgiem całe Osiedle Akademickie Politechniki Łódzkiej. Otrzymało też nazwę Studio Radiowe „Żak”. Siedzibę przeniesiono do nowych pomieszczeń z jednym studiem. Nowe studio nazywano „parasolem”. W 1966 roku też studenci własnoręcznie wykonali pierwszy stół mikserski Radia Żak.
Z chwilą połączenia wszystkich radiowęzłów Studio Radiowe „Żak” stało się ważnym ośrodkiem przekazu dla ponad dwóch tysięcy mieszkańców osiedla akademickiego. Program był zróżnicowany i zawierał: koncerty życzeń, dyskusje, reportaże, audycje muzyczne, sportowe, kulturalne i literackie. Były także wyróżnienia i nagrody za dziennikarską pracę. „Żak” był enklawą kultury studenckiej i operując żartem, satyrą i podtekstem przekazywał treści, które w ogólnym obiegu były objęte cenzurą.
Lata 70..
Lata 70. XX w. to złoty wiek w działalności radia, które miało wówczas (1970-72) rekordową liczbę 102 współpracowników. W tym czasie pojawiły się również legitymacje Studia Radiowego „Żak”. Pierwszą legitymację z numerem 2 otrzymał Henryk Mucha, który karierę w „Żaku” rozpoczął 1 stycznia 1970. Markowi Niedźwieckiemu przypadła w udziale legitymacja z numerem 8. Został on przyjęty do Żaka w listopadzie 1973. 2 października 1975 roku po raz pierwszy poprowadził „Studencką Listę Przebojów”.
W 1974 radiowęzeł zmienił swoją nazwę na Studenckie Radio „Żak”. W tym samym roku zorganizowano też pierwszą edycję Ogólnopolskiego Studenckiego Przeglądu Piosenki Turystycznej „Yapa”, którego „Żak” już wtedy był współorganizatorem. Poza „Yapą” radiowcy włączali się także w przygotowywanie innych imprez kulturalnych na Osiedlu Politechniki Łódzkiej: Juwenaliów, koncertów, akcji „Studenci Dzieciom”, Przeglądu Twórczości Studentów „Morda”, Przeglądu Piosenki Kabaretowej „Apsik” i wielu innych. Do szkoleń organizowanych w początkowych latach działalności Radia doszły wspólne wigilie, sylwestry, wyjazdy wypoczynkowe na rejsy, w góry. Tradycją są również zloty wszystkich Żakowców organizowane co pięć lat.
Lata 80..
21 stycznia 1981 rozpoczął się na Politechnice Łódzkiej strajk okupacyjny. Studenckie Radio „Żak” stało się wówczas politechnicznym centrum informacji o Uniwersytecie Łódzkim, w którym odbywały się rozmowy z przedstawicielami rządu. To w „Żaku” powstała słynna podczas strajku łódzkiego piosenka „Górski, Górski, miły bracie” napisana przez Tomasza Podwysockiego (ówczesnego Naczelnego „Żaka”), Włodzimierza Polisa, Tomasza Plicha i innych dziennikarzy radia, a wykonywana przez Olka Grotowskiego. 
13 grudnia 1981 na terenie całej Polskiej Rzeczypospolitej Ludowej wprowadzony został stan wojenny. Zawieszono zajęcia w szkołach i na uczelniach wyższych. Zamknięto również działalność wszelkich rozgłośni akademickich. W większości przypadków odbywało się to dość brutalnie, ze szkodą dla zawartości taśmotek radiowęzłów. Żakowcy – ostrzeżeni przez zaprzyjaźnione rozgłośnie – zdążyli wykorzystać podpodłogowe szpary i puste przestrzenie głośników do ocalenia wielu dokumentalnych materiałów.
Wznowienie działalności radia nie obyło się bez problemów. „Żakowi” został przydzielony przez władze opiekun, który miał nadzorować merytoryczną zawartość audycji. Powołano również Radę Programową, która odgrywała rolę cenzora. Z powodu braku porozumienia z władzami Politechniki Łódzkiej, 29 stycznia 1986 pracownicy radiowęzła zdecydowali się zawiesić jego działalność. Jej wznowienie nastąpiło po osiągnięciu kompromisu z władzami uczelni w marcu 1986.
Lata 80. obfitowały w nagrody przywożone z różnego rodzaju konkursów i giełd. W dziedzinie reportażu radiowcy „Żaka” otrzymali m.in. I miejsce w Toruniu dla Adama Kołacińskiego i Tomasza Ciecieręgi za reportaż o Pomarańczowej Alternatywie pt. „Zomo nigdy nie zawodzi”. W dziedzinie audycji poetyckich na konkursie „Przestwór” w Szczecinie przyznano I miejsce Bogusławowi Potońcowi za jednoaktówkę „Co? Gdzie?” i III za „Opowiadanie bez tytułu” Marioli Andrzejczak, zaś Jacek Mikołajczyk i Tomasz Plich otrzymali nagrody za felietony. Marek Sztandera dwukrotnie, rok po roku, we Wrocławiu zdobywał drugie nagrody za audycje muzyczne „Kadry rocka” i „Małe jest piękne”.
Program rozpoczynał się wtedy o godzinie 22:00 – kończył po północy lub o godz. 01:00, ale zdarzały się liczne przypadki jego przedłużania. Kiedyś pobito rekord 125 godzin – każdy telefon słuchacza przedłużał program o 15 minut.
Lata 90. i później.
Stacja przetrwała przemiany polityczne, które dokonały się w Polsce po 1989. Wiele z ówczesnych organizacji studenckich zmieniało politykę, komercjalizowało się i przestawało istnieć. „Żak” – między innymi dzięki wsparciu Politechniki Łódzkiej – mógł zachować pierwotną formę.
1 października 1996 Studenckie Radio „Żak” rozpoczęło emisję na częstotliwości 88,8 MHz. Początkowo z cztero- lub sześciogodzinnym programem, zwiększając stopniowo liczbę godzin do całej doby, co nastąpiło 1 października 2005.
Odbiór.
Studenckie radio Żak nadaje analogowo na falach UKF, zasięgiem obejmuje całą Łódź, a także kilka miast ościennych. Nadaje również w Internecie.
Ponadto stację można odbierać w łódzkiej sieci telewizji kablowej Toya na częstotliwości 89,2 MHz oraz w łódzkiej sieci telewizji kablowej RET-SAT1 na częstotliwości 88,35 MHz.

</doc>
<doc id="778945" url="https://pl.wikipedia.org/wiki?curid=778945" title="Bächingen an der Brenz">
Bächingen an der Brenz

Bächingen an der Brenz, Bächingen a.d. Brenz – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, wchodzi w skład wspólnoty administracyjnej Gundelfingen an der Donau. Leży na obrzeżach Jury Szwabskiej, ok. 15 km na południowy zachód od Dillingen an der Donau, nad rzeką Brenz.
Polityka.
Wójtem gminy jest Roland Grandel, rada gminy składa się z 12 osób.

</doc>
<doc id="778947" url="https://pl.wikipedia.org/wiki?curid=778947" title="Chakasowie">
Chakasowie



</doc>
<doc id="778949" url="https://pl.wikipedia.org/wiki?curid=778949" title="Opera DS">
Opera DS



</doc>
<doc id="778956" url="https://pl.wikipedia.org/wiki?curid=778956" title="Agim Çeku">
Agim Çeku

Agim Çeku (ur. 20 października 1960 w Peciu) – premier Kosowa od 10 marca 2006 do 9 stycznia 2008.
Wojna w Chorwacji.
Çeku rozpoczynał swoją karierę jako wojskowy. Ukończył studia na Akademii Wojskowej w Belgradzie, po czym wstąpił do Ludowego Wojska Jugosławii. W 1991 zmienił szeregi i przeszedł do nowo utworzonej Armii Chorwackiej, która została sformowana po ogłoszeniu niezależności przez ten kraj.
Çeku w czasie wojny chorwacko-serbskiej uczestniczył w działaniach wojskowych prowadzonych przeciw Jugosławii i Republice Serbskiej Krajiny, odnosząc rany w czasie operacji Medak Pocket we wrześniu 1993. Przyczynił się do zrewidowania chorwackiej doktryny i taktyki wojskowej, co przełożyło się na sukces wojenny w 1995. Za swe zasługi z czasów wojny został dziewięciokrotnie odznaczony przez państwo chorwackie i awansowany do stopnia brygadiera.
Wojna w Kosowie.
W lutym 1999 wystąpił z chorwackiej armii. Od połowy lat 90. rozwijał kontakty z Armią Wyzwolenia Kosowa (UCK). Gdy w marcu 1999 wybuchła wojna w Kosowie, Çeku wsparł czynnie UÇK. W maju 1999 został mianowany szefem sztabu kosowskiej armii. Zapewnił jej w ten sposób odpowiednią organizację i strukturę. W krańcowym etapie wojny z oddziałami serbskimi, Ceku był głównym łącznikiem między NATO a Armią Wyzwolenia Kosowa.
Po zakończeniu działań wojskowych w czerwcu 1999 Çeku nadzorował demilitaryzację UÇK i przekształcanie jej w Korpus Ochrony Kosowa, który w zamyśle miał być cywilną organizacją zajmującą się usuwaniem skutków walk i wykonującą działania humanitarne. W zamyśle Çeku korpus miał zaś stanowić podstawę dla budowy przyszłej armii niepodległego Kosowa. Nadzór nad transformacją UCK w pokojowy korpus był nie lada wyzwaniem, nie zawsze prawidłowo przeprowadzanym, czego przykładem może być zaangażowanie sił kosowskich na rzecz Albańczyków w wojnie domowej w Macedonii w 2001.
Rząd serbski po wojnie oskarżył Çeku o zbrodnie wojenne, co jednak nie znalazło nigdy potwierdzania w społeczności międzynarodowej. Z inicjatywy sądu w Serbii, Çeku został nawet na krótko zatrzymany, w październiku 2003 w Słowenii i w marcu 2004 na Węgrzech, oraz obecnie z uwagi na list gończy Interpolu, 23 czerwca 2009 na przejściu granicznym między Bułgarią a Macedonią.
Premier.
2 marca 2006 po rezygnacji ze stanowiska premiera przez Bajrama Kosumiego, prezydent Fatmir Sejdiu mianował Çeku jego następcą. 10 marca 2006 Çeku został wybrany szefem rządu przez kosowskie zgromadzenie. Po zaprzysiężeniu zadeklarował, że jego celem jest osiągnięcie przez Kosowo pełnej niepodległości, z jednoczesnym zagwarantowaniem praw i ochrony mniejszości serbskiej.
24 lipca 2006 w Wiedniu Çeku wziął udział w spotkaniu szefów państw i rządów Serbii i Kosowa w sprawie przyszłego statusu prowincji. W listopadzie 2007 wybory parlamentarne wygrała w Kosowie Demokratyczna Partia Kosowa, a jej lider Hashim Thaçi został 9 stycznia 2008 nowym szefem rządu.
Çeku żonaty jest z Chorwatką, jest ojcem trojga dzieci. Rodzina mieszka w chorwackim Zadarze.

</doc>
<doc id="778958" url="https://pl.wikipedia.org/wiki?curid=778958" title="Theropithecus gelada">
Theropithecus gelada



</doc>
<doc id="778959" url="https://pl.wikipedia.org/wiki?curid=778959" title="Haunsheim">
Haunsheim

Haunsheim (szwab. "Hausa") – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, wchodzi w skład wspólnoty administracyjnej Gundelfingen an der Donau. Leży na obrzeżach Jury Szwabskiej, około 10 km na zachód od Dillingen an der Donau.
Polityka.
Wójtem gminy jest Dieter Ott, rada gminy składa się z 12 osób.

</doc>
<doc id="778962" url="https://pl.wikipedia.org/wiki?curid=778962" title="Adolfinów">
Adolfinów

Adolfinów – osada w Polsce położona w województwie łódzkim, w powiecie piotrkowskim, w gminie Rozprza.
W latach 1975–1998 miejscowość administracyjnie należała do województwa piotrkowskiego.

</doc>
<doc id="778964" url="https://pl.wikipedia.org/wiki?curid=778964" title="Medlingen">
Medlingen

Medlingen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, wchodzi w skład wspólnoty administracyjnej Gundelfingen an der Donau. Leży na obrzeżach Jury Szwabskiej, około 12 km na południowy zachód od Dillingen an der Donau.
Polityka.
Wójtem gminy jest Stefan Taglang, rada gminy składa się z 8 osób.

</doc>
<doc id="778966" url="https://pl.wikipedia.org/wiki?curid=778966" title="Mandrillus leucophaeus">
Mandrillus leucophaeus



</doc>
<doc id="778969" url="https://pl.wikipedia.org/wiki?curid=778969" title="Bogumiłów (powiat piotrkowski)">
Bogumiłów (powiat piotrkowski)

Bogumiłów – wieś w Polsce położona w województwie łódzkim, w powiecie piotrkowskim, w gminie Rozprza.
W latach 1975–1998 miejscowość administracyjnie należała do województwa piotrkowskiego.

</doc>
<doc id="778979" url="https://pl.wikipedia.org/wiki?curid=778979" title="Mandrillus sphinx">
Mandrillus sphinx



</doc>
<doc id="778981" url="https://pl.wikipedia.org/wiki?curid=778981" title="Bask (koń)">
Bask (koń)

Bask, ur. 9 lutego 1956, padł 24 lipca 1979 – ogier czystej krwi arabskiej ze stadniny koni Albigowa, po Witrażu i Bałałajce. Pełny brat klaczy Bandola.
W wieku dwóch lat Bask trafił na Tor wyścigów konnych Służewiec. W ciągu czterech lat startował w 40 gonitwach, z których zwyciężył 8 razy, 7 razy zajął drugie i 7 razy trzecie miejsce. Po zakończeniu kariery na torach został odesłany do Janowa Podlaskiego.
W Polsce nie wykorzystano go do hodowli i w 1962 sprzedano do USA (Eugene le Croix z Arizony), gdzie pozostawił 1035 źrebaków wywierając duży wpływ na tamtejszą hodowlę. Występuje w rodowodach 90% koni arabskich wyhodowanych w USA w latach 60.-70.. Jego potomkami jest 500 championów, w tym 200 narodowych (USA). Edwin Bogucki wykonał w 1996 odlew swojej rzeźby Baska naturalnej wielkości dla , gdzie Bask jest pochowany na cmentarzu Champions’ Cemetery, koło Big Barn, podobnie jak jego syn Bask Elect.

</doc>
<doc id="778982" url="https://pl.wikipedia.org/wiki?curid=778982" title="Zoochlorella">
Zoochlorella

Zoochlorella – zielony, jednokomórkowy glon żyjący wewnątrz ciała zwierzęcia lub pierwotniaka „zwierzęcego”.
Endosymbiontem najczęściej jest zielenica, gospodarzem są orzęski, gąbki, parzydełkowce, a także płazińce.
Jednym z rodzajów glonów tworzących zoochlorelle jest "Chlorella". Gatunki gospodarzy często noszą gatunkową nazwę "viridis" (łac. "zielony") – "Convoluta viridis" (przedstawiciel wirków bezjelitowych), "Amoeba viridis" (ameba), "Hydra viridis" (stułbia).
Jednym z lepiej zbadanych przykładów jest endosymbioza "Chlorella paramecii" w "Paramecium bursaria" (pantofelku).
Związek symbiontów bywa różny. W pewnych przypadkach jest w miarę luźny, obydwa organizmy mogą istnieć osobno. W innych komórka glonu jest zredukowana niemal do samego chloroplastu.
Glon dostarcza gospodarzowi wytworzonych w czasie fotosyntezy węglowodanów (np. maltoza lub glukoza w układzie "Paramecium"-"Chlorella") oraz tlen, dzięki czemu ten może funkcjonować w warunkach niekorzystnych dla osobników pozbawionych zoochlorelli, pobiera zaś od niego składniki mineralne oraz metabolity, których nie jest w stanie wytworzyć, np. witaminy. Zoochlorelle dzięki pobieraniu składników pokarmowych od gospodarza mogą stosunkowo długo żyć w ciemności, nie potrzebując fotosyntezy. Wodniczka we wnętrzu komórki gospodarza stanowi dodatkową barierę chroniącą znajdującą się w niej "Chlorella paramecii" przed atakiem wirusów. 
W przypadku zoochlorelli "P. bursaria", podczas rozmnażania (przez podział) i koniugacji przenoszone są one do komórek potomnych. Natomiast obserwacje młodych osobników "Convolvuta viridis", które utrzymywano w filtrowanej wodzie od stadium jaja wykazują, że zoochlorelle wnikają do nich za pośrednictwem wody dopiero później, co bywało określane jako „infekcja”.
W niektórych warunkach, np. przy podniesieniu temperatury, aktywność zoochlorelli może spadać, a nawet mogą one być usuwane przez gospodarza. Takie zjawisko obserwuje się w przypadku "Anthopleura xanthogrammica" (ukwiał) i jego zielenicowych zoochlorelli podczas podniesienia temperatury otoczenia z typowego zakresu ok. 13 °C do 20 °C. W niektórych układach dochodzi również do strawienia zoochlorelli przez gospodarza. Wtedy wakuola, w której znajduje się zoochlorella przekształca się w organellum trawiące. Proces ten w literaturze anglojęzycznej określa się terminem "symbiophagy" i jest jednym etapów blaknięcia koralowców.
Podobne symbionty z szeroko ujmowanej grupy Chromista (o barwie od żółtej do brązowej) nazywane są zooksantellami, a z sinic – cyjanellami. Wiele mechanizmów symbiozy jest w ich przypadkach podobnych, jak w przypadku zoochlorelli. Zdarza się, że niektóre gatunki gospodarzy mogą zawierać zarówno zoochlorelle, jak i zooksantelle.
Przez pewien czas wyróżniano biologiczny rodzaj "Zoochlorella". Wyodrębnił go Karl Brandt w 1881 r. opisując gatunki "Zoochlorella conductrix" i "Zoochlorella parasitica", żyjące jako zoochlorelle. Po ponad stu latach na podstawie dalszych badań przeniesiono je do innych rodzajów, jako "Micractinium conductrix" i "Choricystis parasitica".

</doc>
<doc id="778983" url="https://pl.wikipedia.org/wiki?curid=778983" title="Gwizdałki">
Gwizdałki

Gwizdałki – wieś w Polsce położona w województwie łódzkim, w powiecie wieluńskim, w gminie Ostrówek.
W latach 1975–1998 miejscowość administracyjnie należała do województwa sieradzkiego.

</doc>
<doc id="778985" url="https://pl.wikipedia.org/wiki?curid=778985" title="Jerome Phelypeaux">
Jerome Phelypeaux



</doc>
<doc id="778986" url="https://pl.wikipedia.org/wiki?curid=778986" title="Słowikowo">
Słowikowo

2 miejscowości w Polsce:

</doc>
<doc id="778988" url="https://pl.wikipedia.org/wiki?curid=778988" title="Kopiec (powiat wieluński)">
Kopiec (powiat wieluński)

Kopiec – wieś w Polsce położona w województwie łódzkim, w powiecie wieluńskim, w gminie Ostrówek.
W latach 1975–1998 miejscowość administracyjnie należała do województwa sieradzkiego.

</doc>
<doc id="778994" url="https://pl.wikipedia.org/wiki?curid=778994" title="Pierwsza Księga Machabejska">
Pierwsza Księga Machabejska



</doc>
<doc id="778996" url="https://pl.wikipedia.org/wiki?curid=778996" title="I Księga Machabejska">
I Księga Machabejska



</doc>
<doc id="778998" url="https://pl.wikipedia.org/wiki?curid=778998" title="Druga Księga Machabejska">
Druga Księga Machabejska



</doc>
<doc id="779001" url="https://pl.wikipedia.org/wiki?curid=779001" title="II Księga Machabejska">
II Księga Machabejska



</doc>
<doc id="779002" url="https://pl.wikipedia.org/wiki?curid=779002" title="II Księga Kronik">
II Księga Kronik



</doc>
<doc id="779004" url="https://pl.wikipedia.org/wiki?curid=779004" title="Druga Księga Kronik">
Druga Księga Kronik



</doc>
<doc id="779005" url="https://pl.wikipedia.org/wiki?curid=779005" title="Semnopithecus entellus">
Semnopithecus entellus



</doc>
<doc id="779006" url="https://pl.wikipedia.org/wiki?curid=779006" title="Jean-Michel Basquiat">
Jean-Michel Basquiat

Jean-Michel Basquiat (ur. 22 grudnia 1960 w Brooklynie, w Nowym Jorku, zm. 12 sierpnia 1988) – amerykański artysta współczesny. Początkowo uprawiał graffiti, później zajął się malarstwem, był przedstawicielem nowego ekspresjonizmu. Jego obrazy cechowały się połączeniem prymitywnej sztuki afrykańskiej, współczesnej „sztuki ulicy”, napisów, elementów komiksu oraz archetypów kultury.
Życie i twórczość.
Jego matka Matilde była Portorykanką, a ojciec Gerard – Haitańczykiem. Basquiat już w dzieciństwie przejawiał zainteresowanie sztuką i malarstwem. W wieku siedmiu lat trafił do szpitala z powodu wypadku samochodowego, wówczas matka podarowała mu podręcznik do anatomii Henry’ego Graya (tzw. "Gray’s Anatomy"). Basquiatowi spodobały się ilustracje w tej książce i czerpał z nich później inspirację do swoich prac. Założył także zespół muzyczny o nazwie „Gray”.
W wieku 17 lat, razem z przyjacielem Alem Diazem, rozpoczął malowanie graffiti na murach Manhattanu, dodając nieznany wówczas podpis „SAMO” ("Same Old Shit"). Grafikami były treściwe teksty, takie jak: „Burżuj czuje się bezpieczny; SAMO” („Plush safe he think; SAMO”). W grudniu 1978 The Village Voice opublikowało artykuł o ich twórczości. Projekt SAMO zakończył się stwierdzeniem „SAMO IS DEAD” napisanym na murach budynków SoHo.
W 1978 Basquiat opuścił dom oraz porzucił Edward R. Murrow High School na rok przed jej ukończeniem. Przeniósł się do miasta i żył z przyjaciółmi, utrzymując się z ulicznej sprzedaży koszulek i pocztówek. Zaczął także malować obrazy.
W 1981 poeta, krytyk sztuki i kulturalny prowokator Rene Ricard opublikował artykuł "The Radiant Child" w czasopiśmie „Artforum”. Była to trampolina Basquiata do szybkiej kariery na międzynarodowej arenie sztuki.
W 1982 pokazywał już swoje prace regularnie w galeriach Nowego Jorku. Zaczął spotykać się z ambitną i początkującą wówczas piosenkarką Madonną. W tym samym roku poznał też znanego przedstawiciela sztuki pop-art Andy’ego Warhola. Zaczął z nim współpracować, co zaowocowało bliską przyjaźnią obu artystów. Wspólnie stworzyli ponad 100 obrazów.
Już w 1984 wielu jego znajomych niepokoiło się o niego z powodu jego uzależnienia od narkotyków (w szczególności od heroiny). W 1985 Basquiat pojawił się na okładce „The New York Times”. Jego popularność rosła, a prace zaczęto pokazywać na osobnych wystawach (także w Europie).
Zmarł w 1988 z powodu przedawkowania heroiny, parę dni przed drugą wycieczką do Wybrzeża Kości Słoniowej, którą zaplanował z iworyjskim artystą Ouattarą Wattsem. Został pochowany na Greenwood Cemetery w Brooklynie.
Z powodu zgonu w wieku zaledwie 27 lat jest zaliczany do tzw. klubu 27. 
W kulturze.
Postać Basquiata (zagrana przez Jeffreya Wrighta) została przedstawiona w filmie "Basquiat – Taniec ze śmiercią". Jean-Michel Basquiat, jako aktor, wystąpił w filmie "Downtown 81", a także w teledysku zespołu Blondie do piosenki „Rapture”. Był również częstym gościem programu „Glenn O’Brien’s TV Party”.
Obraz Basquiata pt. "Bird On Money" został wykorzystany w 2020 r. jako okładka albumu "The New Abnormal" amerykańskiego zespołu The Strokes. 

</doc>
<doc id="779007" url="https://pl.wikipedia.org/wiki?curid=779007" title="I Księga Kronik">
I Księga Kronik



</doc>
<doc id="779010" url="https://pl.wikipedia.org/wiki?curid=779010" title="Autyzm wczesnodziecięcy">
Autyzm wczesnodziecięcy



</doc>
<doc id="779015" url="https://pl.wikipedia.org/wiki?curid=779015" title="Paul Monau">
Paul Monau

Paul Monau ("Paul Mohnau, Paweł Mohnau", zm. 1525) – mieszczanin
świdnicki, burmistrz miasta w latach 1503/1504, 1509/1510 i 1519/1520. Jedna z głównych postaci sporu między patrycjatem a biedotą i cechami w latach 1520 - 1524 ("Pölerei").
Był bogatym mieszczaninem, pochodzącym z jednego z najświetniejszych rodów patrycjuszowskich. Od 1517 roku wybijał ciężkie halerze wartości 12 halerzy, początkowo w swoim domu przy ulicy Poszewników (ob. Przechodnia), następnie zaś na terenie zamku królewskiego niedaleko bramy Strzegomskiej. Działalność ta spotkała się gwałtownym sprzeciwem kupców i rzemieślników, powodowała bowiem poważne trudności gospodarcze. Wystąpił przeciw niej również król Polski Zygmunt Stary, zakazując w 1518 roku wwożenia tej monety w granice swojego państwa. Zaogniło to jeszcze bardziej i tak już niezwykle napięte stosunki między patrycjatem a cechami. Szewcy złożyli nawet przed radą miejską wniosek o aresztowanie Monaua. Został on jednak odrzucony, wnioskujących natomiast uwięziono. Takie postępowanie włodarzy miasta stało się przyczyną zamieszek, w wyniku których mincerz wraz z pozostałymi bogatymi mieszczanami 7 stycznia 1522 roku opuścił miasto.
Opisywany wyżej konflikt zakończyła dopiero ugoda na sejmiku krajowym w Grodkowie zawarta 2 marca 1524. Monau powrócił wówczas do Świdnicy i otrzymał od Marii, żony króla Ludwika Jagiellończyka przywilej dalszego użytkowania mennicy.
Na mocy dokumentu z 10 października 1524 patrycjusz znalazł się pod opieką starosty księstwa świdnicko - jaworskiego.
10 lipca 1525 wyznaczono na jego pomocnika Konrada Sauermanna z Wrocławia.
Ostatnie monety z inicjałami Paula Monau pochodzą z 1525. W roku następnym najprawdopodobniej już nie żył, bowiem zgodnie z dokumentem z 18 lipca 1526 dzierżawcą mennicy został wspomniany poprzednio Konrad Sauermann.
Fragment płyty nagrobnej patrycjusza znajduje się prawdopodobnie w północnym narożniku placu nieopodal
kościoła pw. św. Stanisława i św. Wacława.
Zachował się zapis o złożonej przez niego ofierze na kaplicę ratuszową.

</doc>
<doc id="779019" url="https://pl.wikipedia.org/wiki?curid=779019" title="David Arquette">
David Arquette

David James Arquette (ur. 8 września 1971 w Bentonville) – amerykański aktor, znany głównie z ról w cyklu "Krzyk"; także producent filmowy, reżyser, scenarzysta i wrestler (były mistrz WCW).
David Arquette pochodzi z rodziny silnie związanej z filmem. Jest synem aktora i producenta Lewisa Arquette oraz bratem czworga amerykańskich aktorów: Rosanny, Richmonda, Patricii i Alexis. Jego matka Brenda Olivia „Mardi” (z domu Nowak), jest Żydówką pochodzącą z Polski, poetką i byłą aktywistką polityczną ruchu hipisowskiego.
Życie prywatne.
Związany był z Ellen Barkin (1995). W latach 1996–1999 spotykał się z aktorką Courteney Cox, którą poślubił 12 czerwca 1999. Mają córkę Coco Riley (ur. 13 czerwca 2004 w Los Angeles). Jednak w roku 2010 doszło do separacji, a 29 maja 2013 rozwiedli się. Spotykał się z barmanką Jasmine Waltz (2010). Od 2011 spotykał się z Christiną McLarty, która w listopadzie 2013 urodziła ich wspólne dziecko, a 28 kwietnia 2014 syna Charlie Westa. Od lipca 2014 związał się z Christiną, a 12 kwietnia 2015 ożenił się z nią.

</doc>
<doc id="779020" url="https://pl.wikipedia.org/wiki?curid=779020" title="Konrad Kojder">
Konrad Kojder

Konrad Kojder (ur. 15 stycznia 1956 w Przemyślu) – polski szachista, mistrz międzynarodowy od 1984 roku.
Kariera szachowa.
W latach 1979 i 1985 dwukrotnie wystąpił w finałach mistrzostw Polski seniorów. Odniósł kilka turniejowych sukcesów, m.in. w Krośnie (1977 - II-III; 1978 - I; 1979 - I), Lesku (1983 - III), Rzeszowie (1983 - II-III) oraz Gdańsku (1984 - II-V).
Najwyższy ranking w karierze osiągnął 1 stycznia 1980 r., z wynikiem 2430 punktów dzielił wówczas 3-5. miejsce wśród polskich szachistów. Od 1992 r. nie uczestniczy w turniejach klasyfikowanych przez Międzynarodową Federację Szachową.

</doc>
<doc id="779022" url="https://pl.wikipedia.org/wiki?curid=779022" title="Paweł Hlib">
Paweł Hlib

Paweł Hlib (ur. 20 lutego 1986) – polski żużlowiec, posiadający również obywatelstwo niemieckie. Wychowanek Stali Gorzów, drużynowy mistrz świata w kategorii juniorów oraz Młodzieżowy Indywidualny Mistrz Polski. Brązowy medalista Indywidualnych Mistrzostw Świata Juniorów w roku 2007.
Licencję zdobył w 2002 na torze w Rybniku, w lidze zadebiutował w meczu ekstraligowym z Apatorem Toruń.
W maju 2012 roku wyraził chęć startów w Ice Speedwayu. 30 stycznia 2013 roku podpisał kontrakt ze Stalą Gorzów. W listopadzie 2018 roku podpisał kontrakt "warszawski" z Wilkami Krosno.

</doc>
<doc id="779026" url="https://pl.wikipedia.org/wiki?curid=779026" title="Ali Mohammed Ghedi">
Ali Mohammed Ghedi

Ali Mohammed Ghedi (ur. 1951) – somalijski polityk, premier somalijskiego rządu od 3 listopada 2004 do 29 października 2007.
Gedi do czasu objęcia urzędu premiera był stosunkowo mało znanym politykiem. Pochodzi z klanu Hawiye z okolic Mogadiszu, największego klanu w kraju.
Edukacja.
Ali Mohammed Ghedi urodził się w 1951 w Mogadiszu. Jego ojciec był pułkownikiem w Służbach Obrony Narodowej w czasie rządów prezydenta Mohammeda Siad Barre. W czasie nauki w szkole średniej odbył szkolenie w służbach obrony. W latach 1974–1978 studiował weterynarię na Uniwersytecie w Mogadiszu. Następnie, od 1979 do 1981 kontynuował naukę na Uniwersytecie w Pizie. W 1982 powrócił na Uniwersytet w Mogadiszu, gdzie został asystentem, a następnie wykładowcą.
Polityka.
Po zaangażowaniu się w politykę zajmował wiele stanowisk. Był urzędnikiem Unii Afrykańskiej, członkiem Demokratycznego Frontu Zbawienia Somalii ("Jabhadda Diimuqraadiga Badbaadinta Soomaaliyeed", "Somali Salvation Democratic Front").
Premier.
3 listopada 2004 prezydent Abdullahi Yusuf wyznaczył go szefem Przejściowego Rządu Federalnego. Jako premier zadeklarował przywrócenie bezpieczeństwa w Mogadiszu. Nie zdołał jednak doprowadzić do pokoju w kraju.
Po próbie zamachu na własny rząd, przeniósł się do Nairobi w Kenii. W lipcu 2005, przeniósł z kolei rządową siedzibę do Jawhar, jednego z dwóch miast będących tymczasową stolicą Somalii. Mogadiszu znajdowało się w tym czasie w rękach różnych grup wojskowych bojowników. W czerwcu 2006 miasto zostało zajęte przez Unię Trybunałów Islamskich, która zamierzała opanować cały kraj.
W grudniu 2006 w wyniku zbrojnej interwencji etiopskich wojsk w Somalii, islamiści ponieśli druzgocąca klęskę. 29 grudnia 2006 siły etiopskie i rządowe wkroczyły do Mogadiszu. Ghedi został z entuzjazmem przywitany przez miejscową ludność. Jedną z jego pierwszych decyzji było wprowadzenie stanu wojennego na okres trzech miesięcy oraz rozbrojenie grup wojskowych.
Premier Ghedi w czasie sprawowania urzędu był obiektem zamachów. Do najpoważniejszego doszło 3 czerwca 2007, gdy dokonano na niego zamachu przed własnym domem. W wyniku wybuchu ładunku zginęło wówczas co najmniej 7 osób.
Rezygnacja.
29 października 2007 ogłosił w parlamencie rezygnację ze stanowiska premiera. Powodem rezygnacji był m.in. konflikt z pochodzącym z innego klanu prezydentem Yusufem w sprawie kontraktów państwowych na wydobywanie ropy naftowej. Innym powodem była presja ze strony parlamentu i społeczeństwa, spowodowana brakiem sukcesów gabinetu w tłumieniu walk w kraju.

</doc>
<doc id="779034" url="https://pl.wikipedia.org/wiki?curid=779034" title="Ali Muhammad Ghedi">
Ali Muhammad Ghedi



</doc>
<doc id="779035" url="https://pl.wikipedia.org/wiki?curid=779035" title="Sens (filozofia)">
Sens (filozofia)

Sens – wieloznaczny termin, różnie interpretowany w języku potocznym i w kontekście filozoficznym.
Sens jako cel.
Sens w wyjaśnianiu lub podjęciu jakiegoś działania jest synonimem jego „celu”, zwykle jednak zawężany jest do celu pozytywnego (dobrego w skutkach).
Można go podzielić na ("referencje potrzebne"):
Na pytanie „dlaczego mam zastanawiać się nad sensem życia” można odpowiedzieć: „żebyś był bardziej myślący od innych ludzi”, na to stwierdzenie można odpowiedzieć pytaniem „ale po co?” i odpowiedzieć „żebyś nie był jak marne zwierzęta żyjące instynktem, a nie rozumem”, tutaj znowu może paść pytanie, „a po co?” a my możemy wykreować jeszcze inną odpowiedź i tak w nieskończoność. A zatem nigdy nie dojdziemy do końca tych pytań, wynajdując „zastanawianiu się nad sensem życia” coraz ważniejsze funkcje. Zarazem jednak, poprzez regresję w nieskończoność zdołamy udowodnić sensowność „myślenia o sensie życia”.
Sens jako istota/głębsze znaczenie wyrazu.
Sens, czyli coś, co kryje się za jakimś wyrazem dzieli się na ("referencje potrzebne"):
W języku potocznym sens może też być prostym synonimem "znaczenia."

</doc>
<doc id="779037" url="https://pl.wikipedia.org/wiki?curid=779037" title="Wodorotlenek cynku">
Wodorotlenek cynku

Wodorotlenek cynku, Zn(OH)2 – nieorganiczny związek chemiczny z grupy wodorotlenków.
Wodorotlenek cynku jest białą substancją stałą nierozpuszczalną w wodzie. Uzyskiwany w reakcjach strąceniowych. Należy do grupy wodorotlenków amfoterycznych. Używany jest do otrzymywania soli cynkowych oraz jako adsorbent w opatrunkach medycznych.
Reakcje chemiczne.
Przykładowa reakcja strącania wodorotlenku cynku pod wpływem zasad:
W obecności nadmiaru zasady wodorotlenek cynku ulega roztworzeniu z wytworzeniem anionu "cynkanowego" według reakcji:

</doc>
<doc id="779038" url="https://pl.wikipedia.org/wiki?curid=779038" title="Aleksandr Ostrowski">
Aleksandr Ostrowski

Aleksandr Nikołajewicz Ostrowski (; ur. w Moskwie, zm. w Szczełykowie) – pisarz-dramaturg, twórca rosyjskiej komedii obyczajowej, dyrektor teatru cesarskiego w Moskwie.
Życiorys.
Autor sztuk społeczno-obyczajowych z życia kupiectwa moskiewskiego, dramatów historycznych oraz komedii satyrycznych. Nazywany „ojcem rosyjskiego teatru realistycznego”, wywarł znaczny wpływ na współczesną mu dramaturgię i teatr. Klasyk literatury rosyjskiej.

</doc>
<doc id="779040" url="https://pl.wikipedia.org/wiki?curid=779040" title="Przedsiębiorstwo społeczne">
Przedsiębiorstwo społeczne

Przedsiębiorstwo społeczne – organizacja prowadząca działalność gospodarczą, która wyznacza sobie cele ściśle społeczne i która inwestuje wypracowane nadwyżki zależnie od wyznaczonych sobie celów w działalność lub we wspólnotę, zamiast kierować się potrzebą osiągania maksymalnego zysku na rzecz akcjonariuszy lub właścicieli.
Przykładem przedsiębiorstwa społecznego jest: spółdzielnia socjalna, organizacja pozarządowa prowadząca działalność gospodarczą, spółka non-profit.

</doc>
<doc id="779043" url="https://pl.wikipedia.org/wiki?curid=779043" title="Synagoga Ohel Jakow w Łodzi">
Synagoga Ohel Jakow w Łodzi

Synagoga Ohel Jakow w Łodzi (z hebr. "Namiot Jakuba") – nieistniejąca synagoga znajdująca się w Łodzi, przy dzisiejszej ulicy Gdańskiej 18.
W styczniu 1899 roku Wolf Jedlicki, zwrócił się do Rabina Łodzi Eliasza Chaima Majzla o zgodę na „przyjęcie pod kontrolę” synagogi. Komisja sanitarno-budowlana zatwierdziła budynek 31 maja 1899 roku. 30 czerwca policmajster miasta Łodzi przekazał do Piotrkowa całą dokumentację, 7 sierpnia Gubernator Piotrkowski zezwolił na otwarcie "domu modlitwy dla 100 osób".
W okresie międzywojennym synagoga działała w imię syjonistycznego hasła: „Żywotność Narodu, odbudowa Kraju i odrodzenie języka hebrajskiego”.
W czasie I wojny światowej synagoga zaczęła być określana mianem „Ohel Jakow”. Pełniła ona ważną rolę w działalności łódzkich syjonistów. Prowadzono w niej „Złotą Księgę” Żydowskiego Funduszu Narodowego (Keren Kajemet LeIsrael). Uczęszczał do niej m.in. Chaim Rumkowski, Jeszaja Ugier, Jerzy Rosenblatt, Dawid Tafel czy Aron Luboszycki.
Podczas II wojny światowej 11 listopada 1939 roku hitlerowcy spalili synagogę. W 1940 roku została ostatecznie rozebrana. Obecnie na jej miejscu znajduje się skwer przed szkołą.

</doc>
<doc id="779044" url="https://pl.wikipedia.org/wiki?curid=779044" title="George J. Mitchell">
George J. Mitchell



</doc>
<doc id="779045" url="https://pl.wikipedia.org/wiki?curid=779045" title="Mirko Corsano">
Mirko Corsano

Mirko Corsano (ur. 28 października 1973 w Casarano) – włoski siatkarz, były reprezentant kraju, medalista igrzysk olimpijskich, mistrzostw świata i mistrzostw Europy. Grał na pozycji libero.

</doc>
<doc id="779053" url="https://pl.wikipedia.org/wiki?curid=779053" title="Wikunia">
Wikunia

 
Wikunia ("Vicugna") – rodzaj ssaka z rodziny wielbłądowatych (Camelidae). 
Zasięg występowania.
Rodzaj obejmuje gatunki występujące w stanie dzikim w Ameryce Południowej. 
Morfologia.
Długość ciała 114–190 cm, długość ogona 15–25 cm, wysokość w kłębie 85–90 cm; masa ciała 38–65 kg. 
Systematyka.
Podział systematyczny.
Do rodzaju należą następujące gatunki: 

</doc>
<doc id="779054" url="https://pl.wikipedia.org/wiki?curid=779054" title="Raczyce (powiat jaworski)">
Raczyce (powiat jaworski)

Raczyce – osada w Polsce położona w województwie dolnośląskim, w powiecie jaworskim, w gminie Męcinka.
W latach 1975–1998 miejscowość administracyjnie należała do województwa legnickiego.

</doc>
<doc id="779056" url="https://pl.wikipedia.org/wiki?curid=779056" title="Guanaco">
Guanaco



</doc>
<doc id="779061" url="https://pl.wikipedia.org/wiki?curid=779061" title="Współksiążę episkopalny">
Współksiążę episkopalny

Współksiążę episkopalny – jeden z dwóch współksiążąt Andory. Współksięciem episkopalnym jest każdorazowo biskup hiszpańskiego miasta Seo de Urgel.
Osobistym przedstawicielem biskupa w Andorze jest obecnie Josep Maria Mauri.

</doc>
<doc id="779063" url="https://pl.wikipedia.org/wiki?curid=779063" title="Adrian Grenier">
Adrian Grenier

Adrian Sean Grenier (ur. 10 lipca 1976 w Santa Fe) – amerykański aktor filmowy i telewizyjny, reżyser, producent filmowy, kompozytor i wokalista, najlepiej znany z roli Vincenta „Vince’a” Chase’a w serialu HBO "Ekipa" ("Entourage").
Życiorys.
Wczesne lata.
Urodził się w Santa Fe w Nowym Meksyku jako syn Karesse Grenier i Johna T. Dunbara. Jego rodzina była pochodzenia irlandzkiego i francuskiego. Jest kuzynem aktora Evana Ferrante. Wychowywany był przez matkę w nowojorskim Brooklynie. Uczęszczał do prestiżowej Fiorello H. LaGuardia High School of Music &amp; Art w Nowym Jorku i prywatnej szkoły artystycznej Bard College, gdzie studiował dramat. W 1998 ukończył Fieldston Summer Performing Arts Institute. 
Kariera.
W 1997 zadebiutował na dużym ekranie w dwóch dramatach – "Aresztowana Gena" ("Arresting Gena") i "Huraganowe ulice" ("Hurricane Streets") jako uliczny punk. Znalazł się potem w doborowej obsadzie dwóch komedii Woody'ego Allena "Celebrity" (1998) i "Życie i cała reszta" ("Anything Else", 2003). 
Po raz pierwszy został dostrzeżony w tytułowej roli w niezależnym filmie "Przygody Sebastiana Cole" ("The Adventures of Sebastian Cole", 1998). Wystąpił się jako barman w teledysku Britney Spears „(You Drive Me) Crazy” (1999). W 1999 brał udział w biegach podczas maratonu w Bostonie.
W komedii "Cecil B. Demented" (2000) Johna Watersa zagrał aktora Lyle’a. W filmie "A.I. Sztuczna inteligencja" ("Artificial Intelligence: AI", 2001) mignął jako nastolatek w furgonetce. W dramacie wojennym "Wojna Harta" ("Hart's War", 2002) zagrał niewielką rolę szeregowego Daniela E. Abramsa u boku Bruce'a Willisa, Colina Farrella i Linusa Roache’a. Na srebrnym ekranie zabłysnął rolą hollywoodzkiego gwiazdora filmowego Vincenta „Vince’a” Chase’a w serialu HBO "Ekipa" ("Entourage", 2004-2007). Postać ta przyniosła mu nominacje do nagrody Teen Choice i Screen Actors Guild. 
W komediodramacie "Diabeł ubiera się u Prady" ("The Devil Wears Prada", 2006) z Meryl Streep wcielił się w kucharza i chłopaka głównej bohaterki granej przez Anne Hathaway. Jest także realizatorem filmów krótkometrażowych i dokumentalnego "Strzał w mroku" ("Shot in the Dark"). Został wokalistą grupy Kid Friendly oraz perkusistą zespołu The Honey Brothers, z którym nagrał płytę "Honey 4 U" (2003).
W 2016 w Monterey Bay Aquarium w Monterey w Kalifornii został uhonorowany nagrodą Paul Walker Ocean Leadership Award za współpracę z The Lonely Whale, organizacją „poświęconą przybliżaniu ludziom wiedzy o oceanach świata poprzez edukację i świadomość, inspirowanie empatii i działania na rzecz zdrowia oceanów i dobrostanu dzikich zwierząt morskich”.

</doc>
<doc id="779068" url="https://pl.wikipedia.org/wiki?curid=779068" title="Mistrzynie Niemiec w siatkówce kobiet">
Mistrzynie Niemiec w siatkówce kobiet



</doc>
<doc id="779069" url="https://pl.wikipedia.org/wiki?curid=779069" title="Stare Hołowczyce">
Stare Hołowczyce

Stare Hołowczyce – wieś w Polsce położona w województwie mazowieckim, w powiecie łosickim, w gminie Sarnaki.
Zmiany administracyjne.
W latach 1809-1952 miejscowość była siedzibą gminy Hołowczyce. Od 1867 po podziale na powiaty i gminy, gmina Hołowczyce należała do powiatu konstantynowskiego w guberni siedleckiej, a w latach 1912-1915 do guberni chełmskiej. Po odzyskaniu niepodległości w 1918 gmina Hołowczyce wraz z powiatem należała do województwa lubelskiego. W 1932 wraz z całym powiatem Stare Hołowczyce zostały łącznie z gminą Hołowczyce wchłonięte przez powiat bialski. W czasie okupacji wieś należała do dystryktu lubelskiego Generalnego Gubernatorstwa. W 1952 roku siedzibę gminy przeniesiono z Hołowczyc do Horoszek Dużych. W 1954 w miejsce gmin wprowadzono Gromadzkie Rady Narodowe zlikwidowane w 1973 na rzecz większych gmin.
W 1956 utworzono nowy powiat łosicki przynależny do województwa warszawskiego. Gromadę Hołowczyce odłączono od powiatu bialskiego, przyłączając do nowo powstałego powiatu. W latach 1975–1998 miejscowość należała administracyjnie do województwa bialskopodlaskiego, jako sołectwo w gminie Sarnaki.
Historia wsi.
Wieś królewska założona przed 1545. Prawdopodobnie nazwa wywodzi się od wyrazu hołowszczyna – oznaczająca niezalesione, nieurodzajne pagórki. Wieś należała do starostwa mielnickiego. W 1545 wymieniona w "Regestrze popisu zamku mielnickiego" sporządzonego przez dworzanina królewskiego Krzysztofa Jurewicza. Należały do starej struktury gospodarczej opartej na tzw. "dziesiątkach". Siedziby tych jednostek znajdowały się we wsiach zapewne starszych od pozostałych: Żerczyce, Mierzwice i Borsuki. Hołowczyce, liczące wtedy 100 dymów, łącznie ze Szpakami, Serpelicami i Klepaczewem należały do "dziesiątka" żerczyckiego. Same Żerczyce leżały w północno-wschodnim skraju starostwa mielnickiego. Hołowczyce w XVII w. kościelnie podlegały unickiej parafii pw. Zmartwychwstania Pańskiego w Mielniku. Struktura parafialna zapewne była oparta na podobnej, wcześniejszej prawosławnej. Po likwidacji uni w 1875 Hołowczyce nominalnie należały do prawosławnej parafii w Chłopkowie, by w 1905 wszyscy mieszkańcy wsi przyjęli wyznanie rzymskokatolickie.
W 1775 dobra Hołowczyce (czyli m.in. dzisiejsze Stare Hołowczyce, Nowe Hołowczyce i Hołowczyce-Kolonia) oraz folwarki w Zabużu i Mierzwicach (Mierzwice-Kolonia), zwane "starostwem hołowczyckiem", otrzymał w dożywotnią dzierżawę starosta mielnicki Adam Jakub Szydłowski. Po jego śmierci w 1815 majątek przeszedł z powrotem pod administrację państwową i był ponownie wydzierżawiany jako dobra rządowe. W 1827 wieś miała (łącznie z folwarkiem) 70 zagród i 400 mieszkańców. W II poł. lat 40. XIX w. po regulacji (urządzaniu) poprzedzającej oczynszowanie w dobrach rządowych, wzdłuż drogi do Horoszek powstała nowa wieś Nowe Hołowczyce (Dębiny), a Hołowczyce odtąd nazwano Starymi Hołowczycami. Do uwłaszczenia w Hołowczycach pańszczyznę odrabiali chłopi z Hołowczyc, Horoszek Dużych i Borsuk. W XIX w. wieś miała charakter mieszany z ludnością pochodzenia ruskiego i mazowieckiego.
8 sierpnia 1920 w walce pod wsią Hołowczyce poległ Michał Śledziona, podporucznik piechoty Wojska Polskiego, kawaler Orderu Virtuti Militari.

</doc>
<doc id="779070" url="https://pl.wikipedia.org/wiki?curid=779070" title="Dolomityzacja">
Dolomityzacja

Dolomityzacja – proces przemiany węglanu wapnia – kalcytu CaCO3 w dwuwęglan wapnia i magnezu – dolomit CaMg(CO3)2, powodujący zmianę osadów i skał wapiennych w osady i skały dolomitowe w wyniku częściowego zastąpienia wapnia magnezem.
Proces ten może zachodzić pod działaniem wód morskich podczas sedymentacji lub diagenezy osadu wapiennego (magnez dostarczany jest wtedy z wód morskich), może być również efektem krążenia w skałach roztworów wodnych wzbogaconych w magnez, który pochodzi z magmy lub ługowany jest przez te roztwory z innych skał (tzw. dolomityzacja wtórna).
Przykładem dolomitów powstałych w procesie dolomityzacji pod działaniem wód morskich są np. dolomity, budujące Kuestę Niagary w rejonie Wielkich Jezior w Północnej Ameryce.

</doc>
<doc id="779076" url="https://pl.wikipedia.org/wiki?curid=779076" title="Niecka leszczyńska">
Niecka leszczyńska

Niecka leszczyńska (rów Leszczyny, półrów Leszczyny, synklina złotoryjska) – niewielka jednostka geologiczna (tektoniczna) w północno-zachodniej części Sudetów (w pobliżu miejscowości Leszczyna), północno-wschodnia część depresji północnosudeckiej. Od północy, wschodu i południa ogranicza ją metamorfik kaczawski. Od zachodu łączy się z główną częścią depresji północnosudeckiej. Z tego powodu najwłaściwszą nazwą jest "półrów". Ma kształt niecki wydłużonej z zachodu na wschód, przy czym warstwy skalne zapadają do środka – na wschodzie ku zachodowi, na południu ku północy. Od północy niecka ograniczona jest uskokiem Jerzmanic.
Zbudowana jest ze skał osadowych i skał wulkanicznych powstałych w okresie od dolnego permu do górnej kredy. Są to przede wszystkim piaskowce, mułowce, wapienie, margle, gipsy i anhydryty, a ze skał wulkanicznych: porfiry, melafiry i ich tufy.
Buduje podłoże północnej części Pogórza Kaczawskiego, a dokładniej – zachodniej części Pogórza Złotoryjskiego.
W synklinie złotoryjskiej znajdują się nieczynne kopalnie miedzi : ZG Lena oraz ZG Nowy Kościół.

</doc>
<doc id="779077" url="https://pl.wikipedia.org/wiki?curid=779077" title="Renaud Herpe">
Renaud Herpe

Renaud Jean Baptiste Herpe (ur. 21 lipca 1975 w Narbonie) – francuski siatkarz, były reprezentant Francji, grający na pozycji przyjmującego. 
Sukcesy klubowe.
Mistrzostwo Francji: 
Puchar CEV: 
Mistrzostwo Włoch: 
Superpuchar Włoch: 
Mistrzostwo Grecji:
Klubowe Mistrzostwo Świata: 
Puchar Włoch: 
Liga Mistrzów:

</doc>
<doc id="779081" url="https://pl.wikipedia.org/wiki?curid=779081" title="Grzyb prawdziwy">
Grzyb prawdziwy



</doc>
<doc id="779083" url="https://pl.wikipedia.org/wiki?curid=779083" title="DTM">
DTM



</doc>
<doc id="779086" url="https://pl.wikipedia.org/wiki?curid=779086" title="Lista biskupów Seo de Urgel">
Lista biskupów Seo de Urgel

Biskup Seo de Urgel – biskup diecezji Urgell Kościoła rzymskokatolickiego, od 1278 jest również współksięciem episkopalnym Andory.
Lista biskupów.
Lista biskupów na podstawie strony diecezji:
"1396 – Andora została anektowana przez Aragonię"
"1512–1513 – Andora została anektowana przez Aragonię"

</doc>
<doc id="779087" url="https://pl.wikipedia.org/wiki?curid=779087" title="Płaksowate">
Płaksowate

Płaksowate (Cebidae) – rodzina ssaków naczelnych z grupy małp szerokonosych.
Budowa.
Zwierzęta te osiągają średnie rozmiary, sajmiri są niewielkie.
Płaksowate cechuje się chwytnymi kończynami i ogonem.
Systematyka.
Płaksowate należą do rzędu naczelnych. W obrębie tego rzędu wyróżnia się dwa podrzędy. Pierwszy, Strepsirrhini, czyli lemurowe, obejmuje lemurokształtne, palczakokształtne i lorisokształtne. Drugi, Haplorrhini, czyli wyższe naczelne, obejmuje 3 infrarzędy. Pierwszym są wyrakokształtne z pojedynczą rodziną wyraków o licznych cechach typowych dla lemurowych, kolejnymi małpy szerokonose i małpy wąskonose. Podczas gdy te ostatnie obejmują małpy Starego Świata, a więc koczkodanowate, gibonowate i człowiekowate, małpy szerokonose obejmują 5 rodzin małp Nowego Świata, w tym właśnie płaksowate, ale także pazurkowcowate, ponocnicowate, sakowate i czepiakowate.
Do rodziny płaksowatych zalicza się dwie podrodziny:
Do rodziny tej zalicza się też rodzaje kopalne "Acrecebus", "Neosaimiri", "Panamacebus".
Nie wszystkie źródła łączą te dwie podrodziny w jedną rodzinę. Polskie Nazewnictwo Ssaków Świata zalicza do niej również pazurkowcowate jako podrodzinę pazurkowce.
Rozmieszczenie geograficzne.
Ameryka Środkowa i Południowa – od południowego Meksyku po północną Argentynę.
Behawior i ekologia.
Płaksowate wiodą dzienny tryb życia w niewielkich grupach społecznych, liczących od kilku do kilkunastu zwierząt.
Są to zwierzęta raczej roślinożerne. Żywią się głównie owocami, aczkolwiek mogą spożywać także drobne zwierzęta. W zdobyciu pożywienia potrafią posługiwać się narzędziami, co świadczy o istotnej inteligencji. Mogą też używać narzędzi w obronie.
Należące do tej rodziny kapucynki, w szczególności kapucynka czarno-biała, trzymane są często w niewoli, od stuleci trzymają je zwłaszcza uliczni muzycy, jak kataryniarze.

</doc>
<doc id="779091" url="https://pl.wikipedia.org/wiki?curid=779091" title="Juliusz Karol Ostrowski">
Juliusz Karol Ostrowski

Juliusz Karol Ignacy Stanisław Kostka Ostrowski, hrabia herbu Rawicz (ur. 16 stycznia 1854 w Warszawie, zm. 12 marca 1917 w Glion, Szwajcaria) – historyk, prawnik, heraldyk polski, konserwatywny działacz katolicki, kolekcjoner malarstwa polskiego.
Biografia.
Stosunki rodzinne.
Był synem Stanisława Ostrowskiego, uczestnika powstania listopadowego, pracownika francuskiego Ministerstwa Robót Publicznych, właściciela ziemskiego, filantropa, i Heleny ze Skrzyńskich. Jego dziadkiem był gen. Antoni Jan Ostrowski, pradziadkiem Tomasz Adam Ostrowski, podskarbi nadworny za czasów Stanisława Augusta. Miał syna Stanisława (w zakonie Jozafata) (1890-1939), benedyktyna, historyka, bibliotekarza, zajmującego się badaniami bibliologicznymi i sfragistycznymi, i Jana Krystyna (1894-1981), dendrologa, tłumacza, właściciela dóbr ujezdzkich.
Edukacja i działalność publiczna.
Ukończył studia historyczne 1877 w Lowanium i prawnicze w Brukseli. W 1889 odziedziczył po ojcu dobra ujezdzkie, stając się jednym z najbogatszych właścicieli ziemskich w Królestwie Polskim. W 1893 został rosyjskim kamerjunkrem, a następnie szambelanem (1905).
Badania heraldyczne.
Pasją Juliusza Ostrowskiego była heraldyka. Obiektem badań uczynił nie tylko rody z ziem dawnej Rzeczypospolitej, ale też Śląska, Pomorza Zachodniego, Kurlandii. Od 1896 do 1914 wydawał "Księgę herbową rodów polskich". Dzieło to stanowi istotne osiągnięcie w okresie poprzedzającym narodziny naukowej heraldyki polskiej.
Działalność w organizacjach katolickich.
W 1905 był jednym z inicjatorów powołania Związku Katolickiego, który stawiał sobie za cel dotarcie do robotników i chłopów poprzez zakładanie domów ludowych. 29 IV 1907 został wybrany prezesem Związku Katolickiego w Warszawie (włączonego do Akcji Katolickiej). W poglądach na sprawy robotnicze podążał za wytycznymi papieża Leona XIII. Tłumaczył dzieła i broszury katolickie i finansował ich wydawanie. Należał do tajnej, międzynarodowej organizacji katolików-integrystów, skrajnych przeciwników modernizmu. Był szambelanem papieskim i kawalerem maltańskim.
Działalność społeczna.
Juliusz Ostrowski ufundował przytułek dla sierot katolickich w Tomaszowie Mazowieckim przy ul. Głowackiego. Łożył znaczne środki na rozbudowę kościoła parafialnego pw. św. Antoniego w Tomaszowie Mazowieckim, na urządzenie szpitala miejskiego św. Stanisława i na utworzenie Szkoły Handlowej z językiem polskim.
Kolekcje sztuki.
Juliusz Ostrowski był pasjonatem sztuki i kolekcjonerem wielu dzieł artystów polskich i zagranicznych. Wspomagał finansowo wielu młodych artystów. Przyjaźnił się z Janem Styką, który namalował jego portret. W 1912 współorganizował w Tomaszowie Mazowieckim wielką wystawę malarstwa krajowego i zagranicznego. Prawie połowa wystawianych obrazów pochodziła ze zbiorów Juliusza Ostrowskiego. Bogate zbiory Juliusza Ostrowskiego, przechowywane w pałacach Ostrowskich w Warszawie, Ujeździe i Tomaszowie Mazowieckim, niemal całkowicie zostały zagrabione przez hitlerowców.

</doc>
<doc id="779096" url="https://pl.wikipedia.org/wiki?curid=779096" title="Miloš Stojković">
Miloš Stojković

Miloš Stojković (ur. 17 maja 1987 w Požarevacu) – serbski siatkarz, grający na pozycji przyjmującego. W sezonie 2013/2014 był zawodnikiem BBTS-u Bielsko-Biała.
Sukcesy klubowe.
Puchar CEV:
Liga włoska:
Superpuchar Włoch:
Liga Środkowoeuropejska – MEVZA:
Puchar Austrii:
Liga austriacka:

</doc>
<doc id="779101" url="https://pl.wikipedia.org/wiki?curid=779101" title="Thule (legendarna wyspa)">
Thule (legendarna wyspa)

Thule – starożytna nazwa wyspy w północnej części Oceanu Atlantyckiego, wzmiankowana po raz pierwszy w IV wieku p.n.e. przez greckiego żeglarza Pyteasza z Massalii w jego dziele "Perí Okeanu". Według jego relacji Thule miała znajdować się o 6 dni żeglugi na północ od wyspy Wielka Brytania. Thule identyfikowana jest zwykle z Islandią, Szetlandami lub wybrzeżem Norwegii (uważanej jeszcze w średniowieczu za wyspę).
Lennart Meri jako pierwszy wysunął teorię, że możliwe jest, że legendarna wyspa Thule to estońska wyspa Sarema. Taki wniosek może nasuwać się po poznaniu mitologii Estończyków i innych ludów fińskich opisujących powstanie krateru Kaali na wyspie Saremie (który powstał po uderzeniu meteorytu) oraz tego, że w języku estońskim (oraz innych językach fińskich) słowo "tule" (i jego pochodne) znaczy "ogień".
Łacińskie określenie "Ultima Thule" (od. łac. "ultimo/mus" ostatni + gr. "thule" świat; tłumaczone też jako "najdalsza Thule"), użyte przez Wergiliusza w Georgikach, w średniowieczu oznaczające mityczną krainę położoną na północy i wyznaczającą kraniec znanego świata, stało się synonimem krańca świata.

</doc>
<doc id="779102" url="https://pl.wikipedia.org/wiki?curid=779102" title="Gruyères">
Gruyères

Francja:
Szwajcaria:
Inne:

</doc>
<doc id="779103" url="https://pl.wikipedia.org/wiki?curid=779103" title="Friedrich Kellner">
Friedrich Kellner

August Friedrich Kellner (ur. 1 lutego 1885 w Vaihingen an der Enz, zm. 4 listopada 1970 w Lich) – niemiecki socjaldemokrata, inspektor sprawiedliwości i autor wspomnień pisanych w tajemnicy w czasach III Rzeszy. Po zakończeniu wojny tak uzasadnił ich powstanie:
„Nie mogłem walczyć z nazistami w tamtych czasach, ponieważ mieli moc, aby uciszyć mój głos, więc zdecydowałem się walczyć z nimi w przyszłości. Chciałem dać przyszłym pokoleniom broń przed ponownym wzrostem takiego zła. Moja relacja naocznego świadka powinna była opisać barbarzyńskie czyny, a także ukazać sposób, jak można było je zatrzymać.”
Rodzina i edukacja.
August Friedrich Kellner urodził się 1 lutego 1885 roku w Vaihingen an der Enz, szwabskim miasteczku niedaleko Stuttgartu, położonym nad rzeką Enz. Był jedynym dzieckiem Georga Friedricha Kellnera, piekarza z wsi Arnstadt w Turyngii i Barbary Wilhelmine Vaigle z Bietigheim-Bissingen z okolic Ludwigsburga. Jego rodzice byli ewangelikami.
Kiedy Friedrich miał 4 lata, rodzina przeprowadziła się do Moguncji, gdzie jego ojciec pracował jako starszy piekarz w zakładzie „Goebels Zuckerwerk”.
W grudniu 1902 roku ukończył mogunckie gimnazjum im. Johanna Wolfganfa von Goethe. Swoją karierę rozpoczął w mogunckim sądzie obwodowym jako urzędnik. Pracował tam od 1903 do 1933 roku, obejmując kolejno posady sekretarza sądowego, księgowego i inspektora sprawiedliwości.
Służba wojskowa i ślub.
Swoją służbę wojskową Friedrich Kellner odbył od września 1907 do października 1908 w 6. kompanii 117. pułku piechoty „Großherzogin” (3. pułk piechoty Wielkiej Księżnej Hesji) w Moguncji. W roku 1911 odbył kolejną służbę wojskową, tym razem 8-tygodniową, na stanowisku podoficera.
W 1913 poślubił Pauline Preuss. Ich jedyne dziecko, Karl Friedrich Wilhelm Kellner, urodziło się trzy lata później.
Kiedy rozpoczęła się I wojna światowa, Kellner został powołany do służby jako podoficer w 118. pułku piechoty księcia Carla (4. pułk piechoty Wielkiej Księżnej Hesji) w Wormacji. Brał udział w kilku potyczkach i bitwach: 22 sierpnia pod Neufchâteau, 22/23 sierpnia pod Izel, 24 sierpnia pod Tremblois, 31 sierpnia pod Verrières, 3 września pod Monchentin, od 6 do 12 września pod Revigny i Laimont i 15/16 września pod Binarville. Walczył w 1. bitwie nad Marną, w grudniu 1914 został ranny niedaleko Reims, skąd przetransportowano go do szpitala św. Rocha w Mainz. Potem do końca wojny stacjonował we Frankfurcie nad Menem, gdzie objął stanowisko młodszego sierżanta w 1. batalionie (nr. 38) piechoty Landsturmu, wchodzącego w skład oddziału zaopatrzeniowego 18. Korpusu Armijnego, był także zastępcą inspektora ds. szpitali, zastępcą sekretarza i asystentem kwatermistrza. Ze służby zwolniony został 4 grudnia 1918.
Aktywność polityczna.
Pomimo lojalności w stosunku do armii cesarskiej, Friedrich Keller chętnie powitał narodziny demokracji w powojennych Niemczech. Uczestniczył w działaniach organizacyjnych największej niemieckiej partii politycznej – SPD. Już od pierwszych dni istnienia Republiki Weimarskiej ogłaszał swoje poglądy przeciwko zagrożeniu ekstremistami, takimi jak komuniści i narodowi socjaliści. Swój sprzeciw wyrażał w trakcie wieców trzymając wysoko nad głową książkę Adolfa Hitlera "Mein Kampf" i krzycząc: „Gutenbergu, twoja prasa drukarska została zbezczeszczona przez tę książkę”. Szereg razy był bity i zastraszany za wyrażanie swoich poglądów przez nazistowskie bojówki.
Na dwa tygodnie przed zaprzysiężeniem Adolfa Hitlera na urząd kanclerza i zanim zaczęły się prześladowania jego przeciwników politycznych, Kellner przeniósł się wraz z żoną i dzieckiem do miasteczka Laubach, gdzie Kellner pracował w charakterze starszego inspektora wymiaru sprawiedliwości w sądzie okręgowym. W roku 1935 jego syn wyemigrował do Stanów Zjednoczonych, by uniknąć służby w armii niemieckiej.
Podczas masakry w listopadzie 1938 (nocy kryształowej), Friedrich i Pauline Kellner próbowali pomagać swoim sąsiadom pochodzenia żydowskiego. Małżeństwo Kellnerów zostało powiadomione o tym, że za dalsze przeciwstawianie się polityce nazistów może ich spotkać ten sam los. Sam Kellner usłyszał, że jego żona może zostać odesłana do obozu koncentracyjnego, jeśli on będzie nadal wywierał „zły wpływ” na mieszkańców wsi. Raport napisany przez okręgowego przywódcę nazistów, Hermanna Engsta, stwierdzał, że władze planowały ukarać Kellnera pod koniec wojny.
Pamiętnik w trakcie i po wojnie.
Nie mogąc nadal prowadzić otwartej działalności przeciwko nazistom, Kellner powierzał swe myśli tajemnemu pamiętnikowi, który prowadził od września 1939. Chciał, by przyszłe pokolenia wiedziały, że demokracja musi zawsze przeciwstawiać się dyktaturze. Pragnął przestrzec wszystkich przed biernością w odniesieniu do tyranów i dyktatorów oraz przed zawierzaniem propagandzie.
6 października 1939 pisał o Polsce, omawiając przemówienie Hitlera w Reichstagu, w którym ten mówił o niemieckim i radzieckim ataku i podzieleniu Polski:
„Niejasne sugestie, jakoby powstawało państwo polskie. A z drugiej strony stwierdzenie, że „Polska w wersji z Wersalu nigdy już nie zaistnieje”. Proszę podaj, kiedy, gdzie i jak Polacy będą sami sobą rządzić. Polski język nie został jeszcze stłamszony ! Trzeba się wiec będzie zająć problemem tej „Polski”, czy się tego chce, czy nie. I do tego czystym nonsensem jest rzucanie światu stwierdzenia, ze skoro Polska została zniszczona, możemy liczyć na pokój w Europie. Każdy Polak będzie pałał niezatartą nienawiścią, która zaowocuje jutro lub pojutrze płonącą żądzą zemsty – a ta będzie skierowana dokładnie w naszym kierunku."
Przez cały okres II wojny światowej Kellner oczekiwał na pomoc ze strony Stanów Zjednoczonych i nie rozumiał, dlaczego Ameryka nie podejmowała działań mających zatrzymać nazistowską rzeź. 25 czerwca 1941, kilka dni po rozpoczęciu operacji Barbarossa i na sześć miesięcy przed japońskim atakiem na Pearl Harbor pisał:
„Kiedyż skończy się to szaleństwo? Teraz właśnie Anglia ma wraz z Ameryką niepowtarzalną szansę przejęcia inicjatywy, ale nie tylko dzięki pustym obietnicom i niedostatecznym środkom. Gdyby Ameryka miała wystarczająco dużo woli, mogłaby rzucić do boju całą swoją moc i przechylić szalę na stronę pokoju. Tylko niebywała siła i poświęcenie całości materiału wojennego może przywołać do rozsądku oszalałego niemieckiego byka. Do dziś mężowie stanu w swojej niebywałej krótkowzroczności zaniedbywali swoje obowiązki lub wykonywali je nieprawidłowo. Ludzkości, obudź się! Zaatakuj wspólnymi siłami burzycieli pokoju! Niepotrzebne nam zastanawianie się, rezolucje, przemówienia, „neutralność”. Wystąp przeciwko wrogowi gatunku ludzkiego!"
W tym samym wpisie do pamiętnika Kellner wyraził swój gniew na tych, którzy starają się ugłaskać dyktatorów, zamiast się im przeciwstawić:
„Nawet dziś istnieją w Ameryce idioci, bredzący coś o kompromisie z rządzonymi ręką Adolfa Hitlera Niemcami. Tacy ludzie są niczym innym jak potwornymi marionetkami."
Większość Niemców utrzymywała po wojnie, że nie wiedzieli nic o opłacanym przez państwo niemieckie ludobójstwie Żydów. Jednak już 28 października 1941 Kellner zapisał w pamiętniku:
„Przebywający w okolicy na wakacjach żołnierz powiedział, że był świadkiem niebywałych potworności na terenach okupowanej Polski. Obserwował nagich Żydów – mężczyzn i kobiety – ustawianych przed długim głębokim rowem. Na rozkaz oficera SS wszyscy oni zostali zabici przez Ukraińców strzałem w tył głowy, po czym padali do rowu. Ten wypełniano potem ziemią, mimo że ze środka dochodziły okrzyki tych, którzy nadal żyli.
Te akty okrucieństwa były tak nieludzkie, że część użytych jak narzędzia Ukraińców przechodziła załamanie nerwowe. Wszyscy żołnierze wiedzący o tak bestialskich poczynaniach nazistowskich podludzi wyrażali opinię, że naród niemiecki powinien trząść się jak galareta, gdyż niedługo nadejdzie czas zapłaty.
Nie ma kary, która byłaby adekwatna dla tych nazistowskich potworów. Oczywiście, gdy nadejdzie już czas zapłaty, razem z winnymi będą musieli cierpieć niewinni. Z racji jednak na to, że obecnej sytuacji winne jest 99 procent ludności Niemiec, czy to pośrednio, czy bezpośrednio, można powiedzieć, że ci, którzy podróżują razem, razem zawisną."
Pamiętnik Kellnera został wydany w całości w 2011, po wieloletnich staraniach wnuka autora. W Polsce wybór z dziennika opublikowano w 2015 jako „Dziennik sprzeciwu. Tajne zapiski obywatela III Rzeszy 1939–1942” nakładem Ośrodka Karta, w przekładzie Andrzeja Kopackiego.
Życie po II wojnie światowej.
Gdy wojna dobiegła końca, Friedrich Kellner przyczynił się do ponownego utworzenia lokalnego SPD w Laubach. W latach 1945 – 1946 był radnym Laubach, od 1956 do 1960 jako przewodniczący rady miejskiej i zastępca burmistrza. Przez pewien czas był także przewodniczącym lokalnej komórki SPD.
Do 1947 roku kontynuował rozpoczętą w 1933 pracę na stanowisku starszego inspektora wymiaru sprawiedliwości i zarządcy sądu obwodowego w Laubach. W latach 1948 – 1950 pełnił funkcję rewidenta w sądzie rejonowym w Gießen. Po swoim przejściu na emeryturę w wieku 65 lat w roku 1950 pracował przez 3 lata jako radca prawny w sądzie obwodowym w Laubach.

</doc>
<doc id="779104" url="https://pl.wikipedia.org/wiki?curid=779104" title="Cebidae">
Cebidae



</doc>
<doc id="779107" url="https://pl.wikipedia.org/wiki?curid=779107" title="Parminder Nagra">
Parminder Nagra

Parminder Kaur Nagra ( ur. 5 października 1975 w Leicesterze) – brytyjska aktorka hinduskiego pochodzenia. Występowała między innymi w roli dr Neeli Rasgotry w serialu "Ostry dyżur".
Jest najstarsza spośród rodzeństwa. Ma dwóch młodszych braci i jedną młodszą siostrę. Mówi biegle po pendżabsku.

</doc>
<doc id="779110" url="https://pl.wikipedia.org/wiki?curid=779110" title="Zaroślak">
Zaroślak



</doc>
<doc id="779111" url="https://pl.wikipedia.org/wiki?curid=779111" title="Regulator ciśnienia">
Regulator ciśnienia



</doc>
<doc id="779113" url="https://pl.wikipedia.org/wiki?curid=779113" title="Regulator (ujednoznacznienie)">
Regulator (ujednoznacznienie)



</doc>
<doc id="779114" url="https://pl.wikipedia.org/wiki?curid=779114" title="Julian Sands">
Julian Sands

Julian Richard Morley Sands (ur. 4 stycznia 1958 w Otley) – brytyjski aktor filmowy, teatralny i telewizyjny, scenarzysta i reżyser.
Życiorys.
Wczesne lata.
Urodził się w Otley w hrabstwie West Yorkshire jako trzeci z pięciu chłopców. Dorastał w Arthington w Yorkshire wraz z czterema braćmi – Robinem, Jeremym, Nicholasem i Quentinem. Jego rodzice rozwiedli się w 1963 kiedy miał pięć lat. Jego matka, Brenda, zajmowała się teatrem amatorskim i zabierała Sandsa do kina na Laurence’a Oliviera jako Ryszarda III i "Zulu". Początkowo chciał być geologiem. Uczęszczał do Lord Wandsworth College w Hampshire, a potem kontynuował naukę w Forum Theatre Company. W 1979 ukończył Central School of Speech and Drama w Londynie, gdzie spotkał swoją przyszłą pierwszą żonę i Dereka Jarmana, który zaangażował go do teledysku Marianne Faithfull „Broken English” (1979).
Kariera.
Występował na londyńskiej scenie Forum Theatre Company, zanim zadebiutował na dużym ekranie w komediodramacie wojennym "Parada szeregowców" ("Privates on Parade", 1982) jako wspinacz marynarz. Jego pierwszą dużą rolą był Guy Lough w miniserialu "Żonaty" ("A Married Man", 1983) z Anthonym Hopkinsem. Następnie pojawił się w komedii "Jankes na Oksfordzie" ("Oxford Blues", 1984) z Robem Lowe. Kinowa kariera rozwinęła się, po jego roli fotografa Jona Swaina w dramacie historyczno-wojennym Rolanda Joffé "Pola śmierci" ("The Killing Fields", 1984). Potem został obsadzony jako ekscentryczny elegant George Emerson w adaptacji powieści E.M. Forstera "Pokój z widokiem" ("A Room with a View", 1985) Jamesa Ivory’ego z Heleną Bonham Carter. Można go było zobaczyć także na małym ekranie w serialach BBC: "Gra na dzisiaj" ("Play for Today", 1982) i "Skrzynka przyjemności" ("The Box of Delights", 1984), dramacie telewizyjnym "Poślubiony człowiek" ("A Married Man", 1984) z Anthonym Hopkinsem, melodramacie NBC "Romans w Orient Expressie 125" ("Romance on the Orient Express", 1985) z Cheryl Ladd. 
W 1987 przeniósł się do Hollywood, które podbił tytułową rolą w filmie "Czarnoksiężnik" ("Warlock", 1989) z Lori Singer i sequelu "Czarnoksiężnik 2" ("Warlock II: The Armageddon", 1993) z udziałem Joanny Pacuły.
Anne Rice, autorka książki "Wywiad z wampirem", chciała, by to on, a nie Tom Cruise, zagrał Lestata w filmowej adaptacji powieści, ale producenci uznali, że nie jest wystarczająco znanym aktorem. Otrzymał później role w takich produkcjach jak "Arachnofobia" ("Arachnophobia", 1990), "Uwięziona Helena" ("Boxing Helena", 1993) jako psychopatyczny lekarz z fetyszyzmem dla amputacji z Sherilyn Fenn i dramat "Zostawić Las Vegas" ("Leaving Las Vegas", 1995) u boku Nicolasa Cage’a. Kandydował do roli Travisa Dane’a w filmie sensacyjnym "Liberator 2" (1995).
Użyczył głosu Valmontowi, bohaterowi filmu animowanego "Przygody Jackie Chana" ("Jackie Chan Adventures", 2000-2001). Pojawił się także na srebrnym ekranie w serialach – "Gwiezdne wrota" ("Stargate SG-1", 2005) jako Doci pracujący dla złego odłamu Pradawnych, Ori oraz "24 godziny" ("24", 2006) w roli billionera-terrorysty Vładimira Bierko.
W sierpniu 2011 wystąpił z powodzeniem na scenie podczas Edinburgh Fringe Festival w sztuce Harolda Pintera "Rocznica" ("Celebration") w reżyserii Johna Malkovicha. Ponownie zagrał w tym monodramie 15 marca 2016 na off-Broadwayu w The Irish Repertory Theatre. W 2013 był nominowany do nagrody Drama Desk w kategorii wybitny występ solowy.
Życie prywatne.
Jego pierwszą żoną była dziennikarka Sarah (do roku 1987), z którą ma syna Henry’ego (ur. 1985), absolwenta historii na Edinburgh University. W 1990 poślubił Evgenię Citkowitz, z którą zamieszkał w Los Angeles. Mają dwie córki: Natalyę Morley (ur. 16 sierpnia 1996) i Imogen Morley (ur. 31 grudnia 1999).
Stał się pasjonatem sztuki i kolekcjonerem antyków.
13 stycznia 2023 Sands zaginął podczas wędrówki w Mount Baldy, niedaleko Los Angeles w Kalifornii. Od tego czasu nie był widziany, a policja badała miejsce jego pobytu. Śledztwo zostało utrudnione z powodu silnych burz, które wpłynęły na ten obszar krótko po zaginięciu aktora.

</doc>
<doc id="779117" url="https://pl.wikipedia.org/wiki?curid=779117" title="Andrzej Jonas">
Andrzej Jonas

Andrzej Jonas (ur. 28 października 1940 w Warszawie) – polski dziennikarz i publicysta, wydawca; założyciel i redaktor naczelny „The Warsaw Voice”.
Życiorys.
W latach 90. XX wieku był jednym z prowadzących program publicystyczny w TVP 1 "Gorąca linia", często gościł również w programie "7 dni świat".
W latach 1994-95 Prezes Unii Wydawców Prasy. Od 2010 przygotowuje i prowadzi audycję "Trójka po trzeciej" w Trójce.
Był wiceprezesem Stowarzyszenia Dziennikarzy Polskich, w latach 1996-2001 członek Rady Programowej Centrum Monitoringu Wolności Prasy. Członek i współtwórca Stowarzyszenia Dzieci Holocaustu.

</doc>
<doc id="779120" url="https://pl.wikipedia.org/wiki?curid=779120" title="Cztery pory roku">
Cztery pory roku



</doc>
<doc id="779122" url="https://pl.wikipedia.org/wiki?curid=779122" title="Kwas anyżowy">
Kwas anyżowy

Kwas anyżowy ("kwas "p"-metoksybenzoesowy"), – organiczny związek chemiczny z grupy aromatycznych kwasów karboksylowych, "para"-metoksylowa pochodna kwasu benzoesowego. Występuje w olejkach eterycznych pozyskiwanych z biedrzeńca anyżu.
Stosowany w przemyśle kosmetycznym jako środek konserwujący i zapachowy.

</doc>
<doc id="779123" url="https://pl.wikipedia.org/wiki?curid=779123" title="Motylek">
Motylek



</doc>
<doc id="779124" url="https://pl.wikipedia.org/wiki?curid=779124" title="Mistrzostwa Rosji w piłce siatkowej mężczyzn">
Mistrzostwa Rosji w piłce siatkowej mężczyzn

Mistrza Rosji wyłania się od 1992 roku. Wcześniej rozgrywano mistrzostwa o tytuł Związku Radzieckiego.

</doc>
<doc id="779125" url="https://pl.wikipedia.org/wiki?curid=779125" title="Stojković">
Stojković



</doc>
<doc id="779127" url="https://pl.wikipedia.org/wiki?curid=779127" title="Syzyfowa praca">
Syzyfowa praca



</doc>
<doc id="779129" url="https://pl.wikipedia.org/wiki?curid=779129" title="Koparka jednonaczyniowa">
Koparka jednonaczyniowa

Koparka jednonaczyniowa – typ koparki wyposażony w jedno naczynie urabiające, pracująca w cyklu przerywanym, tzn. pomiędzy kolejnymi etapami pracy naczynia urabiającego występują etapy pomocnicze, takie jak przeniesienie naczynia z urobkiem, jego opróżnienie i powrót do pozycji pracy. Jest to grupa koparek najpowszechniej znanych i stosowanych. Znajdują powszechne zastosowanie przy pracach ziemnych budowlanych i transportowych. Rzadko, a dotyczy to głównie dużych maszyn, są stosowane w górnictwie odkrywkowym.
Koparki jednonaczyniowe przy zastosowaniu wymiennego osprzętu są wykorzystywane do innych niż kopanie prac pomocniczych, m.in.:
Historia koparki jednonaczyniowej.
Do czasów zastosowania napędu parowego korzystano z maszyn napędzanych siłą żywą. Jako pierwsze maszyny w działaniu przypominające koparki powstają różne rozwiązania pogłębiarek łyżkowych. To poprzez przeniesienie idei rozwiązań technicznych z tych maszyn na rozwiązania pracujące na lądzie, powstają projekty pierwszych koparek.
Podział.
Koparki jednonaczyniowe można podzielić:
Budowa na przykładzie koparki hydraulicznej jednonaczyniowej.
W koparce jednonaczyniowej wyróżnia się podstawowe zespoły:

</doc>
<doc id="779130" url="https://pl.wikipedia.org/wiki?curid=779130" title="Regulator rynku">
Regulator rynku

Regulator rynku – instytucja powołana przez państwo do sprawowania nadzoru nad określonym rynkiem.
Regulatorzy rynku w Polsce.
W obowiązującym prawodawstwie w Polsce regulatorami poszczególnych rynków są:
Kompetencje nadzorcze mogą przysługiwać całemu urzędowi lub kierownikowi urzędu.

</doc>
<doc id="779134" url="https://pl.wikipedia.org/wiki?curid=779134" title="Rewolucja agrarna">
Rewolucja agrarna

Rewolucja agrarna – proces przemiany rolnictwa tradycyjnego (feudalnego i mało wydajnego) w rolnictwo nowoczesne.
Zmiany w rolnictwie w XVI, XVII i XVIII wieku (wprowadzenie płodozmianu, wyspecjalizowane pasterstwo) doprowadziły do dwukrotnego zwiększenia produkcji żywności. Jej nadwyżki stały się źródłem dochodów. 

</doc>
<doc id="779137" url="https://pl.wikipedia.org/wiki?curid=779137" title="Eleonora Austriaczka">
Eleonora Austriaczka



</doc>
<doc id="779140" url="https://pl.wikipedia.org/wiki?curid=779140" title="Poecilotheria regalis">
Poecilotheria regalis

Ptasznik królewski ("Poecilotheria regalis") – gatunek pająka z rodziny ptasznikowatych. Nadrzewny ptasznik osiągający 75 mm długości ciała. Występuje w południowych Indiach. Umieszczony przez IUCN w kategorii najmniejszej troski (LC). Hodowany w terrariach.
Taksonomia.
Gatunek ten został opisany w 1899 roku przez Reginalda Innesa Pococka. Możliwe że populacje z Ghatów Wschodnich i Zachodnich to odrębne gatunki.
Opis.
Długość ciała samicy dochodzi do 70–75 mm przy rozpiętości odnóży do 180–190 mm, natomiast długość ciała samca nie przekracza 60 mm. Karapaks i opistosoma samicy z biało-czarnym wzorem, zaś odnóża w szaro-białe, czarne, a na spodzie dwóch pierwszych par także żółto-czarne pasy. Samiec ma ciało smuklejsze i kolorystykę mniej kontrastową.
Biologia i ekologia.
Pająk nadrzewny. Samice na wolności osiągają dojrzałość po 5–7 latach i żyją do 10–12, wytwarzając średnio dwa kokony rocznie, z których z każdego lęgnie się od 35 do 70 młodych. Samce z Ghatów Zachodnich w niewoli osiągają dojrzałość po 12 miesiącach, natomiast te z Ghatów Wschodnich po 18. Giną po pierwszym sezonie rozrodczym lub w przeciągu 24 miesięcy. W warunkach naturalnych okres do osiągnięcia dojrzałości prawdopodobnie może się wydłużyć w zależności od stanu środowiska i dostępności pokarmu.
Rozprzestrzenienie.
Gatunek indyjski, gdzie jest szeroko rozprzestrzeniony w północnej części Ghatów Zachodnich i kilku lokalizacjach w Ghatach Wschodnich. Podawany ze stanów Andhra Pradesh, Tamilnadu, Karnataka, Maharasztra i Kerala. Najczęściej spotykany gatunek rodzaju "Poecilotheria", znany z ponad 20 stanowisk. W zdegradowanych siedliskach wędrujące w poszukiwaniu samic samce odnajdywano także w uprawach teczyny wyniosłej.
Zagrożenie i ochrona.
IUCN umieściło ten gatunek w Czerwonej księdze gatunków zagrożonych ze statusem gatunku najmniejszej troski (LC), szacując trend jego populacji na malejący. Zasięg gatunku jest porozrywany. Głównym zagrożeniem jest utrata siedlisk, a dodatkowym odłów w celach handlowych. Gatunek występuje na obszarach chronionych Nagarjuna-Srisailam Tiger Reserve i Mudumalai Wildlife Sanctuary.
Hodowla.
Gatunek szybki, agresywny i silnie jadowity, zalecany dla doświadczonych hodowców. Terrarium dla jednego dojrzałego osobnika powinno mieć wymiary 20 × 20 × 30 cm, jednak pająki te można trzymać w grupach. Za pokarm służyć mogą odpowiedniej wielkości ruchliwe owady jak świerszcze i karaczany. Rozmnażanie określane zwykle jako trudne. Dopuszczać zaleca się w osobnym, dużym pojemniku. Kokon budowany jest po 3–6 miesiącach, a odebrać można go po kolejnym miesiącu. Liczba jajeczek sięga 200.

</doc>
<doc id="779142" url="https://pl.wikipedia.org/wiki?curid=779142" title="Rajd Paryż Dakar">
Rajd Paryż Dakar



</doc>
<doc id="779143" url="https://pl.wikipedia.org/wiki?curid=779143" title="Fakhruddin Ahmed">
Fakhruddin Ahmed

Fakhruddin Ahmed, beng. ফখরুদ্দীন আহমদ (ur. 1 maja 1940 w Munshiganj) – bangladeski ekonomista i polityk, premier Bangladeszu od 12 stycznia 2007 do 6 stycznia 2009. Prezes Banku Bangladeszu w latach 2001–2005.
Edukacja i kariera zawodowa.
Fakhruddin Ahmed urodził się w Munshiganj. Ukończył magisterskie studia ekonomiczne na Uniwersytecie w Dhace. Następnie studiował w "Williams College" w USA oraz uzyskał doktorat z ekonomii na Uniwersytecie Princeton.
Swoją karierę zawodową zaczynał jako wykładowca na Uniwersytecie w Dhace. Później wstąpił do służby cywilnej, w strukturach której pracował 15 lat. W tym czasie pracował również dla rządu, m.in. jako sekretarz w Wydziale Stosunków Gospodarczych Ministerstwa Finansów.
W 1978 r. rozpoczął pracę jako ekonomista w Banku Światowym. Skupiał się na sprawach makroekonomicznych oraz polityce rozwojowej. W ciągu ponad 20 lat rezydował w wielu państwach Azji Południowo-Wschodniej oraz Afryki.
W październiku 2001 r. Ahmed został prezesem Banku Bangladeszu, banku centralnego kraju i funkcję tę piastował do końca kwietnia 2005. W tym czasie przeprowadził wiele reform sektora finansowego i wzmocnił pozycję banku centralnego na krajowym rynku finansowym. Od czerwca 2005 do stycznia 2007 zajmował stanowisko prezesa "Fundacji Palli Karma-Sahayak", dużego funduszu, udzielającego mikrokredytów.
Premier.
11 stycznia 2007 prezydent Iajuddin Ahmed wprowadził w kraju stan wyjątkowy i ogłosił odłożenie w czasie, zaplanowanych na 22 stycznia 2007 wyborów parlamentarnych. Ruch ten spowodowany był zamieszkami, jakie od października 2006 wybuchały między zwolennikami dwóch głównych partii politycznych.
12 stycznia 2007 prezydent Ahmed mianował tymczasowym premierem Bangladeszu Fakhruddina Ahmeda. Gabinet Ahmeda rozpoczął w kraju wielką akcję walki z korupcją. W tym celu powołał Komisję Antykorupcyjną. Pod zarzutem korupcji i przestępstw gospodarczych zostało zatrzymanych ponad 160 polityków, urzędników i biznesmenów, w tym dwie byłe premier Khaleda Zia i Sheikh Hasina Wajed.
Rząd Ahmeda przeprowadził kilka ważnych zmian w sądownictwie, administracji i sektorze finansowym. Wyjął sądownictwo spod kontroli władzy wykonawczej, m.in. w tak ważnych kwestiach jak mianowanie, awanse i zmiana sędziów. Powołał również Komisję Regulacyjną ds. Reform.
Głównym zadaniem rządu pozostawało jednakże przygotowanie kraju na przeprowadzenie odroczonych wyborów parlamentarnych i prezydenckich. W tym celu powołał nową Komisję Wyborczą, niepodlegającą kontroli urzędu szefa rządu. Przygotował cyfrową listę 81 mln wyborców, usuwając z niej 11 mln tzw. "„martwych dusz”". Wszystkim pełnoletnim obywatelom Bangladeszu wydał również dowody tożsamości.
We wrześniu 2008 termin wyborów parlamentarnych został wyznaczony na 18 grudnia 2008. Jednak w listopadzie 2008, pod wpływem protestów Partii Narodowej Bangladeszu domagającej się ich przełożenia na styczeń 2009 i po wzięciu pod uwagę stanowiska Ligi Awami, która sprzeciwiała się ich odroczenia, rząd Ahmeda zdecydował przesunąć datę wyborów na 29 grudnia 2008. W celu przeprowadzenia wolnych i demokratycznych wyborów, 17 grudnia 2008 rząd zniósł, obowiązujący od stycznia 2007 stan wyjątkowy.
W wyborach parlamentarnych 29 grudnia 2008 Liga Awami odniosła przytłaczające zwycięstwo, zdobywając 230 spośród 299 miejsc w parlamencie, co otworzyło Hasinie drogę to utworzenia nowego rządu. Same wybory uznane zostały za wolne i demokratyczne. 6 stycznia 2009 Sheikh Hasina Wajed objęła stanowisko premiera Bangladeszu.

</doc>
<doc id="779146" url="https://pl.wikipedia.org/wiki?curid=779146" title="George Reisman">
George Reisman

George Reisman (ur. 13 stycznia 1937 w Nowym Jorku) – amerykański ekonomista.
Reisman, emerytowany profesor ekonomii Uniwersytetu Pepperdine, w stanie Kalifornia, jest m.in. autorem książki "The Government Against the Economy" oraz ponadtysiącstronicowego dzieła "Capitalism: A Treatise on Economics". Promotorem jego przewodu doktorskiego na Uniwersytecie Nowojorskim był Ludwig von Mises. Reisman jest gorącym orędownikiem wolnego rynku i kapitalizmu leseferystycznego.
Jego "Capitalism" jest próbą syntezy brytyjskiej ekonomii klasycznej i szkoły austriackiej przez połączenie doktryn filozofów takich jak Adam Smith, David Ricardo, James Mill i John Stuart Mill z myślami ekonomistów: Carla Mengera, Eugena von Böhm-Bawerka czy Ludwiga von Misesa.
Reisman blisko współpracował z Ayn Rand, z której filozofią obiektywizmu mocno się identyfikuje. 

</doc>
<doc id="779148" url="https://pl.wikipedia.org/wiki?curid=779148" title="Władysław Ostrowski (malarz)">
Władysław Ostrowski (malarz)

Władysław Ostrowski (ur. 1878 w Warszawie, zm. 1942 w Grodzisku Mazowieckim) – polski malarz.
Sztuki malarskiej uczył się w znanej warszawskiej Klasie Rysunkowej Wojciecha Gersona. Później, w latach 1895–1901 studiował w Akademii Sztuk Pięknych w Krakowie – był uczniem Floriana Cynka, Jacka Malczewskiego, Teodora Axentowicza i Leona Wyczółkowskiego – w Monachium i w Académie Julian w Paryżu.
W czasie studiów początkowo malował obrazy batalistyczne, później – głównie pejzaże (najczęściej tatrzańskie) i portrety. Dzieła wystawił po raz pierwszy w roku 1902 w Towarzystwie Przyjaciół Sztuk Pięknych w Krakowie (TPSP). W następnych latach odbyły się wystawy w warszawskim Salonie Krywulta (1905) i w Towarzystwie Zachęty Sztuk Pięknych (TZSP, 1904–1926) oraz w TPSP we Lwowie (1934).
Obrazy Władysława Ostrowskiego znajdują się w zbiorach Muzeum Narodowego w Warszawie, Muzeum Narodowego w Poznaniu i w innych kolekcjach.
Zmarł w Grodzisku Mazowieckim w 1942 roku, pochowany został na miejscowym cmentarzu parafialnym.

</doc>
<doc id="779152" url="https://pl.wikipedia.org/wiki?curid=779152" title="Unus mundus">
Unus mundus

Unus mundus (łac. "jeden świat") – w alchemii oraz psychologii Carla Gustava Junga termin ten używany jest naprzemiennie z "unio mystica", "coincidentia oppositorum", "complexio oppositorum", "coniunctio" – terminy te mają niemal ekwiwalentne znaczenie.
Carl Gustav Jung pisze:
""Coniunctio" – to obraz dany "a priori", od zawsze zajmujący poczesne miejsce w historii rozwoju ducha ludzkiego. Jeśli spojrzymy na dawne dzieje tej idei, znajdziemy w alchemii dwa źródła: chrześcijańskie i pogańskie. Źródłem chrześcijańskim jest niewątpliwie nauka o Chrystusie i Kościele, Oblubieńcu ("sponus") i Oblubienicy ("sponsa"), przy czym Chrystusowi przypada rola Słońca ("Sol"), a Kościołowi rola Księżyca ("Luna"). Pogańskim źródłem jest z jednej strony idea świętych zaślubin (gr. "hierós gámos", hierogamii), z drugiej weselnego związku mysty i bóstwa".

</doc>
<doc id="779155" url="https://pl.wikipedia.org/wiki?curid=779155" title="Wiktor Łyjak">
Wiktor Łyjak

Wiktor Zygmunt Łyjak (ur. 1 czerwca 1954 w Skierniewicach) – polski artysta muzyk, organista, organolog, rzeczoznawca.
Życiorys.
Ukończył Państwową Wyższą Szkołę Muzyczną w Warszawie, uzyskując dyplom w klasie organów prof. Joachima Grubicha. Doktoryzował się w 2002 roku w Instytucie Sztuki PAN w Warszawie na podstawie pracy pt. "Organy w diecezji płockiej od XIV wieku do 1818 roku", której promotorem był prof. dr hab. Jerzy Kowalczyk. Stopień naukowy doktora habilitowanego uzyskał w 2008 roku na Uniwersytecie Wrocławskim w oparciu o rozprawę "Organy w kościołach ewangelickich w Królestwie Polskim w latach 1815–1864". Postanowieniem Prezydenta Rzeczypospolitej Polskiej Andrzeja Dudy z dnia 30 marca 2022 r. został mu nadany tytuł profesora sztuki w dyscyplinie sztuki muzyczne.
W latach 1976–1983 był organistą w Kościele św. Krzyża w Warszawie. Do 2015 roku był tytularnym organistą Kościoła Wniebowzięcia Najświętszej Maryi Panny i św. Józefa Oblubieńca w Warszawie. Nadto kieruje, organizowanym przez Warszawskie Towarzystwo Muzyczne, Międzynarodowym Festiwalem Organowym „Johann Sebastian Bach”. Związany był jako wykładowca z Chrześcijańską Akademią Teologiczną w Warszawie. Obecnie pracuje na stanowisku profesora nadzwyczajnego w Instytucie Edukacji Muzycznej na Wydziale Pedagogicznym i Artystycznym Uniwersytetu Jana Kochanowskiego w Kielcach.
Wydany w 1998 album "Bach – najsłynniejsze utwory organowe i transkrypcje", z utworami Johanna Sebastiana Bacha wykonywanymi na organach bazyliki dominikańskiej w Gdańsku, osiągnął status platynowej płyty.
We wrześniu 2004 jego nagrania utworów Karola Augusta Freyera zostały uznane przez miesięcznik „Muzyka21” za płytę miesiąca. Dokonane przezeń interpretacje zostały wydane w Anglii, Belgii i Korei Południowej. Koncertował w Polsce (m.in. podczas festiwali organowych we Fromborku, w Kamieniu Pomorskim, Koszalinie i Gdańsku-Oliwie) i w kilkunastu krajach europejskich. Dla Polskiego Radia nagrał dzieła Johannesa Brahmsa i utwory z tabulatur polskich z XVI-XVIII w.
Jego dysertacje doktorska i habilitacyjna zostały opublikowane. Jest autorem haseł o polskich organach w niemieckiej encyklopedii "Die Musik in Geschichte und Gegenwart". Był rzeczoznawcą Ministerstwa Kultury i Dziedzictwa Narodowego w zakresie dokumentacji i konserwacji zabytkowych organów oraz rzeczoznawcą Stowarzyszenia Konserwatorów Zabytków i Fundacji Współpracy Polsko-Niemieckiej.

</doc>
<doc id="779158" url="https://pl.wikipedia.org/wiki?curid=779158" title="Pondicherry">
Pondicherry



</doc>
<doc id="779160" url="https://pl.wikipedia.org/wiki?curid=779160" title="Henry FitzGerald">
Henry FitzGerald

Henry FitzGerald (30 lipca 1761 - 9 lipca 1829 na Boyle Farm w hrabstwie Surrey), brytyjski arystokrata i polityk irlandzkiego pochodzenia, młodszy syn Jamesa FitzGeralda, 1. księcia Leinster i lady Emilii Lennox, córki 2. księcia Richmond i Lennox.
Wykształcenie odebrał w Eton College. Później wstąpił do armii i służył w Indiach Zachodnich, osiągając rangę podpułkownika. Po powrocie do Anglii zainteresował się teatrem i występował przez pewien czas w prywatnym teatrze swojego kuzyna, księcia Richmond, Richmond House Theatre. Za swoje występy zbierał pochlebne recenzje, a dzięki swojemu urokowi sprawiał, jak pisała jego siostra, lady Sarah FitzGerald, że "damy wychodziły z przedstawienia zakochane w nim". Lord Henry zaprzyjaźnił się również z Horacem Walpolem, 4. hrabią Oxford.
3 sierpnia 1791 r. poślubił Charlotte Boyle Walshingham (1769 - 9 stycznia 1831). Było to zgodne małżeństwa, a Charlotte była oddana mężowi. Małżonkowie mieli sześciu synów i pięć córek:
W 1806 r. król Jerzy III przywrócił Charlotte zawieszony do 1687 r. tytuł barona de Ros, najstarszy istniejący tytuł parowski na wyspach brytyjskich. Lord Henry został baronem "de iure uxoris". 8 lipca 1806 r. wszedł w skład Tajnej Rady Irlandii. W latach 1807-1814 zasiadał w brytyjskiej Izbie Gmin jako reprezentant okręgu Kildare. Zmarł w 1829 r.

</doc>
<doc id="779162" url="https://pl.wikipedia.org/wiki?curid=779162" title="Blindheim">
Blindheim

Blindheim – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, wchodzi w skład wspólnoty administracyjnej Höchstädt an der Donau. Leży na obrzeżach Jury Szwabskiej, około 10 km na północny wschód od Dillingen an der Donau, przy drodze B16.
Polityka.
Wójtem gminy jest Wilhelm Gumpp, rada gminy składa się z 12 osób.

</doc>
<doc id="779165" url="https://pl.wikipedia.org/wiki?curid=779165" title="Leontopithecus rosalia">
Leontopithecus rosalia



</doc>
<doc id="779166" url="https://pl.wikipedia.org/wiki?curid=779166" title="Premierzy Tadżykistanu">
Premierzy Tadżykistanu

Premier Tadżykistanu jest szefem rządu Republiki Tadżykistanu. Premier powoływany jest na swoje stanowisko przez prezydenta i musi uzyskać wotum zaufania od parlamentu. Po uzyskaniu wotum zaufania premier kształtuje gabinet razem z prezydentem. Premier posiada słabszą pozycję niż prezydent.

</doc>
<doc id="779169" url="https://pl.wikipedia.org/wiki?curid=779169" title="Policyjanamid">
Policyjanamid

Policyjanamid (PCN, ang. polycyanamide) – polimer przewodzący zbudowany z monomerów cyjanamidu wykorzystywany w budowie wyświetlaczy OLED.

</doc>
<doc id="779170" url="https://pl.wikipedia.org/wiki?curid=779170" title="Finningen">
Finningen

Finningen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, wchodzi w skład wspólnoty administracyjnej Höchstädt an der Donau. Leży na obrzeżach Jury Szwabskiej, około 10 km na północ od Dillingen an der Donau.
Polityka.
Wójtem gminy jest Klaus Friegel, poprzednio urząd ten obejmował Josef Häusle, rada gminy składa się z 12 osób.

</doc>
<doc id="779175" url="https://pl.wikipedia.org/wiki?curid=779175" title="Cebus apella">
Cebus apella



</doc>
<doc id="779177" url="https://pl.wikipedia.org/wiki?curid=779177" title="Robert Kempiński">
Robert Kempiński



</doc>
<doc id="779178" url="https://pl.wikipedia.org/wiki?curid=779178" title="Lutzingen">
Lutzingen

Lutzingen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, wchodzi w skład wspólnoty administracyjnej Höchstädt an der Donau. Leży na obrzeżach Jury Szwabskiej, około 7 km na północ od Dillingen an der Donau.
Polityka.
Wójtem gminy jest Eugen Götz, poprzednio urząd ten obejmował Michael Waldenmayr, rada gminy składa się z 8 osób.

</doc>
<doc id="779181" url="https://pl.wikipedia.org/wiki?curid=779181" title="Vilis Krištopans">
Vilis Krištopans

Vilis Krištopans (ur. 13 czerwca 1954 w obwodzie omskim) – łotewski polityk, działacz sportowy i przedsiębiorca, parlamentarzysta i minister, premier Łotwy w latach 1998–1999.
Życiorys.
Urodził się na Syberii, gdzie jego rodzice zostali pod koniec lat 40. deportowani przez sowietów w ramach represji komunistycznych. Rodzina przyjechała na Łotwę w 1959. Vilis Krištopans ukończył w 1980 studia z zakresu architektury w Ryskim Instytucie Politechnicznym. W latach 70. grał wyczynowo w koszykówkę. Później zawodowo związany z instytucjami sportowymi, zajmował się m.in. działalnością trenerską. W okresie przemian politycznych przeszedł do biznesu, pracował na kierowniczych stanowiskach m.in. w sektorze bankowym. Był też jednym z inicjatorów powołania i pierwszym prezesem łotewskiej ligi koszykówki.
Zaangażował się w działalność polityczną w ramach organizacji Klubs 21 oraz Łotewskiej Drogi. W 1993, 1995 i 1998 z jej ramienia wybierany na posła do Saeimy. W latach 1993–1994 był ministrem skarbu, a w latach 1995–1998 sprawował urząd ministra transportu. Od listopada 1998 do lipca 1999 pełnił funkcję premiera. W 2000 odszedł z parlamentu. Powrócił do niego w 2002 jako kandydat Łotewskiego Związku Rolników. W 2006 ponownie zajął się działalnością biznesową. W 2013 wybrany na prezesa krajowej federacji golfa. W 2021 wszedł w skład zarządu nowej partii Ainārsa Šlesersa. W 2022 z jej ramienia uzyskał mandat posła na Sejm XIV kadencji.

</doc>
<doc id="779184" url="https://pl.wikipedia.org/wiki?curid=779184" title="Schwenningen (Bawaria)">
Schwenningen (Bawaria)

Schwenningen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, wchodzi w skład wspólnoty administracyjnej Höchstädt an der Donau. Leży na obrzeżach Jury Szwabskiej, około 10 km na północny wschód od Dillingen an der Donau, nad Dunajem, przy drodze B16 i linii kolejowej Ulm – Donauwörth.
Dzielnice.
W skład gminy wchodzą następujące dzielnice:
Polityka.
Wójtem gminy jest Reinhold Schilling, rada gminy składa się z 12 osób.

</doc>
<doc id="779186" url="https://pl.wikipedia.org/wiki?curid=779186" title="Czerwony szlak turystyczny Gołoszyce – Piotrowice">
Czerwony szlak turystyczny Gołoszyce – Piotrowice

 Czerwony szlak turystyczny Gołoszyce – Piotrowice – szlak turystyczny okolic Opatowa i Sandomierza.

</doc>
<doc id="779189" url="https://pl.wikipedia.org/wiki?curid=779189" title="List kaperski">
List kaperski

List kaperski (, , ) – upoważnienie przyznawane kapitanom okrętów morskich przez rządy państw, umożliwiające ściganie, zatapianie bądź konfiskatę statków wroga (w tym ich ładunków).
Listy kaperskie zapewniały kaprom/korsarzom ochronę mocodawcy oraz prawo do pływania pod jego banderą, wpływania do jego portów oraz możliwość zachowania większości łupów (w ramach wynagrodzenia).

</doc>
<doc id="779192" url="https://pl.wikipedia.org/wiki?curid=779192" title="Latencja wirusów">
Latencja wirusów

Latencja wirusów – stan lub okres, w którym kompletne kopie wirusowej informacji genetycznej utrzymują się w zakażonej komórce gospodarza, ale nie zachodzi ciągła produkcja zakaźnych cząstek wirusa.
Materiał genetyczny wirusa w tym stadium jest wbudowany w genom komórki gospodarzowej w postaci sekwencji DNA. W trakcie latencji cały genom wirusa znajduje się w komórce, a jego ekspresja jest mocno ograniczona.
Podczas latencji wirus jest stosunkowo nieszkodliwy. Jego destrukcyjne działanie rozpoczyna się, gdy latencja się skończy. Gdy powstają warunki sprzyjające uaktywnieniu wirusa, w komórkach gospodarzowych zaczyna się proces produkcji jego zakaźnych cząstek.
Ustanawianie zakażenia latentnego jest cechą charakterystyczną herpeswirusów, w tym wirusa opryszczki pospolitej.
Istnieją dwa warunki, których spełnienie pozwala zakwalifikować zakażenie jako latentne. Powinno być ono:

</doc>
<doc id="779194" url="https://pl.wikipedia.org/wiki?curid=779194" title="Węzeł Prusika">
Węzeł Prusika



</doc>
<doc id="779195" url="https://pl.wikipedia.org/wiki?curid=779195" title="SISD">
SISD

SISD - jest to architektura klasycznego komputera sekwencyjnego, zawierającego jeden procesor i jeden blok pamięci operacyjnej. Ciąg instrukcji wykonywany jest sekwencyjnie. Architektura taka może zawierać również pewne elementy równoległości, jak np. przetwarzanie potokowe (ang. pipelining). Procesor może się składać z kilku jednostek przetwarzających, jednak wszystkie te jednostki podlegają jednej jednostce sterującej procesora. Również jeżeli komputer składa się z kilku procesorów, ale wykonują one niezależne od siebie programy, to możemy traktować go jako zestaw maszyn SISD.

</doc>
<doc id="779196" url="https://pl.wikipedia.org/wiki?curid=779196" title="Partie polityczne Tadżykistanu">
Partie polityczne Tadżykistanu

Partii politycznych w Tadżykistanie jest kilka, ale ważną dominującą rolę polityczną w państwie pełni Ludowo-Demokratyczna Partia Tadżykistanu. Oprócz niej istnieje jeszcze kilka mniejszych partii, które nie posiadają żadnego wpływu na politykę państwa.
Partie polityczne.
Obecne:
Dawne:

</doc>
<doc id="779200" url="https://pl.wikipedia.org/wiki?curid=779200" title="Sąd kaperski">
Sąd kaperski

Sąd kaperski (ang. "Prize Court") – rodzaj sądu w dawnym prawie wojennym. Decydował o tym, czy statki i ładunki zatrzymane w czasie wojny przez okręty wojenne podlegają konfiskacie. Na II konferencji haskiej w 1907 uchwalono projekt Międzynarodowego Trybunału Kaperskiego, mającego być instancją odwoławczą od wyroków sądów kaperskich, ustanawianych przez państwa uczestniczące w wojnie morskiej. Na wniosek USA 19 września 1910 podpisano w Hadze Protokół dodatkowy do Konwencji. Definicję kontrabandy ulegającej zajęciu ustaliła Deklaracja londyńska w 1909. Wszystkie trzy projekty nie zostały zrealizowane. 
Zgodnie z art. 4 XIII konwencji haskiej z 1907 "o prawach i obowiązkach mocarstw neutralnych w razie wojny morskiej" sąd kaperski nie może być utworzony przez państwo walczące na terytorium neutralnym lub na okręcie znajdującym się na wodach neutralnych.

</doc>
<doc id="779201" url="https://pl.wikipedia.org/wiki?curid=779201" title="Teodor Jeż">
Teodor Jeż



</doc>
<doc id="779206" url="https://pl.wikipedia.org/wiki?curid=779206" title="RS-423">
RS-423

RS-423 – standard telekomunikacyjny transmisji szeregowej. Jest to dwukierunkowy interfejs komunikacyjny do łączności pomiędzy dokładnie dwoma użytkownikami.
Standard RS423 określa również jednokierunkowy interfejs pomiędzy jednym nadajnikiem a wieloma odbiornikami. Przykładem może być pojedynczy komputer, za pomocą którego dokonywane są zmiany na kilku obsługiwanych przez niego terminalach. W standardzie tym stosuje się niesymetryczny nadajnik oraz symetryczny (różnicowy odbiornik). Zastosowanie różnicowego odbiornika pozwala na zmniejszenie przesłuchów pomiędzy liniami i napięcia wspólnego między masą nadajnika a odbiornika. Wadą interfejsu RS-423 jest konieczność stosowania przewodu powrotnego dla każdego kierunku transmisji – aby usunąć ten problem wprowadzono standard RS-422.
Interfejs RS-423 jest bardzo podobny do RS-422. W przeciwieństwie do RS-422 interfejs RS-423 jest typowym interfejsem pomiędzy jednym urządzeniem końcowym (Data Terminal Equipment) a jednym urządzeniem komunikacyjnym (Data Communications Equipment). Końcówka DB25 jest czasami używana zamiast typowej DB37, jednakże DB37 jest nadal stosowana. Podobnie jest przy RS422 wszystkie sygnały używają obu linii A i B w parach, ale wszystkie linie B w RS-423 są uziemione. RS-423 jest raczej niesymetrycznym sygnałem, natomiast RS-422 jest sygnałem zbalansowanym. Sygnały interfejsu RS-423 są zazwyczaj synchroniczne, ale zdarzają się asynchroniczne, które występują w przypadku zastosowania złączy MMJ, RJ, DB9, DB15.
RS423 działa poprawnie na dystansie do ok. 1220 metrów (4000 stóp), natomiast maksymalna prędkość przesyłania danych jest ograniczona do 100kb/s dla maksymalnie 10 odbiorców. Wartość napięcia zawarta w przedziale +3,6 do +6V jest interpretowana jako binarne 0, a w przedziale -3,6 do -6V jako binarna 1. Poziomy napięć zasilania są ustawione symetrycznie względem potencjału ziemi, tak aby ich suma dawała 0V. W związku z tym różnice między potencjałami ziemi w różnych miejscach będą często powodowały problem z napięciem, co będzie przyczyną rozbieżnych wartości przesyłanych danych.
RS423 jest seryjnym binarnym standardem przesyłu pomiędzy urządzeniem końcowym (DTE) a urządzeniem komunikacyjnym (DCE). Ten interfejs jest używany do przesyłu danych z prędkością od 20 kb/s do 10 Mb/s. RS423 jest zazwyczaj budowany przy użyciu 25 lub 37 złączowych końcówek typu D („damskiego”). Występują w nim linie A oraz B do przesyłania sygnałów. Wszystkie linie B są podłączone do uziemienia.

</doc>
<doc id="779210" url="https://pl.wikipedia.org/wiki?curid=779210" title="Bachhagel">
Bachhagel

Bachhagel – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, wchodzi w skład wspólnoty administracyjnej Syrgenstein. Leży na obrzeżach Jury Szwabskiej, około 15 km na północny zachód od Dillingen an der Donau.
Polityka.
Wójtem gminy jest Ingrid Krämmel, poprzednio urząd ten obejmował Ludwig Seeger, rada gminy składa się z 14 osób.

</doc>
<doc id="779214" url="https://pl.wikipedia.org/wiki?curid=779214" title="Sweatt v. Painter">
Sweatt v. Painter

Sweatt vs Painter – sprawa zakończona orzeczeniem Sądu Najwyższego Stanów Zjednoczonych z dnia 5 czerwca 1950 r., w którym podważono ugruntowaną we wcześniejszym orzecznictwie (m.in. w sprawie Plessy v. Fergusson) zasadę segregacji rasowej "separate but equal".
Sprawa dotyczyła czarnoskórego mężczyzny (H. M. Sweatta), któremu odmówiono przyjęcia do szkoły prawa Uniwersytetu Teksańskiego w Austin wyłącznie z powodu rasy powołując się na fakt, iż konstytucja stanu Teksas zabraniała wspólnej edukacji osób białych z osobami o innym kolorze skóry. Jednocześnie w tym czasie nie było w Teksasie żadnej szkoły prawa, która przyjmowałaby osoby czarnoskóre.
Przebieg postępowania.
H. M. Sweatt złożył do sądu wniosek o nakazanie uniwersytetowi przyjęcia go na studia. W postępowaniu przed sądem pierwszej instancji postępowanie było początkowo kontynuowane przez 6 miesięcy, aby umożliwić stanowi Teksas utworzenie szkoły prawa przeznaczonej dla osób czarnoskórych. Po upływie wskazanego terminu w grudniu 1946 r. sąd odmówił uwzględnienia żądania wskazując, iż nowa szkoła prawa dla osób czarnoskórych miała rozpocząć działalność w lutym następnego roku. 
W trakcie postępowania apelacyjnego zainicjowanego przez Sweatta szkoła ta faktycznie rozpoczęła działalność, jednak on starania się o przyjęcie do niej. Po uchyleniu orzeczenia przez Sąd Apelacyjny Teksasu oraz ponownym rozporznaniu sprawy sąd pierwszej instancji ponownie odmówił uwzględnienia żądania, stwierdzając, iż nowo utworzona szkoła, pomimo swojej odrębności, była porównywalna do głównej szkoły prawa uniwersytetu, co wpisywało się w zasadę "separate but equal".
Po rozpoznaniu ponownej apelacji Sweatta Sąd Apelacyjny Teksasu utrzymał w mocy zaskarżone orzeczenie. Sąd porównał zasady studiowania, kadrę dydaktyczną, program studiów, dostępny księgozbiór oraz budynki przeznaczone dla obydwu szkół i na tej podstawie podobnie jak sąd pierwszej instancji uznał, iż szkoła prawa dla osób czarnoskórych jest porównywalna do głównej szkoły prawa.
Sweatt złożył również wniosek o rozpoznanie sprawy przez Sąd Najwyższy Teksasu, ale ten odmówił przyjęcia sprawy do rozpoznania. Następnie analogiczny wniosek złożony został do Sądu Najwyższego Stanów Zjednoczonych, który przyjął ją do rozpoznania.
Orzeczeniem z dnia 5 czerwca 1950 r. Sąd Najwyższy Stanów Zjednoczonych jednogłośnie uchylił zaskarżone orzeczenie i zwrócił sprawę do ponownego rozpoznania. Sąd ten nie zgodził się z twierdzeniami zawartymi w orzeczeniach sądów niższej instancji oraz podkreślił, iż szkoła prawa dla czarnoskórych nie jest równa głównej szkole prawa w zakresie kadry dydaktycznej, dostępności księgozbioru, wydawanych przez szkołę czasopism itp. Dodatkowo zauważył, iż na korzyść szkoły prawa dla osób białych przemawiają również elementy, których obiektywne zmierzenie nie jest możliwe, takie jak reputacja i doświadczenie kadry, pozycja i wpływ absolwentów oraz tradycje i prestiż samej szkoły. Podreślił także, iż oddzielna szkoła prawa uniemożliwia osobom czarnoskórym jakąkolwiek wymianę zdań z osobami białymi, które stanowiły większość (85%) ludności stanu Teksas, jak również większość prawników, sędziów oraz innych urzędników. Z tego powodu stwierdzono, iż możliwości oferowane studentom białym oraz czarnoskórym nie są równe.
Sąd odniósł się również do argumentu, iż ograniczenie dostępu osób czarnoskórych do głównej szkoły prawa nie różni się niczym od ograniczania dostępu osób białych do nowo utworzonej szkoły prawa wskazując, iż nie wydaje się prawdopodobne ani racjonalne, aby jakakolwiek biała osoba mając możliwość starania się o przyjęcie do głównej szkoły prawa była zainteresowana szkołą prawa dla osób czarnoskórych, która z przedstawionych wyżej powodów nie była równa głównej szkole prawa.

</doc>
<doc id="779218" url="https://pl.wikipedia.org/wiki?curid=779218" title="Syrgenstein">
Syrgenstein

Syrgenstein – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, siedziba wspólnoty administracyjnej Syrgenstein. Leży na obrzeżach Jury Szwabskiej, około 20 km na północny zachód od Dillingen an der Donau.
Dzielnice.
W skład gminy wchodzą następujące dzielnice:
Altenberg, Alter Thurm, Ballhausen, Martinshof, Landshausen, Staufen, Viehmühle.
Polityka.
Wójtem gminy jest Bernd Steiner, rada gminy składa się z 16 osób.

</doc>
<doc id="779223" url="https://pl.wikipedia.org/wiki?curid=779223" title="Łuków (stacja kolejowa)">
Łuków (stacja kolejowa)

Łuków – stacja kolejowa w Łukowie, w województwie lubelskim, w Polsce. Według klasyfikacji PKP ma kategorię dworca regionalnego. Znajduje się przy ul. Dworcowej 1, w odległości około 2 km od centrum miasta.
Pasażerowie.
W roku 2017 wymiana pasażerska wyniosła 1,02 mln osób (2,8 tys. dziennie), co dało jej 89. miejsce w Polsce.
W roku 2018 stacja obsługiwała 3,1 tys. pasażerów na dobę (łącznie 1,13 mln osób).
W roku 2019 wymiana pasażerska wyniosła 949 tys. osób (2,6 tys. dziennie), co dało jej 103. miejsce w Polsce.
W roku 2020 wymiana pasażerska wyniosła 586 tys. osób (1,6 tys. dziennie), co dało jej 98. miejsce w Polsce.
W roku 2021 wymiana pasażerska wyniosła 1,02 mln osób (2,8 tys. dziennie), co dało jej 71. miejsce w Polsce.
Historia stacji.
W 1862 roku powołano komitet założycielski kolei żelaznej z Warszawy do Buga. Koncesję na budowę kolei zwanej Warszawsko-Terespolską wydano 21 października 1864. Głównym projektantem i dyrektorem technicznym był inż. Tadeusz Chrzanowski. Kolej Warszawa – Terespol została otwarta 18 września 1867, jednak odcinek Siedlce – Łuków zaczął funkcjonować prawdopodobnie zimą 1866/1867. 3 lutego 1873 podjęto decyzję o budowie kolejnej linii przebiegającej przez Łuków – łączącej twierdzę w Dęblinie z twierdzą w Brześciu. Budowę zakończono w 1880 r. W 1898 ukończono z kolei linię z Łukowa do Lublina. Naczelnym dyrektorem robót był inż. Aleksander Gołębiewski. Fakt istnienia na przełomie XIX i XX wieku trzech ważnych połączeń z głównymi węzłami kolejowymi w niebagatelnym stopniu podniósł znaczenie miasta. Czwarta linia przebiegająca przez Łuków – ze Skierniewic – została zbudowana dopiero po II wojnie światowej. Oddano ją do użytku w 1959 r. W 1978 zakończono elektryfikację trasy Siedlce – Łuków, a rok później: trasy Łuków – Biała Podlaska.
W czasie II wojny światowej łukowscy kolejarze byli czynnie zaangażowani w ruch oporu, a w rejonie stacji przeprowadzano akcje dywersyjne przeciwko niemieckim okupantom. W 1974 r. blisko dworca odsłonięto pomnik upamiętniający kolejarzy, którzy walczyli z hitlerowskim najeźdźcą.
W roku 2016 zakończyła się modernizacja układu torowego stacji – m.in. wybudowano dwa nowe perony dwukrawędziowe z wiatami, zlikwidowano perony tuż przy budynku dworcowym, odnowiono istniejącą kładkę nad torami i dobudowano windy. Całkowicie przebudowany został układ torów części towarowej.
Budynek dworca.
Łukowski dworzec został wzniesiony równocześnie z budową kolei Warszawsko-Terespolskiej, w latach 1866–1867. Powstały gmach był duży i przestronny, dzięki czemu mógł obsługiwać rosnący ruch na nowo powstałym węźle kolejowym. Był murowany i miał dwie kondygnacje – drugą zajmowały mieszkania dla pracowników kolei. Pierwotny wygląd zewnętrzny budynku był jednak odmienny od aktualnego. Wokół dworca powstał dość duży, wybrukowany plac.
Ponieważ dworzec stanowił obiekt o znaczeniu militarnym, uległ dużemu (choć nie całkowitemu) zniszczeniu w trakcie I wojny światowej. Jego rolę okresowo przejął niewielki budynek przy dawnym dworcu, w którym później urządzono magazyn bagażowy. Po odzyskaniu przez Polskę niepodległości odbudowano gmach stacji, nadając mu obecny wygląd. Nowy projekt nawiązał do stylu klasycznego. Wewnątrz budynku zlokalizowano kasy, pomieszczenia biurowe oraz dwa bufety – jeden bardziej ekskluzywny, drugi tańszy i bardziej skromny.
We wrześniu 1939 r. okolice dworca były intensywnie bombardowane przez niemieckie lotnictwo, jednak sam gmach ocalał. Po zakończeniu II wojny światowej – w 1945 r. – budynek wyremontowano. Kolejny remont stał się konieczny wskutek wypadku, do którego doszło 25 stycznia 1960 r. Parowóz ciągnący 9 wagonów pasażerskich, jadący z Dęblina, wjechał na bocznicę. Kilkanaście sekund później zdruzgotał kozioł ustawiony na końcu toru i wjechał na peron, po czym roztrzaskał po drodze drewnianą szopę i wbił się w ścianę dworca. Zniszczony został kolejowy komisariat Milicji Obywatelskiej, który zajmował pomieszczenia w tej części budynku. Nikt nie zginął ani nie został poważnie ranny w wyniku tego zdarzenia. W 1962 r. przeprowadzono generalną modernizację obiektu, m.in. zmieniając wystrój wnętrza.
Choć zatrzymują się tu pociągi dalekobieżne i jest to stacja węzłowa, na dworcu nie ma kasy biletowej. Znajdują się jedynie automat biletowy przewoźnika "Koleje Mazowieckie", którego pociągi kończą tu bieg, oraz automat biletowy PKP Intercity.
27 grudnia 2022 PKP SA podpisała umowę z Łukowskim Ośrodkiem Kultury na najem przez 15 lat powierzchni po mającej nastąpić przebudowie budynku dworcowego. Ma się tu znaleźć m.in. sala widowiskowa na 300 osób z zapleczem. Zaplanowano także modernizację najbliższych okolic dworca.
Dojazd do stacji.
W bezpośrednim sąsiedztwie stacji, na wylocie skrzyżowania Alej Kościuszki z ul. Konarskiego i Dworcową, zlokalizowano przystanki autobusów komunikacji miejskiej, którymi można dojechać m.in. do centrum miasta oraz na Os. Sienkiewicza, od 3 stycznia 2022 r. także na Farfak oraz Łapiguz, a w sezonie letnim również nad Zalew Zimna Woda. 
Przed dworcem znajduje się też przystanek komunikacji lokalnej PKS, skąd wyruszają w trasę autobusy do Nowej Gręzówki. Naprzeciw dworca zatrzymują się również autobusy jadące z dworca dalekobieżnego PKS (zlokalizowanego około 1,5 km na południe, w centrum miasta) do Krynki.

</doc>
<doc id="779224" url="https://pl.wikipedia.org/wiki?curid=779224" title="Strycharz">
Strycharz

Strycharz, ceglarz, cegielnik – rzemieślnik wyrabiający cegły. Przyrząd do wyrównywania gliny w formie, rodzaj deseczki, zwany był strychulcem.

</doc>
<doc id="779225" url="https://pl.wikipedia.org/wiki?curid=779225" title="Komunistyczna Partia Tadżykistanu">
Komunistyczna Partia Tadżykistanu

Komunistyczna Partia Tadżykistanu (tadż. "Ҳизби Коммунистӣи Тоҷикистон/Hizbi Kommunistīi Tojikston", ros. "Коммунистическая партия Таджикистана") – partia polityczna w Tadżykistanie. W ostatnich wyborach parlamentarnych w 2005 roku na partię zagłosowało 13% osób uprawnionych do oddania głosu. To zagwarantowało partii 4 mandaty na 63 w parlamencie.

</doc>
<doc id="779234" url="https://pl.wikipedia.org/wiki?curid=779234" title="Zöschingen">
Zöschingen

Zöschingen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, wchodzi w skład wspólnoty administracyjnej Syrgenstein. Leży na obrzeżach Jury Szwabskiej, około 18 km na północny zachód od Dillingen an der Donau.
Polityka.
Wójtem gminy jest Norbert Schön, rada gminy składa się z 8 osób.
Przypisy.
 

</doc>
<doc id="779236" url="https://pl.wikipedia.org/wiki?curid=779236" title="Podkarpacie Zachodnie">
Podkarpacie Zachodnie

Podkarpacie Zachodnie (511) – podprowincja fizycznogeograficzna w Czechach (na Morawach) oraz na pograniczu austriacko-morawskim, między Masywem Czeskim od zachodu a zachodnim skrajem Karpat (Pogórze Zachodniobeskidzkie, Karpaty Słowacko-Morawskie, Karpaty Środkowomorawskie i Karpaty Austriacko-Morawskie) od wschodu.
Podprowincja dzieli się na pięć makroregionów:
Zobacz też.
Podkarpacie Wschodnie

</doc>
<doc id="779237" url="https://pl.wikipedia.org/wiki?curid=779237" title="Partia Demokratyczna (Tadżykistan)">
Partia Demokratyczna (Tadżykistan)

Partia Demokratyczna (tadż. "Hizbi Demokrati") – partia polityczna w Tadżykistanie. W ostatnich wyborach parlamentarnych w 2005 roku partia nie przekroczyła progu zaporowego i nie dostała się do parlamentu.
Partia zbojkotowała wybory prezydenckie w 2006 roku, które wygrał Emomali Rachmonow.

</doc>
<doc id="779238" url="https://pl.wikipedia.org/wiki?curid=779238" title="Półwyblinka">
Półwyblinka

Półwyblinka (również HMS – od niem. "Halb Mastwurf Sicherung") – węzeł stosowany we wspinaczce m.in. do zjazdu lub asekuracji bez użycia przyrządu asekuracyjnego.

</doc>
<doc id="779239" url="https://pl.wikipedia.org/wiki?curid=779239" title="Skała (Gołostowice)">
Skała (Gołostowice)

Skała (do 2009 "Skalice") – przysiółek wsi Gołostowice w Polsce, w województwie dolnośląskim, w powiecie strzelińskim, w gminie Kondratowice. 
Jest to najmniejsze skupisko ludzi w gminie, stoją tam dwa budynki mieszkalne, mieszka ok. 30 ludzi. Większość budynków to pozostałości po magazynach PGR.
W latach 1975–1998 przysiółek administracyjnie należał do województwa wrocławskiego.

</doc>
<doc id="779240" url="https://pl.wikipedia.org/wiki?curid=779240" title="Redskins">
Redskins

Redskins – ruch lewicowych skinheadów, zapoczątkowany w USA. Ruch grupuje osoby odwołujące się do stylistyki skinhead o antynazistowskich, nieraz komunistycznych poglądach. Wiele grup muzycznych związanych ze sceną redskins funkcjonowało w krajach południowej Europy, głównie Hiszpania – (zwłaszcza Kraj Basków), Portugalia, Włochy, ale również Wyspy Brytyjskie. Jego przedstawiciele muzyczni to np. angielskie grupy Redskins, Red London, włoskie Los Fastidios, czy hiszpańskie Kortatu popierające niepodległościowe dążenia Basków. Wśród redskinów dominują poglądy trockistowskie oraz marksistowskie, choć dużą część stanowią anarchiści. Stąd też często lewicę w subkulturze skinhead nazywa się Red and Anarchist Skinheads.
W Polsce obecnie największą grupę skinheadów stanowią SHARP-owcy (SHARP to skrót od Skinheads Against Racial Prejudice), których cechuje sprzeciw wobec ideologii rasizmu.

</doc>
<doc id="779243" url="https://pl.wikipedia.org/wiki?curid=779243" title="Sibel Tüzün">
Sibel Tüzün

Sibel Tüzün (ur. 29 września 1971 w Stambule, Turcja), turecka piosenkarka pop/rock.
Sibel Tüzün reprezentowała Turcję w Konkursie Piosenki Eurowizji w 2006 roku w Atenach z piosenką Süper Star (Superstar). Piosenkę tę nagrała także w języku angielskim i greckim, jednak telewizja TRT zdecydowała się na tureckojęzyczną wersję tej piosenki. Mimo że wiele ludzi uważało piosenki w języku tureckim za lepsze Sibel zakończyła występ na 11 miejscu.
Obecnie Sibel pracuje na swoim kolejnym albumem "Saten". Pod tym tytułem będzie występował jedynie na terenie Turcji. Natomiast w Europie będzie występował pod tytułem "Satin".
Sibel Tüzün zna trzy języki: turecki, angielski i trochę greckiego.
Dyskografia.
Albumy:
Single:

</doc>
<doc id="779244" url="https://pl.wikipedia.org/wiki?curid=779244" title="Zespół Waardenburga">
Zespół Waardenburga

Zespół Waardenburga () – grupa kilku, genetycznie uwarunkowanych zespołów wad. Łączy je różnego stopnia niedosłuch czuciowo-nerwowy, plamy bielacze na skórze, jasne i niekiedy różnobarwne tęczówki oraz występowanie jasnego pasma włosów.
Historia.
W 1913 roku Jan van der Hoeve (1878–1952) opisał charakterystyczne cechy dysmorficzne twarzy u jednojajowych, głuchych bliźniaczek o inicjałach J.S. i B.S. i u trzeciej, niespokrewnionej z nimi pacjentki. Kobiety miały zwiększoną odległość między kącikami oczu i skróconą szparę powiekową. W sierpniu 1947 roku szwajcarski genetyk i okulista David Klein (1908–1993) przedstawił przypadek głuchoniemego dziecka na sympozjum Szwajcarskiego Towarzystwa Genetyków. Probant był 10-letnim chłopcem z charakterystycznym częściowym albinizmem włosów głowy, miał błękitne, hipoplastyczne tęczówki, "blepharophimosis" i malformacje kończyn górnych (przypuszczalnie był to pierwszy opis zespołu Waardenburga typu III). Pełny opis przypadku Klein przedstawił dopiero w 1950 roku. W tym czasie, w grudniu 1948 roku Petrus Johannes Waardenburg (1886–1979), holenderski okulista i genetyk opisał podobny przypadek dorosłego głuchego pacjenta, dokładny opis ukazał się w 1951 roku. Waardenburg uznał, że zespół stanowi odrębną jednostkę chorobową; stwierdził go u 12 na 840 przebadanych głuchoniemych pacjentów. W 1971 roku Arias zaproponował, że istnieją dwa typy zespołu Waardenburga: typ I, z obecnością "dystopia canthorum", i typ II, bez tej cechy.
Etiologia i patogeneza.
Zespoły Waardenburga są spowodowane mutacjami w genach kodujących czynniki transkrypcyjne, mające wpływ na migrację melanocytów w embriogenezie. Czynniki transkrypcyjne zaangażowane w ten proces to PAX3, MITF i SOX10. Gen "PAX3" we wczesnym okresie zarodkowym ma największą ekspresję w grzebieniu neuronalnym i w dermatomiotomach, z których powstają mięśnie i skóra. Heterozygotyczna mutacja w genie "PAX3" spotykana jest u większości chorych (zespół Waardenburga typu I) choroby; mutacje w obydwu kopiach genu (stan homozygotyczny lub stan złożonej heterozygotyczności) warunkuje ciężką postać choroby, jaką jest zespół Waardenburga typu IV.
Heterozygotyczna mutacja genu "MITF" (micropthalmia-associated transcription factor) powoduje haploinsuficjencję genu. Czynnik transkrypcyjny MITF transaktywuje gen tyrozynazy w melanocytach, a zaburzenie jego funkcji leży u podłoża części przypadków zespołu Waardenburga typu II. Natomiast mutacja z utratą funkcji w genie "MITF" wywołuje zespół Tietza (OMIM 103500).
W końcu, u małej grupy pacjentów z "megacolon congenitum" zidentyfikowano mutację w genie "SOX10" na 22 chromosomie. Czynnik SOX10 tak jak czynnik PAX3 transaktywuje czynnik MITF.
Epidemiologia.
Częstość zespołu Waardenburga w populacji nie jest dostatecznie dobrze określona. Szacuje się, że WS1 występuje z częstością 1:20.000–1:40.000 i odpowiada za utratę słuchu u około 3% głuchych od urodzenia dzieci. Stwierdzono wyjątkowo częste występowanie WS u Kenijczyków: pacjenci z zespołem Waardenburga stanowili 2–5% uczniów szkół dla głuchoniemych, a w całej populacji częstość zespołu wynosi 1:20.000.
Zespół Waardenburga typu I.
Cechy charakterystyczne dla zespołu Waardenburga typu I to:
Obraz kliniczny zespołu cechuje duża zmienność; niektórzy chorzy mają łagodną postać choroby i ich słuch jest nieuszkodzony.
Zespół Waardenburga typu II.
W zespole Waardenburga typu II chorzy mają objawy ograniczone do defektu melanocytów:
W przeciwieństwie do chorych z WS1, odległość między wewnętrznymi katami oczu jest prawidłowa.
Zespół Waardenburga typu III.
Charakterystyczne są wady ubytkowe kończyn górnych.
Zespół Waardenburga typu IV.
Dla obrazu klinicznego WS4 charakterystyczna jest choroba Hirschsprunga ("megacolon congenitum").
Rozpoznanie.
W 1992 roku Waardenburg Consortium grupujące specjalistów od WS z całego świata ustaliło kryteria diagnostyczne dla zespołu Waardenburga typu I. Rozpoznanie można postawić gdy pacjent spełnia dwa większe kryteria albo jedno większe i dwa mniejsze; kryteria dodatkowe mają znaczenie pomocnicze.
Zespół Waardenburga w kulturze.
Karol May w powieści "Upiór z Llano Estacado" (opublikowanej po raz pierwszy w 1888) przedstawił dokładny opis jednego z bohaterów, mogący odpowiadać opisowi osoby z nieznanym jeszcze wówczas medycynie zespołem Waardenburga. Postać ta, Fred the Juggler, miała różnobarwne tęczówki (jedną niebieską, drugą czarną), „garb” i asymetryczną twarz. Ponadto, Karol May był w latach 1875–1876 redaktorem pisma "Schacht und Hütte" i w 21. numerze periodyku odnotował informację, że na 760 000 uczących się w szkołach niemieckich dzieci 224 000 miało niebieskie oczy, 287 000 szare, 255 000 brązowe, 450 czarne, 3 czerwone, a jedno miało jedną tęczówkę barwy niebieskiej i drugą – brązowej.

</doc>
<doc id="779247" url="https://pl.wikipedia.org/wiki?curid=779247" title="Partia Socjaldemokratyczna (Tadżykistan)">
Partia Socjaldemokratyczna (Tadżykistan)

Partia Socjaldemokratyczna – partia polityczna w Tadżykistanie. W ostatnich wyborach parlamentarnych w 2005 roku partia nie przekroczyła progu zaporowego i nie dostała się do parlamentu.
Partia zbojkotowała wybory prezydenckie w 2006 roku, które wygrał Emomali Rachmonow.

</doc>
<doc id="779249" url="https://pl.wikipedia.org/wiki?curid=779249" title="Red skins">
Red skins



</doc>
<doc id="779251" url="https://pl.wikipedia.org/wiki?curid=779251" title="Partia Socjalistyczna (Tadżykistan)">
Partia Socjalistyczna (Tadżykistan)

Partia Socjalistyczna (tadż. "Ҳизби Сотсиалистӣи Тоҷикистон/Hizbi Sotsialistīi Tojikston") – partia polityczna w Tadżykistanie. W ostatnich wyborach parlamentarnych w 2005 roku partia nie przekroczyła progu zaporowego i nie dostała się do parlamentu.

</doc>
<doc id="779261" url="https://pl.wikipedia.org/wiki?curid=779261" title="Islamska Partia Odrodzenia Tadżykistanu">
Islamska Partia Odrodzenia Tadżykistanu

Islamska Partia Odrodzenia Tadżykistanu (tadż. "Ҳизби Наҳзати Исломии Тоҷикистон") – islamska partia polityczna w Tadżykistanie, działająca w latach 1990-2015. W czasie wojny domowej wchodziła w skład Zjednoczonej Opozycji Tadżyckiej.
W wyborach parlamentarnych w 2005 roku partia uzyskała 7,48% głosów, co zagwarantowało jej 2 mandaty na 63 w Zgromadzeniu Reprezentantów. Partia zbojkotowała wybory prezydenckie w 2006 roku, które wygrał Emomali Rachmonow. W wyborach parlamentarnych w 2010 roku ugrupowanie zdobyło drugie miejsce z wynikiem 8,20% głosów i zachowało swoje 2 mandaty. 
W wyborach parlamentarnych w 2015 roku partia nie przekroczyła klauzuli zaporowej i nie uzyskała ani jednego miejsca w parlamencie. 28 sierpnia 2015 decyzją władz państwowych została zdelegalizowana i pozbawiona prawa do działalności publicznej.

</doc>
<doc id="779262" url="https://pl.wikipedia.org/wiki?curid=779262" title="Anthony Yeboah">
Anthony Yeboah

Anthony Yeboah (ur. 6 czerwca 1966 w Kumasi) – ghański piłkarz występujący na pozycji napastnika, wzrost: 184 cm, waga: 78 kg.
Początki kariery.
Yeboah treningi rozpoczął w wieku 12 lat w Kotoko Babies, młodzieżówce Asante Kotoko. Z czasem trafił do seniorów tego klubu i grał tam do 1983 roku. Następnie przeniósł się do lokalnego rywala, Cornerstones, gdzie grał przez trzy sezony. Później został zawodnikiem innego klubu z Ghany, Okwawu United i na tym zakończył występy w tym kraju. W 1988 roku Yeboah przeniósł się do Niemiec, by reprezentować barwy zespołu 1. FC Saarbrücken, grającego w 2. Bundeslidze. Debiutował tam 20 sierpnia w 4 kolejce, podczas meczu z Kickers Offenbach. Yeboah wszedł na boisko w 71 minucie spotkania. W 5 i 6 kolejce (mecze z SC Freiburg i SV Meppen) Ghańczyk również pojawił się na boisku w rolach jokera, dwukrotnie w 71 minucie. 10 września Saarbrücken grało mecz wyjazdowy z Blau-Weiß 90 Berlin. Podopieczni Wernera Fuchsa w 17 minucie stracili bramkę, jednak minutę później Yeboah wyrównał wynik spotkania i tym samym strzelił swojego debiutanckiego gola w klubie i 2. Bundeslidze. Spotkanie zakończyło się wynikiem 1:1, a czarnoskóry piłkarz był wyróżniającą się postacią na boisku. Jego drużynie zdecydowanie lepiej szło w meczach u siebie. W 10 kolejce, Saarbrücken podejmowało na własnym stadionie Alemannię Akwizgran. Yeboah wpisał się na listę strzelców już w 13 minucie spotkania, a wynik zamknął Wenanty Fuhl, podwyższając na 2:0, 13 minut przed końcem. Kolejnym meczem, w którym Anthony strzelił bramkę było wyjazdowe spotkanie z SV Meppen, a jego trafienie dało zwycięstwo piłkarzom Fuchsa. Yeboah strzelił jeszcze 6 bramek i zakończył udany sezon na 9 trafieniach w 28 meczach. Sezon 1989/1990 zaczął się dla Yeboaha znakomicie. W każdej z trzech pierwszych kolejek wpisywał się na listę strzelców. Bardzo cennym trafieniem było to z pierwszego meczu w nowym sezonie, kiedy 1. FC Saarbrücken grało u siebie ze Stuttgarter Kickers. Gol Ghańczyka w 82 minucie dał jego klubowi trzy punkty na inaugurację sezonu. Później wiodło mu się nieco gorzej. Aż cztery tygodnie bez zdobytego gola, jednak trenera nadal mu ufał, bo mimo tego, że nie strzelał, jego grze nie można było wiele zarzucić. W 8 kolejce Yeboah się przełamał, strzelając gola na 3:1 Freiburgowi. Jednak prawdziwe apogeum formy zademonstrował w meczu z VfL Osnabrück, kiedy to aż cztery razy umieścił futbolówkę w siatce rywala: 1:0 (19.), 2:0 (23.), 6:0 (58.), 7:0 (84.). Te cztery bramki były jedynym takim wyczynem w przeciągu dwóch sezonów gry w 2. Bundeslidze, bowiem Yeboah zawsze kończył strzelanie na jednym golu. Ten sezon był dla niego wyjątkowo udany. W 37 meczach strzelił 17 goli, tym samym zwrócił na siebie uwagę grającego w Bundeslidze Eintrachtu Frankfurt i piłkarz zmienił barwy klubowe. Łącznie na zapleczu Bundesligi rozegrał 65 meczów, w których 26 razy strzelał gole.
Eintracht.
Yeboah zadebiutował już w pierwszej kolejce sezonu 1990/1991, w meczu z Karlsruher SC i strzelił bramkę na 2:0 w 61 minucie. 13 minut przed końcem został ukarany żółtą kartką, a niedługo po tym zszedł z boiska. Jego zmiennikiem był Janusz Turowski, który 16 minut później strzelił bramkę na 3:0. W pierwszym sezonie pobytu w Eintrachcie Anthony grał w kratkę. Słabsze występy przeplatał lepszymi. Dopiero w końcówce sezonu ustabilizował formę. W 31, 32, 33 i 34 kolejce Yeboah wpisał się na listę strzelców, a Eintracht, w głównej mierze dzięki jego bramkom zdobył 10 punktów w tych czterech meczach. Piłkarze z Frankfurtu w końcowym rozrachunku uplasowali się na 5 pozycji w lidze, tracąc 8 punktów do lidera z Kaiserslautern. Sezon 1991/1992 Yeboah zaczął od roli jokera. W meczach z VfL Bochum, 1. FC Köln, 1. FC Kaiserslautern i Hamburgerem SV wchodził na boisko z ławki rezerwowych, a w dwóch z tych czterech meczów trafiał do siatki rywala. W trakcie sezonu Anthony zaliczył 3 występy w Pucharze UEFA. W spotkaniu ze Sporą Luxemburg dwa razy (46 i 54 minuta) wpisał się na listę strzelców, a mecz zakończył się pogromem 6:1. Eintracht zakończył swój udział w drugiej rundzie, przegrywając w dwumeczu z AA Gent 0:1. Eintracht zajął 3 lokatę na koniec sezonu. Yeboah łącznie rozegrał 34 mecze i strzelił 15 goli. W letnim okienku transferowym do Eintrachtu trafili między innymi Polak, Dariusz Adamczuk, znany z polskich boisk Słowak, Marek Penksa, a także ściągnięty z rezerw Augustine „Jay-Jay” Okocha, gwiazda nigeryjskiej piłki. Sezon 1992/1993 był prawdziwym popisem piłkarza. Eintracht grał znakomicie, a Yeboah był skuteczny, jak nigdy. Prawdziwym popisem była jego gra przeciwko Borussii Dortmund w 5 kolejce, kiedy to piłkarze z Frankfurtu wygrali 4:1, a Yeboah dwukrotnie pokonał Stefana Klosa. Niezłą partię rozegrał również w 13 kolejce, w meczu z VfL Bochum. Ponownie dwa razy trafił do siatki rywala i ponownie podopieczni Dragoslava Stepanovica rozgromili rywala, 4:1. Czarnoskóry piłkarz miał szansę wyrównać swój rekord strzelonych bramek w jednym meczu i prawie to zrobił, strzelając 4 gole w spotkaniu z KFC Uerdingen 05, jednak później wynik ten został zweryfikowany na 2:0 dla gospodarzy (zamiast 5:2 dla gości), bowiem trener Horst Heese wydelegował do meczu 4 obcokrajowców, co było niezgodne z ówczesnym regulaminem. Łącznie Yeboah rozegrał 27 spotkań, w których strzelił 20 bramek i tym samym został królem strzelców Bundesligi, a jego drużyna ponownie zajęła 3. miejsce na koniec sezonu. Podczas letniego okienka transferowego, działacze Eintrachtu pozyskali innego Polaka, Jana Furtoka, oraz wzięli z rezerw do pierwszego składu macedońskiego bramkarza, Oke Nikołowa. Wzmocniony Eintracht cel miał tylko jeden. Próba walki o mistrzostwo. Yeboah w imponującym stylu zaczął sezon. Nieprzerwanie, od pierwszej do siódmej kolejki, jego nazwisko widniało wśród strzelców bramek. Popisem był zwłaszcza mecz 7 kolejki, przeciwko SC Freiburg, kiedy Tony zdobył hat-tricka (3, 44 i 89 minuta). Gra przeciwko Freiburgowi wyraźnie mu leżała, bowiem w rundzie rewanżowej również był autorem dwóch, z trzech strzelonych przez piłkarzy z Frankfurtu, bramek (3:1). Anthony skończył sezon z wyśmienitą statystyką, 18 bramek w 22 meczach i ponownie sięgnął po koronę króla strzelców. Plany mistrzostwa legły w gruzach, a Eintracht skończył sezon na 5 pozycji, tracąc dwa punkty do trzeciej Borussii Dortmund. W przerwie między sezonami, do ekipy Juppa Heynckesa dołączył czeski napastnik, dobrze znany z polskich boisk, Josef Obajdin. Sezon 1994/1995 podopieczni Heynckesa zaczęli z pełnym impetem. Do przerwy zimowej Yeboah w 14 meczach strzelił 7 goli i był najlepszym snajperem drużyny z Frankfurtu, co stało się już tradycją. Yeboah wraz z Okochą popadł w konflikt z trenerem Henyckesem. Nigeryjczyk przeprosił i został, a Yeboah przepraszać nie chciał, więc odszedł. Pod nieobecność afrykańskiej gwiazdy Eintracht ukończył sezon na odległym 9. miejscu w tabeli.
Nieszczęśliwa kontuzja.
25 letni Yeboah w przerwie zimowej sezonu 1994/95 za £3.4 przeszedł do Leeds United. Pierwszego gola strzelił 22 lutego, podczas meczu z Evertonem, w 81 minucie, a ta bramka dała Leeds zwycięstwo 1:0. 5 kwietnia Anthony popisał się hat-trickiem, a „Pawie” podejmowały na własnym boisku Ipswich Town. Jednak prawdziwy podziw i sympatię kibiców wzbudził strzelając piękną bramkę 25-jardowym wolejem w samo okienko bramki, podczas meczu z em. Tym samym wzbudził sympatię kibiców, którzy skandowali jego nazwisko ("Tony Yebo-o-ah!") za każdym razem, gdy ten był przy piłce. Jednym z najlepszych momentów jego kariery był hat-trick strzelony w Pucharze UEFA, przeciwko AS Monaco. Pierwszy sezon w nowych barwach był udany. Yeboah w 18 meczach strzelił 12 bramek. W sezonie 1995/1996 piłkarz ten nie strzelił żadnego gola w lidze, jednak nadrobił to trzema bramkami w Pucharze UEFA. Jego drużyna zajęła odległe, 13. miejsce w lidze. Później przytrafiła mu się kontuzja, po której już nigdy nie wrócił do dawnej formy. Sezon później rozegrał jedynie 7 meczów w barwach „Pawi”, które uplasowały się na 11. miejscu. Do klubu przyszedł menedżer George Graham, który nie widział Tony’ego w pierwszym składzie i piłkarz dostał zgodę na transfer. W sezonie 1997/1998 wrócił do Niemiec, a jego nowym klubem został Hamburger SV.
Powrót do Niemiec.
W nowym klubie zadebiutował dopiero w 8 kolejce, kiedy to HSV podejmowało u siebie VfL Bochum. Mecz zakończył 2:1, Yeboah zszedł z boiska w 62 minucie. 5 października, w 9 kolejce Anthony strzelił swojego pierwszego gola dla HSV (w 55 minucie), jednak ekipa Franka Pagelsdorfa przegrała 2:5 (Yeboah został ukarany żółtą kartką). Pierwszy sezon nie był dla niego zbyt udany (3 bramki w 23 meczach), a jego klub zajął 9 pozycję w lidze. Jednak mimo tego nie zrezygnowali z usług Ghańczyka. Sezon 1998/1999 Anthony zaczął bardzo dobrze. W inauguracyjnym spotkaniu z 1. FC Nürnberg wpisał się w 88 minucie na listę strzelców, wyrównując wynik spotkania na 1:1. Kolejkę później, z VfL Bochum również trafił do siatki (33 minuta) i tym samym otworzył, a zarazem zamknął wynik. Znakomite spotkanie rozegrał w 24 kolejce, przeciwko Freiburgowi. Piłkarze HSV w 13 minucie stracili bramkę na 0:1. W 40 minucie Yeboah jeszcze przed przerwą wyrównał, a 5 minut po niej strzelił zwycięską bramkę. Cały sezon zakończył z 14 trafieniami w 34 meczach, a HSV zajęło przyzwoitą, 7 pozycję. W sezonie 1999/2000 Yeboah występował w Pucharze UEFA. W trzeciej rundzie piłkarze Hamburga z Yeboahem w składzie odprawili FC Basel różnicą bramek na wyjeździe (gol Yeboaha w 47 minucie na 3:0). W półfinale HSV uporało się z Trabzonsporem (gol Yeboaha w pierwszym meczu, w 58 minucie na 1:0), jednak w finale polegli z francuskim Montpellier HSC. Równie dobrze szło Yeboahowi w lidze. W 24 meczach strzelił 9 bramek, a najlepszy w tym sezonie występ zaliczył przeciwko Arminii Bielefeld, strzelając hat-tricka i przy jednej bramce asystując. Cały mecz zakończył się wynikiem 5:0, a w końcowej tabeli Bundesligi, Hamburg zajął 3. miejsce i wywalczył udział w kwalifikacjach do Ligi Mistrzów. W sezonie 2001/2002 Yeboah był już tylko cieniem gwiazdy sprzed lat. Zaliczył zaledwie 5 meczów, z czego tylko dwa pełne, a w przerwie zimowej został oddany do Al-Ittihad Ad-Dauha. W swoim ostatnim sezonie gry zdobył 17 bramek w 21 meczach, a także Mistrzostwo i Puchar Kataru. Łącznie w Bundeslidze wziął udział w 223 meczach, w których strzelił 96 goli, 13 razy był karany żółtą kartką i dwa razy czerwoną.
Po zakończeniu kariery zamieszkał w rodzinnej Akrze, wraz z żoną Tashą i czwórką dzieci. Jest biznesmenem. Najczęściej inwestuje w rozwój medycyny i hotelarstwo. Otworzył hotel w Akrze, w 2003 roku. Jest też menedżerem piłkarzy z Ghany. Pomógł poszukać klubu w Niemczech napastnikowi, Isaacowi Boakye.
Reprezentacja.
Yeboah to wieloletni reprezentant Ghany. Brał udział w Pucharze Narodów Afryki 1992, rozgrywanym w Senegalu. Strzelił gola w grupowym meczu z Egiptem, a jego reprezentacja zajęła 1. miejsce w grupie z 4 punktami na koncie. W ćwierćfinale Ghana podejmowała Kongo. Yeboah wpisał się na listę strzelców już w 29 minucie, otwierając wynik spotkania, Ghana wygrała ten mecz 2:1 i awansowała do półfinału. Tam czekała reprezentacja Nigerii z rewelacyjnym Rashidim Yekini, czy Mutiu Adepoju. Mecz zakończył się wynikiem 2:1 i Ghana awansowała do finału, w którym zmierzyła się z Wybrzeżem Kości Słoniowej. W regulaminowym czasie było 0:0, więc spotkanie musiały rozstrzygnąć rzuty karne. Yeboah wykorzystał swoją jedenastkę, a spudłował Anthony Baffoe. Ghańczycy przegrali 10:11 i zajęli drugie miejsce w turnieju. Tony ze swoimi dwoma golami zajął drugie miejsce w klasyfikacji najlepszych strzelców turnieju. Również w Pucharze Narodów Afryki 1994 Yeboah miał swój udział. Zagrał dwa mecze, a Ghana musiała pożegnać się z turniejem już po fazie grupowej. Puchar Narodów Afryki 1996 był dla tej reprezentacji bardziej udany. Ghana wyszła z kompletem punktów z grupy D, po drodze pokonując Wybrzeże Kości Słoniowej 2:0 (bramka Yeboaha w 20 minucie), Tunezję 2:1, oraz Mozambik 2:0. W ćwierćfinale Ghana trafiła na Zair (dzisiaj Demokratyczna Republika Konga), z którym po bramce Yeboaha w 22 minucie, wygrała 1:0. W półfinale Yeboah i spółka musieli uznać wyższość reprezentacji Republiki Południowej Afryki, doznając klęski 0:3. Również meczu o 3. miejsce nie udało się wygrać. Ghana przy 80 000 publiczności na stadionie w Johannesburgu poległa 0:1 z Zambią, po bramce Johnsona Bwalyi i zakończyła turniej z 4. miejscem. Łącznie, w reprezentacji Ghany Yeboah rozegrał 59 meczów i strzelił 26 bramek.

</doc>
<doc id="779266" url="https://pl.wikipedia.org/wiki?curid=779266" title="Święty Kanut Lavard">
Święty Kanut Lavard



</doc>
<doc id="779267" url="https://pl.wikipedia.org/wiki?curid=779267" title="Święty Kanut">
Święty Kanut



</doc>
<doc id="779268" url="https://pl.wikipedia.org/wiki?curid=779268" title="Czepiakowate">
Czepiakowate

Czepiakowate (Atelidae) – rodzina nadrzewnych ssaków naczelnych z infrarzędu małpokształtnych (Simiiformes) obejmująca czepiaki i wyjce – największe i najgłośniejsze małpy Nowego Świata, dawniej włączane do rodziny płaksowatych.
Zasięg występowania.
Czepiakowate zamieszkują Amerykę Południową i Środkową – od Meksyku po północną Argentynę. Zasiedlają lasy różnych typów, głównie gęste lasy pierwotne, ale występują również w młodszych i rzadszych formacjach leśnych.
Charakterystyka.
Osiągają długość ciała od 38 do ponad 90 cm. Masa ciała największych gatunków osiąga 15 kg. Chwytny i długi ogon ma 50-90 cm długości i jest aktywnie wykorzystywany jako piąta kończyna, do przytrzymywania się gałęzi. Ubarwienie od płowożółtego, przez szare do czarnego. Kończyny wielu gatunków są bardzo długie.
Niektóre gatunki czepiakowatych poruszają się wśród koron drzew metodą brachiacji. Żyją w stadach. Prowadzą dzienny tryb życia. Dużo czasu przeznaczają na odpoczynek. Przebywają niemal wyłącznie w koronach drzew, sporadycznie obserwowano osobniki schodzące na ziemię. Żywią się różnymi częściami roślin, głównie owocami, oraz owadami. Wyjce znane są z sygnalizowania swojej obecności głośnym wyciem.
Po ok. 7-miesięcznej ciąży samica rodzi jedno, rzadziej dwa młode. Młodymi opiekuje się matka – dotychczas nie stwierdzono, by samce uczestniczyły w wychowie młodych. Czepiakowate żyją średnio 16-20 lat w warunkach naturalnych, ok. 25 lat w niewoli, a wiek najstarszego z obserwowanych osobników wynosił 48 lat.
Systematyka.
Czepiakowate zaliczane były wcześniej w randze podrodziny Atelinae do rodziny płaksowatych (Cebidae). W wyniku rewizji systematyki przeprowadzonej na podstawie wyników badań molekularnych oraz ponownego zbadania eksponatów muzealnych zaklasyfikowane zostały wraz z Alouattinae, do której zaliczane są wyjce, jako odrębna rodzina Atelidae. Do rodziny należą następujące podrodziny:

</doc>
<doc id="779269" url="https://pl.wikipedia.org/wiki?curid=779269" title="Wskaźnik (programowanie)">
Wskaźnik (programowanie)



</doc>
<doc id="779271" url="https://pl.wikipedia.org/wiki?curid=779271" title="Ludowo-Demokratyczna Partia Tadżykistanu">
Ludowo-Demokratyczna Partia Tadżykistanu

Ludowo-Demokratyczna Partia Tadżykistanu (tadż. Ҳизби Демократӣ-Халқӣи Тоҷикистон) – tadżycka centrowa partia polityczna. Największe ugrupowanie w kraju, sprawujące władzę od 1999 roku. Od momentu założenia na czele partii stoi prezydent Tadżykistanu, Emomali Rahmon.

</doc>
<doc id="779273" url="https://pl.wikipedia.org/wiki?curid=779273" title="Zielony szlak turystyczny Chańcza – Pielaszów">
Zielony szlak turystyczny Chańcza – Pielaszów

Zielony szlak turystyczny Chańcza – Pielaszów – szlak turystyczny okolic Opatowa i Sandomierza.

</doc>
<doc id="779279" url="https://pl.wikipedia.org/wiki?curid=779279" title="Ogólnopolska lista wyborcza">
Ogólnopolska lista wyborcza

 
Lista ogólnopolska, zwana także "listą krajową" lub "listą państwową" to stały element wyborów parlamentarnych w Polsce do 2001. Wprowadzona została jeszcze w PRL w 1985 roku. Stosowanie listy krajowej nabrało rzeczywistego znaczenia z punktu widzenia wyników wyborów dopiero w 1989 roku, podczas wyborów kontraktowych. W 1989 lista krajowa miała służyć zagwarantowaniu miejsca w Sejmie 35 czołowym działaczom PZPR oraz jej satelitów.
W kolejnych wyborach, tzn. w 1991, 1993 oraz 1997 z listy krajowej obsadzanych było 69 mandatów. W wyborach w 1991 roku próg wyborczy dla listy ogólnopolskiej wyniósł 5%, w kolejnych 7%. W 1991 roku dzielono mandaty pomiędzy listy krajowe przy pomocy zmodyfikowanej metody Sainte-Laguë. Od 1993 stosowana była metoda d'Hondta. Podstawą obliczeń była liczba głosów uzyskanych przez poszczególne listy. Lista krajowa została zniesiona przez nową ordynację wyborczą w 2001.
W okresie II RP w wyborach do Sejmu istniała lista państwowa. Wprowadzona została przez ordynację z 1922, a zastosowana w wyborach w 1922, 1928 oraz 1930. Do podziału między listy państwowe partii przypadało 72 z 444 mandatów. W podziale mandatów brały udział te ugrupowania, których listy zdobyły mandaty w przynajmniej 6 okręgach wyborczych. Podziału dokonywano przy pomocy metody d'Hondta. Podstawą obliczeń nie była jednak liczba głosów, ale liczba mandatów zdobytych w okręgach.
W Polsce listy krajowe (państwowe) służyły do zapewnienia miejsc w parlamencie przywódcom lub ekspertom partyjnym. W przypadku wyborów proporcjonalnych, czyli przeprowadzonych w oparciu o ordynacje z 1922 oraz po 1991, listy krajowe (państwowe) służyły do premiowania największych ugrupowań.

</doc>
<doc id="779282" url="https://pl.wikipedia.org/wiki?curid=779282" title="Zgromadzenie Najwyższe Tadżykistanu">
Zgromadzenie Najwyższe Tadżykistanu

Parlament Tadżykistanu składa się z dwóch izb w skład których wchodzi izba wyższa - Zgromadzenie Najwyższe (tadż. "Majlisi Milliy"). 
W skład Zgromadzenia wchodzi 33 posłów, 25 wybranych w wyborach na pięcioletnią kadencję oraz 8 wybranych przez prezydenta kraju.

</doc>
<doc id="779285" url="https://pl.wikipedia.org/wiki?curid=779285" title="Zgromadzenie Najwyższe">
Zgromadzenie Najwyższe



</doc>
<doc id="779286" url="https://pl.wikipedia.org/wiki?curid=779286" title="Wskaźnik skolaryzacji">
Wskaźnik skolaryzacji

Wskaźnik skolaryzacji – jeden z dwóch podstawowych wskaźników stosowanych do badania poziomu edukacji. Stopa skolaryzacji to odsetek osób uczących się obliczany w stosunku do liczby ludności w określonym przedziale wiekowym, według podziału na odpowiednie etapy kształcenia:
Wskaźnik ten najwyższy jest w szkołach podstawowych i wynosi prawie 100%, w miarę przechodzenia do następnych szkół maleje.

</doc>
<doc id="779287" url="https://pl.wikipedia.org/wiki?curid=779287" title="Wyblinka (węzeł)">
Wyblinka (węzeł)

Wyblinka, ósemka pionierska – węzeł stosowany we wspinaczce m.in. do przypięcia się wspinacza do stanowiska asekuracyjnego, a w żeglarstwie m.in. do przywiązania wyblinki (linki) do want. Ten typ liny w języku niem. określa się jako „Webeleine”, a węzeł „Webeleinenstek” i stąd pochodzi spolszczona nazwa. Razem z węzłem szotowym i ratowniczym jest często uważany za jeden z najbardziej przydatnych węzłów . 
Sposób wiązania.
Istnieje kilka sposobów wiązania wyblinki jedną ręką oraz dwiema rękoma.
Zastosowania.
Wyblinkę można zawiązać na linie, która nie będzie mocno pracować jeżeli będziemy chcieli ją rozwiązać w przyszłości - wyblinka jest węzłem zaciskającym się, lub jeśli będziemy chcieli "przesunąć" węzeł po linie, np. w celu wybrania luzu. Wyblinka zawiązana na niektórych bardziej śliskich linach może się rozwiązać pod napięciem. Nie nadaje się też do obwiązania słupków o kwadratowym lub prostokątnym przekroju, oraz do obwiązania słupków o zbyt dużym przekroju w porównaniu do grubości liny.

</doc>
<doc id="779288" url="https://pl.wikipedia.org/wiki?curid=779288" title="Lagothrix lagotricha">
Lagothrix lagotricha



</doc>
<doc id="779291" url="https://pl.wikipedia.org/wiki?curid=779291" title="Hun Sen">
Hun Sen

Hun Sen (ur. 5 sierpnia 1951, oficjalnie 4 kwietnia 1951 w Kâmpóng Cham) – kambodżański polityk, premier Kambodży nieprzerwanie od 14 stycznia 1985, co czyni z niego jednego z najdłużej urzędujących liderów politycznych świata. Minister spraw zagranicznych w latach 1979–1986 i 1987–1990, przewodniczący Kambodżańskiej Partii Ludowej od 20 czerwca 2015.
Młodość i wojna w Kambodży.
Hun Sen po zakończeniu nauki w szkole w rodzinnej miejscowości, w 1965 roku rozpoczął naukę w liceum "Lycée Indra Devi" w Phnom Penh. W 1970 roku, w wieku 19 lat Hun Sen dołączył do wojsk Czerwonych Khmerów, toczącymi wojnę domową z generałem Lon Nolem, który dokonał puczu wojskowego. 17 kwietnia 1975 roku Czerwoni Khmerzy zajęli Phnom Penh i obalili władzę Lon Nola. Dzień wcześniej, w trakcie ofensywy na stolicę, Hun Sen w wyniku działań militarnych, został zraniony w lewe oko i z tego powodu do dnia dzisiejszego zmuszony jest nosić szklaną protezę oka.
Po zdobyciu władzy w Kambodży przez Czerwonych Khmerów i rozpoczęciu przez nich masowych represji, Hun Sen zmienił pozycję na scenie politycznej. Zagrożony czystkami przeprowadzanymi we wschodnich prowincjach Kambodży wobec żołnierzy Czerwonych Khmerów, wraz z podległymi jednostkami, zdezerterował w 1977 roku do Północnego Wietnamu. W 1978 roku był jednym z założycieli Zjednoczonego Frontu Ocalenia Narodowego, który podjął walkę z reżimem Pol Pota razem z siłami Wietnamu. W tym samym roku wraz z Heng Samrinem stanął na czele powstania antyrządowego popartego przez część średnich i niższych kadr Czerwonych Khmerów. W styczniu 1979 roku poparł zbrojną interwencję Wietnamu.
Kariera polityczna.
Po obaleniu reżimu Czerwonych Khmerów w 1979 roku, odegrał wiodącą rolę w powstawaniu Ludowej Republiki Kampuczy. W 1979 roku objął funkcję ministra spraw zagranicznych, którą sprawował aż do 1986 roku i ponownie od 1987 do 1990 roku. Jako minister spraw zagranicznych miał znaczący wpływ na rozmowy pokojowe w Paryżu na temat zakończenia walk w Indochinach. 14 stycznia 1985 roku, po śmierci Chan Sy, został premierem Ludowej Republiki Kambodży. W 1991 roku doprowadził do zakończenia długotrwałej wojny ze zbrojną opozycją (skupioną głównie wokół Czerwonych Khmerów) i podpisania traktatu pokojowego. W 1993 roku w ramach procesu pokojowego pod nadzorem Organizacji Narodów Zjednoczonych zorganizował wolne wybory na skutek których Kambodżańska Partia Ludowa Hun Sena podzieliła się władzą z monarchistami. Wybory zbojkotowali Czerwoni Khmerzy którzy rozpoczęli trwającą do końca lat 90. nieudaną kampanię partyzancką która doprowadziła do ostatecznej klęski ruchu.
Po ustanowieniu w kraju w 1993 roku rządów demokratycznych, od 2 lipca 1993 do 7 lipca 1997 roku był jednym z dwóch współpremierów, obok księcia Norodoma Ranariddha. 7 lipca 1997 roku przeprowadził w stolicy zamach stanu, w wyniku którego pozbawił władzy księcia Ranariddha. W odpowiedzi na plany Ranariddha przyjęcia do swojej partii FUNCINPEC byłych członków Czerwonych Khmerów, wojsko dokonało morderstw i aresztowań działaczy partii FUNCINPEC. W trakcie dwóch dni pogromów zginęło około 50 osób. Nowym współpremierem na miejsce Ranariddha został wyznaczony dyspozycyjny Ung Huot. Wybory parlamentarne w lipcu 1998 roku ugruntowały władzę Kambodżańskiej Partii Ludowej. 30 listopada 1998 roku Hun Sen już samodzielnie objął obowiązki szefa rządu, a Kambodżańska Partia Ludowa utworzyła koalicję z partią FUNCINPEC.
W kolejnych wyborach 27 lipca 2003 Kambodżańska Partia Ludowa również odniosła zwycięstwo i w 2004 roku raz jeszcze uformowała koalicję rządową z partią Funcinpec z Hun Senem jako premierem. Wybory parlamentarne 27 lipca 2008 roku ponownie wygrała Kambodżańska Partia Ludowa, zdobywając 90 mandatów w 123-osobowym Zgromadzeniu Narodowym. 25 września 2008 roku Hun Sen oficjalnie został mianowany szefem rządu na kolejną kadencję.
Kambodżańska Partia Ludowa zwyciężyła ponownie w ostatnich wyborach parlamentarnych z 2013 roku przedłużając tym samym rządy Hun Sena. Organizacje praw człowieka oskarżają jego rząd o nieustanne łamanie wolności obywatelskich poprzez zastraszanie, niesprawiedliwe wyroki (sądy działają na rzecz rządzącej partii), rozpędzanie protestów, ograniczenia wolności słowa.
Życie prywatne.
Hun Sen jest żonaty z Bun Rany, przewodniczącą Kambodżańskiego Komitetu Czerwonego Krzyża. Poznał ją w 1973 roku w trakcie działań wojskowych i poślubił w styczniu 1976 roku. Hun Sen i Bun Rany mają trzech synów i trzy córki, w tym jedną adoptowaną.
W październiku 2007 roku publicznie ogłosił, że jego adoptowana córka jest lesbijką, po czym wyrzekł się jej i wydziedziczył.
Tytuł "Sâmdech" („Jego Ekscelencja”) został mu przyznany w 1993 roku przez króla Norodoma Sihanouka. Jest to tytuł wyłącznie honorowy.

</doc>
<doc id="779295" url="https://pl.wikipedia.org/wiki?curid=779295" title="Iveco Bus">
Iveco Bus

Iveco Bus (w latach 2003–2013 "Irisbus") – producent autobusów, autokarów, dawniej także trolejbusów, wchodzący w skład koncernu CNH Industrial.
Historia i współczesność.
Przedsiębiorstwo powstało w styczniu 1999 w wyniku połączenia działów autobusowych Fiata, Iveco oraz Renault V.I. (a wraz z nim czeskiej Karosy oraz francuskiej Heuliez). Pod koniec 1999 spółka przejęła węgierskiego Ikarusa. Od 2003 do 2013 całość udziałów w spółce należało do koncernu Fiat-Iveco.
Siedzibą spółki jest Saint-Priest koło Lyonu we Francji. Biura znajdują się także w Turynie, Watford oraz Moguncji.
Przy wytwarzaniu trolejbusów przedsiębiorstwo współpracuje z czeskim producentem maszyn i osprzętu elekrycznego Škoda.
Od 1 stycznia 2007 zaniechano produkcji autobusów pod marką Karosa, zastępując ją marką „Irisbus”. Nazwę spółki zmieniono z „Karosa” na „Iveco Czech Republic, a.s.”.
Irisbus współpracowało w produkcji i sprzedaży małych autobusów z włoska firmą Cacciamali, a za jej pośrednictwem – z polską Kapeną.
Według raportów OICA produkcja autobusów i podwozi autobusowych w zakładach należących do grupy i produkujących na jej zlecenie sięgała około 6 tys. sztuk rocznie (2005 – 5796 szt., 2007 – 6355 szt.).
Zakłady produkcyjne.
Główne:
Inne:

</doc>
<doc id="779297" url="https://pl.wikipedia.org/wiki?curid=779297" title="Paweł Kochański">
Paweł Kochański

Paweł Kochański (ur. 14 września 1887 w Odessie, zm. 12 stycznia 1934 w Nowym Jorku) – polski skrzypek i dyrygent żydowskiego pochodzenia.
Życiorys.
Pochodził z biednej żydowskiej rodziny. Jego rodzicami byli Josue Kahan i Chana Smoljenicka. Wraz z bratem Elim (późniejszym wiolonczelistą, koncertmistrzem Filharmonii Warszawskiej i profesorem Warszawskiego Konserwatorium) od 1894 uczył się u Emila Młynarskiego w Odessie i Warszawie. Od 1901 do 1903 był koncertmistrzem w nowo powstałej orkiestrze Filharmonii Warszawskiej. Od 1903 uczył się u Césara Thomsona w brukselskim konserwatorium, które ukończył z najwyższym odznaczeniem. Następnie wyjechał w podróż koncertową po Europie. W 1907 powrócił do Warszawy i objął stanowisko profesora gry na skrzypcach w Konserwatorium. Odbył też kolejne podróże koncertowe, m.in. do Berlina, Lipska, Wiednia, Glasgow, Edynburga, Londynu i Sankt Petersburga.
Od 1916 do 1918 był profesorem konserwatorium w Petersburgu. Jesienią 1918 przeniósł się do Kijowa, w którym dał prawie 90 koncertów. Pod koniec 1919 powrócił do kraju; koncertował w Warszawie, Krakowie i Lwowie. Z Polski wyjechał w maju 1920. Po krótkim pobycie w Paryżu, Londynie i Brukseli, w styczniu 1921 udał się na występy do Stanów Zjednoczonych, gdzie w 1924 osiadł na stałe. Został profesorem Juilliard School of Music w Nowym Jorku.
„Piękność dźwięku Kochańskiego była wprost wyjątkowa” – opisywał jego grę Borys Rowicki, który przez pewien czas był uczniem Kochańskiego. – „Niezwykła miękkość timbru, głębokie ciepło i ujmująca czułość, zwłaszcza w górnym rejestrze. Siłą i potęgą dźwięku Kochański ustępował wielu skrzypkom. Jednak dzięki mistrzowskiemu władaniu paletą dynamiczną, kunsztownemu wykorzystywaniu gradacji brzmienia, oszałamiającej rozmaitości niuansów (ogromna rozmaitość odcieni w piano) umiał sprawiać wrażenie wielkiej siły dźwięku... [...] Słuchacze [po koncertach Kochańskiego] często rozchodzili się milcząc. Po tym pogrążeniu w muzykę, jakie otwierał przed nami ten zdumiewający artysta, nie miało się ochoty rozmawiać”.
Repertuar Pawła Kochańskiego obejmował prawie całą literaturę skrzypcową - od utworów dawnych do najnowszych. Był autorem transkrypcji skrzypcowych utworów, m.in. Karola Szymanowskiego, Georges’a Bizeta, Manuela de Falli, Maurice’a Ravela, Fryderyka Chopina, Franza Schuberta i Aleksandra Skriabina.
Utwory skrzypcowe Karola Szymanowskiego powstawały przy wydatnej pomocy Kochańskiego, który wtajemniczał kompozytora-pianistę w możliwości techniki skrzypcowej.
Jako kameralista występował m.in. z Arturem Rubinsteinem, Karolem Szymanowskim i Pablo Casalsem.

</doc>
<doc id="779299" url="https://pl.wikipedia.org/wiki?curid=779299" title="Lucy in the Sky with Diamonds">
Lucy in the Sky with Diamonds

Lucy in the Sky with Diamonds – utwór brytyjskiego zespołu rockowego The Beatles, skomponowany przez Johna Lennona i Paula McCartneya, nagrany na płytę "Sgt. Pepper’s Lonely Hearts Club Band". Do stworzenia utworu miał Lennona doprowadzić jego czteroletni syn, który wrócił z przedszkola i pokazał swój rysunek, na którym przedstawił swoją koleżankę Lucy na niebie wśród diamentów. Istnieje także hipoteza, że piosenka nawiązuje do LSD, na co wskazywać ma zbieżność pierwszych liter w słowach z tytułu piosenki i nazwy tej substancji. Lennon jednakże zdecydowanie zaprzeczał, że miał coś takiego na myśli.
Kim jest Lucy.
Lucy z piosenki chodziła do tej samej klasy co Julian Lennon, syn Johna Lennona. Lucy O’Donnell (późniejsze nazwisko Lucy Vodden) urodziła się w Weybridge w 1963 roku, a zmarła w Londynie 28 września 2009.

</doc>
<doc id="779306" url="https://pl.wikipedia.org/wiki?curid=779306" title="Księga konsystorska">
Księga konsystorska

Księgi konsystorskie – zbiór dokumentów, teczek, dokumentujących działalności parafii. Są to: powołania i odwołania proboszczów, dokumentacja remontów, zbiórek pieniędzy, uposażenia plebanii, akty darowizn, podania o zmianę wyznania. Księgi takie w formie spisów tabelarycznych lub opisowych mogły choć nie musiały być prowadzone. Wśród ksiąg konsystorskich prowadzone są m.in.: 

</doc>
<doc id="779307" url="https://pl.wikipedia.org/wiki?curid=779307" title="Izba Reprezentantów stanu Vermont">
Izba Reprezentantów stanu Vermont

Izba Reprezentantów stanu Vermont (ang. Vermont House of Representatives) – izba niższa legislatury tego stanu ("Vermont General Assembly").
W jej skład wchodzi 150 członków. 66 jest wyłanianych z okręgów jednomandatowych, zaś 42 z okręgów dwumiejscowych, tak że każdy członek Izby reprezentuje w przybliżeniu 4100 obywateli. Kadencja tego ciała trwa dwa lata, przy czym nie ma limitu następnych kadencji. Siedzibą legislatury jest Vermont State House w Montpelier.
Część członków Izby wyłania się w dwu-mandatowych okręgach, a oprócz Demokratów i Republikanów istnieje tam stała frakcja partii trzeciej: socjalistycznej Partii Postępowej, niezależna od dwóch głównych sił politycznych, ale współpracująca z demokratami. Jej wieloletni lider, Bernie Sanders, był w latach 1991-2007 jedynym niezależnym kongresmanem federalnym (stowarzyszonym z demokratami), zaś od 2007 senatorem, także w sojuszu, mimo swej silnej niezależności, z tą partią.
Kierownictwo.
Trzy główne pozycje w Izbie (spikera oraz liderów mniejszości i większości) są zajmowane przez kobiety. Spiker Gaye Symington jest uważana za najbardziej wpływową kobietę w stanie.
Spiker:Gaye Symington (Demokratka, 8. okręg Chittenden)
Liderka większości:Carolyn Partridge (Demokratka, 4. okręg Windham)
Liderka mniejszości:Margaret Flory (Republikanka, 6. okręg Rutland)
Skład.
Kadencja 2005-2007.
Większość demokratyczna wynosiła 16 mandatów
Kadencja od 2007.
Większość demokratyczna wynosi 35 mandatów

</doc>
<doc id="779310" url="https://pl.wikipedia.org/wiki?curid=779310" title="Atelidae">
Atelidae



</doc>
<doc id="779313" url="https://pl.wikipedia.org/wiki?curid=779313" title="Elisabeth Shue">
Elisabeth Shue

Elisabeth Judson Shue (ur. 6 października 1963 w Wilmington w stanie Delaware, USA) – amerykańska aktorka.
Nominowana do Oscara w 1995 za główną rolę kobiecą w filmie "Zostawić Las Vegas" w reżyserii Mike’a Figgisa.

</doc>
<doc id="779314" url="https://pl.wikipedia.org/wiki?curid=779314" title="Podwójna ósemka">
Podwójna ósemka

Podwójna ośemka – węzeł stosowany we wspinaczce m.in. do połączenia liny asekuracyjnej i uprzęży wspinaczkowej. Stopniowo wypiera węzeł skrajny tatrzański z uwagi na łatwość kontroli poprawności zawiązania podwójnej ósemki.
Podczas odpadnięcia podwójna ósemka zaciska się, nieznacznie zwiększając amortyzujące działanie liny. Z tego powodu jej późniejsze rozwiązanie może wymagać użycia dużej siły.
Podwójna ósemka jest również stosowana do łączenia ze sobą dwóch lin o tej samej (lub bardzo zbliżonej) średnicy. W porównaniu do innych węzłów używanych w tym samym celu (kluczka, zderzakowy) jest łatwiejsza do rozwiązania po obciążeniu, jednak trudniej niż kluczka przechodzi przez skalne krawędzie przy ściąganiu liny.

</doc>
<doc id="779319" url="https://pl.wikipedia.org/wiki?curid=779319" title="Julian Krzewicki">
Julian Krzewicki

Julian Krzewicki (ur. 16 lipca 1910 w Rudniku nad Sanem, zm. 11 sierpnia 1987 w Gorlicach) – major piechoty Wojska Polskiego, uczestnik kampanii wrześniowej i dowódca kilku jednostek Armii Krajowej.
Biogram.
Do wybuchu II wojny światowej.
Jego matką była Waleria z domu Gazda, córka Edwarda i Anieli z Koszałków. Ojciec Józef, syn Szczepana i Marianny z Olejów – w czasie I wojny światowej służył jako feldfebel w armii austriackiej w wojskach kolejowych na froncie bałkańskim. Następnie był naczelnikiem kancelarii starostwa w Radzyniu, dyrektorem Prasko-Rudnickiej Fabryki Koszykarskiej i burmistrzem miasta Rudnik nad Sanem. Julian był najstarszym z czworga rodzeństwa: siostra Stanisława (Piasecka), druga siostra Jadwiga (Trojnar), brat Jerzy (student Akademii Handlowej w Krakowie, żołnierz Armii Krajowej – zginął od bomby niemieckiej w 1944 r. przed domem w Rudniku).
Julian ukończył w 1931 r. Gimnazjum im. ks. Stanisława Konarskiego w Rzeszowie i wstąpił do Szkoły Podchorążych Piechoty w Komorowie-Ostrowi Mazowieckiej. 4 sierpnia 1934 r. Prezydent RP mianował go podporucznikiem ze starszeństwem z dniem 15 sierpnia 1934 r. i 230 lokatą w korpusie oficerów zawodowych piechoty. 1 września 1934 r. przydzielony został do 20 pułku piechoty Ziemi Krakowskiej w Krakowie (dowódca płk Kazimierz Brożek) na stanowisko dowódcy plutonu.
W 1935 r. podjął studia na Wydziale Prawa Uniwersytetu Jagiellońskiego. W 1938 r. otrzymał awans na porucznika. 5 sierpnia 1939 r. wziął w Gorlicach ślub z Barbarą Fahrensperk-Stormke (córką Hieronima i Zofii z Prus-Niewiadomskich).
W czasie II wojny światowej.
Podczas kampanii wrześniowej 1939 r. dowodził kompanią przeciwpancerną 20 pułku piechoty Ziemi Krakowskiej, uzbrojoną w dziewięć 37 mm armat wzór 1936. Pułk wchodził w skład 6 Dywizji Piechoty (dow. gen. bryg. Bernard Mond) w formacji Armii „Kraków” (dow. gen. bryg. Antoni Szylling). Julian Krzewicki brał udział w walkach pod Pszczyną i Bieruniem. Zatrzymując atak niemieckich czołgów na swoim odcinku znalazł się na tyłach wroga. Gdy stracił całą załogę, broń i amunicję, w cywilnym ubraniu dotarł piechotą do Krakowa, a następnie kajakiem do Szczucina. Tam dołączył ponownie do swojego pułku i dalej walczył aż do kapitulacji. Według relacji por. Zbigniewa Borowiczki ze sztabu dywizji podany został do odznaczenia Krzyżem Srebrnym Orderu Virtuti Militari – dokumentacja została zniszczona i odznaczenia nigdy nie odebrał. Dostał się do niewoli niemieckiej pod Horyńcem-Zdrojem, ale uciekł z transportu na stacji kolejowej w Rzeszowie. Zamieszkał w Gorlicach w domu teściów podając się za nauczyciela.
W 1940 r. wszedł w skład kadry kierowniczej ZWZ, a w 1941 r. został Komendantem Obwodu Gorlickiego Armii Krajowej pod pseudonimem „Kruk”. Pracował w tym czasie w Biurze Aprowizacyjnym Zarządu Miejskiego. Tworzył partyzanckie oddziały, które gromadziły broń, organizowały pomoc dla ludności, prowadziły dywersję i akcje propagandowe. Gdy po zdradzie został zdekonspirowany Dowództwo Okręgu Krakowskiego AK skierowało go do objęcia funkcji Komendanta Obwodu Limanowskiego Armii Krajowej. Dowodzenie przejął pod ps. „Filip” we wrześniu 1943 r. Został też równocześnie dowódcą II batalionu 1 pułku Strzelców Podhalańskich AK.
Partyzantem AK była również jego żona Barbara – ps. „Wiesława”. Komendant „Filip”, wewnętrzny pseudonim „Szczepan”, w opracowaniach powojennych jest charakteryzowany jako oficer o wielkim poczuciu odpowiedzialności odważny, ale i rozważny. Walcząc z okupantem wykazywał bardzo dużą aktywność, podejmował profesjonalne wojenne decyzje i utrzymywał wysoki poziom bojowy i moralny partyzanckich oddziałów. Nigdy nie narażał jednak niepotrzebnie cywilnej ludności, ani partyzantów. Z wpisu do arkusza ewidencyjnego (nr 104 z 25.09.1945) wynika, że otrzymał Krzyż Srebrny Orderu Virtuti Militari – nie przeprowadził jednak weryfikacji odznaczenia i nigdy go nie odebrał. Stopień majora uzyskał 11 listopada 1944 r. (leg. wojsk. AE 0102181).
Po wojnie.
Po zakończeniu wojny Julian Krzewicki rozpoczął pracę jako urzędnik w PZU w Rzeszowie, potem w Gorlicach. W 1947 r. zapisał się do PPS. Po zjednoczeniu PPS i PPR nie kontynuował żadnej przynależności partyjnej. W 1950 r. został aresztowany przez UB. Więziony był w Gorlicach i w Krakowie. Torturowano go i bezzasadnie oskarżano. Po 1,5 roku więzienia, mimo uwolnienia w wyniku amnestii, nadal był prześladowany i szykanowany. Stał się zdecydowanym przeciwnikiem nowego systemu PRL i takim pozostał do końca życia. W 1956 r. otrzymał pełną rehabilitację i odszkodowanie za utratę zdrowia podczas pobytu w więzieniu i śledczych tortur. Pracował w gorlickim oddziale Wojewódzkiego Przedsiębiorstwa Hurtu Spożywczego do emerytury jako dyrektor handlowy.
Synowie: Jerzy (dr n. med. chirurg) – wnuki: Łukasz, Karolina (Romera) i Krzysztof (mgr inż. elektryk) – wnuki: Marcin, Monika, Maja, Urszula. Zmarł 11 sierpnia 1987 r. w Gorlicach. Jedną z ulic miasta nazwano imieniem majora Juliana Krzewickiego.
Ścieżka Historyczno-Edukacyjna im. kpt. Juliana Krzewickiego.
Stowarzyszenie Rekonstrukcji Historycznych 1 pułku Strzelców Podhalańskich Armii Krajowej stworzyło w 2014 r. wokół miejscowości Słopnice k/Limanowej i góry Mogielicy „Ścieżkę Historyczno-Edukacyjną 1. Pułku Strzelców Podhalańskich AK im. kpt. Juliana Krzewickiego”. Na 21 km. trasie znajduje się 12 punktów informacyjnych związanych z najważniejszymi wojennymi zdarzeniami w tych miejscach. Są tam duże tablice zawierające szczegółowe opisy i fotografie. Wiele z tych fotografii pochodzi z archiwum Juliana Krzewickiego.
Album wspomnień i książka o Majorze Julianie Krzewickim.
Wydawnictwo „Barbara” w 2017 r. wydało w oparciu o archiwalne zdjęcia Juliana Krzewickiego dodając do istniejących opisów fotografii liczne komentarze historyków, pracę "Julian Krzewicki – Album wspomnień 1931–1939". Prezentuje ona oryginalne zdjęcia z okresu nauki w Szkole Podchorążych Piechoty w Ostrowi Mazowieckiej i służby w 20 pułku piechoty Ziemi Krakowskiej. 
W 2019 roku wydana została książka Małgorzaty Woźniak "Major Julian Krzewicki ps. Kruk, Filip, Oficer 20 Pułku Piechoty Ziemi Krakowskiej, Komendant Obwodów ZWZ-AK Gorlice i Limanowa", 

</doc>
<doc id="779320" url="https://pl.wikipedia.org/wiki?curid=779320" title="Bogdan Chorążuk">
Bogdan Chorążuk

Bogdan Chorążuk (ur. 30 października 1934 w Kostopolu) – polski poeta, malarz, grafik i autor tekstów piosenek.
Życiorys.
Urodził się na Wołyniu jako syn rzemieślnika Włodzimierza i Rozalii z Lewandowskich. W 1954 r. ukończył Państwowe Liceum Felczerskie w Siemianowicach Śląskich i podjął pracę jako felczer w Województwie olsztyńskim. W latach 1959-62 był właścicielem niewielkiej fabryki ceramiki w Kwidzynie. W 1966 r. ukończył jako ekstern Liceum Ogólnokształcące w Olsztynie, studiując jednocześnie (od 1965) na Wydziale Filozoficznym Uniwersytetu Wrocławskiego. Studia kontynuował na Uniwersytecie Warszawskim uzyskując w 1969 r. stopień magistra filozofii. W 1967 r. został członkiem ZLP. Od 1972 r. współpracował z miesięcznikiem "Poezja". W 1974 został dyrektorem i kierownikiem artystycznym Państwowego Przedsiębiorstwa Imprez Artystycznych w Rzeszowie. Pełnił też funkcję sekretarza Rzeszowskiego Oddziału ZLP. Od 1990 prowadzi własne wydawnictwo "Wadium" w Warszawie.
Debiutował w 1962 roku w "Tygodniku Morskim" oraz w gdańskiej rozgłośni Polskiego Radia. Pierwszy tomik poezji wydał w 1965 r. Autor książek poetyckich, sztuk teatralnych, opowieści dla dzieci, oraz tekstów wielu piosenek (od 1971 r.), które stały się przebojami, np. "Zegarmistrza światła". W latach siedemdziesiątych zaczął uprawiać malarstwo. Jego obrazy wystawiane są w galeriach w kraju i za granicą.
Uczestnik międzynarodowej akcji charytatywnej "Polscy Artyści Plastycy - Dzieciom", z której dochód przeznaczony jest na budowę Europejskiego Centrum Przyjaźni Dziecięcej w Świdnicy.
Piosenki z jego tekstami usłyszeć można m.in. w wykonaniu takich artystów, jak: Alibabki, Andrzej i Eliza, Jadwiga Drenkowska, Krystyna Falewicz, Gawęda, Jerzy Gronowski, Homo Homini, Anna Jantar, Bożydara Kapica, zespołu Kram, Zyta Kulczycka, Bernard Ładysz, Andrzej Stockinger, Zbigniew Wodecki, Piotr Woźniak, Tadeusz Woźniak, Stefan Zach.

</doc>
<doc id="779324" url="https://pl.wikipedia.org/wiki?curid=779324" title="Zgromadzenie Reprezentantów Tadżykistanu">
Zgromadzenie Reprezentantów Tadżykistanu

Zgromadzenie Reprezentantów (tadż. "Маҷлиси намояндагон") to izba niższa parlamentu Tadżykistanu. Składa się z 63 deputowanych wybieranych z list partyjnych na 5-letnią kadencję. 

</doc>
<doc id="779327" url="https://pl.wikipedia.org/wiki?curid=779327" title="Julius Sterling Morton">
Julius Sterling Morton

Julius Sterling Morton (ur. 22 kwietnia 1832 r., zm. 27 kwietnia 1902 r.) – sekretarz rolnictwa Stanów Zjednoczonych, szósty i ósmy z kolei gubernator Terytorium Nebraski. Należał do Partii Demokratycznej.
Urodził się w Adams w hrabstwie Jefferson stanu Nowy Jork. Przeprowadził się do Detroit, gdzie studiował na uniwersytecie Michigan. Po otrzymaniu dyplomu w 1854 roku, wyjechał ze swoją świeżo poślubioną żoną Caroline ("Carrie") Joy French do Nebraska City. Wtedy nie było to terytorium zorganizowane. Założył tam pismo "Nebraska City News".
Jako cieszący się poważaniem rolnik uczył osadników nowoczesnych metod rolnictwa i leśnictwa. W związku z jego działalnością polityczną, rolniczą i literacką, Grover Cleveland wyznaczył go na Sekretarza Rolnictwa USA. Funkcję tę sprawował od 1893 do 1896.
W 1897 roku rozpoczął pracę nad wielotomową "Ilustrowaną Historią Nebraski". Publikował też periodyk "The Conservationist" ("Działacz Ochrony Przyrody").
Zmarł w Lake Forest hrabstwa Lake stanu Illinois, dokąd wyjechał w celach leczniczych. Jego dom w Nebraska City jest dzisiaj parkiem stanowym o nazwie Arbor Lodge State Historical Park and Arboretum.
W 1937 roku rząd stanu Nebraska przekazał brązowy posąg Mortona do National Statuary Hall Collection. Został zaliczony do Nebraska Hall of Fame (wybitnych postaci w historii stanu).

</doc>
<doc id="779328" url="https://pl.wikipedia.org/wiki?curid=779328" title="J. Sterling Morton">
J. Sterling Morton



</doc>
<doc id="779329" url="https://pl.wikipedia.org/wiki?curid=779329" title="Julius S. Morton">
Julius S. Morton



</doc>
<doc id="779330" url="https://pl.wikipedia.org/wiki?curid=779330" title="Partia Sprawiedliwości (Tadżykistan)">
Partia Sprawiedliwości (Tadżykistan)

Partia Sprawiedliwości (tadż. "Hizb Adolatkhoh") – partia polityczna w Tadżykistanie. W ostatnich wyborach parlamentarnych w 2005 roku partia nie przekroczyła progu zaporowego i nie dostała się do parlamentu.

</doc>
<doc id="779331" url="https://pl.wikipedia.org/wiki?curid=779331" title="3 Baon Strzelców Sanockich">
3 Baon Strzelców Sanockich



</doc>
<doc id="779333" url="https://pl.wikipedia.org/wiki?curid=779333" title="Enumeracja (środek stylistyczny)">
Enumeracja (środek stylistyczny)

Enumeracja (wyliczenie) – charakterystyczny dla baroku środek stylistyczny polegający na wymienianiu w tekście kolejnych elementów pewnej całości, służący zwróceniu uwagi na prezentowane treści, wzmocnieniu znaczenia wypowiedzi. Wyliczenie spotyka się często w twórczości ludowej. Poeci barokowi lubili zestawiać w wyliczeniu słowa jednosylabowe:
Na wyliczeniu jest oparty wiersz Naborowskiego Na oczy królewny angielskiej:
Enumerację w swoim indiańskim eposie "Pieśń o Hajawacie" stosuje Henry Wadsworth Longfellow. W tym przypadku wyliczenie wprowadzone jest anaforą:
Na zasadzie wyliczenia są zbudowane katolickie litanie:
Długim wyliczeniem jest "Lokomotywa" Juliana Tuwima.
Konsekwentne, obejmujące wiele wersów, wyliczenie występuje w średniowiecznym łacińskim wierszu "In taberna quado sumus" ze zbioru Carmina Burana:
Enumerację wykorzystał na szeroką skalę w swoim poemacie "Edison" czeski poeta Vítězslav Nezval.
Wyliczenie było popularnym chwytem stylistycznym w czasach socrealizmu. Było ono stosowane zwłaszcza w sprawozdaniach z pochodów pierwszomajowych.
Wyliczenie może też dotyczyć osób, jak w powszechnie znanej "Balladzie o paniach dawnych czasów" François Villona:
Szczególnym rodzajem wyliczenia jest stosowany w poezji epickiej katalog bohaterów. Występuje on u Homera w "Iliadzie" (katalog okrętów), jak również w "Jerozolimie wyzwolonej" Torquata Tassa. wyliczenie bohaterów można zaobserwować też w "Prologu głównym" do Opowieści kanterberyjskich Geoffreya Chaucera:

</doc>
<doc id="779342" url="https://pl.wikipedia.org/wiki?curid=779342" title="Metal przejściowy">
Metal przejściowy



</doc>
<doc id="779344" url="https://pl.wikipedia.org/wiki?curid=779344" title="Enumeracja (informatyka)">
Enumeracja (informatyka)

Enumeracja – zdobywanie informacji na temat dowolnego systemu lub usługi. Enumeracja najczęściej polega na iterowaniu po zasobach w celu uzyskania dodatkowych informacji. Może być ona wykorzystywana jako nielegalne źródło informacji, w celach diagnostycznych lub podczas testów penetracyjnych.

</doc>
<doc id="779345" url="https://pl.wikipedia.org/wiki?curid=779345" title="Gaz szlachetny">
Gaz szlachetny



</doc>
<doc id="779349" url="https://pl.wikipedia.org/wiki?curid=779349" title="Samuel W. Black">
Samuel W. Black



</doc>
<doc id="779351" url="https://pl.wikipedia.org/wiki?curid=779351" title="Rapper">
Rapper



</doc>
<doc id="779357" url="https://pl.wikipedia.org/wiki?curid=779357" title="NSÍ Runavík">
NSÍ Runavík

NSÍ Runavík – farerski klub piłkarski z siedzibą w miejscowości Runavik, grający w 1. deild. Klub powstał w 1957 i od tego czasu zdobył jedno mistrzostwo kraju (2007) oraz dwa Puchary Wysp Owczych (1986 i 2002). Barwy teamu to żółty i czarny.
Historia.
1957 – 1979.
Klub został założony 24 marca 1957 roku. Początkowo zajmował się on głównie wioślarstwem, piłką ręczną oraz badmintonem, później wprowadzono główną obecnie sekcję piłkarską. W rozgrywkach pierwszoligowych zagrał po raz pierwszy w sezonie 1976, przegrywając wszystkie dwanaście spotkań, co skutkowało spadkiem do niższej klasy rozgrywek. W kolejnym roku klub zajął czwarte miejsce w 2. deild, by w 1978 wygrać rozgrywki drugoligowe i awansować do 1. deild. Sezon 1979 zakończył się kolejną porażką klubu z Runavik, który ponownie odpadł z rozgrywek pierwszoligowych.
Lata 80..
W roku 1980 NSÍ Runavík zajął czwarte miejsce w 2. deild, rok później szóste, a w kolejnym sezonie drugie, co wówczas nie dawało awansu do 1. deild. Klub zdołał jednak dotrzeć do finału Pucharu Wysp Owczych 1980. Awans przypadł drużynie w 1983 roku i w kolejnym sezonie zagrała ona ponownie w najwyższej klasie rozgrywek. Zespół zajął siódme miejsce w lidze, dzięki czemu utrzymał się w niej. Spośród czternastu spotkań zespół wygrał dwa i zremisował siedem, do ostatniej kolejki utrzymując się na szóstej pozycji, którą ostatecznie odebrał mu GÍ Gøta, dzięki bardziej korzystnej różnicy bramek. W 1985 roku zespół zajął szóste miejsce w tabeli po czterech zwycięstwach (1:0 i 4:0 z ÍF Fuglafjørður, 3:1 z LÍF Leirvík oraz 3:1 z GÍ Gøta) i trzech remisach na czternaście spotkań. Rok później trenerem został grający jeszcze w klubie Abraham Løkin, który doprowadził klub do pierwszego, większego sukcesu w historii – zdobycia Pucharu Wysp Owczych. Drużyna zajęła wtedy czwarte miejsce w tabeli ligowej z siedmioma zwycięstwami, dwoma remisami i pięcioma porażkami na koncie. W kolejnym sezonie również udało jej się osiągnąć czwarte miejsce, jednak w 1988 zdołała wygrać jedynie cztery z osiemnastu meczów i ostatniego miejsca w tabeli spadła do 2. deild, gdzie rok później zajęła trzecie miejsce.
Lata 90..
W roku 1990 NSÍ Runavík wywalczył awans do 1. deild, zajmując pierwsze miejsce w drugoligowej tabeli. Rok później zajął miejsce ósme w tabeli najwyższej klasy rozgrywek na archipelagu, by w kolejnym objąć miejsce dziesiąte i ponownie spaść do 2. deild. W 1993 roku bez większego trudu NSÍ zajął pierwsze miejsce w drugiej lidze, co dało mu ponownie prawo do gry w 1. deild. Jack Jacobsen został wówczas najlepszym strzelcem drugiej ligi z czternastoma golami na koncie. Piłkarzom NSÍ udało się utrzymać w najwyższej lidze przez kolejne dwa sezony (1994: 6. miejsce, 1995: 10. miejsce). W 1996 roku ponownie wywalczyli mistrzostwo 1. deild i jak dotąd po raz ostatni grali wówczas w drugiej lidze. W sezonie 1997 NSÍ wywalczył szóste miejsce w tabeli, a w 1998 i 1999 piąte.
2000 – 2009.
W 1. deild 2000 zespół zajął czwarte miejsce w lidze, wygrywając połowę z osiemnastu spotkań i remisując trzy. Nieco lepszy rezultat (osiem zwycięstw i cztery remisy) w kolejnym sezonie dał klubowi miejsce piąte. W 2002 roku po raz drugi w historii NSÍ Runavík sięgnął po Puchar Wysp Owczych oraz po raz pierwszy po wicemistrzostwo archipelagu. Trenerem zespołu był wówczas dawny szkoleniowiec kadry narodowej Wysp Owczych Jógvan Martin Olsen. Sukcesu nie udało się powtórzyć w sezonie 2003, jednak rok później klub ponownie brał udział w finale Pucharu Wysp Owczych, tym razem ulegając jednak HB Tórshavn 1:3. W tabeli ligowej zespół zajął wówczas szóste miejsce. Jako wicemistrzowi archipelagu, w sezonie 2003/2004 klubowi przysługiwał udział w rundzie kwalifikacyjnej Pucharu UEFA 2003/04. Oba mecze przeciwko Lyn Fotball zakończyły się porażką (1:3, 0:6). Honorową bramkę dla NSÍ Runavík zdobył Justinus Hansen w 87. minucie pierwszego meczu. W roku 2004 klub brał udział w pierwszej rundzie Pucharu Intertoto, gdzie uległ Esbjerg fB 1:3 i 0:4. Bramkę dla farerskiego zespołu zdobył Ian Højgaard w 30. minucie pierwszego spotkania.
Sezon 2005 gracze NSÍ Runavík zakończyli na miejscu czwartym w ligowej tabeli. Christian Høgni Jacobsen zapisał się wówczas jako pierwszy król strzelców w historii klubu. Będąc finalistą Pucharu Wysp Owczych, z uwagi na to, że HB Tórshavn został wówczas także mistrzem archipelagu, NSÍ zagrał w pierwszej rundzie kwalifikacyjnej Pucharu UEFA 2005/06, gdzie przegrał oba mecze przeciwko Liepājas Metalurgs 0:3 i 0:3. W kolejnym sezonie NSÍ zajął miejsce piąte, wygrywając dwanaście i remisując sześć z dwudziestu siedmiu spotkań. Jacobsen ponownie został wówczas królem strzelców. Sezon 2007 zapisał się w kartach historii klubu, jako jedyny, podczas którego wywalczył on Mistrzostwo Wysp Owczych. Z 29 spotkań NSÍ przegrał jedynie cztery, przy dziewiętnastu wygranych. Na miejscu lidera znalazł się w 23. kolejce i do końca nie oddał już prowadzenia. W kolejnym sezonie ponownie znalazł się na czwartym miejscu w tabeli, jednak wystąpił jedyny do tej pory raz w swojej historii w pierwszej rundzie kwalifikacyjnej Ligi Mistrzów. Pierwsze spotkanie z Dinamo Tbilisi przegrał 0:3, drugie zaś zwyciężył 1:0, jednak stosunek bramek (1:3) wyeliminował go z dalszej rywalizacji w turnieju. Zdobywcą honorowej bramki był Milan Pejcić. Sezon 2009 klub zakończył ponownie na pozycji czwartej w pierwszoligowej tabeli. Wystąpił też w pierwszej rundzie kwalifikacyjnej Ligi Europy 2009/10, gdzie przegrał 1:3 i 0:3 z klubem Rosenborg BK. Jedyną bramkę dla NSÍ w meczu wyjazdowym zdobył Károly Potemkin w szóstej minucie.
Po 2010.
W sezonie 2010 zespół zajął trzecie miejsce w lidze, a Christian Høgni Jacobsen po raz trzeci i ostatni został królem strzelców sezonu, razem z Arnbjørnem Hansenem. Zespół ponownie zagrał w pierwszej rundzie kwalifikacyjnej Ligi Europy UEFA, ulegając szwedzkiemu Gefle IF 0:2 i 1:2. Jedynego gola dla zespołu z Wysp Owczych zdobył Károly Potemkin w czwartej minucie doliczonego czasu gry drugiego spotkania. Podczas Vodafonedeildin 2011 zespół zakończył sezon na miejscu czwartym z jedenastoma zwycięstwami i ośmioma remisami. Raz jeszcze zagrał w rundzie kwalifikacyjnej Ligi Europy UEFA, gdzie w dwumeczu klubowi Fulham 0:3 (0:3, 0:0). Kolejny sezon zespół zakończył na miejscu siódmym. Ze względu na wysoką pozycję w roku poprzednim dostał możliwość gry w rundzie kwalifikacyjnej Ligi Europy UEFA 2012/13, gdzie przegrał z luksemburskim FC Differdange 03 0:3, 0:3. W sezonach 2013 i 2014 zespół zajął czwarte miejsca w lidze. Klæmint Olsen dwukrotnie został wówczas królem strzelców ligi.
W rozgrywkach Effodeildin 2015 klub zajął drugie miejsce w ligowej tabeli, dotarł też do finału Pucharu Wysp Owczych 2015, w którym uległ Víkingurowi Gøta 0:3. W pierwszej rundzie kwalifikacyjnej Ligi Europy 2015/16 zmierzył się z Linfield, któremu uległ w pierwszym meczu 0:2, wygrywając drugi 4:3, co jednak nie pozwoliło mu awansować do kolejnej rundy. NSÍ Runavík w rozrgywkach Effodeildin 2016 zajął trzecie miejsce w tabeli z dorobkiem osiemnastu zwycięstw, jednego remisu i ośmiu porażek. W Pucharze Wysp Owczych 2016 dotarł do półfinału, przegrywając dwumecz przeciwko KÍ Klaksvík 1:4 (1:4, 0:0). W pierwszej rundzie kwalifikacyjnej Ligi Europy 2016/17 przegrał dwumecz z Szachciorem Soligorsk 0:7 (0:2, 0:5) i odpadł z rozgrywek.
Poszczególne sezony.
Objaśnienia:
Dotychczasowi trenerzy.
Następujący trenerzy prowadzili dotąd klub NSÍ Runavík:

</doc>
<doc id="779360" url="https://pl.wikipedia.org/wiki?curid=779360" title="1717 w muzyce">
1717 w muzyce



</doc>
<doc id="779362" url="https://pl.wikipedia.org/wiki?curid=779362" title="NSI Runavík">
NSI Runavík



</doc>
<doc id="779363" url="https://pl.wikipedia.org/wiki?curid=779363" title="NSÍ Runavik">
NSÍ Runavik



</doc>
<doc id="779367" url="https://pl.wikipedia.org/wiki?curid=779367" title="Niemcy (dramat)">
Niemcy (dramat)

Niemcy – dramat autorstwa Leona Kruczkowskiego (I wyd. – 1949). Uważany za najlepszą z jego sztuk scenicznych. W czasach PRL lektura szkolna; wielokrotnie wystawiany. Pierwotny tytuł dzieła brzmiał: "„Niemcy są ludźmi”". Autor, powodowany względami propagandy stalinowskiej, do trzech aktów dramatu dopisał epilog – niepublikowany po 1955 r. W późniejszych wydaniach "„Niemców”", już po śmierci Kruczkowskiego, usunięto też z oryginalnego tekstu słowa Joachima Petersa (wypowiedziane podczas nalotu bombowego) – "„Churchill posyła na Niemcy swoje samoloty, ale to nie jest przyjaciel wolności”".
Opis fabuły.
Akt I.
Jest rok 1943, koniec września. W okupowanej Polsce pracuje żandarm Hoppe. Młynarz Schultz przyprowadził właśnie na posterunek znalezionego żydowskiego chłopca, którego żandarm, na mocy nazistowskiego prawa, musi zastrzelić. Jako że semickie dziecko przypomina mu własnego syna, Hoppe waha się. Szuka sposobu na uwolnienie chłopca, ale gdy spostrzega, że po wyjściu młynarz nadal obserwuje posterunek, odbiera to jako groźbę denuncjacji. Daje dziecku jabłko dla odwrócenia uwagi, jednak po chwili wyprowadza go na tył budynku i zabija. Usprawiedliwia się przed Jurysiem stwierdzeniem, że „sumieniem niemieckiego człowieka jest drugi niemiecki człowiek”.
W okupowanej Norwegii pracuje Untersturmführer Willi Sonnenbruch. Szykuje się on do wyjazdu na jubileusz pracy naukowej ojca. Przychodzi do niego jego kochanka Marika, która prosi o rozpatrzenie sprawy swojej krawcowej – pani Soerensen. Kobieta chce się dowiedzieć, co się stało z jej aresztowanym synem z pierwszego małżeństwa, Christianem Fönsem. Willi wie, że Föns został zastrzelony, ale bez skrupułów kłamie, że więzień uciekł, by przyjąć od pani Soerensen łapówkę, w formie sprzedanego mu za bezcen kosztownego srebrnego naszyjnika, który ma być prezentem dla jego matki.
W okupowanej Francji do oberży wchodzi Ruth Sonnenbruch z zalecającym się do niej niemieckim oficerem. Gości ich tam pan Tourterelle wraz z młodą dziewczyną Fanchette, która od początku wydaje się Ruth podejrzana. Gdy artystka dowiaduje się o tym, że dziewczyna jest zobowiązana do uczestniczenia w egzekucji 7 uczestników francuskiego ruchu oporu (w tym własnego ojca), decyduje się pójść tam zamiast Francuzki.
Akt II.
Na jubileuszu 30-lecia pracy seniora rodu, profesora Waltera Sonnenbrucha, spotyka się cała rodzina. Profesora odwiedzają też znajomi, taki jak dawny woźny, żandarm Hoppe ze swoim 13-letnim synem. Gdy biolog podaje synowi gościa jabłko, żandarm przypomina sobie owoc, który dał żydowskiemu chłopcu, zanim go zastrzelił, po czym pospiesznie wychodzi. Niespodziewanie w domu Sonnenbruchów pojawia się Joachim Peters – najzdolniejszy i ulubiony uczeń profesora, jednocześnie antyfaszysta, który 4 dni wcześniej uciekł z obozu. Początkowo profesor go nie poznaje. Po chwili Willi demaskuje Petersa i chce dzwonić na policję, jednakże Ruth go powstrzymuje.
Akt III.
Rodzina Sonnenbruchów wyjeżdża z domu, natomiast ich służący, Antoni, ma go pilnować. W Getyndze wyją syreny i jest alarm lotniczy, córka profesora, Ruth wykorzystuje okazję i jedzie swoim mercedesem do domu. Rozmawia z Petersem, daje mu jedzenie i ukrywa go w swoim pokoju. Niespodziewanie przyjeżdżają pozostali członkowie rodziny. Rozmawiają. Liesel, wdowa po Eryku, nie konsultując się z nikim, zawiadomiła policję. Gdy przyjeżdżają urzędnicy policyjni, Ruth wyjawia im, że zawiozła zbiega na pole campingowe, oddalone 8 mil od Getyngi. Jedzie z nimi tam również Willi. Profesor postanawia przejść się po ogrodzie. Pod osłoną nocy rozmawia ze zbiegiem.
Kontrowersje na temat autorstwa.
Istnieją podejrzenia, że Kruczkowski wykorzystał rękopis dramatu "Sie sind Jude?" autorstwa Emila Zegadłowicza.

</doc>
<doc id="779368" url="https://pl.wikipedia.org/wiki?curid=779368" title="NSI Runavik">
NSI Runavik



</doc>
<doc id="779370" url="https://pl.wikipedia.org/wiki?curid=779370" title="Nes Sóknar Ítróttarfelag Runavík">
Nes Sóknar Ítróttarfelag Runavík



</doc>
<doc id="779374" url="https://pl.wikipedia.org/wiki?curid=779374" title="Nes Sóknar Ítróttarfelag Runavik">
Nes Sóknar Ítróttarfelag Runavik



</doc>
<doc id="779375" url="https://pl.wikipedia.org/wiki?curid=779375" title="1718 w muzyce">
1718 w muzyce



</doc>
<doc id="779376" url="https://pl.wikipedia.org/wiki?curid=779376" title="Nes Soknar Itrottarfelag Runavik">
Nes Soknar Itrottarfelag Runavik



</doc>
<doc id="779377" url="https://pl.wikipedia.org/wiki?curid=779377" title="Niebieski szlak turystyczny Biały Brzeg – Mrowina">
Niebieski szlak turystyczny Biały Brzeg – Mrowina

 Niebieski szlak turystyczny Biały Brzeg – Mrowina – szlak turystyczny okolic Włoszczowy.

</doc>
<doc id="779378" url="https://pl.wikipedia.org/wiki?curid=779378" title="Euglenina">
Euglenina



</doc>
<doc id="779379" url="https://pl.wikipedia.org/wiki?curid=779379" title="Zoochlorelle">
Zoochlorelle



</doc>
<doc id="779382" url="https://pl.wikipedia.org/wiki?curid=779382" title="1719 w muzyce">
1719 w muzyce



</doc>
<doc id="779384" url="https://pl.wikipedia.org/wiki?curid=779384" title="Konwersja polityczna">
Konwersja polityczna

Konwersja polityczna – proces przetwarzania żądań zanim trafią do ośrodków decyzyjnych instytucji politycznych.
Celem tego przedsięwzięcia jest dostarczenie instytucjom politycznym materiałów przygotowanych do dokonywania wyboru optymalnej decyzji politycznej. "Konwersja" obejmuje zarówno ustalenie treści żądań politycznych i informacji otrzymywanych dzięki pracy wejścia, jak i segregację żądań według treści i liczebności. Każdy system polityczny otrzymuje więcej żądań niż jest w stanie przetworzyć. Zachodzi więc konieczność określania hierarchii ważności i kolejności realizacji.
Mechanizm "konwersji" obejmuje działania od momentu ustalenia treści żądania aż do decyzji politycznej. Opiera się na sieci ośrodków spełniających określone role polityczne wyspecjalizowane. Nasilenie ośrodków zależy od specjalizacji wewnątrz systemu i na kontaktach z otoczeniem. W procesie "konwersji" pewną rolę spełniają normy kulturowe, wzorce zachowań, które występują w społeczeństwie spełniając hamulce powstawania żądań politycznych sprzecznych z ich treścią. Chodzi tu o zapobieganie nadmiarowi żądań, które system polityczny nie jest w stanie przetworzyć. Selekcja przebiegająca w oparciu o normy aprobowane społecznie ułatwia działania systemu politycznego.

</doc>
<doc id="779386" url="https://pl.wikipedia.org/wiki?curid=779386" title="Senat stanu Vermont">
Senat stanu Vermont

Senat stanu Vermont (ang. Vermont Senate) jest izbą wyższą legislatury Vermontu ("Vermont General Assembly"). W jego skład wchodzi trzydziestu senatorów.
Senatorowie stanowi wybierani są z trzech okręgów jednomandatowych, sześciu dwumandatowych, trzech trzymandatowych oraz jednego wyłaniającego sześciu polityków. Ich kadencje wynoszą cztery lata, przy czym co dwa lata wybierana jest połowa składu. Nie ma limitu kadencji.
Tak jak w przypadku innych izb wyższych ciał ustawodawczych poszczególnych stanów i terytoriów oraz Senatu federalnego, w gestii Senatu Vermont spoczywają wyłącznie takie kompetencje, jak zatwierdzanie kandydatów do gabinetu gubernatora i innych mianowanych przezeń wysokich urzędników oraz sędziów stanowego sądu najwyższego.
Kierownictwo.
Formalnie przewodniczącym Senatu jest wicegubernator, ale ten praktycznie nie uczestniczy w pracach Senatu, gdyż nie jest jego członkiem i głos może oddawać tylko w wypadku równego podziału głosów. Faktycznie kierownikiem izby jest przewodniczący "pro tempore", czyli jeden z senatorów.
Przewodniczący: Wicegubernator Brian Dubie
Przewodniczący pro tempore: Peter Shumlin (Demokrata, okręg Windham)
Lider większości: John F. Campbell (Demokrata, Windsor)
Lider mniejszości: William T. Doyle (Republikanin, Washington)
Skład.
Partia Demokratyczna posiada bezpieczną większość w zgromadzeniu, tak samo jak i w Izbie Reprezentantów
2005-2007.
Partia Demokratyczna: 21 senatorów
Partia Republikańska: 9 senatorów
2007-2008.
Partia Demokratyczna: 23 senatorów (plus dwa miejsca)
Partia Republikańska: 7 senatorów (minus dwa miejsca)

</doc>
<doc id="779390" url="https://pl.wikipedia.org/wiki?curid=779390" title="Jeanne Villepreux-Power">
Jeanne Villepreux-Power

Jeanne Villepreux-Power (ur. 25 września 1794 w Juillac, zm. w 1871 tamże) francuska – biolożka morska; uznawana za pionierkę współczesnej akwarystyki.
Pochodziła z niezamożnej rodziny rzemieślniczej. W wieku 18 lat wyjechała do Paryża, gdzie zatrudniła się w renomowanej pracowni krawieckiej, szyjącej głównie dla arystokracji. Zdobyła sławę jako projektantka mody i w 1818 roku wyszła za mąż za arystokratę angielskiego Jamesa Powera z którym przeniosła się na Sycylię. Tam zajęła się badaniem przyrody wyspy i wydała dwa przewodniki, opisujące osobliwości przyrodnicze: "Itinerario della Sicilia riguardante tutt'i rami di storia naturale e parecchi di antichità che essa contiene" (1839) i "Guida per la Sicilia" (1842).
Zajęła się badaniem przede wszystkim morskiej fauny i flory u wybrzeży Sycylii. Pierwsza zaczęła obserwować świat podmorski w specjalnie w tym celu zbudowanych akwariach. Szczególnie interesowała się żyjącymi i kopalnymi mięczakami morskimi. Rozstrzygnęła kwestię powstawania muszli mięczaków i sposoby ich rozmnażania.
Jako pierwsza kobieta została przyjęta do Akademii Nauk w Katanii; współpracowała również z 17 innymi towarzystwami naukowymi. W 1838 roku jej kolekcja przyrodnicza zatonęła ze statkiem, który przewoził ładunek do Anglii. W 1842 roku osiedliła się z mężem w Paryżu.
W 1997 roku Międzynarodowa Unia Astronomiczna nazwała jeden z kraterów na planecie Wenus jej nazwiskiem, Villepreux-Power.

</doc>
<doc id="779391" url="https://pl.wikipedia.org/wiki?curid=779391" title="1720 w muzyce">
1720 w muzyce



</doc>
<doc id="779392" url="https://pl.wikipedia.org/wiki?curid=779392" title="Wybory prezydenckie w Tadżykistanie 2006">
Wybory prezydenckie w Tadżykistanie 2006

Wybory prezydenckie w Tadżykistanie odbyły się 6 listopada 2006.
O urząd prezydenta ubiegali się:
Prezydent Emomali Rachmonow wygrał wybory, uzyskując 79% oddanych głosów, dzięki czemu pozostał na swoim stanowisku na trzecią kadencję.
Islamska Partia Odrodzenia Tadżykistanu, Partia Demokratyczna oraz Partia Socjaldemokratyczna zbojkotowały wyniki wyborów. Strony te krytykują wyborczy aparat jaki stosuje Ludowo-Demokratyczna Partia Tadżykistanu.
Wyniki wyborów nie zostały uznane przez większość państw demokratycznych, w tym Unię Europejską.

</doc>
<doc id="779393" url="https://pl.wikipedia.org/wiki?curid=779393" title="Ponocnicowate">
Ponocnicowate

Ponocnicowate (Aotidae) – monotypowa rodzina małych ssaków naczelnych z infrarzędu małpokształtnych (Simiiformes), dawniej włączana do rodziny płaksowatych (Cebidae) jako podrodzina Aotinae. Początkowo zaliczano do niej tylko jeden, szeroko rozprzestrzeniony, gatunek "Aotus trivirgatus" (ponocnica trójpręgowa, zwana również ponocnicą lub mirikiną) z licznymi podgatunkami.
Budowa.
Są to niewielkie naczelne. Długość ciała wynosi 29–48 cm bądź 30-60 cm, ogona 22–47 cm bądź 22-50 cm; masa ciała 698–1580 g czy też 700-1600 g.
Szczególną cechą gatunków zaliczanych do ponocnic jest ich nocny tryb życia, dobrze rozwinięty wzrok oraz długi nie czepny ogon. Dobrze widzą przy słabym oświetleniu, rozróżniają kolory. Nie wykształciły w oku błony odblaskowej.
Systematyka.
Ponocnicowate należą do rzędu naczelnych. W obrębie tego rzędu wyróżnia się dwa podrzędy. Pierwszy, Strepsirrhini, czyli lemurowe, obejmuje lemurokształtne, palczakokształtne i lorisokształtne. Drugi, Haplorrhini, czyli wyższe naczelne, obejmuje 3 infrarzędy. Pierwszym są wyrakokształtne z pojedynczą rodziną wyraków o licznych cechach typowych dla lemurowych, kolejnymi małpy szerokonose i małpy wąskonose. Podczas gdy te ostatnie obejmują małpy Starego Świata, a więc koczkodanowate, gibonowate i człowiekowate, małpy szerokonose obejmują 5 rodzin małp Nowego Świata, w tym właśnie ponocnicowate, ale także pazurkowcowate, płaksowate, sakowate i czepiakowate.
Podział systematyczny.
Do rodziny ponocnic zaliczany jest jeden rodzaj ponocnica ("Aotus"). Kwestia gatunków pozostaje dyskusyjna. Początkowo uważano, że rodzaj reprezentowany jest przez tylko jeden gatunek "Aotus trivirgatus". W 1983 Philip Hershkovitz wyróżnił 9 odrębnych gatunków. Badania cytogenetyczne wykazały u badanych "Aotus" spp. 18 różnych kariotypów o liczbie chromosomów od 46 do 58. Ustalenie relacji filogenetycznych wymaga dalszych badań. Wielu systematyków uznaje za gatunki tylko "Aotus azarae" i "Aotus trivirgatus", pozostałe proponowane przez innych badaczy traktując jako podgatunki. Do rodzaju należą następujące występoujące współcześnie gatunki:
Inne źródła wymieniają jeszcze więcej gatunków, do 13, z których wszystkie były niegdyś traktowane jako podgatunki ponocnicy mirkinii.
Opisano również mioceński gatunek wymarły ze satanowiska La Venta w Kolumbii:
Rozmieszczenie geograficzne.
Rodzina obejmuje gatunki szeroko rozpowszechnione w różnego typu lasach Ameryki Południowej i Środkowej. Od północy ich zasięg występowania sięga Panamy. Obejmuje dalej Kolumbię, Peru, Ekwador, Boliwię i Brazylię, na południu sięgając północy Argentyny.
Behawior i ekologia.
Ponocnicowate wiodą nocny tryb życia. Ich przodkowie byli jednak aktywni w dzień, a dopiero wtórnie przystosowali się do nocnego trybu życia. Aktywność o tej porze umożliwia im doskonały wzrok, zapewniający dobre widzenie w ciemności. Wymagają jednak światła księżyca i pozbawione go nie przemieszczają się. Jednakże ponocnica brazylijska jest aktywna także za dnia.
Zwierzęta te prowadzą monogamiczne życie. Potomstwem danej pary opiekuje się samiec. Tworzą one razem niewielkie stado, które zajmuje swoje terytorium i broni go przed intruzami w postaci sąsiedzkich stan ponocnic. Podczas żerowania w mroku członkowie grupy porozumiewają się ze sobą głośnymi okrzykami o zróżnicowanej formie. Potrafią z drugiej strony poruszać się bezszelestnie.
Ochrona.
Wszystkie ponocnicowate są objęte konwencją CITES.

</doc>
<doc id="779398" url="https://pl.wikipedia.org/wiki?curid=779398" title="Czarny szlak turystyczny Biały Brzeg – Mrowina">
Czarny szlak turystyczny Biały Brzeg – Mrowina

 Czarny szlak turystyczny Biały Brzeg – Mrowina – szlak turystyczny okolic Włoszczowy.

</doc>
<doc id="779401" url="https://pl.wikipedia.org/wiki?curid=779401" title="1721 w muzyce">
1721 w muzyce



</doc>
<doc id="779402" url="https://pl.wikipedia.org/wiki?curid=779402" title="Aotidae">
Aotidae



</doc>
<doc id="779404" url="https://pl.wikipedia.org/wiki?curid=779404" title="Aotinae">
Aotinae



</doc>
<doc id="779408" url="https://pl.wikipedia.org/wiki?curid=779408" title="1722 w muzyce">
1722 w muzyce



</doc>
<doc id="779409" url="https://pl.wikipedia.org/wiki?curid=779409" title="Aotus">
Aotus



</doc>
<doc id="779416" url="https://pl.wikipedia.org/wiki?curid=779416" title="Alvin Saunders">
Alvin Saunders

Alvin Saunders (ur. 12 lipca 1817, zm. 1 listopada 1899) – amerykański polityk, ósmy i ostatni gubernator Terytorium Nebraski. Następnie senator reprezentujący późniejszy stan. Należał do Partii Republikańskiej.
Urodził się w hrabstwie Fleming stanu Kentucky. Po skończeniu szkoły, wyjechał z ojcem do Illinois w 1829 roku. Następnie do Mount Pleasant na Terytorium Wisconsin (dziś stan Iowa). Przez siedem lat piastował urząd naczelnika poczty. Mimo że nie studiował prawa, zatrudnił się w handlu i bankowości.
W 1846 roku uczestniczył w pracach nad Konstytucją Stanową Iowa. W latach 1854–1856 oraz 1858–1860 senator Generalnego Zgromadzenia Iowa. Kongres Stanów Zjednoczonych wyznaczył go do komisji organizującej Union Pacific Railroad.
W latach 1861–1867 gubernator Terytorium Nebraski. W 1868 r. delegat Narodowej Konwencji Republikanów. Od 5 marca 1877 r. senator reprezentujący stan Nebraska. Służył do 3 marca 1883 r. Był przewodniczącym Komitetu Terytoriów podczas czterdziestej siódmej kadencji Kongresu. 
Zmarł w Omaha, pochowany na Cemetery Lawn Forest. Na jego cześć nazwano hrabstwo Saunders w Nebrasce.

</doc>
<doc id="779424" url="https://pl.wikipedia.org/wiki?curid=779424" title="Władysław Stefanik">
Władysław Stefanik

Władysław Stefanik (ur. 16 kwietnia 1922 w Żurawicy, zm. tamże 26 grudnia 2010) – czołgista Polskich Sił Zbrojnych, sybirak, działacz sportowy i społeczny. Honorowy Obywatel Gminy Żurawica.
Życiorys.
Dzieciństwo i początek młodości spędził w rodzimej Żurawicy. Tutaj w 1939 r. zastał go wybuch wojny. Nie dostał przydziału w armii z powodu swojej niepełnoletności. Na przełomie 1939/1940 postanowił przedostać się do Rumunii, a następnie do Francji, do tworzącej się tam polskiej armii.
Podczas przekraczania rzeki San został zatrzymany przez wojska radzieckie. Oskarżony i skazany na pobyt na Syberii. Tam katorżniczą pracę przerwała informacja o tworzeniu polskiej armii w ZSRR.
Przez ZSRR, Irak, Palestynę, Egipt przeszedł wraz z polską armią gen. Andersa. Następnie walczył we Włoszech, w szeregach Pułku 6. Pancernego „Dzieci Lwowskich”. Swój chrzest bojowy przeszedł pod Monte Cassino. W czasie walk pod Bolonią 19 kwietnia 1945 r., został ciężko ranny. Został dwukrotnie odznaczony Krzyżem Walecznych.
Po wojnie stacjonował w Wielkiej Brytanii, skąd w 1947 powrócił do Żurawicy. Zatrudnienie znalazł w Polskich Kolejach Państwowych.
Przez wiele lat był zawodnikiem Żurawianki Żurawica, jej trenerem i działaczem. Odznaczony wieloma medalami i orderami. Honorowy obywatel gminy Żurawica.

</doc>
<doc id="779426" url="https://pl.wikipedia.org/wiki?curid=779426" title="Lestnica (gmina Rzeczenica)">
Lestnica (gmina Rzeczenica)

Lestnica – osada w Polsce położona w województwie pomorskim, w powiecie człuchowskim, w gminie Rzeczenica. 
Osada położona pośród lasu na północ od Rzeczenicy, wchodzi w skład sołectwa Rzeczenica.
W latach 1975–1998 miejscowość administracyjnie należała do województwa słupskiego.

</doc>
<doc id="779427" url="https://pl.wikipedia.org/wiki?curid=779427" title="Abdualim Gafforow">
Abdualim Gafforow

Abdualim Gafforow (; ur. 24 grudnia 1951) – tadżycki polityk, kandydat na urząd prezydenta w wyborach prezydenckich w 2006 roku, z ramienia Partii Socjalistycznej.

</doc>
<doc id="779428" url="https://pl.wikipedia.org/wiki?curid=779428" title="Bagger 288">
Bagger 288

Bagger 288 (Excavator 288) − koparka wielonaczyniowa z kołem nadsiębiernym, wyprodukowana dla firmy Rheinbraun - działającej w przemyśle energetycznym i kopalnianym, przez niemiecką firmę Krupp. Dokładniej, urządzenie określane jest jako koparka do prac odkrywkowych. Po zakończeniu prac konstrukcyjnych, "Bagger 288" przerósł transporter NASA - Crawler-transporter, służący do przenoszenia statków kosmicznym projektów Space Shuttle i Apollo - do roku 1978 największy pojazd gąsienicowy na świecie. Produkt firmy Friedrich Krupp AG ważył 13500 ton, będąc najcięższym pojazdem lądowym. "Baggera", zasilanego z zewnętrznego źródła, najtrafniej jednak określić mianem mobilnej maszyny kopalnianej, podczas gdy transporter NASA zbudowano jako zasilany własnym źródłem energii transporter ciężkich ładunków.
"Baggera 288" skonstruowano do prac nad usuwaniem nadkładu przed rozpoczęciem wydobywania węgla w niemieckiej miejscowości Hambach. Dzienna wydajność maszyny to 240 tysięcy ton węgla lub 240 tysięcy metrów sześciennych nadkładu, co stanowi równowartość dołu wielkości boiska piłkarskiego o głębokości 30 metrów. Węgiel wydobywany dziennie przez "Baggera" mieści się na 2400 wagonach. Długość koparki to około 240 metrów, a jej wysokość to 96 metrów. Do pracy koparka potrzebuje 16,56 megawatów zewnętrznie dostarczanej energii elektrycznej. W ciągu 1 minuty "Baggera" można przemieścić od 2 do 10 metrów (co stanowi prędkość 0,1 do 0,6 km/h). Szerokość podwozia głównej części koparki to 46 metrów, a całość porusza się na 3 rzędach po 4 zespoły gąsienicowe, z której każdy zespół ma 3,8 metra szerokości. Stosunkowo duża powierzchnia gąsienic oznacza, że nacisk maszyny na podłoże jest niewielki i wynosi około 17,1 N/cm² - pozwala to urządzeniu na przemieszczanie się po żwirze, odkrytej ziemi a nawet trawie bez pozostawiania głębokich śladów. Minimalny promień skrętu wynosi w przypadku "Baggera 288" około 100 metrów, a maksymalne pochylenie nawierzchni to 1:18.
Średnica samej głowicy koparki to 21,6 metra. Głowica wyposażona jest w 18 czerpaków, z których każdy pomieścić może 6,6 m³ nadkładu.
Do lutego 2001 koparka całkowicie odkryła obszar kopalni w Hambach, po czym stała się dla obiektu bezużyteczna. W ciągu 3 tygodni pokonała odległość 22 kilometrów dzielącą Hambach od Garzweiler, przemieszczając się autostradą 61, pokonując rzekę Erft, linię kolejową i szereg mniejszych dróg. Transport koparki kosztował około 15 milionów marek niemieckich i wymagał asysty 70 robotników. Podczas przekraczania rzek układano duże stalowe rury, co pozwalało wodom rzeki na swobodny przepływ. Powierzchnię nad rurami wyrównywano kamieniami i żwirem. Przejazd "Baggera" w całości okazał się o wiele bardziej opłacalny niż jego rozmontowanie i oddzielny transport poszczególnych części.
Niemal identycznym siostrzanym pojazdem w stosunku do modelu Bagger 288 jest Bagger 288.1.

</doc>
<doc id="779429" url="https://pl.wikipedia.org/wiki?curid=779429" title="Zdzisław Kawecki">
Zdzisław Kawecki

Zdzisław Szczęsny Kawecki h. Gozdawa (ur. 21 maja 1902 w Husiatynie, zm. 13–14 kwietnia 1940 w Katyniu) – rotmistrz Wojska Polskiego, srebrny medalista olimpijski w jeździectwie na Igrzyskach Olimpijskich w Berlinie 1936.
Życiorys.
Urodził się 21 maja 1902 w Husiatynie, w rodzinie Stanisława (1862–1934) i Jadwigi z Gańczakowskich (1874–1964). Uczęszczał do gimnazjów w Husiatynie, Wiedniu i Kołomyi. Świadectwo dojrzałości uzyskał w 1921 w Stanisławowie. W październiku 1918 wstąpił do oddziału POW w Kołomyi. Wziął udział w walkach z Ukraińcami na Pokuciu oraz w obronie Kołomyi. Od czerwca 1919 w Wojsku Polskim. Od 18 listopada 1919 do 1 marca 1920 był uczniem klasy 23. „Jazdy” Szkoły Podchorążych Piechoty w Warszawie. Po ukończeniu kursu ogólnego odbył miesięczny kurs kawaleryjski przy Centralnej Szkole Podoficerów Jazdy w Przemyślu. W czasie wojny z bolszewikami walczył w szeregach 18 pułku ułanów. 25 listopada 1920 został mianowany z dniem 1 września 1920 podporucznikiem w kawalerii. 12 lutego 1923 Prezydent RP Stanisław Wojciechowski awansował go z dniem 1 stycznia 1923 na porucznika ze starszeństwem z 1 października 1921 i 4. lokatą w korpusie oficerów jazdy. 9 kwietnia 1925 został przeniesiony do Korpusu Ochrony Pogranicza. W maju 1927 został przeniesiony do 10 pułku strzelców konnych w Łańcucie, a w październiku 1931 do Centrum Wyszkolenia Kawalerii w Grudziądzu na stanowisko instruktora jazdy konnej. Później został przeniesiony do 7 pułku strzelców konnych wielkopolskich. 27 czerwca 1935 został mianowany rotmistrzem ze starszeństwem z 1 stycznia 1935 i 5. lokatą w korpusie oficerów kawalerii. W marcu 1939 pełnił służbę na stanowisku dowódcy 4. szwadronu.
Od lat dwudziestych był cenionym jeźdźcem. Wziął udział w Igrzyskach Olimpijskich w Berlinie 1936 we Wszechstronnym Konkursie Konia Wierzchowego, gdzie indywidualnie zajął 18. miejsce, a w drużynie zdobył srebrny medal (wraz z Sewerynem Kuleszą i Henrykiem Leliwą-Roycewiczem). Ukończył WKKW pomimo złamania dwóch żeber podczas próby terenowej. Startował na koniu "Bambino".
Po wybuchu II wojny światowej w kampanii wrześniowej walczył w składzie Ośrodka Zapasowego Wielkopolskiej Brygady Kawalerii. Po agresji ZSRR na Polskę z 17 września 1939 został aresztowany przez Sowietów. Był przetrzymywany w obozie w Kozielsku. 11 lub 12 kwietnia 1940 został przekazany do dyspozycji naczelnika Zarządu NKWD Obwodu Smoleńskiego. 13 lub 14 kwietnia 1940 zamordowany w Katyniu i tam pogrzebany. Jest pochowany na terenie obecnego Polskiego Cmentarza Wojennego w Katyniu.
Ordery i odznaczenia.
25 czerwca 1938 Komitet Krzyża i Medalu Niepodległości odrzucił wniosek o nadanie mu tego odznaczenia.
Upamiętnienie.
5 października 2007 minister obrony narodowej Aleksander Szczygło mianował go pośmiertnie na stopień majora. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
W dniu 25 kwietnia 2009 roku przed Gimnazjum nr 12 w Rybniku – Niewiadomiu – dzięki inicjatywie ówczesnego dyrektora szkoły Adriana Fojcika – został zasadzony „Dąb Pamięci” rotmistrza Zdzisława Kaweckiego herbu Gozdawa. W sąsiedztwie drzewa położona jest pamiątkowa tablica ufundowana przez społeczność miasta, dzielnicy i szkoły.
W ramach akcji „Katyń... pamiętamy” / „Katyń... Ocalić od zapomnienia”, w Rybniku został zasadzony Dąb Pamięci honorujący Zdzisława Kaweckiego.
Zdzisławowi Kaweckiemu został poświęcony jeden z odcinków filmowego cyklu dokumentalnego pt. "Epitafia katyńskie" (2010).

</doc>
<doc id="779432" url="https://pl.wikipedia.org/wiki?curid=779432" title="Amir Karokulow">
Amir Karokulow

Amir Karokulow () (ur. 15 lipca 1942 w miejscowości Wilajet surchandaryjski, zm. 10 marca 2014 w Duszanbe) – tadżycki polityk, kandydat na urząd prezydenta w wyborach prezydenckich w 2006 roku, z ramienia Partii Agrarnej Tadżykistanu. Uzyskał 5,21% głosów.
Ukończył studia na wydziale zootechniki Tadżyckiego Instytutu Rolniczego. Przez wiele lat pełnił obowiązki przewodniczącego badawczego instytutu Zoologicznego.

</doc>
<doc id="779433" url="https://pl.wikipedia.org/wiki?curid=779433" title="Fitochemia">
Fitochemia

Fitochemia – nauka badająca związki organiczne obecne w roślinach, ich właściwości, szlaki metaboliczne prowadzące do ich powstania oraz regulację biosyntezy.
Za początek fitochemii uznaje się odkrycie morfiny przez Friedricha Wilhelma Sertürnera w 1804 r. Przez kolejne 150 lat naukowcy zajmujący się tą dziedziną koncentrowali się na odkrywaniu i izolacji kolejnych związków wytwarzanych przez rośliny. Znanych jest ponad 200 tys. związków chemicznych zaliczanych do metabolitów wtórnych. Przez ostatnie 50 lat badania fitochemiczne zmierzają głównie do wyjaśnienia roli tych związków dla organizmów roślin. Początkowo uznawano je za odpadowe produkty metabolizmu. Jednakże okazało się, że metabolity wtórne zapewniają roślinom przetrwanie w środowisku (zob. ekologia biochemiczna). Badania fitochemiczne objęły poza wykrywaniem i izolacją związków również izolację i charakterystykę enzymów oraz genów warunkujących możliwość syntezy metabolitów wtórnych.

</doc>
<doc id="779435" url="https://pl.wikipedia.org/wiki?curid=779435" title="Fort Służew">
Fort Służew



</doc>
<doc id="779436" url="https://pl.wikipedia.org/wiki?curid=779436" title="Olimdżon Bobojew">
Olimdżon Bobojew

Olimdżon (Olim) Bobojew (; ur. 5 stycznia 1952 roku) – tadżycki polityk, kandydat na urząd prezydenta w wyborach prezydenckich w 2006 roku, z ramienia Partii Reform Gospodarczych Tadżykistanu.
W wyborach zajął drugie miejsce otrzymując 7,6% głosów osób uprawnionych do głosowania.

</doc>
<doc id="779440" url="https://pl.wikipedia.org/wiki?curid=779440" title="Fort VIIA Twierdzy Warszawa">
Fort VIIA Twierdzy Warszawa

Fort VIIA („Służewiec”) – punkt oporu zewnętrznego pierścienia Twierdzy Warszawa, wybudowany w latach 90. XIX w. Znajduje się na terenie osiedla Służewiec Południowy na warszawskim Mokotowie.
Zadaniem punktu była obrona drogi wiodącej do Puław, czyli dzisiejszej ulicy Puławskiej. Ponieważ zbudowany został później niż większość fortów twierdzy, wzniesiono go z użyciem nowocześniejszych metod. Schrony umocnienia zbudowano z użyciem betonu. Po 1909, w ramach likwidacji twierdzy, wysadzono wszystkie schrony bojowe. Zachowano jednak położony w środkowej części betonowy schron magazynowy.
W okresie powojennym punkt oporu stał się własnością wytwórni filmowej „Czołówka”. Planowane jest wzniesienie na jego terenie osiedla mieszkaniowego, co wzbudza obawy o zachowanie zabytku.
Wpisany do rejestru zabytków jako: fort VII-A „Służewiec”, al. Lotników 1, 1883, nr rej.: 1478 z 27.01.1992
Na północ od fortu wybudowano w latach 70. XX w. osiedle Służew Fort.

</doc>
<doc id="779442" url="https://pl.wikipedia.org/wiki?curid=779442" title="Ismoil Talbakow">
Ismoil Talbakow

Ismoil Ibroimowicz Talbakow (; ur. 24 marca 1955 w dystrykcie Sowiet (obecnie Temurmalik) w wilajecie chatlońskim, zm. 17 grudnia 2016 w Duszanbe) – tadżycki polityk, kandydat na urząd prezydenta w wyborach prezydenckich w 2006 roku, z ramienia Komunistycznej Partii Tadżykistanu.
Ukończył studia ekonomiczne na Ludowym Uniwersytecie Tadżykistanu, po czym został głównym ekonomistą w jednym z sielsowietów w dystrykcie Sowiet. Później instruktor wydziału organizacyjnego komitetu Komunistycznej Partii Tadżykistanu (KPT) w dystrykcie Sowiet, zastępca dowódcy jednostki wojskowej ds. politycznych Środkowoazjatyckiego Okręgu Wojskowego, instruktor wydziału komitetu partyjnego w dystrykcie Kulab, szef wydziału organizacyjnego, później II, w końcu I sekretarz komitetu partyjnego dystryktu Sowiet. I sekretarz rejonowego komitetu KPT dystryktu Kulab i sekretarz KC KPT. Deputowany do Madżlisu 2 i 3 kadencji (2000-2010).

</doc>
<doc id="779444" url="https://pl.wikipedia.org/wiki?curid=779444" title="Maumun ̓Abdul Gajum">
Maumun ̓Abdul Gajum

Maumun ̓Abdul Gajum (ur. 29 grudnia 1937 w Male) – malediwski polityk, prezydent Malediwów od 11 listopada 1978 do 11 listopada 2008.
Młodość i edukacja.
Jest synem Abdula Gajuma. Jego ojciec ze związków z ośmioma żonami miał 25 dzieci, spośród których Muamoon był dziesiątym. Matka Gajuma zmarła podczas studiów syna w Egipcie.
Gajum większość swojego dzieciństwa spędził w Egipcie. Wchodził w skład grupy 15 uczniów, wybranych przez prezydenta Mohameda Amina Didi do odbywania edukacji za granicą. Dlatego też w wieku 10 lat, we wrześniu 1947 Gajum opuścił Malediwy, by udać się do szkół w Egipcie. W trakcie podróży do Afryki, zatrzymał się na Cejlonie i z powodu wzrostu napięć w Egipcie oraz wybuchu wojny izraelsko-arabskiej w 1948 został tam ponad dwa lata. W tym czasie ukończył "Royal College" w Kolombo.
W marcu 1950 wyruszył z Kolombo do Egiptu, gdzie kształcił się na muzułmańskim Uniwersytecie Al-Azhar. Przez sześć miesięcy uczył się języka arabskiego, co pozwoliło mu studiować szariat i prawo cywilne. W 1966 uzyskał stopień licencjacki z dziedziny prawa szariatu i praw cywilnego, a w późniejszym czasie tytuł magistra. Dyplom ukończenia uczelni odbierał od prezydenta Nassera. Gajum ukończył również kurs języka angielskiego na Uniwersytecie Amerykańskim w Kairze.
Po zakończeniu studiów, w latach 1967–1969 pracował jako wykładowca na Uniwersytecie Kairskim, a później na Uniwersytecie Ahmadu Bello w Zarii w Nigerii.
Kariera polityczna.
W 1971 powrócił na Malediwy i rozpoczął pracę jako nauczyciel języka angielskiego, islamu i arytmetyki w " Aminiyya School". W 1972 został mianowany menedżerem rządowego Departamentu Transportu Morskiego.
W marcu 1973 został umieszczony w areszcie domowym za krytykę polityki prezydenta Ibrahima Nasira. W wyniku procesu, w maju 1973 został skazany na cztery lata wygnania. 21 maja 1973 został przetransportowany na wyspę Makunudhoo w archipelagu Atol Haa Dhaalu. Po pięciu miesiącach uwięzienia, został zwolniony w październiku 1973 w wyniku amnestii prezydenta Nasira przed wyborami prezydenckimi.
W 1974 został mianowany podsekretarzem, a następnie dyrektorem w Departamencie Telekomunikacji. W lipcu 1974 został ponownie aresztowany za krytykę władzy prezydenta Nasira. Tym razem był przetrzymywany w karcelu w więzieniu w Male. Po 50 dniach w celi został uwolniony we wrześniu 1974.
W tym samym roku został mianowany podsekretarzem w biurze premiera Ahmeda Zakiego. W marcu 1975 urząd premiera na Malediwach został zniesiony przez prezydenta Nasira i tym samym Gajum stracił swoją posadę. Jednakże zaraz potem Gajum objął funkcję zastępcy ambasadora Malediwów na Sri Lance. W 1975 przez dwa miesiące był członkiem delegacji Malediwów przy ONZ.
Po powrocie do kraju zajmował stanowiska podsekretarza stanu w Departamencie Spraw Zewnętrznych oraz wiceministra transportu. Od września 1976 do stycznia 1977 był stałym przedstawicielem Malediwów przy ONZ w Nowym Jorku. Od marca 1977 do listopada 1978 zajmował stanowisko ministra transportu w gabinecie prezydenta Nasira.
Prezydent.
W czerwcu 1978 Majis Malediwów (parlament) w drugim głosowaniu wybrało Maumoona Abdula Gajuma kandydatem na urząd prezydenta. W wyborach prezydenckich w listopadzie 1978, które miały charakter plebiscytu (tylko jeden kandydat – Gajum), Gajum został wybrany szefem państwa, uzyskując 93% głosów poparcia. Urząd objął 11 listopada 1978. W swą pierwszą zagraniczną podróż prezydent wyruszył we wrześniu 1979 do Libii.
Odtąd każde wybory prezydenckie na Malediwach miały charakter plebiscytu, z jednym kandydatem (Gajumem) wybieranym przez parlament. W wyborach w 1983 Gajum zdobył 95,6% głosów poparcia, w 1988 – 96,4%, w 1993 – 92,8%, w 1998 – 90,9%. 17 października 2003 uzyskał elekcję na szóstą kadencję z rzędu z poparciem 90,3% głosów.
Prezydent pełni równocześnie funkcję szefa państwa i szefa rządu oraz dowódcy sił zbrojnych. Gajum stoi również na czele Dhivehi Rayyithunge Party (Malediwska Partia Ludowa). Jest żonaty i ma czworo dzieci.
8 stycznia 2008 na wyspie Hoarafushi miała miejsce nieudana próba zamachu na prezydenta Gajuma. Młody mężczyzna usiłował dźgnąć prezydenta nożem, zawiniętym we flagę narodową jednak został powstrzymany przez 15-letniego skauta.
"Czarny Piątek" i zamieszki społeczne.
Krytykowany jest w kraju przez część społeczeństwa za autokratyczne rządy i nepotyzm. Jego krewni zajmują bowiem liczne posady w administracji państwowej.
W odpowiedzi na autorytarne rządy prezydenta na Malediwach zaczęły powstawać opozycyjne organizacje społeczne, które jednak nie mogły legalnie funkcjonować w kraju. W 2003 na Sri Lance opozycyjni uchodźcy, na czele Mohamedem Nasheedem, powołali do życia Malediwską Partię Ludową (dopiero od 2005 legalnie działającą na Malediwach).
W piątek 13 sierpnia 2004 na Malediwach doszło do wielkiej, niezaplanowanej i spontanicznie zorganizowanej demonstracji pokojowej. Demonstranci domagali się uwolnienia, zatrzymanych kilka dni wcześniej działaczy Malediwskiej Partii Demokratycznej. Z czasem pojawiły się także okrzyki z żądaniem ustąpienia prezydenta Gajuma. Administracja przeciw protestującym skierowała służby bezpieczeństwa, uzbrojone w pałki i gaz łzawiący. W wyniku brutalnej akcji pacyfikacyjnej rannych zostało kilkadziesiąt osób. Prezydent Gajum jeszcze tego samego dnia wprowadził w kraju stan wyjątkowy. Doszło do licznych aresztowań zwolenników i działaczy Malediwskiej Partii Demokratycznej. Więźniowie polityczni zostali wypuszczeniu dopiero po ułaskawieniu ich przez prezydenta, które Gajum ogłosił po tragicznych w skutkach tsunami w grudniu 2004.
Rok później, 12 sierpnia 2005, w celu uczczenia rocznicy "Czarnego Piątku", Mohamed Nasheed z grupką innych działaczy Malediwskiej Partii Demokratycznej, urządził protest na Placu Republikańskim w Male. Po kilku godzinach protestujący zostali siłą usunięci z placu i uwięzieni w siedzibie służb bezpieczeństwa. W odpowiedzi na to, w stolicy wybuchły trzydniowe zamieszki, spacyfikowane ostatecznie przez siły wojskowe.
Zmiany konstytucyjne i porażka wyborcza w 2008.
Ze względu na coraz częstsze protesty społeczne i głosy domagające się demokratyzacji kraju, prezydent Gajum postanowił zorganizować 18 sierpnia 2007 referendum na temat systemu rządów na Malediwach. Wyborcy mieli dokonać wyboru pomiędzy dotychczasowym systemem prezydenckim, preferowanym przez Gajuma, a systemem parlamentarnym, popieranym przez opozycję. Według oficjalnych wyników, 62% wyborców opowiedziało się za prezydencką formą sprawowania władzy.
7 sierpnia 2008 prezydent Gajum podpisał nową konstytucję, uchwaloną wcześniej przez parlament. Nowa konstytucja wprowadzała po raz pierwszy wielopartyjne wybory prezydenckie.
Pierwsze demokratyczne wybory prezydenckie na Malediwach odbyły się 8 października 2008. Prezydent Gajum od początku wyrażał zamiar wzięcia udziału w nich. W pierwszej turze głosowania zmierzył się z 5 innymi kandydatami. Wybory w pierwszej turze głosowania wygrał prezydent Gajum, zdobywając 40,3 głosów poparcia, przed Mohamedem Nasheedem, który zdobył 24,9% głosów.
Jednak zaraz po pierwszej turze głosowania wszyscy pozostali kandydaci opozycji przekazali swoje poparcie na rzecz jego rywala. W drugiej turze wyborów, która miała miejsce 28 października 2008, Gajum przegrał z Mohamedem Nasheedem, stosunkiem głosów 45,3% do 53,65%.
Od 2011 roku jest przewodniczącym Progresywnej Partii Malediwów. Partia ta pod jego przewodnictwem w wyborach parlamentarnych w 2014 roku zdobyła 40% głosów, co poskutkowało uzyskaniem 34 mandatów w 85-osobowym parlamencie.

</doc>
<doc id="779447" url="https://pl.wikipedia.org/wiki?curid=779447" title="Zoschingen">
Zoschingen



</doc>
<doc id="779448" url="https://pl.wikipedia.org/wiki?curid=779448" title="Zoeschingen">
Zoeschingen



</doc>
<doc id="779450" url="https://pl.wikipedia.org/wiki?curid=779450" title="Modingen">
Modingen



</doc>
<doc id="779451" url="https://pl.wikipedia.org/wiki?curid=779451" title="Moedingen">
Moedingen



</doc>
<doc id="779452" url="https://pl.wikipedia.org/wiki?curid=779452" title="Krupp">
Krupp



</doc>
<doc id="779453" url="https://pl.wikipedia.org/wiki?curid=779453" title="Glott">
Glott



</doc>
<doc id="779454" url="https://pl.wikipedia.org/wiki?curid=779454" title="Gloett">
Gloett



</doc>
<doc id="779456" url="https://pl.wikipedia.org/wiki?curid=779456" title="Partia Reform Gospodarczych Tadżykistanu">
Partia Reform Gospodarczych Tadżykistanu

Partia Reform Gospodarczych Tadżykistanu () – partia polityczna w Tadżykistanie. W ostatnich wyborach parlamentarnych w 2005 roku partia nie przekroczyła progu zaporowego i nie dostała się do parlamentu.

</doc>
<doc id="779457" url="https://pl.wikipedia.org/wiki?curid=779457" title="Partia Agrarna (Tadżykistan)">
Partia Agrarna (Tadżykistan)

Partia Agrarna (Tadżykistan) – agrarystyczna partia polityczna z Tadżykistanu.
Partia Agrarna w Tadżykistanie działała początkowo w latach 90. XX wieku. W kwietniu 1999 roku jej działalność została zawieszona, a partia została oskarżona o łamanie przyjętego rok wcześniej prawa dotyczącego tadżyckich partii politycznych poprzez fałszowanie list członków partii. Ostatecznie została ona zlikwidowana we wrześniu 1999 roku w wyniku kontynuowania działalności politycznej, mimo wcześniejszego jej zawieszenia.
Pod koniec 2005 roku działalność Partii Agrarnej została wznowiona. Jednakże eksperci zajmujący się polityką twierdzą, iż od tego momentu jest ona związana z rządzącym krajem prezydentem – Emomalim Rahmonem, który poprzez tworzenie licznych partii politycznych stara się udowodnić, że w Tadżykistanie funkcjonuje demokracja. Oskarżeniom tym zaprzeczył lider partii – Amir Karakulow.
Głównym punktem programu politycznego Partii Agrarnej jest ochrona interesów ludności wiejskiej. W 2006 roku liczyła ona około 1000 członków.
Liderem partii jest Amir Karakulow. W 2006 roku wziął on udział w wyborach prezydenckich, startując z ramienia Partii Agrarnej. Zdobył wówczas 5,21% głosów, uzyskując czwarty wynik w kraju. Był to pierwszy start tej partii w wyborach w Tadżykistanie po wznowieniu działalności rok wcześniej.
Partia Agrarna w wyborach parlamentarnych w Tadżykistanie w 2010 roku otrzymała 5,11% głosów, uzyskując czwarty wynik w kraju, dzięki czemu zdobyła 2 mandaty w niższej izbie tadżyckiego parlamentu.

</doc>
<doc id="779459" url="https://pl.wikipedia.org/wiki?curid=779459" title="Kamienica Teodora Steigerta w Łodzi">
Kamienica Teodora Steigerta w Łodzi

Kamienica Teodora Steigerta – kamienica znajdujący się przy ulicy Piotrkowskiej 90 w Łodzi.
Historia i architektura.
Kamienica została wzniesiona w 1895 roku według projektu Franciszka Chełmińskiego na zlecenie Teodora Steigerta. Na przełomie XIX i XX wieku na dziedzińcu posesji działała tkalnia Steigerta.
Neobarokowa fasada budynku ozdobiona jest ornamentem o nieregularnej formie. Na wysokości pierwszego i drugiego piętra znajduje się wykusz wsparty na dwóch kolumnach, zakończony na trzecim piętrze balkonem. Kolumny podparte są rzeźbami postaci o głowie smoków i tułowiach kobiet. Nad dachem jest attyka w formie balustrady z okienkami. Ściany drugiego i trzeciego piętra wyłożone są cegłą glazurowaną. W dekoracyjnej bramie wjazdowej wkomponowano datę ukończenia budowy.
Kamienica jest jedną z niewielu znajdujących się przy Piotrkowskiej, której parter handlowy zachował pierwotny wygląd.
Budynek wpisany jest do rejestru zabytków pod numerem A/199 z 15.07.1976.
Kamienica w kulturze.
Piotrkowska 90 pojawia się w literaturze oraz filmie polskim. Pod tym adresem mieli mieszkać główni bohaterowie "Ziemi obiecanej" Władysława Reymonta – Polak Karol Borowiecki, Niemiec Maks Baum oraz Żyd Moryc Welt, ale w filmie pod tym samym tytułem – w reżyserii A. Wajdy – zdjęcia związane z tym miejscem były realizowane w kamienicy na rogu ul. J. Tuwima i J. Kilińskiego, w ówczesnym mieszkaniu Krzysztofa Zanussiego.

</doc>
<doc id="779460" url="https://pl.wikipedia.org/wiki?curid=779460" title="Fort IX Twierdzy Warszawa">
Fort IX Twierdzy Warszawa

Fort IX (fort „Czerniaków”, od 1938 ofic. fort Dąbrowskiego, zwyczajowo fort Czerniakowski lub fort „Sadyba”) – jeden z fortów pierścienia zewnętrznego Twierdzy Warszawa, wybudowany w latach 80. XIX wieku. Zlokalizowany jest na Sadybie, w warszawskiej dzielnicy Mokotów. Przez jego teren przebiega ulica Powsińska.
Historia.
Fort został wzniesiony około 1883 r.u na planie zbliżonym do pięciokąta, z ceglanymi schronami koszarowymi i bojowymi oraz mokrą, ze względu na położenie na terenie podmokłym fosą.
W ramach decyzji likwidacji twierdzy z 1909 r., w 1913 r. wysadzono większość obiektów bojowych, pozostawiając koszary o charakterystycznym, łamanym narysie i układ ziemny. W 1924 r. na terenach wokół fortu powstało osiedle dla oficerów Wojska Polskiego, co zapoczątkowało istnienie osiedla Sadyba. Do 1947 r. na obszarze tym znajdowało się kilkadziesiąt willi.
W czasie obrony Warszawy we wrześniu 1939 fort był miejscem bohaterskiej obrony polskich żołnierzy z kompanii ochotniczych i części kompanii 2 batalionu 360 pułku piechoty. 26 września fort został zajęty przez Niemców. W walkach brał tu także olimpijczyk Janusz Kusociński. Tutaj 25 września został ranny, co upamiętnia głaz z tablicą pamiątkową odsłonięty w 1989 roku. Historię walk o fort w 1939 roku opisał Maciej Piekarski w książce "Samotna placówka".
Fort odegrał dużą rolę w czasie powstania warszawskiego w 1944 roku. 7 sierpnia został opuszczony przez Niemców i obsadzony przez powstańców z batalionu „Oaza” z 5. Rejonu V Obwodu Mokotów pod dowództwem Czesława Szczubełka. 1 września 1944 Sadyba została zaatakowana przez przeważające siły niemieckie. Około godz. 11.00 fort został zbombardowany przez Luftwaffe; poległ Czesław Szczubełek i 24 powstańców.
Po wojnie we wschodniej części fortu utworzono park, natomiast zachodnia do 1990 była zajęta przez wojsko. Od początku lat 90. istniał tu niedostępny magazyn sprzętu gromadzonego przez Muzeum Wojska Polskiego i pod koniec lat 90. otwarto tu dwa oddziały muzeum: Muzeum Polskiej Techniki Wojskowej oraz Muzeum Katyńskie (funkcjonowało tam do 2009). W związku z planowaną przeprowadzką Muzeum Wojska Polskiego na teren Cytadeli, przyszłość fortu jest nieznana.
W 1973 fort został wpisany do rejestru zabytków (jako "fort „Czerniaków”").

</doc>
<doc id="779461" url="https://pl.wikipedia.org/wiki?curid=779461" title="Hochstadt an der Donau">
Hochstadt an der Donau



</doc>
<doc id="779463" url="https://pl.wikipedia.org/wiki?curid=779463" title="Hoechstaedt an der Donau">
Hoechstaedt an der Donau



</doc>
<doc id="779470" url="https://pl.wikipedia.org/wiki?curid=779470" title="Fuego">
Fuego



</doc>
<doc id="779471" url="https://pl.wikipedia.org/wiki?curid=779471" title="Fort X Twierdzy Warszawa">
Fort X Twierdzy Warszawa

Fort X („Augustówka“, „Siekierki“) – jeden z fortów pierścienia zewnętrznego Twierdzy Warszawa, wybudowany w latach 80. XIX wieku. 
Opis.
Ze względu na położenie na terenie podmokłym, blisko brzegów Wisły, budowniczowie fortu nie wyposażyli go w żadne ceglane bądź betonowe schrony, nadając mu kształt ziemnej, dwuwałowej baterii otoczonej mokrą fosą. Umocnienie zamykało dolinę Wisły. W roku 1913, w ramach likwidacji twierdzy część elementów fortu zniszczono. W 1939 roku w oparciu o fort broniły się wojska polskie, zaś w 1944 – niemieckie. Po wojnie na jego terenie urządzono strzelnicę wojskową. Obecnie pozostałości fortu można łatwo obejrzeć z Trasy Siekierkowskiej, w czasie budowy której teren umocnienia został uporządkowany, jednak bez wykorzystania jego walorów jako zabytku.
Fort otoczony był kilkoma mniejszymi satelitarnymi stanowiskami obronnymi. Jedno z nich mieściło się w rejonie dzisiejszej ul. Wolickiej 13; jest ono dobrze widoczne na zdjęciach lotniczych z lat 30. i 40.

</doc>
<doc id="779472" url="https://pl.wikipedia.org/wiki?curid=779472" title="Anzelm Gostomski">
Anzelm Gostomski

Anzelm Gostomski z Leżenic herbu Nałęcz (ok. 1508 w Leżenicach, zm. 1588) – ekonomista, kalwinista, promujący sprawę pełnego równouprawnienia dla innowierców.
Życiorys.
Syn Dobrogosta. W młodości pełnił służbę wojskową, później został dworzaninem królewskim. Dzięki przywilejom królewskim, nadawanym przez Zygmunta Augusta od roku 1552, dorobił się znacznej fortuny. Kasztelan wyszogrodzki od 1562, płocki od 1564, starosta rawski w latach 1565–1572. W roku 1572 odstąpił stanowisko starosty swemu pierworodnemu synowi Stanisławowi, gdy sam objął urząd wojewody rawskiego. Brał udział w wojnie z Rosją w 1564. W 1569, na sejmie lubelskim, jako kasztelan płocki złożył podpis pod Unią polsko-litewską. Złożył swój podpis pod Konfederacja warszawską w 1573 - dotyczyła reformacji w Polsce - zapewnienie swobody wyznaniowej dysydenckiej szlachcie. 
Był uczestnikiem zjazdu w Knyszynie 31 sierpnia 1572 roku. Podczas pierwszego bezkrólewia był zwolennikiem Henryka Walezego. W 1573 roku potwierdził elekcję Henryka III Walezego na króla Polski. Podczas drugiego - stronnikiem cesarza. W 1575 podpisał elekcję cesarza Maksymiliana II Habsburga. Na Mazowszu i Lubelszczyźnie miał 28 wsi. Miał też własny młyn we wsi Kamion u ujścia Bzury. Wyznawał kalwinizm i częstokroć występował w obronie innowierców polskich, m.in. na sejmie roku 1585. U współczesnych zasłynął głównie jako wzorowy gospodarz swych licznych majątków położonych w województwach: rawskim, mazowieckim, sandomierskim i płockim. Napisał „Gospodarstwo”, najpopularniejszą na przełomie XVI i XVII wieku, książkę rolniczą dającą rady jak prowadzić wielkie gospodarstwa rolne (folwarki). Wśród „rad” znalazła się i taka, cytuję:
Rodzina.
Miał kolejno 4 żony:
Dochował się 12 dzieci: 4 córki i 8 synów. Synowie Anzelma:
Jedna z jego córek Anna, została żoną Jana Tarły (wojewody lubelskiego).

</doc>
<doc id="779474" url="https://pl.wikipedia.org/wiki?curid=779474" title="Mistrzostwa Świata w Biathlonie 1958">
Mistrzostwa Świata w Biathlonie 1958

1. Mistrzostwa Świata w Biathlonie 1958 odbyły się w austriackiej miejscowości Saalfelden am Steinernen Meer. Zawodnicy startowali w dwóch konkurencjach: biegu indywidualnym mężczyzn na 20 km i sztafecie mężczyzn 4x7,5 km.

</doc>
<doc id="779475" url="https://pl.wikipedia.org/wiki?curid=779475" title="Centralny Administralny Okręg Moskwy">
Centralny Administralny Okręg Moskwy



</doc>
<doc id="779478" url="https://pl.wikipedia.org/wiki?curid=779478" title="Rukmani Devi">
Rukmani Devi

Rukmani Devi (ur. 15 stycznia 1923 w Nuwara Eliya zm. 25 września 1978 w Thudalli) - piosenkarka i aktorka ze Sri Lanki.

</doc>
<doc id="779479" url="https://pl.wikipedia.org/wiki?curid=779479" title="Instytut Rybactwa Śródlądowego im. Stanisława Sakowicza">
Instytut Rybactwa Śródlądowego im. Stanisława Sakowicza

Instytut Rybactwa Śródlądowego – Państwowy Instytut Badawczy – instytut badawczy z główną siedzibą w Olsztynie.
Instytut Rybactwa Śródlądowego powstał 1 stycznia 1951 roku. Imię swego założyciela profesora Stanisława Sakowicza przyjął w 1987 roku. Od 2022 r. ma status państwowego instytutu badawczego.
Instytutem kierowali kolejno: S. Korwin-Sakowicz (1951–1967), B. Dąbrowski (1967–1977), J. A. Szczerbowski (1977–2000), B. Zdanowski (2000–2015), G. Dietrich (2015), A. Wołos (2015–2019), A. Wiśniewska (2015–2022), a obecnie ponownie G. Dietrich (od 2022).
Działalność.
Instytut jest państwowym instytutem badawczym podlegającym Ministrowi Rolnictwa i Rozwoju Wsi. Statutowym zadaniem Instytutu jest działalność badawcza i upowszechnianie wyników badań naukowych w dziedzinie rybactwa śródlądowego. Zadania te realizowane są przez:
Instytut prowadzi działalność usługową w zakresie:
Organizacja.
W Instytucie funkcjonuje 15 komórek organizacyjnych: zakładów, pracowni i działów, prowadzących prace naukowo-badawcze i usługowe w zakresie: przyrodniczych podstaw optymalizacji metod chowu i hodowli ryb i raków,ochrony zdrowia ryb, techniki rybackiej, ekonomiki rybactwa, doświadczalnictwa rybackiego, upowszechnianie postępu rybackiego.
Jednostki badawcze zlokalizowane są w Olsztynie, Żabieńcu k. Warszawy, Giżycku, Gdańsku i Rutkach k. Gdańska. Zakłady doświadczalne znajdują się w Żabieńcu i Zatorze koło Krakowa.
Rada Naukowa Instytutu posiada prawo nadawania stopni naukowych doktora i doktora habilitowanego.
Publikacje.
Wyniki badań i upowszechniania wiedzy do 1990 r. wydawane były w opracowaniach naukowych i popularnonaukowe, głównie w „Rocznikach Nauk Rolniczych” ser. H „Rybactwo” (Wydawnictwo PAN-PWN) oraz „Gospodarce Rybnej” (Wyd. PWRiL). Później w naukowym periodyku „Archiwum Rybactwa Polskiego” oraz popularnonaukowym dwumiesięczniku „Komunikaty Rybackie” wydawanych przez IRS. W Instytucie wydawane są również broszury rybackie oraz poradniki i podręczniki dotyczące rybactwa.
W okresie 1951-1996 pracownicy Instytutu opublikowali drukiem około 3 tys. rozpraw naukowych, artykułów popularnonaukowych i doniesień. Zbliżoną liczbę stanowią opracowania nie publikowane – ekspertyzy, opinie i operaty, wykorzystywane głównie przez praktykę rybacką.
Biblioteka Główna Instytutu dysponuje ponad 14 tys. książek i 750 tytułami czasopism polskich i obcych.
Dotychczasowa działalność Instytutu zaowocowała licznymi osiągnięciami, m.in.:

</doc>
<doc id="779483" url="https://pl.wikipedia.org/wiki?curid=779483" title="Fort XI Twierdzy Warszawa">
Fort XI Twierdzy Warszawa

Fort XI („Grochów“, „Grochów Duży“) – jeden z fortów pierścienia zewnętrznego Twierdzy Warszawa, wybudowany w latach 80. XIX wieku, obecnie nieistniejący.
Fort znajdował się rejonie przecinania się dzisiejszych ulic Ostrobramskiej z Filomatów i Łukiską. Był to fort ziemno-ceglany o narysie nieregularnego sześciokąta z dwoma czołami. W ramach likwidacji twierdzy będącej wypełnieniem rozkazu carskiego z 31 stycznia 1909 roku umocnienia zostały wysadzone latem 1913 roku, a fosy zasypane. Ostatecznie ślady po forcie zatarto w latach trzydziestych, zaś gruz wykorzystany został do budowy fundamentów kościoła na Placu Szembeka i nasypu al. Waszyngtona.
Pomiędzy Wisłą w pobliżu ulicy Algierskiej a fortem znajdował się wał przeciwpowodziowy wykorzystywany równocześnie jako wał forteczny.
W okresie międzywojennym tereny pofortowe były znane pod nazwą „Górki Grochowskie“, podobnie jak dawna wieś, na terenie której znajdowały się. Na ich części powstało osiedle willowe pracowników państwowych o tej samej nazwie, a w północnej części tego obszaru już po II wojnie światowej utworzono Park Znicza, gdzie nazwa się zachowała na pomniku mieszkańców kolonii Górki Grochowskie, którzy zginęli w czasie wojny.

</doc>
<doc id="779486" url="https://pl.wikipedia.org/wiki?curid=779486" title="Hieronim Gostomski">
Hieronim Gostomski

Hieronim Gostomski z Leżenic herbu Nałęcz (zm. 13 maja 1609) – wojewoda poznański w latach 1592–1609, kasztelan nakielski w latach 1588–1592, podkomorzy rawski w 1575 roku, dworzanin królewski w 1570 roku, starosta gąbiński, strzelecki, wałecki, warecki, grójecki, średzki, sandomierski, sannicki, starosta mosiński w 1588 roku.
Życiorys.
Hieronim Gostomski był drugim synem Anzelma Gostomskiego z Leżenic, wojewody rawskiego i Narzymskiej, kasztelanki płockiej.
Poseł na sejm 1570 roku z województwa płockiego. Poseł na sejm koronacyjny 1574 roku z ziemi płockiej. W 1575 roku podpisał elekcję Maksymiliana II Habsburga. W 1577 roku walczył pod Gdańskiem, natomiast już w stopniu rotmistrza brał udział w bitwie pod Pskowem w roku 1582. Był posłem na sejm 1581 roku, sejm 1585 roku. Poseł na sejm 1582 roku z województwa kaliskiego. Poseł na sejm pacyfikacyjny 1589 roku z województwa poznańskiego. W 1589 roku był sygnatariuszem ratyfikacji traktatu bytomsko-będzińskiego na sejmie pacyfikacyjnym. Poseł na sejm 1590 roku z województwa kaliskiego i województwa poznańskiego.
Jako zwolennik wyboru na króla Polski Zygmunta Wazy został za panowania tego władcy wojewodą poznańskim (1592). Był również starostą wałeckim (1589-1593) i sandomierskim (1597-1602), a od roku 1603 także starostą Gąbina. Był też starostą wareckim i grójeckim. 7 października 1606 roku podpisał ugodę pod Janowcem. Jako stronnik Zygmunta III walczył również po stronie królewskiej w trakcie rokoszu Zebrzydowskiego (1607). Był przeciwnikiem pojednania z dawnymi rokoszanami i nawoływał do ścięcia przywódców buntu. Sam w trakcie walk wewnętrznych z Zebrzydowskim stracił znaczną część majątku, za co zresztą sejm przyznał mu rekompensatę.
Początkowo dość gorliwy dysydent, po przejściu z luteranizmu na katolicyzm na sejmie pacyfikacyjnym w 1589 roku stał się żarliwym katolikiem. W późniejszym okresie prowadził politykę kontrreformacyjną, był przeciwnikiem różnowierców, mieszczan i Żydów.

</doc>
<doc id="779488" url="https://pl.wikipedia.org/wiki?curid=779488" title="Czerwony szlak miejski w Kielcach">
Czerwony szlak miejski w Kielcach

 Czerwony szlak miejski – szlak turystyczny w Kielcach.

</doc>
<doc id="779490" url="https://pl.wikipedia.org/wiki?curid=779490" title="PenDrive">
PenDrive



</doc>
<doc id="779494" url="https://pl.wikipedia.org/wiki?curid=779494" title="Saalfelden am Steinernen Meer">
Saalfelden am Steinernen Meer

Saalfelden am Steinernen Meer – miasto w Austrii w kraju związkowym Salzburg, w powiecie Zell am See. Zamieszkane przez 16235 osób (1 stycznia 2015). Duży ośrodek sportów zimowych. W 1958 odbyły tu się pierwsze w historii mistrzostwa świata w biathlonie. W 1988 i 1999 odbyły się tu Mistrzostwa Świata juniorów w narciarstwie klasycznym.W latach 90. XX wieku kilkakrotnie rozgrywano zawody Pucharu Świata w kombinacji norweskiej.

</doc>
<doc id="779498" url="https://pl.wikipedia.org/wiki?curid=779498" title="Fort XIA Twierdzy Warszawa">
Fort XIA Twierdzy Warszawa

Fort XIA („Grochów Mały“, „Grochów II“) – punkt oporu wchodzący w skład pierścienia zewnętrznego Twierdzy Warszawa, wybudowany w latach 90. XIX wieku, obecnie nieistniejący. 
Było to nieregularne umocnienie ziemne z dwoma betonowymi schronami (podobnych punktów zbudowano w Warszawie sześć). W ramach likwidacji twierdzy po 1909 roku umocnienie wysadzono. Teren gdzie znajdował się fort był po wojnie wykorzystywany przez Ludowe Wojsko Polskie. W 1957 roku został przekazany pod budowę "Osiedla Młodych". W tym czasie istniejące jeszcze bardzo czytelne ślady fosy zostały zlikwidowane. 
Fort leżał w osi obecnej ul. Szaserów, w kwadracie ul. Garwolińskiej, Szklanych Domów i Wspólnej Drogi.

</doc>
<doc id="779499" url="https://pl.wikipedia.org/wiki?curid=779499" title="Volcán de Agua">
Volcán de Agua

Volcán de Agua (hiszp. "wulkan wody") – wulkan w południowej Gwatemali, w departamencie Sacatepéquez. Wysokość wulkanu wynosi 3760 m n.p.m. Wznosi się 3500 m ponad równinę nadbrzeżną Pacyfiku i 2000 m nad rozciągającymi się na północ wyżynami. Niedaleko znajdują się dwa bliźniacze wulkany de Fuego i Acatenango.
U podnóży wulkanu leżą miasta Antigua Guatemala (w odległości około 10 km na północ) i Escuintla (20 km na południe). W dolnych częściach zboczy wulkanu uprawia się kawę.
W 1541 spływ błotny z wulkanu de Agua spowodował zniszczenie pierwszej stolicy Gwatemali Ciudad Vieja. Po tym wydarzeniu stolicę przeniesiono do miasta Antigua Guatemala, a wulkan otrzymał nazwę Volcán de Agua. W czasach historycznych nie odnotowano żadnej erupcji, również badania osadów wskazują, że wulkan ten nie był aktywny w holocenie.
Zobacz też.
Lista wulkanów Gwatemali

</doc>
<doc id="779500" url="https://pl.wikipedia.org/wiki?curid=779500" title="Pooja Umashankar">
Pooja Umashankar

Pooja Umashankar (ur. 25 czerwca 1981 w Sri Lance jako Pooja Gautami Umashankar, znana jako Pooja) - kollywoodzka aktorka 

</doc>
<doc id="779502" url="https://pl.wikipedia.org/wiki?curid=779502" title="Fort XII Twierdzy Warszawa">
Fort XII Twierdzy Warszawa

Fort XII („Antoninów”) – jeden z fortów pierścienia zewnętrznego Twierdzy Warszawa, wybudowany w latach osiemdziesiątych XIX wieku. Zniszczony jak większość fortów prawobrzeżnej Warszawy na mocy rozkazu z 1909 roku. Obecnie to teren częściowo zalesiony, a w drugiej części zajęty przez rozgałęzione bocznice kolejowe. Jeszcze w 1945 istniała oryginalna droga dojazdowa do fortu (w przedłużeniu ul. Nieświeskiej), dziś już nieistniejąca.

</doc>
<doc id="779503" url="https://pl.wikipedia.org/wiki?curid=779503" title="Memoriał Alfreda Smoczyka 1971">
Memoriał Alfreda Smoczyka 1971

XXI Memoriał Alfreda Smoczyka odbył się 24 października 1971. Zdzisław Dobrucki – drugie zwycięstwo turnieju.

</doc>
<doc id="779505" url="https://pl.wikipedia.org/wiki?curid=779505" title="Electric Eye">
Electric Eye

Electric Eye – album DVD zespołu Judas Priest wydany w 2003 zawierający teledyski grupy, największe przeboje, a także zapis koncertu w Dallas w 1986 i występy na antenie stacji telewizyjnej BBC.

</doc>
<doc id="779506" url="https://pl.wikipedia.org/wiki?curid=779506" title="Fort XIIA Twierdzy Warszawa">
Fort XIIA Twierdzy Warszawa

Fort XIIA („Lewinów”, „Zacisze”, „Ząbki”) – punkt oporu pierścienia zewnętrznego Twierdzy Warszawa położony na prawym brzegu Wisły, wybudowany w latach 90. XIX wieku, obecnie nieistniejący. 
Jeszcze w latach 70. XX wieku na terenie ogródków działkowych pomiędzy ul. Łodygową a linią kolejową, znajdowały się dwa półkoliste rowy wypełnione wodą, będące zachowanymi resztkami fosy. Obecnie są już praktycznie niewidoczne. 

</doc>
<doc id="779508" url="https://pl.wikipedia.org/wiki?curid=779508" title="Doktryna Reagana">
Doktryna Reagana

Doktryna Reagana – program polityki zagranicznej USA – sformułowanej i afirmowanej przez Ronalda Reagana i środowisko konserwatystów w Partii Republikańskiej – realizowanej w praktyce politycznej przez administrację prezydenta Ronalda Reagana.
Doktryna Reagana była skupiona na walce z komunizmem, a w praktyce z ZSRR – jako hegemonem bloku sowieckiego – strategicznym przeciwnikiem USA i krajów niekomunistycznych. Doktryna była realizowana poprzez wspieranie zarówno finansowe, jak i militarne krajów i organizacji walczących z komunizmem, obalanie komunistycznych reżimów oraz prowadzenie „twardej” polityki wobec ZSRR. Reagan określił wprost ZSRR jako "imperium zła", odwołując się do formuły z filmu George’a Lucasa "Gwiezdne wojny".
Elementami doktryny Reagana były:
Zasadniczą różnicą w stosunku do poprzednich strategii politycznych administracji amerykańskich było unikanie bezpośredniego zaangażowania militarnego USA (jako wniosek wyciągnięty z wojny w Wietnamie) przy jednoczesnym konsekwentnym bezzwrotnym wsparciu w broń, sprzęt i środki finansowe ugrupowań antykomunistycznych w skali globu. Wyjątkową operacją wojskową było usunięcie siłami piechoty morskiej USA reżimu komunistycznego na Grenadzie (1983), opartego na siłach kubańskich.
W konsekwencji – po objęciu rządów w ZSRR przez Michaiła Gorbaczowa nastąpiła rewizja polityki sowieckiej wobec USA, Europy Zachodniej i podporządkowanych ZSRR od końca II wojny światowej krajów Europy Środkowo-Wschodniej. Pierwszą oznaką zmiany polityki sowieckiej był szczyt polityczny Reagan – Gorbaczow w Reykjavíku. Wdrożenie doktryny Reagana wymusiło zatem na przełomie lat 80/90. XX w. zakończenie zimnej wojny poprzez likwidację satelitarnego wobec ZSRR systemu państw komunistycznych w Europie Środkowej i zaniechanie przez ZSRR polityki ekspansji wojskowej w krajach trzeciego świata.

</doc>
<doc id="779509" url="https://pl.wikipedia.org/wiki?curid=779509" title="Czarny szlak turystyczny Kielce, ul. Szczepaniaka – Pierścienica">
Czarny szlak turystyczny Kielce, ul. Szczepaniaka – Pierścienica

 Czarny szlak turystyczny Kielce, ul. Szczepaniaka – Pierścienica – szlak turystyczny w Kielcach.

</doc>
<doc id="779510" url="https://pl.wikipedia.org/wiki?curid=779510" title="Zawis">
Zawis

Zawis – stan lotu, w którym statek powietrzny lub latające zwierzę utrzymuje się w powietrzu, nie wykonując ruchu (rozumianego jako ruch środka ciężkości) względem ziemi. 
Śmigłowce wykonują zawis między innymi w celu rozpoznania składowych wiatru, a także podczas operacji wymagających utrzymania stabilnej pozycji, takich jak podnoszenie ładunku lub podchodzenie do lądowania. 
Wśród zwierząt latających tylko nieliczne (na przykład ważki, kolibry) potrafią wykonać długotrwały zawis pod nieobecność wiatru. Wynika to z presji ewolucyjnej ku formom lotu wymagających możliwie najmniejszej ilości energii. Zawis wymaga jej stosunkowo więcej niż inne sposoby latania, dlatego spekuluje się, że jest w przyrodzie rzadki.

</doc>
<doc id="779511" url="https://pl.wikipedia.org/wiki?curid=779511" title="Johnny Torrio">
Johnny Torrio

Johnny Torrio, właśc. "Giovanni Torrio", znany jako "Papa Johnny" lub "The Fox" (ur. 20 stycznia 1882, zm. 16 kwietnia 1957) – amerykański gangster pochodzenia włoskiego, znany ze stworzenia rozbudowanych struktur przestępczości zorganizowanej w Chicago w latach 20. XX wieku. Jego następcą na czele tej przestępczej organizacji został jego bliski współpracownik Al Capone.
Urodził się we Włoszech, do Stanów Zjednoczonych przybył razem z rodziną mając dwa lata, zamieszkał i dorastał w nowojorskim Lower East Side. Był członkiem słynnego gangu Five Points i bramkarzem w klubie Nigger Mike’s.
Uchodził za brutalnego i bezwzględnego gangstera; brał udział w wielu wojnach gangów, słynął z dużej umiejętności posługiwania się nożem.
Mając 33 lata (ok. 1915 roku) przeniósł się do Chicago (za namową Jima „Big” Colosimo); swoje nowojorskie interesy przekazał Frankie’emu Yale.
Po czterech latach do Chicago przybył Al Capone, którego Torrio uczynił swoim zastępcą (Capone miał odpowiadać za przemyt i dystrybucję alkoholu).
Torrio ponosi odpowiedzialność za zabójstwo swojego wuja, Jima Colosimo (był „królem prostytucji”, najważniejszym sutenerem na terenie Chicago) – wyrok wykonał wynajęty w tym celu Frankie Yale (11 maja 1920 r.).
Był jednym z pierwszych gangsterów, którzy dostrzegali korzyści płynące z połączenia rozproszonych gangów i ustalenia pokojowych podziałów terenów pomiędzy nimi (plany te później wdrożyli Lucky Luciano i Meyer Lansky).
Zyskał też rzadkie wśród gangsterów miano "The Brain" (z ang. „mózg”) – za swoją inteligencję i spryt.
Po zabójstwie wuja, Torrio został oficjalnym bossem mafii chicagowskiej. Jego organizacja w końcu zdominowała światek przestępczy Chicago, pozbywając się konkurencji oraz korumpując władze stanu.
Przez kilka następnych lat musiał walczyć z gangami, które nie chciały podporządkować się jego planom – z gangiem Northsiders, dowodzonym przez Diona O’Baniona, i z braćmi Genna.
24 stycznia 1925 roku został postrzelony przez Earla „Hymie” Weissa (Wojciechowskiego), pochodzącego z Polski. Przez blisko dwa tygodnie walczył o życie w szpitalu, pilnie strzeżony przez ludzi Capone.
Uczestniczył w słynnej Konferencji w Atlantic City w 1929 roku. Przestępczy biznes pozostawił swojej prawej ręce, Alowi Capone, i powrócił do Włoch.
Zmarł we własnym domu (zgodnie ze swoim życzeniem) po przebytym wcześniej zawale serca.

</doc>
<doc id="779512" url="https://pl.wikipedia.org/wiki?curid=779512" title="Fort XIII Twierdzy Warszawa">
Fort XIII Twierdzy Warszawa

Fort XIII (L„ewicpol”, „Lewiopol”) – fort pierścienia zewnętrznego Twierdzy Warszawa, położony na prawym brzegu Wisły, wybudowany w latach 80. XIX wieku. 
Fort został całkowicie zniszczony na podstawie rozkazu z 1909, aczkolwiek na planach i mapach wojskowych w okresie międzywojennym zaznaczano kontur tego fortu. Fort ten widnieje jeszcze na zdjęciach lotniczych z 1945 roku. Obecnie jest to teren pomiędzy ogrodzeniem jednostki wojskowej a leśną częścią ul. Malborskiej.

</doc>
<doc id="779513" url="https://pl.wikipedia.org/wiki?curid=779513" title="Szadki">
Szadki

Szadki – wieś w Polsce położona w województwie mazowieckim, w powiecie legionowskim, w gminie Serock.
W latach 1975–1998 miejscowość administracyjnie należała do województwa warszawskiego.

</doc>
<doc id="779514" url="https://pl.wikipedia.org/wiki?curid=779514" title="Kanał wapniowy z przekaźnikiem wewnętrznym">
Kanał wapniowy z przekaźnikiem wewnętrznym



</doc>
<doc id="779515" url="https://pl.wikipedia.org/wiki?curid=779515" title="SMOC Kanał wapniowy z przekaźnikiem wewnętrznym">
SMOC Kanał wapniowy z przekaźnikiem wewnętrznym



</doc>
<doc id="779518" url="https://pl.wikipedia.org/wiki?curid=779518" title="Fort XIV Twierdzy Warszawa">
Fort XIV Twierdzy Warszawa

Fort XIV („Annopol“, „Marywil“) – fort pierścienia zewnętrznego Twierdzy Warszawa, położony na prawym brzegu Wisły, wybudowany w latach osiemdziesiątych XIX wieku,częściowo zniszczony na mocy rozkazu carskiego w 1913 o likwidacji twierdzy "Warszawa". 
Ostateczna likwidacja
została przeprowadzona pomiędzy 1926 a 1932 rokiem. Teren fortu został wtedy przeznaczony pod budowę osiedla dla bezdomnych na Annopolu. 

</doc>
<doc id="779519" url="https://pl.wikipedia.org/wiki?curid=779519" title="Kania Nowa">
Kania Nowa

Kania Nowa – wieś w Polsce położona w województwie mazowieckim, w powiecie legionowskim, w gminie Serock.
Mieszkańcy wyznania rzymskokatolickiego należą do parafii Narodzenia NMP w Popowie Kościelnym.
W latach 1975–1998 miejscowość administracyjnie należała do województwa warszawskiego.
Na terenie wsi, przy ul. Serockiej, znajduje się nieczynny cmentarz ewangelicki.

</doc>
<doc id="779520" url="https://pl.wikipedia.org/wiki?curid=779520" title="Magazyn Konfekcyjny Emila Schmechela w Łodzi">
Magazyn Konfekcyjny Emila Schmechela w Łodzi

Magazyn Konfekcyjny Emila Schmechela – budynek znajdujący się przy ulicy Piotrkowskiej 98 w Łodzi.
Historia.
Emil Schmechel przybył do Łodzi ze Zgierza na początku XX wieku i na rogu ulic Piotrkowskiej i Tuwima (ówczesnej ul. Przejazd) otworzył sklep.
Budynek eklektyczny został rozbudowany w 1906 roku, a następnie w 1911 roku. W kartuszu znajdującym się w narożnej wieży widnieje rok 1892 – data założenia firmy.
Od 1961 roku do końca lat 80. XX w. mieścił się tutaj Dom Obuwniczy PDT, tzw. "Dom buta".
Budynek wpisany jest do rejestru zabytków pod numerem A/208 z 15.07.1977.
Pożar.
24 maja 1990 roku budynek strawił poważny pożar. Jak się później okazało, sprawcą był 16-letni Andrzej M. Według późniejszych ustaleń, przyznał się, że około godziny 13. przeskoczył ogrodzenie otaczające budynek tuż przy kinie Gdynia, wszedł na ostatnie piętro i w wieżyczce budynku zebrał papiery oraz szmaty, a następnie podpalił. Po minucie na miejscu były pierwsze jednostki straży pożarnej. Ogień zajął resztki stolarki, jaka pozostała w remontowanym budynku, papę i śmieci. W trakcie pożaru przewróciła się najwyższa kondygnacja budynku. Pożar został opanowany w ciągu godziny, jednak budynek doszczętnie spłonął. Podpalacz w tym czasie przeszedł na drugą stronę ulicy Tuwima i w budynku dawnego Zespołu Domu Zgromadzenia Majstrów Tkackich, gdzie mieściło się kino Wisła, wszedł na ostatnie piętro i o godzinie 15.00 podpalił zabrane ze sobą stare worki po cemencie. Podpalacz został ujęty dwie godziny później dzięki zeznaniom naocznych świadków, którzy widzieli go wychodzącego z budynku.
Remont i jednocześnie przebudowę wykonano w połowie lat 90. XX w. wbudowując w starą strukturę kilkukondygnacyjny gmach z elewacją wykonaną ze szkła zwierciadlanego. Jednocześnie zbudowano całkowicie nowe wnętrze. Przez kilka lat mieściła się w nim Galeria Centrum, która na początku XXI wieku została przeniesiona do nowo wybudowanej Galerii Łódzkiej. Od tamtej pory zabytek pozostaje pusty.

</doc>
<doc id="779524" url="https://pl.wikipedia.org/wiki?curid=779524" title="Fort XIVA Twierdzy Warszawa">
Fort XIVA Twierdzy Warszawa

Fort XIVA („Pelcowizna“) – punkt oporu pierścienia zewnętrznego Twierdzy Warszawa, położony na prawym brzegu Wisły, wybudowany w latach dziewięćdziesiątych XIX wieku, obecnie nieistniejący. 
Opis.
Punkt oporu XIVA był jednym z sześciu, analogicznych punktów oporu, jakimi w latach dziewięćdziesiątych XIX wieku uzupełniono obydwa pierścienie twierdzy. Był też ostatnim według numeracji i kolejności obiektem fortecznym Twierdzy Warszawa. 
W ramach likwidacji twierdzy, po 1909 roku, punkt został całkowicie zniszczony. Analiza zdjęć lotniczych Białołęki z 1932 ujawniła ślady fortu na tle budowanego w tym czasie kanału żerańskiego. Fragment wału między szosą modlińska a Wisłą to teren dzisiejszej Elektrociepłowni Żerań. Pozostała część fortyfikacji zajmowała teren gdzie dziś znajdują się zatoki kanału żerańskiego (wcześniej fort był lokalizowany w okolicach ulicy Elektronowej). 

</doc>
<doc id="779526" url="https://pl.wikipedia.org/wiki?curid=779526" title="Gerd Niebaum">
Gerd Niebaum

Gerd Niebaum (ur. 23 października 1948 w Lünen-Brambauer). Były prezydent i członek zarządu Borussii Dortmund. Z zawodu prawnik.
W 1967 ukończył prawo na uniwersytecie w Münster. Niewiele później otworzył swoją kancelarię prawniczą w Dortmundzie.
29 lipca 1986 roku został prezydentem Borussii Dortmund po tym, jak klub stał na krawędzi bankructwa. Pod jego wodzą klub zdobył trzy mistrzostwa Niemiec, Puchar kraju, Puchar Interkontynentalny oraz wygrał Ligę Mistrzów.
Jak na ironię w 2004 roku BVB znów prawie zbankrutowała, a gdy Niebaum zrezygnował ze stanowiska, zastąpił go jego poprzednik Reinhard Rauball.

</doc>
<doc id="779528" url="https://pl.wikipedia.org/wiki?curid=779528" title="Marcin z Żurawicy">
Marcin z Żurawicy



</doc>
<doc id="779529" url="https://pl.wikipedia.org/wiki?curid=779529" title="Abdullah Ahmad Badawi">
Abdullah Ahmad Badawi

Abdullah Ahmad Badawi (ur. 26 listopada 1939) – malezyjski polityk, premier Malezji od 31 października 2003 do 3 kwietnia 2009, przewodniczący Zjednoczonej Malezyjskiej Organizacji Narodowej (UNMO) w latach 2003–2009, największej partii politycznej w kraju. Wicepremier i minister spraw wewnętrznych w latach 1999–2003, minister spraw zagranicznych w latach 1991–1999.
Młodość i edukacja.
Abdullah Ahmad Badawi urodził się w 1939 w Kepala Batas, w Penang, w Malezji. Jego ojciec był znanym religijnym działaczem partii UNMO.
Badawi uczył się w "Bukit Mertajam High School" w Bukit Mertajam. W 1964 ukończył studia licencjackie z dziedziny islamistyki na Uniwersytecie Malaya.
Kariera polityczna.
Po zakończeniu studiów w 1964, Badawi wstąpił do służby cywilnej i dyplomatycznej. W 1965 dołączył do UNMO. W 1969 został sekretarzem Rady Bezpieczeństwa Narodowego. Od 1973 do 1978 był urzędnikiem w Ministerstwie Kultury, Sportu i Młodzieży. W 1978 zrezygnował z kariery urzędniczej i został wybrany członkiem "Dewan Rakyat" (niższa izba parlamentu) ze swojego rodzinnego okręgu, Kepala Batas.
W 1978 Badawi objął pierwszą posadę w administracji rządowej jako sekretarz w Ministerstwie Terytorium Federalnego. W 1980 awansował na stanowisku wiceministra, a w 1981 ministra tego resortu. Następnie, w latach 1984–1986 Badawi zajmował stanowisko ministra edukacji, w latach 1986–1987 ministra obrony w rządach premiera Mahathira bin Mohamada.
W 1988 został wiceprzewodniczącym partii UNMO. 15 marca 1991 premier Mahathir bin Mohamad mianował go ministrem spraw zagranicznych i urząd ten Badawi pełnił do 1999. W styczniu 1999 został wicepremierem i ministrem spraw wewnętrznych, zastępując na tym stanowisku wyrzuconego z partii Anwara Ibrahima.
Premier.
Po rezygnacji z urzędu premiera przez Mahathira Mohamada po 22 latach sprawowania władzy, nowym szefem rządu został wybrany 31 października 2003 Abdullah Ahmad Badawi. W wyborach parlamentarnych 21 marca 2004 koalicja Front Narodowy (BN, "Barisan National"), którą tworzyła Zjednoczona Malezyjska Organizacja Narodowa, odniosła jednogłośne zwycięstwo, zdobywając 198 miejsc w 219-osobowym parlamencie.
W polityce wewnętrznej rząd Badawiego dążył do liberalizacji gospodarki, popierał inicjatywy wolnorynkowe, prywatyzację i inwestycje zagraniczne w kraju. W 2006 przedstawił tzw. "Dziewiąty Plan Malezyjski", określający priorytety rozwoju gospodarczego na lata 2006–2010. Pod koniec 2005 rząd zawarł porozumienie o wolnym handlu z Japonią, znoszące stopniowo wzajemne cła na wszystkie rodzaje towarów.
Abdullah Ahmad Badawi od października 2003 do września 2006 pełnił funkcję przewodniczącego Ruchu państw niezaangażowanych, a w 2005 był przewodniczącym ASEAN.
31 sierpnia 2007 premier Badawi wziął udział w uroczystych obchodach 50-lecia niepodległości Malezji na Placu Niepodległości w Kuala Lumpur. Naśladując pierwszego premiera kraju Tunku Abdula Rahmana, podobnie jak on przed pół wieku, wykrzyknął: "Merdekal!" („Niepodległość!”).
W wyborach parlamentarnych 8 marca 2008 Zjednoczona Malezyjska Organizacja Narodowa odnotowała ogromną stratę w porównaniu do wcześniejszych wyborów. Pomimo iż utrzymała większość miejsc w parlamencie, zdobyła tylko 140 z 222 mandatów. Oprócz zmniejszenia swojej reprezentacji parlamentarnej, utraciła również na rzecz opozycji władzę w czterech stanach. 10 marca 2008 Abdullah Ahmad Badawi został zaprzysiężony na stanowisku premiera na drugą kadencję. 18 marca 2008 przedstawił skład nowego gabinetu, w którym wymienił połowę ministrów, a sam objął resort finansów.
W czerwcu 2008 członkowie jednej z mniejszych partii, wchodzącej w skład koalicji Frontu Narodowego, zapowiedzieli wystąpienie z wnioskiem o wotum nieufności wobec premiera. Ruch ten argumentowali utratą wiary w skuteczne jego przywództwo. Ostatecznie wnioskodawcy nie dopełnili wymaganych prawem obowiązków i nie zdołali doprowadzić do głosowania. Gdyby im się udało, byłoby to pierwsze wotum nieufności w historii Malezji.
Z powodu spadku popularności premiera Badawiego w społeczeństwie i słabego wyniku wyborczego, w szeregach partii zaczęły pojawiać się głosy, nawołujące do jego rezygnacji ze stanowiska lidera UNMO i premiera Malezji. 10 lipca 2008 premier Badawi ogłosił prawdopodobne ustąpienie ze stanowiska szefa partii i rządu w czerwcu 2010 i przekazanie władzy swemu zastępcy, Najibowi Tun Razakowi. We wrześniu 2008 ogłosił jednak, że z władzy zrezygnuje być może już wcześniej niż w 2010. 8 października 2008 Badawi, ostatecznie zadeklarował, że z urzędu premiera zrezygnuje w marcu 2009.
Zgodnie z deklaracjami, 26 marca 2009 podczas Kongresu UNMO, Badawi zrezygnował z funkcji przewodniczącego partii, a jego następcą został wybrany Najib Tun Razak. 2 kwietnia 2009 premier Badawi złożył dymisję na ręce króla Mizana Zainala Abidina, wyswuwając jednocześnie kandydaturę Najiba Tuna Razaka na swojego następcę. Król zaakceptował tę kandydaturę i 3 kwietnia 2009 Najib Tun Razak zastąpił Badawiego na stanowisku premiera Malezji.
Życie prywatne.
Abdullah Ahmad Badawi w 1965 poślubił Endon Mahmood, z którą miał dwoje dzieci. Żona zmarła 20 października 2005 na raka piersi po dwóch latach od wykrycia choroby.
6 czerwca 2007 kancelaria premiera poinformowała publicznie o ponownym małżeństwie szefa rządu. 9 czerwca 2007 premier Badawi poślubił Jeanne Danker. Ceremonia odbyła się w rezydencji premiera i uczestniczyli w niej najbliżsi krewni. Jeanne Abdullah ma dwie córki z poprzedniego małżeństwa z młodszym bratem pierwszej żony Badawiego.

</doc>
<doc id="779534" url="https://pl.wikipedia.org/wiki?curid=779534" title="Tolimán">
Tolimán

Tolimán (hiszp. "Volcán Tolimán") – wulkan w południowej Gwatemali, położony nad południowym brzegiem jeziora Atitlán, w pobliżu wulkanu Atitlán. Wulkan wznosi się na wysokość 3 158 m n.p.m.
Wulkan nie był aktywny w czasach historycznych.
Zobacz też.
Lista wulkanów Gwatemali

</doc>
<doc id="779535" url="https://pl.wikipedia.org/wiki?curid=779535" title="Hans-Joachim Watzke">
Hans-Joachim Watzke

Hans-Joachim Watzke (ur. 21 czerwca 1959 roku w Marsberg) – niemiecki działacz sportowy związany z Borussią Dortmund.
Właściciel firmy Watex-Schutzbekleidungs GmbH. Od 2001 roku do 14 lutego 2005 był menadżerem Borussii Dortmund. Po aferze związanej z niedoszłym bankructwem drużyny z Westfalii odszedł z klubu. Powrócił na stanowisko 20 listopada 2005 roku.
Mieszka w Marsberg w Westfalii. Jest żonaty, ma dwójkę dzieci.

</doc>
<doc id="779537" url="https://pl.wikipedia.org/wiki?curid=779537" title="Nowy Suchoros">
Nowy Suchoros

Nowy Suchoros (niem. "Neu Suchoroß", w latach 1938–1945 "Auerswalde") – wieś w Polsce położona w województwie warmińsko-mazurskim, w powiecie szczycieńskim, w gminie Rozogi.
W latach 1975–1998 miejscowość administracyjnie należała do województwa ostrołęckiego.
Nazwa.
12 lutego 1948 r. ustalono urzędową polską nazwę miejscowości – Nowy Suchoros, określając drugi przypadek jako Nowego Suchorosu, a przymiotnik – nowosuchoroski.

</doc>
<doc id="779538" url="https://pl.wikipedia.org/wiki?curid=779538" title="Maria Malicka">
Maria Malicka

Maria Malicka (ur. 9 maja 1898 w Krakowie, zm. 30 września 1992 tamże) – polska aktorka teatralna i filmowa.
Życiorys.
Jako dziecko występowała w Teatrze im. Słowackiego w Krakowie, gdzie jej ojciec był pracownikiem technicznym. Po ukończeniu pensji, szkoły przemysłowej i Szkoły Dramatycznej przy Instytucie Muzycznym w Krakowie występowała w Teatrze im. Słowackiego, a następnie została zaangażowana do pierwszego zespołu Teatru Bagatela. Pracowała tam do końca 1923. Następnie występowała w teatrach warszawskich, m.in.: w Polskim, Narodowym i Letnim. Zagrała blisko 300 ról zyskując uznanie widzów i krytyki. Jej osiągnięcia to m.in. Święta Joanna i Candida Shawa, Maria Stuart Schillera i Słowackiego, Panna Młoda w "Weselu" Wyspiańskiego. Uważana za jedną z największych aktorek w historii polskiego teatru. 19 września 1929 wyszła za aktora Zbyszka Sawana z którym była do 1939.
W czasie okupacji niemieckiej w Warszawie początkowo pracowała jako kelnerka w Café Bodo, a potem występowała w jawnym Teatrze Komedia (1941–1944). Za to oraz za bliskie związki z Niemcami została ukarana przez Związek Artystów Scen Polskich zakazem występowania na scenach stołecznych. Aktorka swoją postawę w czasie okupacji tłumaczyła tym, że chciała uwolnić swojego byłego męża przetrzymywanego w Auschwitz-Birkenau. We wrześniu 1946 aktorka stanęła przed sądem oskarżona przez Zofię Bystydzieńską o przywłaszczenie należących do niej przedmiotów w czasie powstania warszawskiego. Została jednak uniewinniona zarówno z zarzutu o szaber, jak i nawiązywania w okresie okupacji bliskich kontaktów z Niemcami.
Po wojnie występowała w Szczecinie, Bielsku, Łodzi, a od 1957 roku do emerytury w 1971 roku ponownie w Teatrze im. Słowackiego w Krakowie.
Życie prywatne.
Była córką pracownika technicznego Teatru im. Słowackiego w Krakowie. Jej mężem był aktor Zbigniew Sawan. Przez lata związana była z malarzem Eugeniuszem Geppertem. Jej bratankiem był poeta i prozaik Maciej Malicki (ur. 1945). Pochowana została na Cmentarzu Rakowickim w Krakowie (kwatera FA-4-15).
Filmografia.
Źródło: Filmpolski.pl.

</doc>
<doc id="779541" url="https://pl.wikipedia.org/wiki?curid=779541" title="Kowary">
Kowary

Kowary () – miasto w województwie dolnośląskim, w powiecie karkonoskim, na pograniczu Karkonoszy, Rudaw Janowickich i Kotliny Jeleniogórskiej w Sudetach Zachodnich.
Historycznie leżące na Dolnym Śląsku. W latach 1975–1998 miasto administracyjnie należało do województwa jeleniogórskiego.
Według danych GUS z 31 marca 2011 miasto liczyło 11 784 mieszkańców, 31 grudnia 2013 – 11 008, 31 grudnia 2015 – 11 287, a 30 czerwca 2020 w Kowarach mieszkało 10 741 osób.
Położenie.
Miasto Kowary leży w południowo-zachodniej części województwa dolnośląskiego, w powiecie karkonoskim, nad Jedlicą. Miasto o powierzchni 37,4 km² zamieszkuje ponad 11,5 tys. mieszkańców. Kowary położone są w południowo-wschodniej części Kotliny Jeleniogórskiej, północno-wschodniej części Karkonoszy oraz południowo-zachodnim skrawku Rudaw Janowickich. Obszar miasta w granicach administracyjnych (3739 ha powierzchni – 120. lokata w kraju) charakteryzuje się urozmaiconą rzeźbą terenu (420–1280 m n.p.m.), a przez to zróżnicowaniem warunków klimatycznych. Od południowego zachodu Kowary graniczą z Czechami. Granica biegnie od Przełęczy Okraj poprzez Kowarski Grzbiet do Skalnego Stołu.
Kowary położone są nad rzeką Jedlicą, wzdłuż której na przestrzeni ok. 5 km ciągnie się zwarta zabudowa. W środkowej jej części usytuowane jest centrum miasta, które jest jego najstarszą częścią. Znajdują się tu liczne placówki usługowo-handlowe, urząd miasta, kościół, ośrodek zdrowia i dwie szkoły podstawowe.
Do lat 90. XX wieku miasto było znaczącym ośrodkiem przemysłowym. Obecnie czynione są starania w kierunku zwiększenia roli turystyki. Nieprzerwanie, natomiast, miasto pełni funkcje ośrodka specjalistycznego lecznictwa uzdrowiskowego.
Według danych z roku 2002 Kowary mają powierzchnię 37,39 km², w tym:
Miasto stanowi 5,95% powierzchni powiatu.
Sąsiednie gminy: Kamienna Góra, Karpacz, Lubawka, Mysłakowice, Podgórzyn, Svoboda nad Úpou (Czechy)
Historia.
Założenie i rozwój miasta Kowary związany jest głównie z wydobyciem rud żelaza oraz z kowalstwem. W 1148 waloński gwarek, Laurentius Angelus dokonał odkrycia – na zboczu góry Rudnik w Rudawach Janowickich stwierdził obecność rud żelaza. Niespełna 10 lat później, w 1158 książę Bolesław Kędzierzawy wydał rozporządzenie, które zapoczątkowało wydobycie rudy z owej góry. Wkrótce powstały kuźnie i hamernie, w wielu zakładach metalowych wytwarzano wyroby metalowe. W XIV w. osada słynęła z huty (fryszerka) i hamerni (kuźni), która wyrabiała znakomite noże i sierpy. Pod koniec XIV w. stała się własnością rycerską z własnym zamkiem.
4 września 1513 król Czech i Węgier Władysław Jagiellończyk nadał Kowarom prawa miejskie, w 1528 uzyskały prawa wolnego miasta górniczego. Miasto było znaczącym ośrodkiem produkcji broni palnej, zwłaszcza pod koniec XVI wieku. Król Zygmunt August w 1564 zamówił u kowarskich rusznikarzy 200 luf do muszkietów dla swojego wojska. Istniało tu wówczas 11 kuźnic, które dostarczały 3000 cetnarów żelaza.
Wiek XVII to dalszy intensywny rozwój Kowar, który jednak przerwała wojna trzydziestoletnia. Skutecznie zahamowała ona rozbudowę miasta, wyniszczyła ludność i samo miasto. Polecono wówczas zatopić kopalnie, był to koniec okresu świetności kowarskiego górnictwa. W wyniku upadku przemysłu górniczego i metalurgicznego rozwinęła się produkcja i bielenie płótna lnianego oraz wyrób tzw. białej przędzy, która szybko stała się specjalnością miasta, rozwijała się również hodowla zwierząt i roślin. W 1720 powstała jedna z pierwszych na Dolnym Śląsku manufaktur płócienniczych.
Na skutek wojen prusko-austriackich (wojny śląskie) Kowary wraz z całym Dolnym Śląskiem zostały przyłączone do Prus. Król Fryderyk II wykupił dobra kowarskie z rąk czeskiego rodu . Wcześniej przez ponad 200 lat Kowarami władali Schaffgotschowie. Próby rozwoju kowarskiego górnictwa próbowano jeszcze podjąć w XVIII i XIX w., jednak bezskutecznie. Przez ponad 200 lat miasto utrzymywało się dzięki włókiennictwu, i to dzięki niemu większość mieszkańców miała pracę. W końcu XVIII i na początku XIX wieku na tle ogólnego kryzysu gospodarczego m.in. ciężkie zimy i zaraza ziemniaczana nastąpiła stagnacja gospodarcza, bezrobocie, które wywołało zubożenie ludności i narastający kryzys społeczny m.in. bunt tkaczy w 1848. Mimo działań rządu pruskiego nie udało się uratować tkactwa i płóciennictwa chałupniczego.
Lata po I wojnie światowej przyniosły niewielkie ożywienie gospodarcze. Ponownie otwarto kopalnie i rozpoczęto wydobywanie rud żelaza. W 1927 rozpoczęto wydobycie rudy uranu w trakcie eksploatacji rud żelaza. Po przerwie w eksploatacji w latach 1929–1935, spowodowanej światowym kryzysem, wznowiono pracę kopalni, a uran sprzedawano do 1939 zakładom badawczym w Oranienburgu oraz zakładom Stahlwerk Mark A.G. w Hamburgu. 1 kwietnia 1938 do Kowar włączono wieś Podgórze. Rozwój miasta przerwała II wojna światowa.
W 1945 miasto zostało włączone do Polski, a jego dotychczasowych mieszkańców wysiedlono do Niemiec. Obecna nazwa została administracyjnie zatwierdzona 7 maja 1946.
Po 1945 wznowiono wydobycie rud uranu, jednak proces wydobywania owiany był tajemnicą i był on pilnie strzeżony. Oficjalnie była tu jedynie kopalnia rud żelaza. Bito również nowe sztolnie poszukiwawcze i wydobywcze oraz szyby. Uran wydobywano dla radzieckiej atomistyki głównie w latach 40. i 50. XX wieku. W latach 60. w Kowarach przerabiano rudy uranu z innych złóż w Polsce oraz z ubogiej rudy z hałd. Robotnicy pracujący przy wydobyciu tegoż surowca, jego sortowaniu i przeróbce nie posiadali odpowiednich zabezpieczeń do pracy w takich warunkach. Skutkowało to w późniejszym okresie licznymi zgonami pracowników owych zakładów.
W okresie powojennym w mieście rozwijał się przemysł wydobywczy (głównie Zakłady Przemysłowe R-1), maszynowy (Fabryka Maszyn Kowary) oraz włókienniczy (zakłady lniarskie, fabryka dywanów, fabryka filców technicznych).
1 stycznia 1960 do Kowar włączono wieś Krzaczyna ze zniesionej gromady Ścięgny w tymże powiecie.
Demografia.
Dane z 31 grudnia 2017:
Piramida wieku mieszkańców Kowar w 2014 roku.
Gospodarka.
Przemysł w mieście do lat 90. XX wieku funkcjonował głównie branży włókienniczej, budowlanej i drzewnej. Reprezentantami tych branż były zakłady (obecnie zamknięte):
W początkowym okresie PRL największym zakładem miasta były Zakłady Przemysłowe R-1.
Obecnie rozwój miasta ukierunkowuje się na oferowanie usług turystycznych. W ciągu ostatnich lat wielokrotnie rozważane były projekty utworzenia w rejonie miasta stacji sportów zimowych.
Transport.
Drogi.
Kowary leżą przy następujących szlakach:
Publiczny transport zbiorowy zapewnia PKS Tour Jelenia Góra i mniejsi przewoźnicy drogowi. W styczniu 2022 uruchomiono w mieście komunikację miejską w oparciu o tabor miejscowego przewoźnika «Partner Tour». Wykonywane są trzy kursy dziennie w dni robocze na jednej linii.
Kolej.
Dawniej w mieście funkcjonowały dwie stacje kolejowe – Kowary oraz Kowary Średnie. Dodatkowo wybudowano również trzy przystanki kolejowe – Kowary Ściegny, Kowary Zdrój i Kowary Górne. Wszystkie punkty zlokalizowano na linii kolejowej nr 308, łączącej Kamienną Górę z Jelenią Górą. Otwarcie pierwszego odcinka Jelenia Góra – Kowary miało miejsce 15 maja 1882 roku. Przedłużenie odcinka do Kamiennej Góry przez Tunel pod Przełęczą Kowarską o długości 1025 metrów nastąpiło 5 czerwca 1905 roku. Po II wojnie światowej linia przeszła na własność Polskich Kolei Państwowych. W dniu 8 lipca 1945 roku podpisano porozumienie polsko-sowieckie, w wyniku którego zdemontowano elementy sieci trakcyjnej i wywieziono do Związku Sowieckiego. W 1986 roku zawieszono przewozy pasażerskie na szlaku do Kamiennej Góry. W 1999 roku całkowicie zawieszono przewozy kolejowe.
Zabytki.
W wojewódzkim rejestrze zabytków na liście zabytków wpisane są obiekty::
Kowary – Ciszyca
Kowary – Radociny
inne zabytki:
Edukacja.
Dawniej w Kowarach było 5 szkół podstawowych (nie istnieją już SP nr 2 w Kowarach Górnych, SP nr 4 przy obecnym ZSO oraz SP nr 5 na Wojkowie). Obecnie istnieją dwie szkoły podstawowe (Szkoła Podstawowa nr 1 w Kowarach oraz Szkoła Podstawowa nr 3 im. Józefa Gielniaka), gimnazjum, liceum ogólnokształcące i liceum dla dorosłych (Zespół Szkół Ogólnokształcących). Gimnazjum i Liceum im. Stanisława Lema.
Kultura.
W Kowarach do 2002 r. istniało Kino „Orzeł”, które obecnie jest zamknięte. Główną instytucją kulturalną i animatorem życia kulturalnego miasta jest Miejski Ośrodek Kultury.
Sport.
W Kowarach działa Miejski Klub Sportowy Olimpia. MKS Olimpia organizuje także wiele imprez sportowych jak np. „Turniej piłki nożnej juniorów im. S. Żurowskiego”, seminaria szkoleniowe „Funakoshi Shotokan Karate” czy „Polsko-Czeskie mistrzostwa o puchar Karkonoszy w paralotniach”. Ponadto klub jest współorganizatorem „Dni Kowar” pod nazwą „Dni Sportu”, jak również organizuje „Majówkę”, „Jesień Kowarską” czy też inne imprezy sportowo-rozrywkowe na terenie miasta.
Współpraca zagraniczna.
Miasta partnerskie

</doc>
<doc id="779544" url="https://pl.wikipedia.org/wiki?curid=779544" title="Paradoks Fermiego">
Paradoks Fermiego

Paradoks Fermiego – wyraźna sprzeczność pomiędzy wysokimi oszacowaniami prawdopodobieństwa istnienia cywilizacji pozaziemskich i brakiem jakichkolwiek obserwowalnych śladów ich istnienia.
Wiek Wszechświata i liczba zawartych w nim gwiazd sugerują, że życie pozaziemskie powinno być czymś powszechnym. Pierwsze zwrócenie na to uwagi przypisuje się fizykowi nobliście Enrico Fermiemu przez zadanie w 1950 roku pytania: „Gdzie Oni są?”. Fermi zapytał, dlaczego, jeśli w Drodze Mlecznej istnieje wiele zaawansowanych pozaziemskich cywilizacji, nie znaleźliśmy dotąd żadnych ich śladów w postaci sond, statków kosmicznych albo transmisji radiowych. Sam cytat „Gdzie Oni są?” jest prawdopodobnie parafrazą, ale Fermiemu przypisuje się pierwsze sformułowanie tego problemu w sposób prosty i klarowny.
Do tej pory podjęto wiele prób rozwiązania tego paradoksu, przez znalezienie dowodów istnienia takich cywilizacji lub wyjaśnienie, dlaczego nie możemy takich dowodów znaleźć. Powiązane z nim pytania próbowano rozstrzygać na obszarze różnorakich dziedzin: astronomii, biologii, ekologii i filozofii. Obecnie prace w tym kierunku zalicza się do osobnej dziedziny: astrobiologii, poświęconej badaniu życia poza Ziemią.
Podstawy paradoksu.
Paradoks Fermiego definiuje się w następujący sposób:
Wstępne założenie („argument skali”) wynika z samych rozważanych tu liczb: w Drodze Mlecznej jest około 400 miliardów (4 × 1011) gwiazd, a w obserwowalnym Wszechświecie około 70 tryliardów (7 × 1022). Nawet jeśli inteligentne życie pojawia się na znikomym procencie planet, wciąż powinno istnieć mnóstwo cywilizacji nawet w samej Drodze Mlecznej (patrz równanie Drake’a). Rozumowanie to opiera się na zasadzie kopernikańskiej, mówiącej, że "Ziemia nie jest szczególnie wyróżnionym miejscem we Wszechświecie, a jedynie typową planetą, podlegającą tym samym prawom, efektom i prawdopodobieństwu co inne."
Drugą podstawą paradoksu jest założenie zdolności inteligentnego życia do przetrwania i rozprzestrzeniania się na nowe obszary. Wydaje się prawdopodobne, że zaawansowane cywilizacje szukałyby nowych zasobów i kolonizowały z czasem coraz większe obszary galaktyki. Ponieważ nie znaleziono żadnych śladów takiej kolonizacji Ziemi ani Układu Słonecznego w ciągu kilku miliardów lat jego istnienia, wynika stąd, że albo inteligentne życie jest bardzo rzadkie, albo powyższe opinie o zachowaniu się inteligentnych istot są błędne.
Powstało kilka oszacowań tempa, w jakim cywilizacja zaczynająca z jednej planety mogłaby rozprzestrzenić się na całą galaktykę. Przykładowo, można przyjąć założenie, że jakaś cywilizacja opanowała technologię podróży międzygwiezdnych z prędkością równą 1% prędkości światła w próżni, a każda nowo założona przez nią kolonia jest w stanie raz na 500 lat wysłać pojazd kolonizacyjny do kolejnego układu. W ciągu pierwszych kilkudziesięciu tysięcy lat cywilizacja taka skolonizuje wszystkie dostępne układy w promieniu setek lat świetlnych i utworzy „front kolonizacyjny”, przemieszczający się przez galaktykę z prędkością około 1% prędkości światła w próżni. Dotarcie do wszystkich gwiazd w Drodze Mlecznej zajmie jej co najwyżej 10 milionów lat. Szacując, nawet bardziej zgrubnie, na 50 milionów lat, wciąż dostaniemy bardzo krótki okres w skali kosmologicznej.
Nawet jeśli sama kolonizacja jest niepraktyczna bądź nieprzydatna obcym cywilizacjom, eksploracja na dużą skalę wciąż byłaby możliwa i mogłaby zostawić widoczne ślady.
Empiryczne próby rozwiązania.
Najprostszym sposobem rozwiązania paradoksu Fermiego byłoby znalezienie dowodów istnienia pozaziemskich cywilizacji. Działania w tym kierunku podejmowane są ciągle, mniej więcej od 1960 roku. Ponieważ jak na razie ludzka cywilizacja nie dysponuje możliwością podróży międzygwiezdnych, z konieczności ograniczona jest do uważnej analizy tego, co jest się w stanie zaobserwować z Ziemi. Oznacza to, że można odkryć jedynie cywilizacje, które zmieniają swoje środowisko w stopniu na tyle wyraźnym, żeby dało się to zaobserwować z dużych odległości, bądź takie, które wywołują łatwo wykrywalne zjawiska (jak np. emisje radiowe), czy też celowo próbują się z ludźmi skontaktować. W szczególności praktycznie wyklucza to możliwość wykrycia w najbliższym czasie jakiejkolwiek nietechnicznej cywilizacji poza Układem Słonecznym (choć wewnątrz Układu są szanse znalezienia pozaziemskich mikroorganizmów).
Jednym z problemów przy tych obserwacjach jest unikanie nadmiernie antropomorficznego punktu widzenia. Poszukiwania dowodów skupiają się na efektach działalności, którą ludzie podejmują lub prawdopodobnie podejmowaliby, posiadając bardziej zaawansowaną technologię. Inteligentni obcy mogą teoretycznie unikać tych „oczekiwanych” działań bądź podejmować działania zupełnie nieznane człowiekowi.
Emisje radiowe.
Technologia radiowa i umiejętność konstruowania radioteleskopów jest uważana za naturalną dla pewnego stopnia zaawansowania cywilizacji, a jednocześnie generuje efekty, które mogą być wykryte z dużej odległości. Przykładowo uważna obserwacja Układu Słonecznego ujawniłaby niezwykłą aktywność radiową jak na gwiazdę typu G2, pochodzącą od ziemskiej telewizji i telekomunikacji. Przy braku naturalnych przyczyn, obcy obserwator mógłby wywnioskować istnienie ziemskiej cywilizacji.
Analogicznie uważne analizowanie emisji radiowych z kosmosu i poszukiwanie nienaturalnych sygnałów mogłoby doprowadzić do wykrycia istnienia obcych. Odebrane sygnały mogłyby być albo „przypadkowymi” emisjami, albo zamierzonymi próbami komunikacji (takimi jak wiadomość Arecibo). Odpowiednie nasłuchy trwają od kilkudziesięciu lat, głównie pod egidą organizacji SETI. Do tej pory nie wykryto żadnej niepodważalnie sztucznej emisji, choć pewna ilość pojedynczych sygnałów ma szanse być takimi (np. „Sygnał Wow!” odebrany w 1977 roku). Obserwacje SETI z konieczności ograniczają się jednak do pewnej szczególnej klasy sygnałów, i znaczna większość emisji radiowych może pozostawać niezauważona.
Bezpośrednie obserwacje planet.
Rozwój technologii w ostatnich latach spowodował pojawienie się nowej dziedziny badań astronomicznych, zajmującej się wykrywaniem i klasyfikacją planet pozasłonecznych. Bezpośrednia obserwacja takich planet mogłaby doprowadzić do wykrycia w widmie absorpcyjnym ich atmosfer śladów związków sugerujących życie: chlorofilu, jednoczesnego występowania tlenu i metanu, lub gazów przemysłowych, takich jak freon. Precyzyjne obserwacje powierzchni planety mogłyby dostarczyć bezpośrednich dowodów istnienia cywilizacji (jak na zdjęciu po prawej).
Planety pozasłoneczne rzadko są obserwowane bezpośrednio (pierwsza taka obserwacja udała się w roku 2005). Ich istnienie zwykle wykrywa się pośrednio, badając wpływ tych planet na zachowanie macierzystej gwiazdy. Da się w ten sposób wyznaczyć wielkość i orbitę planety, co w połączeniu ze znajomością typu gwiazdy pozwala na zgrubne oszacowanie warunków panujących na powierzchni.
Współczesne metody poszukiwania planet pozasłonecznych silnie preferują duże planety krążące po ciasnych orbitach, tzw. gorące jowisze. Wykrywanie planet wielkości Ziemi i krążących na podobnej orbicie jest znacznie trudniejsze. Pierwszą pozasłoneczną planetą mogącą przypominać Ziemię jest odkryta w 2007 roku Gliese 581 c. Obecnie (2014) znamy ponad 1700 planet pozasłonecznych.
Pozostałości obcych.
Stosunkowo duża szybkość, z jaką inteligentne życie może się rozprzestrzeniać, daje podstawy do twierdzenia, że w otoczeniu Ziemi powinny istnieć jakieś pozostałości innych cywilizacji. W szczególności możliwe jest istnienie śladów „bezosobowej” eksploracji, w postaci sond i urządzeń badawczych.
Pewne teoretyczne technologie, takie jak sonda von Neumanna, pozwalałyby w całości przebadać galaktykę wielkości Drogi Mlecznej w czasie krótszym niż pół miliona lat, przy minimalnych kosztach materiałowych i energetycznych. Jeśli choć jedna cywilizacja w Drodze Mlecznej dokonała tego, pozostałości takich sond mogłyby być znalezione w obrębie Układu Słonecznego – np. w pasie planetoid, gdzie występuje dużo łatwo dostępnych materiałów.
Inną rozpatrywaną możliwością jest istnienie tzw. sond Bracewella – hipotetycznych autonomicznych urządzeń szukających cywilizacji, z którymi można nawiązać kontakt (w przeciwieństwie do sond von Neumanna, które mają zwykle cel czysto badawczy). Zostały one zaproponowane jako alternatywa dla powolnej komunikacji z prędkością światła pomiędzy oddalonymi cywilizacjami. Aby uniknąć długiego oczekiwania na każdą odpowiedź, sondy wyposażone w sztuczne inteligencje mogłyby z odpowiednim wyprzedzeniem zostać rozsiane po galaktyce, aby przeprowadzać rozmowy na miejscu i przekazywać do macierzystej cywilizacji jedynie ich rezultaty.
Współczesna technologia nie daje żadnych możliwości przeszukania najbardziej prawdopodobnych miejsc, w których mogłyby znajdować się takie sondy: pasa planetoid, pasa Kuipera czy obłoku Oorta. Przeprowadzono pewne próby ich znalezienia, jak również aktywacji lub wezwania sond Bracewella. Do tej pory nie dały one żadnych efektów. Badania te uznawane są za obrzeże dziedziny SETI i nie wywołują takiego zainteresowania jak badania radiowe.
Nawet jeśli takie urządzenia istnieją na Ziemi, ludzie mogą nie być w stanie ich rozpoznać. Wytwory obcej technologii i obcego sposobu myślenia nie muszą posiadać żadnych cech, które przypisuje się „sztucznym” obiektom. Urządzenia badawcze w postaci zaprojektowanych form życia mogłyby po wykonaniu zadania wymrzeć i stać się częścią biosfery, nie pozostawiając po sobie żadnych śladów. Urządzenia komunikacyjne bazujące na zaawansowanej nanotechnologii mogą działać nawet w obecnej chwili, całkowicie niewykrywalnie dla ludzi. Wreszcie zaawansowane cywilizacje mogą posługiwać się metodami badawczymi zupełnie nam nieznanymi.
Wielkoskalowe konstrukcje obcych.
W 1959 roku dr Freeman Dyson zauważył, że rozwój ludzkości wiąże się z ciągłym zwiększaniem zapotrzebowania na energię, co teoretycznie w którymś momencie może doprowadzić do sytuacji, gdy ludzkość będzie potrzebowała całej energii wytwarzanej przez Słońce. Sfera Dysona to eksperyment myślowy mający odpowiedzieć na pytanie, jak tę energię można zdobyć: budując gigantyczną powłokę lub chmurę urządzeń otaczającą całą gwiazdę. Taka konstrukcja przeobraziłaby w sposób drastyczny widmo Słońca, zamieniając wysokoenergetyczne fotony na mniej energetyczne (np. podczerwień). Dyson spekulował, że zaawansowane cywilizacje mogą zostać wykryte przez poszukiwania gwiazd o niestandardowych widmach.
W późniejszym czasie zaproponowano kilka innych megastruktur mogących zdradzać istnienie wysoko zaawansowanych cywilizacji – typu II i wyższych na skali Kardaszowa. Dokładniejsze analizy zakwestionowały jednak łatwość ich wykrywania. Przykładowo sfery Dysona mogą mieć różne widma w zależności od upodobań cywilizacji, która je stworzyła – życie oparte na wysokoenergetycznych reakcjach może wymagać środowiska o wysokiej temperaturze i emitować „zużyte promieniowanie” w spektrum widzialnym zamiast w podczerwieni. Pewne warianty sfery Dysona mogłyby być bardzo trudne do zaobserwowania: mózg matrioszka to seria koncentrycznych sfer, z których każda emituje promieniowanie o niższej częstotliwości niż dostaje ze środka. Najbardziej zewnętrzna emituje promieniowanie tak bliskie promieniowaniu tła, że jest praktycznie niewidzialna z dużej odległości.
Podejmowane są pewne próby znalezienia dowodów na istnienie takich konstrukcji, ale do tej pory badania widm różnych gwiazd nie dały żadnych rezultatów. Fermilab ma działający program poszukiwania sfer Dysona.
Teoretyczne próby rozwiązania.
Niektórzy teoretycy traktują brak znalezionych dowodów jako dowód braku pozaziemskiego życia i skupiają się na wyjaśnianiu, dlaczego go nie ma. Inni usiłują znaleźć wyjaśnienia niewykluczające istnienia takiego życia, znajdując przyczyny, dla których wciąż go nie wykryto. Najpopularniejsze wyjaśnienia przedstawione są poniżej:
Oni nie istnieją....
Najprostszym wyjaśnieniem jest założenie, że ludzkość rzeczywiście "jest" jedyną cywilizacją w Drodze Mlecznej. Oto kilka teorii, dlaczego tak może być:
Oni istnieją....
Być może zaawansowane pozaziemskie cywilizacje istnieją, ale ludzie nie mogą się z nimi skomunikować. Wymyślono kilka przyczyn mogących to wyjaśniać:
...ale postanowili się nie komunikować....
Ta wersja jest szczególnie prawdopodobna, jeśli w zasięgu naszego kontaktu jest tylko jedna cywilizacja bądź wszystkie cywilizacje w okolicy podlegają jakiemuś jednemu prawu zabraniającemu kontaktów z Ziemią. Jeśli istnieje dużo różnorodnych cywilizacji, prawdopodobieństwo, że wszystkie podjęłyby równocześnie taką decyzję jest znacznie mniejsze.
...ale pozostają dla ludzi niewidoczni....
Możliwe, że inteligentni obcy nie tylko istnieją, ale są obecni na Ziemi. Nie wykrywa się ich, bo tego nie chcą, ludzie nie potrafią tego zrobić, bądź nie chcą przyjąć do wiadomości ich istnienia.

</doc>
<doc id="779546" url="https://pl.wikipedia.org/wiki?curid=779546" title="Jakub Leśniowolski">
Jakub Leśniowolski

Jakub Leśniowolski herbu Roch II, zmarł po 1565 r.
Starosta grójecki, piaseczyński, czerski (którym był przez 10 lat – obsadzony na tym stanowisku przez Królową Bonę), starosta warecki w 1540 r., kasztelan warszawski. Żona Dorota Skulska.

</doc>
<doc id="779548" url="https://pl.wikipedia.org/wiki?curid=779548" title="4 Front Ukraiński">
4 Front Ukraiński

4 Front Ukraiński (ros. "4-й Украинский фронт") – związek operacyjno-strategiczny Armii Czerwonej o kompetencjach administracyjnych i operacyjnych na zachodnim terytorium ZSRR, działający podczas wojny z Niemcami w czasie II wojny światowej.
Formowania i walki.
Utworzony 20 października 1943 z Frontu Południowego. 
Rozwinął się na linii: Zaporoże, Melitopol przeciw niemieckiej 6 Armii z Grupy Armii "Süd". Do końca 1943 osiągnął dolny bieg Dniepru od Nikopola do Chersonia. W okresie 8–18 kwietnia 1944 wraz z Samodzielną Armią Nadmorską wziął udział w wyzwalaniu Krymu, 5–12 maja w operacji sewastopolskiej.
Rozformowany 16 maja 1944.
Utworzony ponownie 5 sierpnia 1944. Podczas operacji lwowsko-sandomierskiej rozwinął się przeciw Grupie Armii „Nordukraine”. W październiku wraz z 2 Frontem Ukraińskim uczestniczył w operacji wschodniokarpackiej przeciw niemieckiej 1 Armii Pancernej i węgierskiej 1 Armii.
W operacji zachodniokarpackiej, 12 stycznia – 18 lutego 1945 prowadził działania przeciw niemieckiej Grupie Armii "A", współdziałał z 1 Frontem Ukraińskim i 1 Frontem Białoruskim. Następnie poprowadził główne uderzenie w ogólnym kierunku na Nowy Sącz i Kraków.
W lutym–marcu zajął dogodne pozycje w rejonie Istebnej. Od końca marca (od 24 marca do 15 kwietnia 1945) prowadził ciężkie walki na polskim Górnym Śląsku w rejonie Żor i Wodzisławia Śląskiego. W okresie 6–11 maja wraz z częścią sił 1 i 2 Frontu Ukraińskiego przeprowadził operację praską przeciw siłom Grupy Armii „Środek” i Grupie Armii „Ostmark” (Austria).
Struktura organizacyjna.
później również (w różnym czasie):

</doc>
<doc id="779549" url="https://pl.wikipedia.org/wiki?curid=779549" title="Fort P Twierdzy Warszawa">
Fort P Twierdzy Warszawa

Fort „P” (ros. „П”) – „Parysów”, od 1921 r. fort Bema – fort pierścienia wewnętrznego Twierdzy Warszawa, zbudowany w latach 1886–1890.
Historia.
Jest to ziemno-ceglany, dwuwałowy fort z rowem wodnym. Ze względu na wysoki poziom wody gruntowej zrezygnowano z budowy kaponier. Część czołowa fortu (o narysie pięciobocznym) posiada dwa wały: niższy (zewnętrzny) ze stanowiskami piechoty i wyższy (wewnętrzny) ze stanowiskami artylerii. Na wale artylerii – w osi oraz u styku czół i barków – schrony pogotowia. Pod czołowymi odcinkami wału artylerii dwuskrzydłowe koszary z pięcioma poternami do drogi międzywałowej. W części tylnej fortu (o narysie odwróconego trapezu, osłoniętej wałem ze stanowiskami piechoty) trzy magazyny (prochownia, skład pocisków i laboratorium) oraz dwie drewniane szopy. Wjazd do fortu przez stały most żelazny w szyi, zachowany do dziś.
W 1889 r. na północny wschód od fortu wzniesiono wał piechoty o narysie łamanym, poprzedzony suchym rowem. Drugi wał, o narysie liniowym i bez rowu, biegł na południowy zachód od fortu. Po kasacji twierdzy budowle przygotowano do wysadzenia poprzez wykucie nisz na miny. Prawdopodobnie wtedy uległy zniszczeniu poterna i schron pogotowia na styku prawego czoła i prawego barku. 
W latach 1924–1939 fort użytkowany był przez Warsztaty Zakładów Amunicyjnych Nr 1 zajmujące się elaboracją amunicji karabinowej i rekonstrukcją łusek artyleryjskich. Na dziedzińcu i przedpolu wzniesiono budynki magazynowe, rów przecięto trzema groblami. Zniwelowano fragment wałów na prawym barku, wały wewnętrzne oraz wał piechoty na południowy zachód od fortu.
W 1939 fort początkowo został obsadzony przez 202 kompanię ppor. Ludwika Łukasiewicza z IV Batalionu 30 Pułku Strzelców Kaniowskich dowodzonego przez kpt. Bogdana Rożnowskiego, a od 9 września bronił go 1. Batalion 144. Pułku Piechoty, którego dowódcą był mjr Bronisław Wadas. Fort, mimo licznych ataków niemieckich, został utrzymany aż do kapitulacji Warszawy. W latach 1940–1944 znajdowały się tu niemieckie magazyny uzbrojenia (wokół nich zbudowano szereg murowanych schronów wartowniczych), które były celem ataków polskiego ruchu oporu. Po zakończeniu wojny funkcjonował tu obóz jeńców niemieckich. W latach 1950–1978 fort należał do zaplecza lotniska wojskowego na Bemowie (zniwelowano wschodnią część wału szyi), następnie do Centralnego Wojskowego Klubu Sportowego „Legia”.
W 1999 fort Bema i przyległy obszar przejął Urząd m.st Warszawy, który przeznaczył zabudowania fortu na centrum rekreacyjno-wypoczynkowe, a jego „zieloną” otulinę – pod zabudowę mieszkaniową. Fort uznawany był wtedy za jeden z najlepiej zachowanych i najciekawszych elementów Twierdzy Warszawa, mimo wtórnego zadrzewienia, silnego zanieczyszczenia wody w rowie oraz licznych uszkodzeń wałów i nasypów (powstałych w wyniku budowy rowerowego toru przełajowego). W prawym skrzydle koszar rozpoczęła nielegalną działalność firma „Centrum Folkloru–Piknik”, pozostałe budowle były wielokrotnie dewastowane.
Od 2002 trwały prace zmierzające do przekształcenia tego obiektu na park miejski. Podczas prac remontowych zasypano odcinek rowu międzyfortowego, zniekształcono profile nasypów na magazynach i profil rowu. Na koronie wału piechoty poprowadzono ścieżki z tzw. kostki Bauma, a także zbudowano żelbetowy mur oporowy przy jednej z przypadkowo wytyczonych ścieżek i nowy mostek niemający związku z fortyfikacjami. Po renowacji fort odwiedzany jest przez okolicznych mieszkańców.

</doc>
<doc id="779551" url="https://pl.wikipedia.org/wiki?curid=779551" title="Bury Park">
Bury Park

Bury Park – dzielnica angielskiego miasta Luton. Liczy ok. 13,5 tysiąca mieszkańców, których dużą część stanowią osoby pochodzenia pakistańskiego i bangladeskiego. Z myślą o nich w mieście istnieje jeden z największych w Wielkiej Brytanii meczetów. 

</doc>
<doc id="779552" url="https://pl.wikipedia.org/wiki?curid=779552" title="Węzeł ratowniczy">
Węzeł ratowniczy

Węzeł ratowniczy (w żeglarstwie) lub węzeł skrajny tatrzański (nazwa używana we wspinaczce) – jeden z węzłów stosowanych we wspinaczce, żeglarstwie oraz ratownictwie. Szczególnie przydatny w sytuacjach, gdy wokół danego przedmiotu (własnego ciała, drzewa, bloku skalnego lub punktów zaczepienia uprzęży wspinaczkowej) należy zawiązać niezaciskającą się pętlę. 
Zastosowanie w żeglarstwie.
Jest jednym z najważniejszych węzłów żeglarskich o uniwersalnym zastosowaniu – umiejętność wiązania go jest wymagana od wszystkich żeglarzy. Stosowany między innymi do wiązania pętli na końcu cumy, mocowania końca liny do ucha oraz w wielu innych sytuacjach, w których potrzebna jest niezaciskająca się pętla, łatwa do rozwiązania nawet po obciążeniu węzła. 
Wbrew nazwie i obiegowej opinii nie jest używany do ratowania, zaś nauczany niekiedy sposób wiązania go na sobie nie ma większego zastosowania w praktyce.
Zastosowanie we wspinaczce.
Dawniej używany do przewiązywania się liną w pasie. Obecnie bywa używany do łączenia liny z uprzężą (częściej jednak używa się do tego celu podwójnej ósemki), oraz do oplatania pętlą z liny dużych bloków skalnych lub drzew, wykorzystywanych jako element stanowiska. W obu przypadkach sam węzeł nie stanowi wystarczającego zabezpieczenia – konieczne jest wykonanie dodatkowego węzła zabezpieczającego wolny koniec liny.
Alternatywne formy węzła.
Istnieją dwie różne (nierównoważne topologicznie) formy węzła. Przyjmuje się, że w prawidłowo zawiązanym węźle wolny koniec liny wychodzi w kierunku wnętrza pętli (patrz rys.). Alternatywna postać węzła (z wolnym końcem na zewnątrz) jest znana w literaturze anglojęzycznej jako "cowboy bowline" lub "Dutch Navy bowline". Według różnych źródeł, alternatywna forma może być zarówno "lepsza", jak i "gorsza" od postaci tradycyjnej, przy czym jako powód uznania jednego z wariantów za "gorszy" podaje się różnice w łatwości przypadkowego rozwiązania niezabezpieczonego węzła, oraz nieznaczne różnice wytrzymałości (bez podania wiarygodnych wyników badań).
Wady (we wspinaczce).
Uwaga.
Niedopuszczalne jest rozciąganie pętli (patrz rysunek) bez przyłożenia odpowiednio dużej siły do obciążanego końca liny. Rozciąganie samej tylko pętli niezabezpieczonego węzła może spowodować zmianę jego konfiguracji i w konsekwencji – rozwiązanie się węzła. W szczególności, niedopuszczalne jest wpięcie tej pętli np. do punktu centralnego stanowiska i zawiśnięcie na niej (o ile węzeł nie jest prawidłowo zabezpieczony). 
W literaturze takie nieprawidłowe użycie węzła skrajnego tatrzańskiego nazywane jest "obciążaniem jednocześnie w trzech kierunkach" – w istocie chodzi jednak o to, by siły rozciągające pętlę nie miały wartości wyższej, niż siła działająca na cały węzeł (oznaczona na rysunku strzałką).
Sposób wiązania.
Poniższe ilustracje pokazują kolejne fazy wiązania węzła (nie pokazano dodatkowego węzła zabezpieczającego). Podpisy pod rysunkami stanowią mnemotechniczne ułatwienie w zapamiętaniu sekwencji czynności.
Bibliografia.
 

</doc>
<doc id="779553" url="https://pl.wikipedia.org/wiki?curid=779553" title="Torrio">
Torrio



</doc>
<doc id="779557" url="https://pl.wikipedia.org/wiki?curid=779557" title="Wojciech Remigian Prażmowski">
Wojciech Remigian Prażmowski

Wojciech Remigian Prażmowski herbu Belina (zm. w 1685 roku) – chorąży nadworny koronny, starosta łomżyński w 1668 roku.
Był synem Andrzeja kasztelana warszawskiego i Jadwigi Zofii Kożuchowskiej, pochodził z Prażmowa k. Grójca Miał trzech braci: prymasa Mikołaja, biskupa łuckiego Franciszka Michała i wojewodę płockiego Samuela Jerzego. 
W 1648 uczestniczył w elekcji króla Jana Kazimierza. 22 listopada 1658 został mianowany podkomorzym czerskim. W 1659 był chorążym wołyńskim. 25 maja 1668 został starosta grodzkim łomżyńskim posłował z ziemi łomżyńskiej na sąd abdykacyjny. Wziął udział w elekcji Michała Korybuta Wiśniowieckiego, król mianował go 7 października 1669 chorążym nadwornym.Przed rokiem 1670 sprzedał starostwo wareckie. Prowadził proces o ziemie i zamek z prawowitymi właścicielami Michałowa (Górnego) z rodu Michałowskich. Bracia prymasa spalili zamek w Michałowie. 1 lipca 1672 podpisał akt konfederacji malkontentów przeciwko królowi Michałowi, podobnie jak brat Samuel Jerzy ukarany w obozie pod Gołębiem ma utratę urzędów i konfiskatę dóbr i majątku. Po sejmie pacyfikacyjnym w 1673 wraca do życie politycznego. Jest elektorem Jana III Sobieskiego z ziemi łomżyńskiej w 1674, zostaje też mianowany deputowanym do Trybunału Skarbowego w Radomiu . Był posłem na sejm koronacyjny 1676 i kolejny w 1681. Był dziedzicem Pękoszewa, Woli Pękoszewskiej, od 1667 posiadał Łopiennik Lacki, na mocy testamentu brata Mikołaj wziął cześć rodzinnego Prażmowa i Bobrowce. Pierwsza zona Anna Radziejowska córka Hieronima i siostra kardynała Michała Radziejowskiego wniosła mu w posagu Osuchów. Z pierwszego małżeństwa miał syna Hieronima Kazimierza starostę mszczonowskiego. Druga żoną Wojciecha była Zofia Świętosława Dunin-Rajecka wdowa po Mikołaju Potockim miał z nią dwóch synów Mikołaja pułkownika wojsk saskich i Pawła (zm. 1706) starostę łomżyńskiego. Wojciech Remigian zmarł przed 10 września (data nominacji następcy na stanowisko chorążego nadwornego) 1685.

</doc>
<doc id="779558" url="https://pl.wikipedia.org/wiki?curid=779558" title="Prawa człowieka w Tadżykistanie">
Prawa człowieka w Tadżykistanie

Prawa człowieka w Tadżykistanie opierają się na konstytucji uchwalonej w 1994 roku. Zgodnie z opiniami międzynarodowych organizacji, walczących o prawa człowieka i demokrację (m.in. Reporterzy bez granic, Amnesty International) Tadżykistan należy do grupy państw, w których prawa człowieka są łamane. Władze Tadżykistanu oskarża się m.in. o stosowanie tortur, znęcanie się nad więźniami, łamanie wolności słowa, naruszenia w sądownictwie, porywanie kobiet i dzieci, ograniczenie wolności religijnej, przemoc i dyskryminację kobiet.
Kara śmierci. Od kwietnia 2004 roku obowiązuje w Tadżykistanie moratorium na wykonywanie kary śmierci.
Kontekst historyczny.
Tadżykistan ogłosił niepodległość 9 września 1991 roku – wcześniej był częścią ZSRR. W latach 1992–1997 w Tadżykistanie toczyła się wojna domowa pomiędzy ugrupowaniami opozycyjnymi (w tym islamistycznymi) a władzami Tadżykistanu. Konflikt wygrała strona rządowa, która uzyskała przewagę dzięki pomocy wojskowej ze strony Rosji i Uzbekistanu. Porozumienie pokojowe podpisano w 1997 roku.
Od 1992 roku władzę w kraju sprawuje Emomali Rahmon (w latach 1992–1994 był Przewodniczącym Rady Najwyższej Tadżykistanu, tymczasową głową państwa, a od 16 listopada 1994 roku sprawuje urząd prezydenta). Rahmona oskarża się o łamanie praw człowieka i rządy autorytarne. 6 listopada 1994 roku Tadżykistan uchwalił konstytucję, która gwarantowała przestrzeganie praw człowieka. Konstytucję dwukrotnie zmieniano na drodze referendum: po raz pierwszy 26 września 1999 roku, a po raz drugi 22 czerwca 2003 roku. Nowelizacja konstytucji w 1999 roku pozwoliła na utworzenie nowego, dwuizbowego parlamentu (artykuł 48) oraz przedłużyła kadencję prezydencką z pięciu do siedmiu lat (artykuł 65).
Raport Johna Kerry'ego z 2013 roku.
19 kwietnia 2013 roku Sekretarz Stanu USA John Kerry przedstawił w Kongresie Stanów Zjednoczonych raport o sytuacji praw człowieka na świecie w 2012 roku. Według raportu Tadżykistan jest państwem autorytarnym, zdominowanym przez prezydenta Emomalego Rahmona i jego zwolenników. Według raportu konstytucja Tadżykistanu przewiduje wielopartyjny system polityczny. Według raportu najważniejszymi problemami praw człowieka w Tadżykistanie są: stosowanie tortur, znęcanie się nad więźniami przez siły bezpieczeństwa, ograniczanie wolności słowa, ograniczanie wolności religijnej, dyskryminacja i przemoc wobec kobiet. John Kerry wskazał także uwagę na: naruszenia w sądownictwie, trudne i zagrażające życiu warunki więzienne, zakaz międzynarodowego monitorowania dostępu do więzień, ograniczenia w edukacji religijnej, handel ludźmi (głównie kobietami do domów publicznych i dziećmi) oraz korupcja. Raport wskazał, że funkcjonariusze służb bezpieczeństwa i pracownicy państwowi działają bezkarnie, a liczba oskarżeń wobec urzędników państwowych o łamanie praw człowieka jest bardzo mała. Zauważono, że sędziowie i prokuratorzy zarabiają mało, przez co są bardziej podatni na korupcję.
Sądownictwo.
W Tadżykistanie dochodzi do naruszeń w sądownictwie. Sędziowie i prokuratorzy są podatni na korupcję. Od 2015 roku w wyniku zmian w ustawodawstwie oraz manipulacji politycznych pogorszył się los prawników. Prawnicy za wykonywanie obowiązków są represjonowani. Za sprawą ustawy regulującej wymogi licencyjne dla prawników (przyjętą w listopadzie 2015 roku) liczba prawników spadła z ponad 1200 do 600.
Wolność słowa.
W Tadżykistanie ograniczona jest wolność słowa. W rankingu wolności słowa przeprowadzonym przez organizację pozarządową Reporterzy bez Granic Tadżykistan zajął w 2016 roku 149. miejsce. Raport Sekretarza Stanu USA Johna Kerry’ego z 2013 roku mówi, że osoby naruszające ograniczenia są aresztowane lub poddawane karze grzywny. Po wyborach parlamentarnych w 2015 roku zaostrzono walkę z religią.
Wolność religijna.
Działalność grup religijnych jest ograniczana przez konieczność rejestracji związku wyznaniowego w Państwowym Komitecie do Spraw Religijnych. Władze państwowe chcą doprowadzić do zeświecczenia państwa.
Chrześcijanie.
W Tadżykistanie żyje ok. 66 tys. chrześcijan, którzy stanowią nieliczną mniejszość religijną. Kościoły protestanckie, które prowadzą ewangelizację są zwalczane, a ich członkowie doświadczają napaści, gróźb, aresztowań i kar finansowanych. W Światowym Indeksie Prześladowań 2020, stworzonym przez organizację Open Doors Tadżykistan zajął 33. miejsce.
Islam.
Od 2005 roku władze państwowe znacznie ograniczyły pielgrzymki muzułmanów do miejsc świętych. Na początku października 2007 roku w Duszanbe zburzono trzy czynne meczety, a kilkanaście innych zamknięto. Jak twierdzą władze z Wydziału Spraw Religijnych meczety nie zostały zarejestrowane w ministerstwie sprawiedliwości i psuły architekturę miasta. Jeden z meczetów zbudowano w 1992 roku, jeszcze przed wybuchem wojny domowej w Tadżykistanie, ze składek wiernych i bez przerwy był wykorzystywany przez wiernych. Przeprowadzana jest również stopniowa weryfikacja mułłów.
Świadkowie Jehowy.
Przez wiele lat działalność Świadków Jehowy była w kraju znacznie ograniczona. 11 października 2007 roku została zakazana całkowicie. Jak wyjaśnił minister kultury Mirzoshohruh Asrorow, ich praktyka chodzenia od domu do domu, odmowa pełnienia służby wojskowej i wyrażana przez Świadków Jehowy nietolerancja wobec innych religii jest sprzeczna z prawem. Deportowano dwóch misjonarzy Biblijnej Szkoły Strażnicy – Gilead. Świadkowie Jehowy w tym kraju odnotowali w swych szeregach 14% wzrostu w roku 2007 i wnieśli dwie kolejne apelacje, które zostały odrzucone. Jeden z członków wyznania, Szamil Chakimow, został skazany na siedem i pół roku więzienia, a za odmowę służby wojskowej Rustamdżon Norow otrzymał wyrok trzech i pół roku pobytu w kolonii karnej.
Żydzi.
Od wielu lat w Tadżykistanie dochodzi do częstych dyskryminacji ludności żydowskiej. Na początku lutego 2006 roku na polecenie władz państwowych zburzono jedyną czynną w Tadżykistanie synagogę oraz kilka innych budynków służących miejscowym Żydom. Po skandalu i wielu kontrowersjach na arenie międzynarodowej w zamian za zburzoną synagogę 20 marca 2006 roku władze miasta ofiarowały gminie żydowskiej nowy teren przy ulicy Nazyina Khikmeta 26 pod budowę nowego miejsca modlitwy, jednak na własny koszt. Gmina żydowska jednak nie jest w stanie wybudować nowej synagogi, ze względu na brak środków finansowych. Obecnie synagoga w Duszanbe mieści się w budynku ofiarowanym przez Hasana Assadullozodę – szefa Orienbanku i szwagra prezydenta Emomalego Rahmona.
Tadżyccy uchodźcy.
Zła sytuacja polityczna i gospodarcza kraju zmusza Tadżyków do ucieczki z kraju. Od 2015 roku coraz więcej Tadżyków próbuje dostać się do Polski. Wielu uchodźców z Tadżykistanu ucieka do Polski przez Białoruś. W 2014 roku 107 osób z tego kraju złożyło na granicy Polski wnioski o ochronę, w 2015 – 541, w I półroczu 2016 roku 656 osób. Część uchodźców trafia z powrotem do Białorusi, skąd na mocy porozumień dwustronnych z Tadżykistanem mogą być odesłani z powrotem. Uchodźcy, którzy wrócili do Tadżykistanu, są poddawani represjom.
W 2014 roku Tadżykistan nie wpuścił do swojego kraju około 10 tys. afgańskich uchodźców uciekających przed wojną.

</doc>
<doc id="779560" url="https://pl.wikipedia.org/wiki?curid=779560" title="Barton-le-Clay">
Barton-le-Clay

Barton-le-Clay – wieś i civil parish w dystrykcie (unitary authority) Central Bedfordshire w hrabstwie Bedfordshire w Anglii. W 2011 roku civil parish liczyła 4992 mieszkańców. Na terenie miejscowości znajdują się cztery świątynie różnych wyznań chrześcijańskich, z czego trzy są obecnie czynne.

</doc>
<doc id="779561" url="https://pl.wikipedia.org/wiki?curid=779561" title="Kollywood">
Kollywood

Kollywood () – tamilski przemysł filmowy, ma swoją siedzibę w Madrasie. Nazwa jest zbitką nazwy dzielnicy Madrasu, Kodambakkam, gdzie kręcono szereg filmów długometrażowych i Hollywood. Kollywood jest jednym z największych centrów filmowych w Indiach.
Pierwszy dźwiękowy tamilski film, "Kalidas", powstał w 1931 roku.

</doc>
<doc id="779562" url="https://pl.wikipedia.org/wiki?curid=779562" title="Miłość i odpowiedzialność">
Miłość i odpowiedzialność

Miłość i odpowiedzialność – studium etyczne miłości i małżeństwa autorstwa ks. bp. Karola Wojtyły. Pierwsze wydanie zostało przygotowane staraniem Towarzystwa Naukowego KUL w Lublinie w 1960 roku. Następnie książkę wielokrotnie wydawano w Polsce, jak również w innych krajach, między innymi w USA, Niemczech, we Włoszech, w Hiszpanii, we Francji, w Rosji, a nawet w Japonii.
Okoliczności powstania książki.
Impulsem dla młodego profesora KUL-u do napisania książki były wykłady z etyki, które prowadził w latach 50. Obok rozmów ze studentami przy okazji wykładów, Ks. Wojtyła zebrał także grupę ok. 20 młodych, którzy zaczęli mówić o sobie "Rodzinka". Spotykali się na modlitwie, dyskusjach filozoficznych, pomocy niewidomym i chorym. Grupa urosła później do ok. 200 osób, a ich działalność poszerzyła się o wakacyjne wyprawy kajakowe i narciarskie. Te spotkania i dyskusje z młodymi dały Wojtyle materiał do napisania książki. "Miłość i odpowiedzialność" jest zatem owocem nieustannej konfrontacji życia i refleksji intelektualnej. Tego, co objawiło się w wyniku rozmów o doświadczeniach osobistych młodych ludzi, w ich świadectwach o miłości, i pewnych pojęć i twierdzeń natury filozoficznej i teologicznej. Według słów samego autora przedmiotem analiz przedstawionych w książce jest:
Główne myśli.
Wyjątkowa natura osoby ludzkiej.
Wojtyła w swoich rozważaniach wychodzi od podkreślenia wyjątkowości człowieka wśród innych bytów, ta wyjątkowość powoduje godność, a jednocześnie zobowiązanie go do doskonałości. Sfera seksualna człowieka nie jest więc problemem ciała, lecz całej osoby ludzkiej. Człowiek jako wyjątkowa istota obdarzona życiem wewnętrznym pragnie prawdy i dobra. Człowieka angażują dwa problemy – problem ostatecznej celowości wszystkiego oraz problem moralny – jak być dobrym i posiąść pełnię dobra. Wyjątkowa natura człowieka musi zaznaczać się w jego relacjach z rzeczami i osobami.
Utylitaryzm – „używanie”.
Takiemu rozumieniu sprzeciwia się utylitaryzm, Wojtyła zaznacza, że był on zawsze obecny, lecz teraz jest uświadomiony i programowo sprecyzowany. Pragnienie bycia szczęśliwym jest pragnieniem każdego człowieka, lecz niebezpieczeństwem jest użycie do tego celu drugiej osoby jako przedmiotu w realizacji „swojego szczęścia”. Program utylitaryzmu maksimum przyjemności, minimum przykrości jest sprzeczny ze strukturą czynów ludzkich, gdyż to co moralnie dobre często łączy się z wyrzeczeniem. Tutaj autor wprowadza słowo „używanie”, jako określenie egoistycznego uprzedmiotowienia człowieka, które jest przeciwieństwem altruizmu – miłości.
Norma personalistyczna.
Na podstawie kultury katolickiej Wojtyła sformułował personalistyczną koncepcję miłości. Człowiek jest zobowiązany do bezwarunkowego miłowania drugiego człowieka i bynajmniej nie chodzi tutaj tylko o dwie osoby darzące się uczuciem, ale o wszelkie relacje międzyludzkie. To zobowiązanie, rozpatrywane przez Wojtyłę w duchu personalizmu i nazwane dlatego „normą personalistyczną”, dotyczy całego człowieka, ujętego jako integralna (duchowo-cielesna) osoba ludzka, niezależnie od sytuacji społecznej, gdyż nawet małżeństwo może stać się zalegalizowanym używaniem. „Norma personalistyczna” odsłania oczywistą i niezbywalną godność osoby i domaga się konsekwencji we wszelkich sferach życia, w tym także seksualnej.
Początek i natura miłości.
Natura i rozwój miłości między mężczyzną i kobietą analizowana jest przez Autora w trzech aspektach: metafizycznym, psychologicznym i etycznym.
Analizy pokazują rozwój relacji miłości: od poziomu zmysłowego poprzez uczucia do miłości duchowej. Pełnia miłości jest integracją tych trzech poziomów.
Poziom zmysłowy.
Zazwyczaj miłość rodzi się na podłożu popędu seksualnego. W bezpośrednim zetknięciu się mężczyzny i kobiety zawsze zachodzi jakieś wrażenie zmysłowe, do którego często dołącza się wzruszenie, gdyż reprezentują oni dla siebie wzajemnie pewną wartość. Wzruszenie może być także spowodowane wartościami duchowymi, jednak zazwyczaj w przypadku bezpośredniego spotkania kobiety i mężczyzny przeważa wzruszenie wartościami podpadającymi pod zmysły. Można mówić o przeżyciu piękna, np. piękna ciała. Piękno jest zasadniczo przedmiotem poznania kontemplacyjnego, wywołuje w człowieku radość, którą Augustyn z Hippony określał mianem "frui", nie ma więc charakteru używania, czyli konsumpcyjnego. Zmysłowość jednak, która budzi się pod wpływem wartości seksualnej drugiej osoby, ma charakter bardziej skłonny do używania. Dlatego właściwie przeszkadza ona w przeżyciu piękna. Ciało kobiety dla zmysłowości mężczyzny jawi się przede wszystkim „jako przedmiot użycia”. Ponieważ ta reakcja zmysłowości jest spontaniczna, odruchowa, nie można mówić, że jest moralnie zła, jest poniekąd naturalna. Jednak osoba ludzka nie może być przedmiotem użycia, dlatego reakcja sumienia na poruszenia zmysłowości jest czymś łatwo zrozumiałym. Nie można też zmysłowości, jako takiej, nazywać jeszcze miłością, choć jest ona tworzywem oblubieńczej miłości małżeńskiej. Może jednak równie dobrze stać się przeciwieństwem miłości, gdyż jest zupełnie ślepa na osobę a zwraca się wszędzie tam, gdzie „pojawi się możliwy przedmiot użycia”. Przedmiot ten może być dostarczony przez zmysły zewnętrzne, np. dotyk, wzrok, ale może też go dostarczyć wyobraźnia czy pamięć. Można zatem nawiązać kontakt z „ciałem” osoby fizycznie nieobecnej.
Poziom uczuć.
Wzruszenie związane ze spotkaniem mężczyzny i kobiety, oprócz poziomu zmysłowego ukierunkowanego ku przeżyciu wartości ciała jako przedmiotu użycia, może być doświadczane na poziomie uczuć. Przedmiotem przeżycia emocjonalnego będzie wtedy „męskość”, wywołująca wrażenie „siły” i „kobiecość”, wraz ze swym „wdziękiem”. Reakcja uczuciowa jest podobna do zmysłowej w postawie, ale różni się co do treści. Jednak uczuciowość – która wyraża się poprzez czułość – nie jest konsumpcyjna, wydaje się być wolna od pożądania w tym znaczeniu, co zmysłowość. Jest w niej natomiast pragnienie bliskości i zbliżenia, a równocześnie wyłączności i intymności. Z tego względu często utożsamia się ją mylnie z miłością duchową.
Istnieje pewna rozbieżność psychologiczna między mężczyzną i kobietą co do ich udziału w tej miłości: mężczyzna jest bardziej zmysłowy, kobieta jest bardziej uczuciowa. Jest ona skłonna do uznania jeszcze za przejaw miłości uczuciowej tego, w czym mężczyzna już uświadamia sobie wyraźnie działanie zmysłowości oraz chęci użycia. Ta większa zdolność mężczyzn do obiektywizacji wiąże się z ich większą odpowiedzialnością za kształt miłości.
Na tym poziomie często dochodzi do idealizacji drugiej osoby, uczucie każe „wkładać” w osobę ukochaną wiele wartości, których ona sama w sobie nie musi koniecznie posiadać. Konsekwencją tego jest później rozczarowanie, a czasem wręcz nienawiść.
Poziom ducha.
To nie ciało i zmysły są zasadniczą treścią miłości, jest ona zawsze jakąś sprawą wnętrza i ducha. Wolna wola jest tą „ostatnią instancją”, bez której miłość nie ma w sobie pełnej osobowej wartości. Miłość potrzebuje wolności, ta zaś możliwa jest jedynie dzięki prawdzie. Pożądanie zmysłowe oraz zaangażowanie uczuciowe mają swoją wewnętrzną prawdziwość. Jest to jednak "prawda subiektywna", zależna od danej osoby doświadczającej doznań i uczuć. Jest ona potrzebna, miłość wymaga jednak także "prawdy obiektywnej". Dotrzeć do niej można w drodze analizy etycznej.
"Prawda obiektywna" domaga się przede wszystkim rozpoznania i afirmacji "wartości osoby". Wartość ta jest różna względem wartości wrodzonych lub nabytych, które tkwią w osobie, jak np. jej zdolności, cechy charakteru, piękno fizyczne itp. Różni się też od wartości seksualnej, gdyż płeć jest tylko właściwością osoby, a nie całą osobą. Tak rozumiana "wartość osoby" jest uprzednia wobec wszystkich innych jej wartości. Uczucie – skupiające się tak mocno wokół „kobiecości” i „męskości” – jeśli nie jest zintegrowane z "afirmacją osoby", może się z czasem wyczerpać w świadomości emocjonalnej tak mężczyzny, jak i kobiety.
Potępienie sytuacjonizmu.
Wojtyła potępia sytuacjonizm. Musi on zostać odrzucony, ponieważ gdyby go przyjąć, to wtedy każde stadium miłości byłoby normą działania i niemożliwa byłaby głęboka miłość. Sytuacjonizm jest więc niezgodny z doświadczeniem, dlatego człowiek potrzebuje prawdy obiektywnej. Aby odkryć pełnię miłości trzeba najpierw osiągnąć pełnię etyczną. Afirmacja wartości drugiej osoby musi znaleźć się u podstaw wszystkiego.
Miłość jako bezwarunkowy wybór osoby.
Wojtyła pisze, że moralna siła prawdziwej miłości leży w pragnieniu szczęścia, czyli dobra dla drugiej osoby – to zmusza do nieustannego wysiłku i jak mówi autor „każe nawet złym osobom szukać dobra”. Miłość jest czymś, co pozwala na wyzbycie się egoizmu, pozwala na oddanie się z miłości drugiej osobie. Miłość wzajemna dwóch osób nie może się narodzić inaczej, jak tylko poprzez pewną ofiarę i zaparcie się samego siebie.
Zostaje to precyzyjnie ujęte w toku analizy miłości budowanej w kilku perspektywach metodologicznych: najpierw psychologicznej, a w końcu metafizycznej. Z rozważań tych autor wysnuwa doniosłe pojęcie miłości oblubieńczej – jako tej najpełniejszej, ogarniającej fascynację seksualną, uczucie, a w końcu rozpoznanie drugiej osoby jako metafizycznego dobra.
Wypaczenia miłości.
Wszelkie wypaczenia miłości to dezintegracja, częściowe, a nie całościowe pojmowanie człowieka – może to być pożądliwość ciała, wówczas człowiek widzi tylko ciało, a nie osobę, ale także egoizm, który może przyjąć dwie postaci. Pierwsza łatwo widoczna postać to egoizm uczuciowy – swoista zabawa cudzym uczuciem, drugą postacią, o wiele łatwiejszą do ukrycia jest egoizm zmysłów – pozorna miłość dążąca do zaspokojenia tylko swoich potrzeb. Podkreśla także rolę całościowego wychowania, gdyż tylko takie wychowanie jest wychowaniem do prawdziwej miłości.
Bardzo wyraźnie także zwraca uwagę, że dzisiejszy kryzys miłości jest wynikiem kryzysu cnoty, który jest wynikiem wypaczonego stosunku do wartości. Źródła tego kryzysu upatruje w słabej woli, a ona z kolei prowadzi do niedorozwoju etycznej istoty miłości.
Godność ciała.
Wojtyła rozpoznaje człowieka jako osobę integralną, czyli harmonijne połączenie ciała i duchowości. Jest tak zgodny z antropologią Biblii, także z humanizmem chrześcijańskim św. Tomasza z Akwinu. Więc nie deprecjonuje wartości ciała, lecz przywraca mu właściwe miejsce. Wartość ciała staje się cząstką miłości osoby. Prawdziwym dobrem pożądanym w miłości dwóch osób jest osoba, także zatem ciało, lecz nie tylko ciało. Jest to zalążek nowatorskiej, nazwanej tak, „teologii ciała”, którą autor po latach, już jako Jan Paweł II, przedstawi w książce "Mężczyzną i niewiastą stworzył ich".
Natura małżeństwa.
Małżeństwo ma naturę monogamiczną, gdyż taka jest natura osobowej miłości mężczyzny i kobiety. Nierozerwalna natura sakramentu wynika z natury samego człowieka. Małżeństwo jako instytucja mająca specyficzną strukturę inter-personalną jest właściwym środowiskiem dla relacji intymnych i dla zbudowania rodziny, w kontekście życia społeczeństwa.
Miłość w życiu osób konsekrowanych.
Powołanie do życia w czystości nie pomniejsza znaczenia miłości – jest ono także relacją do, tylko w tym przypadku do osoby pisanej przez duże O, i musi spełniać wszystkie kryteria prawdziwej miłości międzyosobowej.
Streszczenie.
Książka "Miłość i odpowiedzialność" została podzielona przez autora na pięć działów: "Osoba a popęd", "Osoba a miłość", "Osoba a czystość", "Sprawiedliwość względem Stwórcy" oraz ostatni dział "Seksuologia a etyka", dodany przez Wojtyłę jako spojrzenie uzupełniające.
W pierwszym rozdziale autor dokonuje analizy osoby jako podmiotu i przedmiotu. Po głębokiej analizie słów podmiot i przedmiot przechodzi do analizy słowa osoba. Analiza taka jest potrzebna do dalszych rozważań nad człowiekiem i problematyką katolickiej etyki seksualnej o której książka traktuje. Autor konkluduje:
I właśnie owe zasady postępowania wobec drugiej osoby jako przedmiotu działania Autor opisuje w kolejnych rozdziałach książki, gdzie szczegółowo analizuje słowo „używać”. Przy okazji tych rozważań Autor podaje definicję miłości, która jest przeciwieństwem używania osoby jako środka do celu:
Po przeprowadzeniu tej głębokiej analizy autor przechodzi do interpretacji popędu. Karol Wojtyła pisze, że popęd seksualny nie istnieje w oderwaniu od konkretnego człowieka, lecz nie stanowi konkretnych wykończonych działań, stanowi tylko do takich tworzywo. Osoba może używać popędu według własnego uznania, może nim dysponować. Autor również ukazuje popęd w świetle różnych interpretacji.
W kolejnym dziale „Osoba a miłość”, autor analizuje samo słowo „miłość” oraz przedstawia różne oblicza miłości. Miłość jako upodobanie według Karola Wojtyły jest najściślej związana z poznaniem umysłowym.
Miłość jako pożądanie, jak pisze Autor, nie sprowadza się do samych pożądań, jest pragnieniem dobra dla siebie, jednak gdyby sama miłość nie wychodziła ponad pożądanie, byłaby zła i niepełna, dlatego musi być niejako uzupełniana miłością rozumianą jako życzliwość, która nie pozwala pragnąć osoby jako dobra dla siebie, trzeba przede wszystkim pragnąć również dobra drugiej osoby. W tej części książki Autor porusza również problematykę miłości oblubieńczej, zmysłowości oraz przeprowadza analizę etyczną miłości.
Kolejnym działem jest "Osoba a czystość". Autor opisuje tu między innymi takie zagadnienia jak: pożądliwość ciała, pełny sens czystości. Przedstawia również metafizykę wstydu oraz problematykę wstrzemięźliwości. Opisując pełny sens czystości Autor powołuje się na Arystotelesa i św. Tomasza z Akwinu. W książce czytamy, że czystości nie sposób pojąć bez cnoty miłości która wyzwala od postawy użycia, która nie wynika z samej zmysłowości tylko z subiektywizmu wartości, który stwarza warunki egoizmowi uczuć i zmysłów. Zjawisko wstydu Autor obserwuje związek wstydu z osobą którego rozwój idzie w parze z rozwojem osobowości. Wstyd związany z ciałem jest w pewnej mierze wstydem ciała. Miłość nie znosi wstydu seksualnego ponieważ wstyd stanowi naturalną obronę osoby przed zepchnięciem jej na poziom przedmiotu używania seksualnego. Dla miłości istnieje afirmacja wartości osoby w której wola osoby miłującej dąży do dobra osoby miłowanej. W absorpcji wstydu przez miłość nie chodzi tylko o zniesie i przeżycia wstydu, ale o wchłonięcie zaabsorbowanie go przez prawdziwą miłość.
Karol Wojtyła podejmuje także tematykę małżeństwa, nierozerwalności małżeństwa, wiele miejsca poświęca również aktowi małżeńskiemu oraz porządkowi który jest z nim związany. Problem małżeństwa ujęty jest zgodnie z normą personalistyczną, która z zasady jest w zgodzie jedynie z monogamią i nierozerwalnością małżeństwa, stoi natomiast w opozycji do licznych patologii, takich jak związki jednego mężczyzny z wieloma kobietami i jednej kobiety z wieloma mężczyznami, czyli wszelkimi formami poligamii oraz rozerwalnością małżeństwa:
Każdy akt małżeński musi posiadać swoją wewnętrzną sprawiedliwość, bez tej sprawiedliwości nie ma pełnego zjednoczenia małżonków w miłości. W tym miejscu Autor wyjaśnia problem dostosowania współżycia seksualnego do normy personalistycznej.
Widać tutaj, że natura zmierza do rozrodczości a rozrodczość jest związana z płodnością. Dlatego para małżeńska podejmując akt małżeński musi założyć, że mogą dać życie nowej osobie. Bez takiego założenia ich stosunek nie jest wzajemnie usprawiedliwiony:
Znaczenie.
Publikacja książki "Miłość i odpowiedzialność" wywołała oskarżenia adresowane pod adresem Wojtyły: „jak to możliwe, że takie świństwa pisze biskup”. Z młodym wykładowcą nie zgadzała się także znaczna część kadry naukowej samego uniwersytetu w Lublinie. Był początkowo bardzo krytykowany, ale ostatecznie okazało się, że jego podejście jest nie tylko poprawne, ale ewangelizacyjnie bardzo skuteczne w epoce powszechnej emancypacji seksualnej.
Zdaniem , badacza myśli Jana Pawła II, filozofia seksu i teologia ciała wyłożona w książce "Miłość i odpowiedzialność" stanowi przewrót ko­pernikański w filozofii.

</doc>
<doc id="779563" url="https://pl.wikipedia.org/wiki?curid=779563" title="Leandro Grimi">
Leandro Grimi

Leandro Grimi (ur. 9 lutego 1985 w San Lorenzo) – argentyński piłkarz, występujący na pozycji obrońcy. Jest piłkarzem Godoy Cruz Antonio Tomba, dokąd został wypożyczony ze Sportingu CP.
Kariera sportowa.
Grimi wcześniej grał w takich klubach jak CA Huracán i Racing Club de Avellaneda. W zespole z Mediolanu Grimi zadebiutował 11 stycznia 2007 w spotkaniu Pucharu Włoch przeciwko Unione Sportiva Arezzo, wygranym przez swój zespół 2:0. W sezonie 2006/2007 zdobył z Milanem Ligę Mistrzów, gdzie "Rossoneri" pokonali 2:1 po dwóch bramkach Filippa Inzaghiego. We włoskiej drużynie Grimi nie miał jednak zapewnionego miejsca nawet na ławce rezerwowych, dlatego też władze klubu zdecydowały się na wypożyczenie Argentyńczyka, który ostatecznie trafił do Sieny. W 2008 roku został wypożyczony do Sportingu.

</doc>
<doc id="779568" url="https://pl.wikipedia.org/wiki?curid=779568" title="Zielony Lasek (powiat giżycki)">
Zielony Lasek (powiat giżycki)

Zielony Lasek (niem. "Grünwalde") – osada mazurska w Polsce położona w województwie warmińsko-mazurskim, w powiecie giżyckim, w gminie Ryn nad jeziorem Kotek. Osada została założona w połowie XVII wieku. W latach dwudziestych należał do rodziny Westphal, obejmował 260 ha. Jej ostatnim niemieckim właścicielem był (od 1936 r.) Victor Adalbert hr. zu Dohna-Schlobitten (1903–1984), brat księcia Aleksandra zu Dohna-Schlobitten. Stary dworek, prawdopodobnie jeszcze z czasów barona von Hoverbeck, został wysadzony przez Rosjan w czasie I wojny światowej, ponieważ stanął na drodze ostrzału artyleryjskiego. Nowy budynek z 1919 roku przypisuje się architektowi Hermannowi Muthesiusowi (1861-1927).
Wieś powstała w ramach kolonizacji wschodnich terenów Prus Książęcych. W 1638 roku książę Jerzy Wilhelm Hohenzollern sprzedał 8 łanów pisarzowi starościńskiemu Bartłomiejowi Stangewaldtowi. Już w następnym roku specjalna komisja sprzedała mu również cztery lub pięć łanów na prawie chełmińskim, wolnych od czynszu. Przywilej dóbr został zatwierdzony przez księcia Fryderyka Wilhelma w 1645 roku. Dodatkowo nadano Stangewaldtowi dwa łany czynszowe na prawie chełmińskim z nadwyżki wsi Tałty, również uwolnione od wszelkich obciążeń. W 1682 roku dobra w Zielonym Lasku wydzierżawił kapitan wojsk pruskich Jan Wilhelm von Mülbe. Zielony Lasek należał do parafii ewangelickiej w Rynie.
Zielony Lasek pozostał majątkiem ziemskim aż do II wojny światowej; w przededniu jej wybuchu obejmował obszar 460 ha (łącznie z folwarkiem Bartlikowo). W latach 20. XX wieku należał on do rodziny Westphal. Po 1945 roku na jego bazie założono Państwowe Gospodarstwo Rolne Zielony Gaj (gmina Giżycko). W latach 1954–1972 wieś należała do gromady Ryn.
Obecnie we dworze mieści się pensjonat, a przy nim znajduje się stanica żeglarska „Zielony Gaj”.
Liczba mieszkańców w wieku XIX i XX kształtowała się następująco:
W latach 1975–1998 miejscowość należała administracyjnie do województwa suwalskiego.
Wskazówka – występuje również wariant nazewniczy miejscowości Zielony Gaj

</doc>
<doc id="779570" url="https://pl.wikipedia.org/wiki?curid=779570" title="American Football Conference">
American Football Conference

American Football Conference (skrót: AFC, "Amerykańska Konferencja Futbolowa") - jedna z dwóch konferencji w zawodowej lidze futbolu amerykańskiego, National Football League (NFL).
Historia.
AFC powstała na początku roku 1970, gdy doszło do połączenia dwóch rywalizujących do tego czasu lig futbolowych: NFL oraz American Football League (AFL). Nowo powstała liga, która przejęła nazwę "NFL", została pierwotnie podzielona na 6 dywizji (po 3 w każdej konferencji). Trzy drużyny z NFL (Cleveland Browns, Pittsburgh Steelers oraz Indianapolis Colts) weszły w skład AFC z dziesięcioma drużynami ligi AFL. Z pozostałych drużyn ligi NFL uformowano drugą konferencję - National Football Conference (NFC).
Kibice drużyn dawnej AFL okazywali niezadowolenie, gdyż liga porzuciła swoją nazwę i logo łącząc się ze swoim dotychczasowym, znienawidzonym rywalem. Jedyną pociechą był fakt, że nowo powstała konferencja AFC przejęła elementy loga AFL (litera "A" i otaczające ją gwiazdy). Od swego powstania w roku 1970 logo AFC pozostaje niemalże niezmienione, nie licząc lekkiego pogrubiania litery "A". Chociaż litera "A" w logo ligi AFL była niebieska, w logo konferencji AFC została z niewyjaśnionego powodu zamieniona na czerwoną.
Od czasu połączenia lig, do konferencji AFC dołączyło 5 zespołów, zaś dwa odeszły, co ustaliło liczbę drużyn na poziomie 16. Gdy Seattle Seahawks i Tampa Bay Buccaneers dołączyły do NFL w roku 1976, zostały przydzielone odpowiednio do NFC i AFC. Po jednym sezonie zamieniły swoje miejsca w konferencjach. Rozszerzenie w roku 1995 powiększyło AFC o drużynę Jacksonville Jaguars. W roku 2002, podczas dużej reorganizacji ligi, Seahawks wróciły do NFC.
W roku 1996 doszło do zawieszenia zespołu Cleveland Browns, a jego miejsce w AFC zajęła nowa drużyna, Baltimore Ravens. W roku 1999 Browns reaktywowali swój udział w NFL.
Gdy Houston Oilers opuścili swoje miasto w roku 1997, a dwa lata później stali się Tennessee Titans, właściciel drużyny wynegocjował z NFL zastrzeżenie nazwy "Oilers". Dlatego, gdy w roku 2002 doszło do rozszerzenia ligi, do AFC trafił zespół Houston Texans.
Podział.
Konferencja AFC składa się z 16 drużyn, podzielonych na 4 dywizje po 4 zespoły każda:
Rozgrywki w sezonie.
W sezonie ligowym każdy z 16 zespołów konferencji gra dwa mecze (u siebie i na wyjeździe) z trzema pozostałymi drużynami w dywizji oraz 10 meczów z pozostałymi drużynami NFL, które zostały mu przydzielone przez ligę w maju poprzedniego roku. Dwa z tych dziesięciu spotkań ustala się na podstawie wyniku drużyny w poprzednim sezonie. Pozostałe 8 meczów zespół rozgrywa z drużynami dwóch innych dywizji, zmienianych co sezon.
Ten sposób rozgrywek jest dla wszystkich drużyn jednej dywizji gwarancją gry przeciw wspólnym rywalom z "handicapem" 2 spotkań przydzielonych na podstawie siły drużyny z poprzedniego sezonu. W konferencji NFC rozgrywki prowadzone są w identycznym systemie.
Faza play-off.
Po zakończeniu sezonu następuje faza rozgrywek play-off, w której uczestniczy 6 najlepszych zespołów AFC: czterech zwycięzców dywizji oraz dwie drużyny nie-zwycięskie ("dzikie karty") z najlepszym dorobkiem punktowym w całej konferencji. Faza kończy się zwycięstwem jednej z drużyn, która staje się "Mistrzem AFC", zdobywa "Nagrodę Lamara Hunta" i awansuje do Super Bowl, w którym mierzy się ze zwycięzcą konferencji NFC.

</doc>
<doc id="779572" url="https://pl.wikipedia.org/wiki?curid=779572" title="Rafał Chyliński">
Rafał Chyliński

Rafał Chyliński, właśc. Melchior Chyliński (ur. 6 stycznia 1694 w Wysoczce, zm. 2 grudnia 1741 w Łagiewnikach) – polski duchowny zakonu franciszkanów konwentualnych, błogosławiony Kościoła katolickiego.
Życiorys.
Melchior (późniejszy o. Rafał) urodził się w rodzinie drobnej szlachty wielkopolskiej. Jego rodzicami byli Jan Arnolf Chyliński i Marianna Małgorzata z Kierskich. Wychowany religijnie przez matkę, od dziecka okazywał pobożność i miłosierdzie dla biednych. Uczył się w szkole jezuitów w Poznaniu. W 1712 roku zaciągnął się do wojska, jako zwolennik króla Stanisława Leszczyńskiego. Został oficerem i komendantem chorągwi. W 1715 r. opuścił wojsko i wstąpił do Zakonu Braci Mniejszych Konwentualnych w Krakowie. Śluby wieczyste złożył 26 kwietnia 1716 roku, a w czerwcu 1717 roku otrzymał święcenia kapłańskie.
O. Rafał posiadał zdolność łączenia posługi misyjnej z życiem ascetycznym. Był cenionym spowiednikiem, kaznodzieją i opiekunem cierpiących, ubogich i opuszczonych. Jego pobożność oraz miłosierdzie już za życia zjednały mu opinię świętości. Ostatnie piętnaście lat przebywał kolejno w Warce, w Krakowie i w Łagiewnikach, które stały się później dzielnicą Łodzi. W roku 1729 przebywał w Warce w kościele i klasztorze ojców Franciszkanów. W czasie epidemii (1736–1738) udał się do Krakowa, by tam – mimo ryzyka zakażenia – służyć chorym i umierającym. Zachowała się relacja świadka tych wydarzeń:
Choroba i przedwczesna śmierć przerwała jego posługę ubogim i chorym. O. Rafał zmarł mając 47 lat. Jego ciało spoczywa w klasztorze Franciszkanów w Łagiewnikach. Warte zanotowania są cudowne zdarzenia za jego pośrednictwem.
Kult.
Wkrótce po śmierci o. Rafała, osoby modlące się na jego grobie zaczęły otrzymywać różne łaski. Spowodowało to liczne pielgrzymki do jego grobu w Łodzi-Łagiewnikach. Następnie wszczęto proces beatyfikacyjny. 9 czerwca 1991 roku w Warszawie, w Parku Agrykola, papież Jan Paweł II ogłosił go błogosławionym, nazywając "człowiekiem wielkiej modlitwy i zarazem wielkiego serca dla ludzi biednych". Wspomnienie liturgiczne bł. Rafała Chylińskiego w Kościele katolickim obchodzone jest 2 grudnia.
W 20 rocznicę beatyfikacji Rafała Chylińskiego, w Gminie Buk, w której się urodził, zapoczątkowana została przez pasjonatów biegania z Bukowskiego Klubu Biegacza (Tomasz Giełda, Henryk Rogoziński, Marian Szymański) wraz z Parafią w Buku oraz Miejsko Gminnym Ośrodkiem Kultury impreza pod nazwą "Przełaj Parafialny im. Błogosławionego Rafała Chylińskiego". Uczestnicy (rowerzyści, biegacze i piechurzy w wieku od kilku miesięcy do ponad 80 lat) ruszają spod bukowskiego kościoła i pokonując 3,5 kilometrową trasę, którą chadzał Rafał Chyliński, docierają pod jego pomnik w Wysoczce, gdzie po krótkiej modlitwie i kilku słowach z historii, uczestnicy tą samą trasą wracają pod kościół w Buku, gdzie każdy uczestnik otrzymuje pamiątkowy medal i poczęstunek. Impreza odbywa się co rok na przełomie czerwca i lipca i stanowi ważny element w integracji społeczności (nie tylko lokalnej)
Jego imieniem zostało nazwane Miejskie Centrum Terapii i Profilaktyki Zdrowotnej w Łodzi.

</doc>
<doc id="779573" url="https://pl.wikipedia.org/wiki?curid=779573" title="National Football Conference">
National Football Conference

National Football Conference (skrót: NFC, "Krajowa Konferencja Futbolowa") - jedna z dwóch konferencji w zawodowej lidze futbolu amerykańskiego, National Football League (NFL).
Historia.
NFC powstała na początku roku 1970, gdy doszło do połączenia dwóch rywalizujących do tego czasu lig futbolowych: NFL oraz AFL - American Football League. W tym roku 13 drużyn grających wcześniej w NFL uformowało konferencję NFC, zaś trzy pozostałe (Cleveland Browns, Pittsburgh Steelers oraz Baltimore Colts) oraz 10 drużyn ligi AFL uformowało drugą konferencje - American Football Conference (AFC).
Przedstawiono 5 planów podziału konferencji na dywizje. Urządzono losowanie ze szklanej kuli, w którego wyniku wybrano "plan nr 3":
Od momentu połączenia lig w roku 1970, do konferencji dołączyły 3 zespoły, ustalając liczbę zespołów na poziomie 16.
Gdy w roku 1976 do ligi dołączyły zespoły Seattle Seahawks i Tampa Bay Buccaneers, zostały dodane do Dywizji Zachodnich konferencji - odpowiednio - NFC i AFC. Po roku Buccaneers przeszli do Dywizji Centralnej NFC, zaś Seattle przeniesiono do Dywizji Zachodniej AFC. Seahawks zostali tam do roku 2002, w którym ponownie trafili do Dywizji Zachodniej NFC. W roku 1995 w konferencji pojawił się zespół Carolina Panthers.
Podział.
Konferencja NFC składa się z 16 drużyn, podzielonych na 4 dywizje po 4 zespoły każda:
Rozgrywki w sezonie.
W sezonie ligowym każdy z 16 zespołów konferencji gra dwa mecze (u siebie i na wyjeździe) z trzema pozostałymi drużynami w dywizji oraz 10 meczów z pozostałymi drużynami NFL, które zostały mu przydzielone przez ligę w kwietniu poprzedniego roku. Dwa z tych dziesięciu spotkań ustala się na podstawie wyniku drużyny w poprzednim sezonie. Pozostałe 8 meczów zespół rozgrywa z drużynami dwóch innych dywizji, zmienianych co sezon.
Ten sposób rozgrywek jest dla wszystkich drużyn jednej dywizji gwarancją gry przeciw wspólnym rywalom z "handicapem" 2 spotkań przydzielonych na podstawie siły drużyny z poprzedniego sezonu. W konferencji AFC rozgrywki prowadzone są w identycznym systemie.
Faza play-off.
Po zakończeniu sezonu następuje faza rozgrywek play-off, w której uczestniczy 6 najlepszych zespołów NFC: czterech zwycięzców dywizji oraz dwie drużyny nie-zwycięskie ("dzikie karty") z najlepszym dorobkiem punktowym w całej konferencji. Faza kończy się zwycięstwem jednej z drużyn, która staje się "Mistrzem NFC", zdobywa "Nagrodę George'a Halasa" i awansuje do Super Bowl, w którym mierzy się ze zwycięzcą konferencji AFC.

</doc>
<doc id="779576" url="https://pl.wikipedia.org/wiki?curid=779576" title="American Football League">
American Football League

American Football League (skrót: AFL, "Amerykańska Liga Futbolowa") – zawodowa liga futbolu amerykańskiego działająca w latach 1960-1969. 
Na początku roku 1970 doszło do jej połączenia z konkurencyjną ligą National Football League (NFL). Wszystkie 10 drużyn AFL weszły w skład połączonej ligi, która zachowała nazwę NFL.
Historia powstania ligi.
W 1959 roku amerykański przemysłowiec Lamar Hunt ogłosił chęć utworzenia zawodowej ligi futbolu amerykańskiego mającej stanowić konkurencję dla NFL. Podczas pierwszego spotkania założycielskiego w Chicago (14 sierpnia 1959) przedstawiciele przyszłych klubów z Dallas, Denver, Houston, Los Angeles, Minneapolis i Nowego Jorku zdecydowali, że liga, którą 22 sierpnia nazwano "American Football League", wystartuje w kolejnym roku. W październiku 1959 do grupy dołączyła drużyna z Buffalo, a miesiąc później - z Bostonu. W listopadzie i dodatkowo w grudniu odbył się nabór zawodników do powstających zespołów. Pierwszym komisarzem ligi został Lamar Hunt.
W styczniu 1960 właściciele klubu z Minneapolis otrzymali prawa do gry w NFL, rezygnując z udziału w rozgrywkach AFL. Szybko znaleziono zastępstwo i po kilku dniach, 30 stycznia, do ligi dołączyła ekipa z Oakland. W lutym przedstawiciele rywalizujących ze sobą NFL i AFL porozumieli się także w ważnej kwestii wzajemnego respektowania umów zawieranych z zawodnikami. Rozgrywki miała pokazywać telewizja ABC, z którą podpisano pięcioletni kontrakt.
Do inauguracyjnego sezonu 1960 roku przystąpiło 8 klubów: Boston Patriots, Buffalo Bills, Dallas Texans, Denver Broncos, Houston Oilers, Los Angeles Chargers, New York Titans i Oakland Raiders.
Pierwszy przedsezonowy mecz odbył się 30 lipca 1960 roku w Buffalo, a miejscowi Bills ulegli Boston Patriots 7-28. W pierwszym oficjalnym spotkaniu ligowym (9 września) Patriots przegrali u siebie z Denver Broncos 10-13, a wydarzenie to obejrzało 21 597 widzów.
W 1966 roku przyjęto do ligi Miami Dolphins, a w 1968 - Cincinnati Bengals.
Mistrzowie AFL.
"Uwaga: W historii futbolu amerykańskiego były wcześniej jeszcze 3 ligi noszące tę samą nazwę, lecz nie związane z omawianą AFL. Działały w roku 1926, w latach 1936-1937 oraz w latach 1940-1941."

</doc>
<doc id="779577" url="https://pl.wikipedia.org/wiki?curid=779577" title="Tollywood">
Tollywood

Tollywood (టాలీవుడ్) – indyjski przemysł filmowy w języku telugu. Nazwa pochodzi od połączenia nazw telugu i Hollywood. Pierwszym producentem produkującym filmy w tym języku był Raghupati Venkaiah, którego film "Bhisma Prathigna" w reżyserii R.S. Prakasha powstał w 1921 roku.
Szczególnie znanym w Polsce aktorem reprezentującym kinematografię Tollywood jest Mahesh Babu ("Athadu", "Pokiri)".

</doc>
<doc id="779578" url="https://pl.wikipedia.org/wiki?curid=779578" title="Lara Flynn Boyle">
Lara Flynn Boyle

Lara Flynn Boyle (ur. 24 marca 1970 w Davenport) – amerykańska aktorka filmowa i telewizyjna pochodzenia irlandzkiego ze strony ojca i włosko-irlandzko-niemieckiego ze strony matki.
Życiorys.
Wczesne lata.
Urodziła się w Davenport w stanie Iowa w rodzinie rzymskokatolickiej jako córka Sally Boyle i Michaela L. Boyle’a. Jej imię zostało zaczerpnięte z powieści Borisa Pasternaka "Doktor Żywago". Jej dziadek Charles Augustus Boyle był Amerykaninem pochodzenia włoskiego.
W 1976 jej rodzice rozwiedli się. Wychowywana była przez matkę w Chicago w stanie Illinois i Wisconsin. Cierpiała z powodu dysleksji. Pobierała lekcje tańca, a mając dziesięć lat uczęszczała na warsztaty aktorskie do Piven Theater Workshop w Evanston. Po otrzymaniu stypendium studiowała w prestiżowej prywatnej szkole średniej Chicago Academy for the Arts.
Kariera.
Swoją pierwszą propozycję filmową otrzymała ze Stowarzyszenia Aktorów Filmowych w komedii Johna Hughesa "Wolny dzień Ferrisa Buellera" ("Ferris Bueller’s Day Off", 1986) z Matthew Broderickiem, jednak ostatecznie jej występ został wycięty w montażu. Rok później wystąpiła w dwóch produkcjach telewizyjnych – miniserialu fantasy ABC "Ameryka" ("Amerika", 1987) jako Jacqueline „Jessie”, córka Petera Bradforda (Robert Urich) z Krisem Kristoffersonem, Mariel Hemingway i Samem Neillem oraz serialu przygodowym "Sable" (1987).
Dzień po ukończeniu szkoły średniej przeniosła się wraz z matką do Los Angeles. Karierę na dużym ekranie zapoczątkowała udziałem w horrorze "Duch III" ("Poltergeist III", 1988) z Nancy Allen i Tomem Skerrittem, komedii "Jak dostałem się na studia?" ("How I Got Into College", 1989) u boku Anthony’ego Edwardsa i dramacie Petera Weira "Stowarzyszenie Umarłych Poetów" ("Dead Poets Society", 1989) jako cheerleaderka z wielką kreacją Robina Williamsa.
Stworzyła dwie imponujące telewizyjne role – jako 18-letnia ofiara mordercy (William Baldwin) w nowojorskim Central Parku w dramacie kryminalnym ABC "Sprawa Jenniger" ("The Preppie Murder", 1989) oraz serialu ABC Davida Lyncha "Miasteczko Twin Peaks" ("Twin Peaks", 1990-1991) jako Donna Marie Hayward, przyjaciółka Laury Palmer (Sheryl Lee).
Pojawiła się także w reklamach Calvina Kleina "Obsession" (1990) i japońskiego szamponu "Lax" (1996).
Grała potem w filmach: sensacyjnym Clinta Eastwooda "Żółtodziób" ("The Rookie", 1990) w roli dziewczyny młodego policjanta (Charlie Sheen), komedii romantycznej "Majowe wino" ("May Wine", 1991) jako rywalizująca z matką (Joanna Cassidy) o względy ginekologa, komedii "Świat Wayne’a (Wayne’s World", 1992) w roli obsesyjnej i skłonnej do wypadków Stacy, dramacie "Dokąd zawiedzie cię dzień" ("Where the Day Takes You", 1992) jako krucha i bezdomna nastolatka z Davidem Arquette i Kyle’em MacLachlanem, dreszczowcu "Bez skrupułów" ("The Temp", 1993) w roli socjopatycznej szalenie ambitnej sekretarki, dramacie kryminalnym "Red Rock West" (1993) jako gwałtowna manipulatorka, komediodramacie romantycznym "Ich troje" ("Threesome", 1994) jako lokatorka mieszkająca w akademickim pokoju z dwójką kolegów ze Stephenem Baldwinem i Alexisem Arquette oraz melodramacie "Miłość po zmierzchu" ("Afterglow", 1997) z Julie Christie w roli mężatki romansującej z dużo starszym kochankiem (Nick Nolte), za którą odebrała nagrodę jury na festiwalu filmowym w Fort Lauderdale na Florydzie.
Wcieliła się w biblijną postać Racheli w telewizyjnym filmie TNT Petera Halla "Jakub" ("Giacobbe", 1994) z tytułową rolą Matthew Modine’a. W dwóch odcinkach serialu "Ally McBeal" (1998, 2002) pojawiła się jako prawniczka okręgowa Helen Gamble. Za rolę asystentki prawnika okręgowego Helen Gamble w serialu ABC "Kancelaria adwokacka" ("The Practice", 1997-2003) zdobyła w 1999 roku nominację do nagrody Emmy.
Jako pozaziemski czarny charakter Serleena w komedii science-fiction Barry’ego Sonnenfelda "Faceci w czerni II" ("Men In Black II", 2002) z Willem Smithem była nominowana do Złotej Maliny w kategorii „Najgorsza aktorka drugoplanowa”. Można ją było dostrzec w serialach: Showtime "Huff" (2004–2005) i NBC "Las Vegas" (2005–2006) z Joshem Duhamelem i Molly Sims. W dramacie "Life Is Hot in Cracktown" (2009) wystąpiła jako okrutna i nieczuła prostytutka Betty McBain.
Życie prywatne.
W szkole średniej spotykała się z projektantem Eduardo Sciammarellą. Spotykała się z Kyle’em MacLachlanem (1990–1992) i Richardem Deanem Andersonem (1995). Od 11 sierpnia 1996 do 1998 była żoną kierownika muzycznego Johna Patricka Dee III. Była związana z Davidem Spade (1998–1999), Jackiem Nicholsonem (1999–2001) i Erikiem Dane (2001). Jej tatuaż na plecach jest pamiątką po romansie z Jayem Penske, synem kierowcy wyścigów rajdowych Rogera Penske (2004). Romansowała także z Bruce’em Willisem i Matthew Perrym. 18 grudnia 2006 roku w San Antonio, w stanie Teksas poślubiła biznesmena Donalda Raya Thomasa II.

</doc>
<doc id="779579" url="https://pl.wikipedia.org/wiki?curid=779579" title="Transport kolejowy w Chinach">
Transport kolejowy w Chinach

Transport kolejowy w Chinach () – sieć kolejowa Chin pod względem długości plasuje się obecnie na 1. miejscu w Azji oraz na 3. w świecie i wynosi ponad 124 tys. km. W Chinach, podobnie jak w Polsce, dominują tory o rozstawie 1435 mm.
Początki chińskiego kolejnictwa sięgają 1865. Od chwili zainicjowania w ChRL w 1979 przemian gospodarczych i polityki otwarcia, trwa tam rozwój gospodarczo-społeczny na skalę niespotykaną gdzie indziej na świecie. Jednym z zadań jest rozbudowa infrastruktury, w tym transportu kolejowego.
Sieć kolejowa w Chinach.
Stan na koniec 2016:
Stan na koniec 2015:
Kolej tybetańska.
Po 52 latach od podjęcia pierwszych prac, w dniu 1 lipca 2006 zakończono budowę najbardziej spektakularnego w skali światowej połączenia kolejowego, łączącego centrum kraju ze stolicą Tybetu, Lhasą. Ostatnie 960 km trasy przebiega na wysokości ponad 4000 m n.p.m. zaś najwyższy jej punkt znajduje się na wysokości 5072 m. Jest to linia kolejowa docierająca najwyżej na świecie.
W lipcu 2017 roku rozpoczęto pracę nad drugą linią kolejową do Tybetu, z Chengdu w prowincji Syczuan do Lhasy. Trasa ma liczyć około 1700 km i ma biec w 80 procentach przez mosty i tunele, zaś w najwyższym punkcie ma osiągnąć wysokość 4400 m n.p.m. Po uruchomieniu linii czas przejazdu ma skrócić się z 48 do 13 godzin. Planowany koszt budowy wynosi 37 miliardów dolarów.
Podział organizacyjny.
W 1993 rozpoczęto w Chinach wdrażanie nowoczesnego systemu zarządzania i reformowania przedsiębiorstw transportu kolejowego. Koleje chińskie będące pod nadzorem Ministerstwa Transportu ChRL (do 2013 roku podlegało nieistniejącemu już Ministerstwu Kolei ChRL) funkcjonują obecnie w różnej formie własności: kolei państwowych, lokalnych i zarządzanych przez spółki.
Zarządzanie kolejami w terenie.
W terenie Kolejami Chińskimi CR (中国铁路, "Chinese Railways") kieruje 16 administracji (odpowiedników byłych DOKP w strukturze PKP) z siedzibami w:
oraz dwie wydzielone korporacje:
Przewoźnicy pasażerscy.
W Chinach funkcjonuje też 5 przedsiębiorstw przewozów pasażerskich, które zarządzają na swoim terenie również dworcami:
Zjednoczenia zaplecza kolejnictwa.
Ze struktury resortu wyłączono 6 zjednoczeń, które funkcjonują obecnie na rynku samodzielnie. Szeregowi przedsiębiorstw nadano formę spółek z ograniczoną odpowiedzialnością:
Dużą wagę przywiązuje się do rozwoju naukowo-technicznego (m.in. funkcjonuje m.in. Akademia Nauk Kolejowych, instytuty i ośrodki naukowo-badawcze oraz podległe ministerstwu edukacji lub władzom lokalnym ponad 10 wyższych uczelni). Podejmuje się m.in. produkcję nowych typów taboru oraz ciężkiego sprzętu drogowego. Na ponad 700 stacjach działa zintegrowany system rezerwacji miejsc. Kolej chińska ma też udziały w ponad 200 przedsiębiorstwach typu joint-venture, w które zaangażowany jest kapitał zagraniczny. Spółka Sinorails Development Inc. powstała przy zaangażowaniu koncernu Mitsubishi.
W 1996 na bazie wchodzącego dotychczas w skład Kolei Kantońskiej przedsiębiorstwa Koleje Guangshen (ang."Guangshen Railway Co") zarejestrowano spółkę Chińskie Koleje Guangshen ("The China Guangshen Railway Co. Ltd"), notowaną na giełdach w Hongkongu i Nowym Jorku. Kapitał spółki należy w 70% do państwa. Kolej ta obsługuje jedynie trasę szybkiego ruchu łączącą Kanton z Shenzhen, przebiegającą przez szybko rozwijające się gospodarczo w południowych Chinach tereny delty Rzeki Perłowej. Linia ta jest jedną z zyskowniejszych. Od granicy w Lo Wu do centrum dzielnicy Hongkongu Koulun (34 km) linią zarządza spółka Kolej Koulun-Kanton KCR ("The Kowloon-Canton Railway Corp."). Jest też ona jednym z operatorów linii do Kantonu. W 1997 zainaugurowano bezpośrednie połączenie Hongkongu z Pekinem.
Dynamiczny rozwój kolei w Chinach, porównywalny z okresem budowy sieci kolejowych w Europie i Ameryce Północnej na przełomie XIX i XX w., nie byłby możliwy bez uruchomienia gigantycznych nakładów finansowych. W 1991 utworzono Fundusz Budowy Kolei, aktualnie będący częścią budżetu państwa. Wielkich kredytów udziela rząd, międzynarodowe organizacje finansowe (m.in. Bank Światowy, Azjatycki Bank Rozwoju) oraz zagraniczne rządy. Zaangażowano również zasoby finansowe społeczeństwa chińskiego, emitując wielokrotnie od 1992 Obligacje Budowy Kolei Chińskich. Obligacje wypuszczają również koleje lokalne. Wdrażane są też projekty emisji obligacji na rynkach międzynarodowych.

</doc>
<doc id="779583" url="https://pl.wikipedia.org/wiki?curid=779583" title="Połączenie lig AFL i NFL">
Połączenie lig AFL i NFL

W roku 1970 doszło do połączenia dwóch największych zawodowych lig futbolu amerykańskiego działających w Stanach Zjednoczonych w owym czasie: National Football League (NFL) oraz American Football League (AFL). Scalenie wynikało z mocno narastającej rywalizacji pomiędzy dwoma ligami. Organizacje połączyły się, zachowując nazwę i logo "National Football League", przez co stały się jedną z najpopularniejszych i najmocniejszych ekonomicznie lig sportowych w USA.

</doc>
<doc id="779586" url="https://pl.wikipedia.org/wiki?curid=779586" title="Bernina">
Bernina

Szwajcaria:
Inne:
Zobacz też:

</doc>
<doc id="779588" url="https://pl.wikipedia.org/wiki?curid=779588" title="Kamienica Szai Goldbluma w Łodzi">
Kamienica Szai Goldbluma w Łodzi

Kamienica Szai Goldbluma – kamienica znajdująca się przy ulicy Piotrkowskiej 99 w Łodzi.
Historia i architektura.
Trzypiętrową kamienicę wybudowano w latach 1897–1898 według projektu Gustawa Landau-Gutentegera. W 1916 roku mieściła się pod tym adresem siedziba Szkoły Sztuk Pięknych Ryszarda Radwańskiego.
Elewacja budynku jest neogotycka. Asymetryczna kompozycja kamienicy jest charakterystyczna dla budynków swojego okresu. Pod gzymsem mansardowego dachu biegnie fryz arkadowy. Na bocznej osi drugiej, trzeciej i czwartej kondygnacji budynku znajduje się jednoosiowy wykusz zwieńczony półkopułą z wieżyczką.
W 2007 roku kamienica poddana została restauracji.

</doc>
<doc id="779593" url="https://pl.wikipedia.org/wiki?curid=779593" title="Hatutu">
Hatutu

Hatutu (znane również pod nazwą "Hatutaʻa") – mała, bezludna wysepka położona wśród archipelagu Markizów na Oceanie Spokojnym w Polinezji Francuskiej, około 3 km na północny wschód od wyspy Eiao. Powierzchnia wyspy jest bardzo górzysta, a najwyższe wzniesienie sięga 428 m n.p.m.
W 1992 wyspa została zadeklarowana jako rezerwat przyrody, ze względu na częste występowanie tam głuptaka niebieskonogiego.

</doc>
<doc id="779595" url="https://pl.wikipedia.org/wiki?curid=779595" title="Parafia Ewangelicko-Augsburska w Bytomiu">
Parafia Ewangelicko-Augsburska w Bytomiu

Parafia Ewangelicko-Augsburska w Bytomiu – parafia Kościoła Ewangelicko-Augsburskiego w RP, w diecezji katowickiej.
Historia.
Wyznanie ewangelickie zakorzeniło się w Bytomiu bardzo szybko - już wkrótce po wystąpieniu Marcina Lutra przyjęła je zdecydowana większość mieszkańców tego miasta i została utworzona parafia ewangelicka.
Kontrreformacja odcisnęła jednak silne piętno na bytomskim ewangelicyzmie. Po złagodzeniu wyznaniowego ucisku w wyniku przejęcia Śląska przez Prusy w XVIII wieku bytomska parafia była jedną z pierwszych reaktywowanych na Górnym Śląsku. Tak jak i w swych początkach, znowu stanowiła jeden z najaktywniejszych ośrodków życia ewangelickiego na tym terenie.
W 1833 r. ewangelicy nabyli od miasta kościół św. Wojciecha w Bytomiu, który po opuszczeniu w 1810 r. przez Zakon Braci Mniejszych służył m.in. jako magazyn i remiza strażacka. W tym samym czasie wzniesiono dom parafialny, przebudowany w 1910 r., ponadto w 1872 r. wzniesiono szkołę, a w 1898 r. dom sióstr diakonis. W 1911 r. założono w Bytomiu cmentarz ewangelicki.
W wyniku poplebiscytowego rozgraniczenia Górnego Śląska Bytom pozostał w Niemczech, wobec czego przybyło do tego miasta wiele rodzin ewangelickich z terenów wcielonych do Polski.
Z kolei w 1945 r., gdy Bytom znalazł się w granicach Polski, większość ewangelików, którzy przetrwali wojnę, opuściła miasto. Po przejściu frontu parafia wznowiła działalność, mimo że Kościół przejęli katolicy, a następnie na powrót Zakon Braci Mniejszych. Pomimo trwających do dzisiaj starań parafii nie udało się go ewangelikom odzyskać, a nabożeństwa przez cały czas odbywają się w kaplicy. Większość pozostałego majątku również została w tym okresie ewangelikom odebrana.
Pierwszym po II wojnie światowej proboszczem pozostałej w Bytomiu społeczności ewangelickiej był ks. Henryk Wegener-Wojnowski, więzień obozów koncentracyjnych m.in. Sachsenhausen i Dachau.
Próby odzyskania kościoła parafialnego.
Kościół św. Wojciecha w Bytomiu tuż po zakończeniu II wojny światowej był przedmiotem szczególnego konfliktu międzywyznaniowego. 1 maja 1833 r. miasto Bytom sprzedało opuszczony kościół parafii ewangelickiej. Natomiast 2 sierpnia 1945 r. Starostwo Grodzkie w Bytomiu wbrew aktowi własności powierzyło obiekt przedstawicielowi Kościoła rzymskokatolickiego, ks. Zygmuntowi Staniszewskiemu.
Na podstawie tego pisma ks. Staniszewski – bez wiedzy i porozumienia się z rzymskokatolicką władzą kościelną – zajął kościół, a także przy pomocy Milicji Obywatelskiej plebanię ewangelicką z całym wyposażeniem – według niego – przydzieloną katolikom jako rzekomy ekwiwalent za dawny budynek klasztorny, w którym pomieszczono szkołę.
Pierwszy ślad próby odzyskania kościoła św. Wojciecha w Bytomiu przez ewangelików zawiera się w piśmie Rady Senioralnej Kościoła Ewangelicko-Augsburskiego w RP do Ministerstwa Administracji Publicznej z 21 kwietnia 1947 r. Nadawca informował, że jest gotowy zrzec się praw do innych swoich kościołów w Gliwicach (św. Barbary), Głuchołazach, Hołdunowie, Piotrówce i Zawadzkiem, w zamian za zwrot zajętych przez katolików kościołów w Bytomiu, Gliwicach (staroluterskiego), Dobrodzieniu, Strzelcach Opolskich oraz kilku innych w diecezji katowickiej.
Kościół św. Wojciecha w Bytomiu był też przedmiotem rozmów na wspólnej konferencji ewangelicko-rzymskokatolickiej w Katowicach odbytej pod przewodnictwem przedstawiciela Urzędu Wojewódzkiego w dniach 19 maja 1947 r. i zwłaszcza 2 czerwca 1947 r. Konferencja ta nie zajęła ostatecznego stanowiska i przełożyłe rozmowy na ten temat na czas późniejszy. Ostatecznie dalsze rozmowy również nie wniosły nic nowego do sprawy.
Następna próba odzyskania kościoła św. Wojciecha w Bytomiu przez ewangelików znalazła odbicie w piśmie ks. seniora Alfreda Hauptmana z 1 grudnia 1951 r. skierowanego do rzymskokatolickiej kurii opolskiej. W tym czasie zajęty przez katolików obiekt był już dostosowany do kultu rzymskokatolickiego, i zdążyła skupić się przy nim znaczna grupa przymusowych polskich wysiedleńców i osadników z Kresów Wschodnich.
W uzasadnieniu pisma postulującego zwrot kościoła św. Wojciecha w Bytomiu, przytoczono prawne i moralne uzasadnienia własności. Według prawnych kościół został odkupiony od magistratu bytomskiego i ewangelicy własnym sumptem dokonali w nim wielu remontów. Według moralnych kościół nie został nigdy odebrany katolikom, nie był bowiem ich własnością, stanowiąc własność magistratu, ponadto nie był potrzebny katolikom, którzy ówcześnie posiadali na terenie Bytomia aż 9 kościołów, podczas gdy ewangelicy żadnego, przy 2675 wiernych.
Stanowisko władzy Kościoła rzymskokatolickiego było następujące: świątynię odebrała im bezprawnie władza pruska, zaś parafia ewangelicka nabyła ją za symboliczną kwotę. Przedawnienie uznane przez polską władzę państwową jest bezprawne, a starostwo bytomskie przydzieliło kościół katolikom w ramach rewindykacji. Polski Kościół Ewangelicko-Augsburski nie może być prawnym spadkobiercą niemieckiego Ewangelickiego Kościoła Unijnego. Jako więc mienie poniemieckie i opuszczone został przydzielony katolikom. Władze katolickie podważały również argument o znacznym wkładzie ewangelików w remont kościoła, albowiem wyrzuceni franciszkanie musieli wszystkie urządzenia, takie jak organy, dzwony, ołtarze pozostawić, gdy tymczasem katolicy w 1945 r. objęli kościół w opłakanym stanie. Natomiast co do plebanii, to chociaż ta niewątpliwie była własnością Ewangelickiego Kościoła Unijnego, ale jako mienie poniemieckie została przekazana przez władzę państwową Kościołowi rzymskokatolickiemu.
W 1952 r. za zgodą prymasa Polskio oraz kurii opolskiej do kościoła św. Wojciecha wrócili franciszkanie (Bracia mniejsi).

</doc>
<doc id="779598" url="https://pl.wikipedia.org/wiki?curid=779598" title="Węzeł francuski">
Węzeł francuski

Węzeł francuski – węzeł stosowany we wspinaczce, podobnie jak prusik – czyli m.in. do autoasekuracji podczas zjazdu na linie.

</doc>
<doc id="779599" url="https://pl.wikipedia.org/wiki?curid=779599" title="Louis de Pointe du Lac">
Louis de Pointe du Lac

Louis de Pointe du Lac – fikcyjna postać występująca w powieściach z cyklu "Kroniki wampirów" autorstwa Anne Rice, a także główny bohater filmu "Wywiad z wampirem" (adaptującego pierwszą część nadmienionej sagi), gdzie jego rolę odegrał aktor Brad Pitt.
Historia postaci.
Louis był arystokratą mieszkającym w pobliżu Nowego Orleanu, którego życie po stracie brata załamało się. Stracił chęć do życia. Kiedy Louis był już na skraju wyczerpania psychicznego odwiedził go Lestat de Lioncourt i w XVIII wieku zmienił go w wampira, co w późniejszych czasach Louis postrzegał za koszmar.
Przez dłuższy czas nie mógł się przełamać i pożywiać krwią ludzi, dlatego żywił się zwierzętami. Dopiero później, kiedy poznał Claudię i zasmakował jej krwi powrócił do krwi ludzkiej. Po tym „incydencie”, kiedy Lestat przyłapał Louisa pijącego krew Claudii, Lestat przeżył prawdziwy wybuch wewnętrznej radości. W przeciągu kilku następnych dni przemienił Claudię w wampira i tak stała się członkiem ich rodziny. Przez okres około 60 lat żyli spokojnie ze sobą, Lestat uczył ją jak zabijać, a Louis poglądów na życie i na świat. Po upływie 65 lat Claudię zaczęły dopadać wątpliwości, przestała patrzeć na Lestata jak na ojca, lecz zaczęła patrzeć jak na okrutnego tyrana, który ich więzi. Claudia postanowiła zabić swego „ojca” i uciec wraz z Louisem na „stary kontynent”.
Gdy byli przekonani, że udało im się uciec, Lestat powrócił. Był potwornie pokaleczony, jednak był w stanie ich zabić (Claudię za próbę zabójstwa, a Louisa za to, iż nie udzielił mu pomocy). Jednak znów udało im się uciec i popłynęli statkiem do Europy. Przez długi okres szukali innych wampirów, jednak nieskutecznie. Dopiero, gdy Louis wracał do domu spotkał Armanda, jednego z najsilniejszych i najstarszych wampirów, który zaprosił go wraz z Claudią na spektakl do teatru. Jednak ich radość nie trwała długo, ponieważ Armand i reszta wiedzieli co Louis i Claudia uczynili, a jedyną karą za zabójstwo innego wampira była kara śmierci. Wieczorem, tego samego dnia, Louis uczynił wampirem Madeleine, która miała się opiekować Claudią gdy razem uciekną, lecz było już za późno. Cała trójka została pojmana. Claudia i Madeleine zostały spalone w studni przez słońce, natomiast Louisa uratował Armand.
Louis zemścił się na tych co zgładzili jego „ukochaną”: spalił teatr i pozabijał ich. Odszedł od Armanda i rozpoczął samotne życie. W 1970 roku ponownie spotkał się z Lestatem, który zachowywał się inaczej niż zawsze. Był wystraszony, ubrany w łachmany żywił się zwierzętami, prosił Louisa, aby z nim został i mu pomógł. Louis odmówił i dalej kroczył ścieżką samotności. Ponowne ich spotkanie następuje w latach 80., kiedy to Louis wraz z Lestatem, a także innymi potężnymi wampirami, staje się świadkiem przebudzenia Akashy – królowej wszystkich „dzieci ciemności”. Po tych wydarzeniach Louis pojawia się w kronikach jedynie sporadycznie, m.in. gdy nawiedza go w snach widmo Claudii. W powieści Merrick prosi o pomoc Merrick Mayfair o przywołanie ducha Claudii. Wówczas mieszka on z przebywającym w stanie wampirzej hibernacji Lestatem i nowym, aczkolwiek silnym wampirem Davidem Talbotem. Za pośrednictwem Talbota spotyka się z czarownicą Merrick Mayfair, która przywołuje dla niego ducha Claudii.
Po tych wydarzeniach Louis przemienia Merrick w wampirzycę, sam natomiast dokonuje próby samobójczej wystawiając się na działanie słońca. Po dwóch wiekach wampirzego życia Louis jest już zbyt silny, by spaliło go słońce, aczkolwiek odniósł wiele obrażeń. Do zdrowia przywraca go krew potężnego Lestata, który wybudził się na tę wiadomość ze śpiączki. Louis wraca do sił i staje się o wiele potężniejszy niż przedtem.
Dzieci Louisa.
Chociaż Louis poprzysiągł sobie, że nie będzie tworzył wampirów, by nie czuć się winny za ich morderstwa, w trakcie swojej podróży przez wieczność stworzył ich dwoje:

</doc>
<doc id="779602" url="https://pl.wikipedia.org/wiki?curid=779602" title="Podział administracyjny Tadżykistanu">
Podział administracyjny Tadżykistanu

Tadżykistan jest podzielony na 3 obwody administracyjne ("wilajety") oraz jeden okręg autonomiczny. Stolica państwa Duszanbe posiada specjalne uprawnienia obwodu.

</doc>
<doc id="779603" url="https://pl.wikipedia.org/wiki?curid=779603" title="Wilhelm Burgsmüller">
Wilhelm Burgsmüller

Wilhelm Burgsmüller (ur. 18 stycznia 1932 w Dortmundzie) – piłkarz niemiecki występujący w latach 50. i 60. Grał na pozycji prawego obrońcy.
W Borussii Dortmund występował w latach 1952-1964. Wcześniej występował w Westfalia Huckarde. Z BVB zdobył trzy mistrzostwa Niemiec (1956, 1957 oraz w 1963), był kapitanem tej drużyny. Jedyny obok Helmuta "Jockela" Brachta gracz, który zdobył wszystkie trzy mistrzostwa tych lat. Dziś wraz z Jockelem Brachtem, Heinrichem Kwiatkowskim, Alfredem Niepieklo czy Herbertem Sandmannem tworzy grupę 9 najstarszych żyjących graczy Borussii Dortmund.

</doc>
<doc id="779606" url="https://pl.wikipedia.org/wiki?curid=779606" title="Pieczęć Montany">
Pieczęć Montany



</doc>
<doc id="779608" url="https://pl.wikipedia.org/wiki?curid=779608" title="Marka (producenta)">
Marka (producenta)



</doc>
<doc id="779609" url="https://pl.wikipedia.org/wiki?curid=779609" title="Kwadratowe słońce">
Kwadratowe słońce

Kwadratowe słońce () – książka Stefana Knappa o jego pobycie w syberyjskich łagrach. Tytuł jest parafrazą widoku jaki z okna celi (baraku) mieli więźniowie. Właśnie to "Kwadratowe słońce" było ich jedyną nadzieją ucieczką w świat marzeń o powrocie do kraju i rodziny.
Książka napisana w języku angielskim ukazała się w 1956 roku nakładem londyńskiego wydawnictwa Museum Press.
Polskie tłumaczenie autorstwa Jolanty Kozak (w książce podana pod pseudonimem konspiracyjnym A. Tarczyńska lub Maria Tarczyńska) ukazało się w tzw. drugim obiegu w 1987 nakładem wydawnictwa Wyzwolenie. Nakład osiągnął prawdopodobnie 2000 egzemplarzy (druga wersja mówi o 500 sztukach).
W 2016 z okazji 95. urodzin autora i 20. rocznicy jego śmierci, Aeroklub Warmińsko-Mazurski opublikował drugie wydanie książki, w wersji poprawionej i uzupełnionej przypisami przez Kazimierza Brakonieckiego. On też na łamach „Borussii” opublikował pierwszą polską recenzję książki.

</doc>
<doc id="779611" url="https://pl.wikipedia.org/wiki?curid=779611" title="Bossanova">
Bossanova



</doc>
<doc id="779613" url="https://pl.wikipedia.org/wiki?curid=779613" title="Power Macintosh 5500">
Power Macintosh 5500

Power Macintosh 5500 – produkowany pod hasłem "Phoenix" znany także jako Performa 5500 – to komputer firmy Apple wprowadzony w lutym 1997. To był kolejny komputer typu All-in-One (AIO), czyli "Wszystko w jednym", i był podrasowaną wersją Power Macintosha 5400. Jak widać ze zdjęcia, typ obudowy się nazywał All In One bowiem jednostka centralna, dysk twardy, czytniki CD-ROM i dyskietek, głośniki, mikrofon i ekran były wbudowane w jedną całość. Dzięki tej obudowie, komputer ma wygląd telewizora – szczególnie kiedy się podłączy antenę do wbudowanej karty telewizyjnej. Był to też pierwszy czarny komputer typu 'desktop', który został wyprodukowany przez Apple.
5500 był produkowany w trzech konfiguracjach procesora IBM PowerPC 603ev: 225 MHz, 250 MHz i 275 MHz. Power Macintosh 5500 był oryginalnie tylko dostępny dla rynku edukacyjnego, ale nie minęło dużo czasu zanim się pojawił na półkach w sklepach. Wersje 225 i 250 MHz były czarne i srebrne, lecz rzadsze 275 MHz były tylko czarne.
PowerMac 5500 miał opcje na konfigurację multimedialną – za dodatkową opłatę – w formie karty telewizyjnej Philips (z wejściem na sprzęt audio) i karty S-Video typu PCI. Czarne 5500 z taką konfiguracją były sprzedawane w Ameryce Północnej, Australii i Azji jako Director Edition (z ang. "Wersja Reżyserska"), model 225 MHz miał to zdanie wydrukowane na obudowie.
Oficjalnie, można używać na tym komputerze wersje systemu operacyjnego dla Macintosha między System 7.5.5 a Mac OS 9.1. Jest możliwość instalowania OS X na tym komputerze przy pomocy aplikacji XPostFacto, ale nie jest to polecane kiedy 5500 nie ma procesora G3 i maksymalna ilość RAMu 128 MB nie wystarcza aby skutecznie używać OS X. Za to, komputery z procesorem G3 które mają 128 MB RAMu, mogą spokojnie operować pod 'Dziesiątką' (Mac OS X).
Power Macintosh 5500 został wycofany z produkcji na początku 1998.

</doc>
<doc id="779617" url="https://pl.wikipedia.org/wiki?curid=779617" title="Masyw Berniny">
Masyw Berniny



</doc>
<doc id="779620" url="https://pl.wikipedia.org/wiki?curid=779620" title="Agresja terytorialna">
Agresja terytorialna



</doc>
<doc id="779622" url="https://pl.wikipedia.org/wiki?curid=779622" title="Abner Doubleday">
Abner Doubleday

Abner Doubleday (ur. 26 czerwca 1819 zm. 26 stycznia 1893) – amerykański oficer i generał. Jego imieniem został nazwany statek transportowy typu Liberty SS „Abner Doubleday”.

</doc>
<doc id="779623" url="https://pl.wikipedia.org/wiki?curid=779623" title="Dziewiątka (węzeł)">
Dziewiątka (węzeł)

Dziewiątka – węzeł stosowany we wspinaczce m.in. do połączenia liny asekuracyjnej i uprzęży wspinaczkowej. Jego zastosowanie jest podobne do podwójnej ośemki, jednak ze względu na jego większą grubość jest czasem stosowany na cienkich linach.
Sposób wiązania.
W sposobie wiązania węzeł ten różni się od ósemki wykonaniem dodatkowego skręcenia pętli (etap B.).

</doc>
<doc id="779626" url="https://pl.wikipedia.org/wiki?curid=779626" title="Binswangen">
Binswangen

Binswangen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, wchodzi w skład wspólnoty administracyjnej Wertingen. Leży na obrzeżach Jury Szwabskiej, około 10 km na wschód od Dillingen an der Donau.
Polityka.
Wójtem gminy jest Anton Winkler, rada gminy składa się z 12 osób.

</doc>
<doc id="779630" url="https://pl.wikipedia.org/wiki?curid=779630" title="Billy Hughes">
Billy Hughes

William Morris „Billy” Hughes (ur. 25 września 1862 w Londynie, zm. 28 października 1952 w Sydney) – australijski polityk, w latach 1915–1923 premier tego kraju. Zasiadał w parlamencie federalnym Australii łącznie przez 51 lat, co stanowi do dziś niepobity rekord. Do momentu objęcia funkcji przez Tony’ego Abbotta w 2013 r. był ostatnim premierem Australii urodzonym w Wielkiej Brytanii.
Życiorys.
Młodość.
Choć urodził się w angielskiej stolicy, był synem pary Walijczyków i mówił zarówno po angielsku, jak i po walijsku. Jako 22-latek wyjechał do Australii, gdzie początkowo pracował fizycznie. W 1890 osiadł na stałe w mieście Balmain w Nowej Południowej Walii, gdzie założył księgarnię i zaangażował się w ruch socjalistyczny. W 1893 przystąpił do nowo założonej Australijskiej Partii Pracy (ALP). Rok później uzyskał mandat w legislatywie swojej kolonii.
Początki kariery politycznej.
Po powstaniu zjednoczonej Australii w 1901, został wybrany do parlamentu federalnego (od tego czasu uzyskiwał reelekcję w każdych wyborach aż do swej śmierci). Sprawował urząd ministra spraw zagranicznych w pierwszym rządzie Chrisa Watsona, a następnie prokuratora generalnego we wszystkich trzech gabinetach pod wodzą Andrew Fishera. Jego ambicją było stanąć na czele ALP, jednak kolegów partyjnych zrażał do niego trudny, wybuchowy charakter, na który wpływ miała także jego dyspepsja.
Premier Australii.
Ostatecznie dopiął swego w październiku 1915, kiedy zastąpił Fishera jako szef partii i rządu. Był gorącym zwolennikiem udziału Australii w I wojnie światowej. W 1916 wystąpił z inicjatywą wprowadzenia powszechnego poboru wojskowego, połączonego z wysyłaniem rekrutów na front do Europy. Wywołało to bardzo głębokie podziały w społeczeństwie i w partii. Na jego niekorzyść przemawiało przegrane referendum w tej sprawie. Ostatecznie w listopadzie 1916 został usunięty z ALP. Nie stracił jednak władzy, bowiem szybko porozumiał się z liderem liberałów, byłym premierem Josephem Cookiem, i wspólnie utworzyli nowe ugrupowanie, Nacjonalistyczną Partię Australii (NPA), która w wyborach w 1917 zapewniła sobie parlamentarną większość. W tym samym roku rząd Hughesa przegrał kolejne referendum w sprawie wprowadzenia poboru. Premier uniósł się honorem i symbolicznie zrezygnował, jednak gubernator generalny natychmiast powierzył mu ponownie misję utworzenia gabinetu.
W latach 1918–1919 wraz z Cookiem spędził 16 miesięcy we Francji, gdzie brali udział jako delegaci Australii w konferencji pokojowej zakończonej podpisaniem traktatu wersalskiego. Uzyskał dla Australii przejęcie kontroli nad niemieckimi posiadłościami na Nowej Gwinei, a także dopuszczenie jej i innych dominiów brytyjskich do pełnoprawnego członkostwa w Lidze Narodów.
Upadek.
Po powrocie do kraju, Hughes zaczął stopniowo tracić popularność. Oskarżano go o poglądy przesadnie protekcjonistyczne czy wręcz socjalistyczne. W 1922 jego partia wygrała kolejne wybory, ale na tyle nieznacznie, iż musiała w wielu kwestiach współpracować z opozycją, która domagała się zmiany szefa rządu. Ostatecznie nastąpiło to w lutym 1923, kiedy to miejsce Hughesa zajął jego dotychczasowy minister finansów, Stanley Bruce.
Późniejsza kariera.
Były premier wycofał się na margines partii, a w 1929 stanął na czele grupy rozłamowców chcących obalić rząd Bruce’a. Został za to usunięty z NPA i założył nowe ugrupowanie, Partię Australijską (AP), która w 1931 na powrót połączyła się z NPA, tworząc Partię Zjednoczonej Australii (UAP).
Nowe ugrupowanie wygrało wybory w grudniu 1931 i w kolejnym miesiącu utworzyło rząd pod wodzą Josepha Lyonsa, w którym Hughes został ministrem zdrowia. Pozostawał na różnych stanowiskach w gabinetach Lyonsa i jego następcy, Roberta Menziesa, nieprzerwanie aż do 1941. Oprócz ministerstwa zdrowia, kierował w tym czasie również resortami marynarki wojennej, przemysłu i sprawiedliwości. W okresie poprzedzającym II wojnę światową dał się poznać jako zdecydowany przeciwnik brytyjskiej polityki appeasementu. W 1941 UAP utraciła władzę, a 79-letni Hughes został wybrany nowym liderem partii na miejsce Menziesa. Po wyborach w 1943 nie zdecydował się na objęcie funkcji oficjalnego lidera opozycji, oddając ją szefowi Partii Krajowej, Arthurowi Faddenowi. W 1944 UAP demonstracyjnie opuściła wojenną radę doradczą przy premierze, protestując przeciw polityce laburzystowskiego rządu Johna Curtina. Mimo to Hughes wkrótce potem ponownie zasiadł w tym gremium, za co został po raz kolejny w swoim życiu wyrzucony z partii.
W tym samym roku Menzies stworzył Australijską Partię Liberalną, do której Hughes przystąpił i do śmierci, w październiku 1952, reprezentował jej barwy w parlamencie. Został pochowany w Sydney po uroczystym pogrzebie z udziałem 450 tysięcy osób – było to jedno z największych tego rodzaju zgromadzeń w historii kraju.

</doc>
<doc id="779636" url="https://pl.wikipedia.org/wiki?curid=779636" title="Laugna">
Laugna

Laugna – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, wchodzi w skład wspólnoty administracyjnej Wertingen. Leży na obrzeżach Jury Szwabskiej, około 15 km na południowy wschód od Dillingen an der Donau, nad Laugną.
Polityka.
Wójtem gminy jest Georg Keis, rada gminy składa się z 12 osób.

</doc>
<doc id="779641" url="https://pl.wikipedia.org/wiki?curid=779641" title="Villenbach">
Villenbach

Villenbach – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, wchodzi w skład wspólnoty administracyjnej Wertingen. Leży na obrzeżach Jury Szwabskiej, około 15 km na południowy wschód od Dillingen an der Donau, nad rzeką Zusam.
Dzielnice.
W skład gminy wchodzą następujące dzielnice:
Riedsend, Villenbach, Wengen.
Polityka.
Wójtem gminy jest Otmar Ohnheiser, poprzednio urząd ten obejmował Karl Mengele, rada gminy składa się z 12 osób.
Oświata.
W gminie znajdują się dwa przedszkola.

</doc>
<doc id="779642" url="https://pl.wikipedia.org/wiki?curid=779642" title="Nicolae Guță">
Nicolae Guță

Nicolae Guță (właśc. Nicolae Linguraru, ur. 3 grudnia 1967r. w Aninoasa, w okręgu Hunedoara w Rumunii) – obok Adriana Copilul Minune jeden z najpopularniejszych piosenkarzy manele.
Przebieg kariery.
Nicolae Guță pracował na kolei, wpierw przy łopacie, potem przez osiem lat jako spawacz-monter. Po upadku komunizmu w 1989 roku porzucił swoje dotychczasowe zajęcie na rzecz kariery muzycznej. Debiutował występami w restauracjach i pubach Timișoary i Petroszany, na imprezach rocznicowych i weselach zaczynając jako wokalista i akordeonista. 
Szybko związał się z kwitnącą w owym czasie sceną manele, stając się jednym z czołowych wykonawców tego gatunku. Swój debiutancki album wydał w 1992 r., dwa lata później wydał pierwszy przebój głównego nurtu - "De când te iubesc pe tine" (w ang. "Since I've Been Loving You"). Jego pierwszy album został wydany za granicą, we Francji w 1996 r. Wylansował wiele popularnych utworów, w tym m.in. wielki przebój "Aș renunta". Rumuńscy krytycy muzyczni bojkotują jego twórczość uważając ją za prymitywną jak całe zjawisko manele. 

</doc>
<doc id="779644" url="https://pl.wikipedia.org/wiki?curid=779644" title="Kościół św. Mikołaja w Mikołowie">
Kościół św. Mikołaja w Mikołowie



</doc>
<doc id="779645" url="https://pl.wikipedia.org/wiki?curid=779645" title="Związek taktyczny okrętów">
Związek taktyczny okrętów



</doc>
<doc id="779646" url="https://pl.wikipedia.org/wiki?curid=779646" title="Jutiapa (miasto)">
Jutiapa (miasto)

Jutiapa – miasto w południowo-wschodniej Gwatemali, położone 125 km na zachód od stolicy kraju Gwatemali oraz około 40 km od granicy z Hondurasem. Miasto leży w śródgórskiej dolinie, na wysokości 876 m n.p.m., w górach Sierra Madre de Chiapas. Według danych szacunkowych w 2012 roku liczba ludności miasta wyniosła 57 029 mieszkańców. Miasto jest ośrodkiem administracyjnym (stolicą) departamentu Jutiapa.
Z zabytków miasta najważniejszy jest barokowy kościół "Iglesia de Jutiapa".
W mieście znajduje się stadion Estadio Winston Pineda.
W dniu 29 lutego 2008 roku w katastrofie autobusu zginęły 54 osoby, a 23 zostały ranne. Przepełniony autobus spadł w 50-metrową przepaść.
W mieście rozwinął się przemysł obuwniczy oraz spożywczy.
Gmina Jutiapa.
Jest siedzibą władz gminy o tej samej nazwie, która w 2012 roku liczyła 139 342 mieszkańców. Gmina jak na warunki Gwatemali jest dość duża, a jej powierzchnia obejmuje 620 km².

</doc>
<doc id="779647" url="https://pl.wikipedia.org/wiki?curid=779647" title="Węzeł podwójny zderzakowy">
Węzeł podwójny zderzakowy

Węzeł podwójny zderzakowy (podwójny rybacki) – węzeł stosowany we wspinaczce m.in. do łączenia lin o różnej średnicy.

</doc>
<doc id="779648" url="https://pl.wikipedia.org/wiki?curid=779648" title="Zusamaltheim">
Zusamaltheim

Zusamaltheim – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau, wchodzi w skład wspólnoty administracyjnej Wertingen. Leży około 12 km na południowy wschód od Dillingen an der Donau, nad rzeką Zusam.
Dzielnice.
W skład gminy wchodzą następujące dzielnice:
Sontheim i Zusamaltheim.
Polityka.
Wójtem gminy jest Wolfgang Grob z BB, rada gminy składa się z 12 osób.
Oświata.
W gminie znajduje się przedszkole oraz szkoła podstawowa (11 nauczycieli oraz 188 uczniów).

</doc>
<doc id="779651" url="https://pl.wikipedia.org/wiki?curid=779651" title="USS North Carolina (BB-55)">
USS North Carolina (BB-55)

USS North Carolina (BB-55) – amerykański pancernik typu "North Carolina" z okresu II wojny światowej. Drugim okrętem serii był USS „Washington” (BB-56). Pancerniki typu "North Carolina" należały do pierwszej z trzech serii nowoczesnych amerykańskich okrętów liniowych biorących udział w II wojnie światowej.
Historia.
Po zniesieniu w 1936 ograniczeń traktatowych możliwa była budowa nowych okrętów mających zastąpić stare pancerniki USS „Arkansas” i USS „New York”. Zamówienia do stoczni skierowano dopiero w 1937 pomimo tego, że projektowanie nowych jednostek rozpoczęto już na początku lat 30.
Stępkę pod okręt położono 27 października 1937 w New York Naval Shipyard. Wodowanie nastąpiło 13 czerwca 1940, matką chrzestną została córka gubernatora Karoliny Północnej Isabel Hoey. Podniesienie bandery na okręcie odbyło się 9 kwietnia 1941 w Nowym Jorku. „North Carolina” rozpoczął działania wojenne od udziału w walkach o Guadalcanal, gdzie początkowo zapewniał eskortę lotniskowcowi USS „Enterprise”. 24 sierpnia 1942 „North Carolina” wziął udział w bitwie koło wschodnich Salomonów, gdzie tylko podczas pierwszego japońskiego ataku jego artylerzystom udało się zestrzelić od 7 do 14 samolotów wroga. W dalszym ciągu walk o Guadalcanal pancernik osłaniał lotniskowce USS „Saratoga” i USS „Wasp”. 15 września 1942 „North Carolina” został trafiony przez torpedę wystrzeloną z japońskiego okrętu podwodnego I-19. W wyniku eksplozji na jej pokładzie zginęło 6 członków załogi. Po naprawach w Pearl Harbor okręt powrócił do misji eskortowania lotniskowców. Okręt został wycofany ze służby w 1947. Od 1962 jest okrętem muzeum w Wilmington.

</doc>
<doc id="779653" url="https://pl.wikipedia.org/wiki?curid=779653" title="Acylotransferaza lecytynowo-cholesterolowa">
Acylotransferaza lecytynowo-cholesterolowa

Acylotransferaza lecytynowo-cholesterolowa, LCAT (EC 2.3.1.43) – enzym występujący w osoczu, syntetyzowany przez wątrobę. Odpowiada za przeniesienie reszty kwasu tłuszczowego z pozycji 2 lecytyny na cholesterol, czego produktem jest ester cholesterolowy . Aktywatorem tego enzymu jest apoproteina A, występująca w lipoproteinach wysokiej gęstości (HDL).
Jego niedobór powoduje wzrost poziomu wolnego cholesterolu we krwi. Występuje w chorobach wątroby lub jako wada wrodzona (np. w tzw. rodzinnym niedoborze).

</doc>
<doc id="779655" url="https://pl.wikipedia.org/wiki?curid=779655" title="Fumimaro Konoye">
Fumimaro Konoye



</doc>
<doc id="779656" url="https://pl.wikipedia.org/wiki?curid=779656" title="Ósemka (węzeł)">
Ósemka (węzeł)

Ósemka – węzeł stosowany we wspinaczce oraz żeglarstwie m.in. do zabezpieczania końcówki liny np. przed wysunięciem się przez przyrząd asekuracyjny, bloczek lub kipę.
We wspinaczce często używana jest również podwójna ósemka.

</doc>
<doc id="779660" url="https://pl.wikipedia.org/wiki?curid=779660" title="Aotus trivirgatus">
Aotus trivirgatus



</doc>
<doc id="779661" url="https://pl.wikipedia.org/wiki?curid=779661" title="ORP Smok">
ORP Smok

ORP Smok – pełnomorski holownik polskiej Marynarki Wojennej, zbudowany w 1922 roku w La Rochelle we Francji. Pływał u różnych armatorów we Francji i Belgii pod nazwami „Le Boxeur” i „Leopold”. Zakupiony w 1932 roku przez Polskę służył jako: holownik, okręt szkolny, pomocniczy okręt minowy. Wielokrotnie przebudowywany. Wziął udział w kampanii wrześniowej przewożąc materiały z Gdyni do Helu. Dla zablokowania wejścia do portu w Helu został samozatopiony. Wydobyty przez Niemców i po remoncie wcielony do służby pod nazwą „Rixhöft”. Pływał do 1945 roku, kiedy to zatonął na lotniczej minie morskiej.
Budowa i opis konstrukcji.
Przyszły „Smok” zbudowany został w latach 1920-1921 we francuskiej stoczni Compagnie Général de Matérieux w La Rochelle jako pełnomorski holownik.
Statek miał długość całkowitą 40,3 metra, szerokość maksymalną 9 metrów oraz zanurzenie 3,5 metra (według niektórych źródeł 40,56 m × 8,56 m × 4,27 m). Wyporność jednostki wynosiła 655 ton, jednak po przebudowie w 1938 roku wzrosła do 711 ton. Kadłub jednostki zbudowany był ze stali. Nadbudówka znajdowała się na śródokręciu, za nią był komin. Na dziobie ustawiono maszt z reflektorem o średnicy 75 cm oraz bom o nośności 3 ton. Napęd jednostki stanowił jeden kocioł wodnorurkowy oraz jedna maszyna parowa potrójnego rozprężania o mocy 1200 KM, która napędzała jedną śrubę. Moc maszyn pozwalała na osiągnięcie maksymalnej prędkości 12,5 węzła. Zasięg pływania wynosił 5000 mil morskich.
W czasie służby cywilnej załoga holownika liczyła 30 ludzi, natomiast w marynarce wojennej w różnych okresach załoga składała się z 2 oficerów i od 26 do 28 podoficerów i marynarzy. W skład wyposażenia okrętu wchodziła pompa ratownicza o wydajności 350 t/godz., radiostacja oraz wysięgnik z rolkami do podnoszenia pływaków i kotwic. Dla celów transportowych i ratunkowych na ORP „Smok” umieszczono motorówkę, którą później zastąpiono pokładową łodzią sześciowiosłową. Okręt dla obrony przeciwlotniczej był uzbrojony w dwa karabiny maszynowe Maxim wz. 1908 kalibru 7,92 mm ustawione na podstawach morskich na nadbudówce. Niżej ustawiono dwa działka kalibru 37 mm.
Użytkowanie we Francji i Belgii.
Holownik od 1922 roku pływał we francuskiej marynarce handlowej pod nazwą „Le Boxeur”. Stacjonował w Bordeaux. W 1926 roku został sprzedany prywatnej firmie Ateliers &amp; Chantiers Martimes du Sud Ouest z Bordeaux. W 1929 roku jednostkę zakupiło francuskie przedsiębiorstwo Enterprise Generale de Travaux Martimes, także z Bordeaux. Rok później jednostkę nabyła belgijska firma Remarquage Letzer Ltd. i nadała mu nową nazwę „Leopold”. Jego portem macierzystym stała się Antwerpia. Jednostka w 1932 roku została wystawiona na sprzedaż i następnie zakupiona przez Polską Marynarkę Wojenną 12 października 1932 roku.
Służba w Polsce.
W 1930 roku wobec bliskiej perspektywy wcielenia do służby kontrtorpedowców typu "Wicher" oraz okrętów podwodnych typu "Wilk" Kierownictwo Marynarki Wojennej (KMW) podjęło decyzję o zakupie nowego, silnego holownika pełnomorskiego, który zapewniłby sprawne funkcjonowanie portu wojennego Oksywie i poligonów oraz mógłby być użyty jako okręt ratowniczy. W latach 1931-1932 do KMW wpłynęło kilkadziesiąt ofert od zagranicznych przedsiębiorstw i krajowych pośredników. Jedną z nich była propozycja francuskiej firmy Edmond Salles, oferującej sprzedaż holownika pełnomorskiego „Leopold”. Dostawę tej samej jednostki zaproponowała za pośrednictwem gdyńskiego przedsiębiorcy L. Rucińskiego holenderska firma Snenson and Jaspersen. Nie wiadomo, którą z ofert wybrała KMW, kupując holownik za kwotę 175 000 franków belgijskich. Jesienią 1932 roku przedstawiciele KMW, kmdr por. inż. Aleksander Rylke i kmdr por. F. Bomba, udali się do Antwerpii, gdzie dokonali przeglądu wyremontowanego holownika i przeprowadzili próby odbiorcze. Po zakończeniu prób 4 listopada jednostka dowodzona przez Belga, kpt. Tielemansa, i częściowo obsadzona przez polskich marynarzy przypłynęła do Gdyni. Ostatecznego odbioru holownika dokonano 8 listopada.
Początkowo okręt nosił roboczą nazwę „Piast”, jednak 15 listopada 1932 roku Minister Spraw Wojskowych wcielił holownik w skład jednostek pływających floty jako okręt Rzeczypospolitej Polskiej i nadał mu nazwę ORP „Smok”. Pierwszym dowódcą okrętu mianowany został kpt. mar. Mikołaj Szemiot. W Warsztatach Portowych Marynarki Wojennej w lutym 1933 roku uzbrojono okręt w dwa ciężkie karabiny maszynowe ustawione na podstawach morskich. Roboty ukończono 8 marca i ORP „Smok” rozpoczął służbę w charakterze okrętu wojennego. Okręt często był przebudowywany. W 1934 roku przystosowano pomieszczenia dziobowe dla zaokrętowania siedmiu podchorążych kursu nawigacyjnego OSMW, dzięki czemu okręt stał się jednostką szkolną.
W 1931 roku ze służby zostały wycofane cztery trałowce typu "FM". Dowództwo floty w ich miejsce postanowiło utworzyć Oddział Minowy, w skład którego miał wejść ORP „Smok” oraz krypy minowe: KM 111, KM 112 i KM 113. Do obowiązków Oddziału miało należeć m.in. kontrola gotowości bojowej min, ich transport na krypach holowanych przez „Smoka”, szkolenie w ich stawianiu i podnoszeniu oraz szkolenie specjalistów w zakresie broni podwodnej. W 1935 roku dla wykonania nowych obowiązków okręt został częściowo przebudowany: zastąpiono stary maszt z bomem, wstawiając nowy stalowy z reflektorem i bomem o nośności do 3 ton. Zmiany te umożliwiły jednostce podnoszenie min podczas nocnych ćwiczeń oraz ustawienie i demontaż części poligonu torpedowego. Po zakończeniu przebudowy okręt klasyfikowano jako pomocniczy okręt minowy. Latem 1935 roku podchorążowie Wydziału Mechanicznego SPMW odbyli na „Smoku” dwumiesięczną praktykę okrętową.
Pomimo przeklasyfikowania na pomocniczy okręt minowy nadal podstawowym zadaniem ORP „Smok” było holowanie podczas ćwiczeń strzeleckich dużych tarcz artyleryjskich. Do 1937 roku podawanie i wybieranie sześciusetmetrowego holu dokonywano ręcznie. Praca ta była wyczerpująca i niebezpieczna. W tym roku zamontowano parową windę holowniczą, co usprawniło wykonywanie holowania. Dokonano również przeróbek rufy, na której ustawiono wytyk ramowy i wysięgnik z rolkami, który służył do podnoszenia pływaków i kotwic. Poddawany licznym przebudowom okręt miał słabą stateczność; w 1938 roku dla jej poprawy przeszedł remont. W jego wyniku usunięto rufowy maszt oraz wymieniono motorówkę na sześciowiosłową łódź pokładową. Wzmocniono i pogrubiono również komin, który często się przepalał. Wskutek zmian na próbach stateczności przeprowadzonych jesienią 1938 roku wyporność jednostki przy pełnym wyposażeniu wzrosła do 711 ton. Po zakończeniu remontu okręt przebazowano na Hel, gdzie miał obsługiwać krypy minowe. Rozkazem Ministra Spraw Wojskowych „Smok” został przeklasyfikowany na holownik i utracił tytuł ORP.
Od wiosny 1939 roku wobec napiętej sytuacji politycznej pomiędzy Polską a Niemcami „Smok” przewoził urządzenia warsztatowe z Oksywia na Hel. Deklaracja brytyjskich gwarancji dla niepodległości Polski ogłoszona przez premiera Neville'a Chamberlaina rozluźniła sytuację, dzięki czemu na początku lipca okręt wypłynął w rejs szkolny z sześcioma podporucznikami – słuchaczami Kursu Oficerów Nawigacyjnych. Okręt płynął na trasie: Gdynia, Horten, Lipawa, Windawa, Tallinn, Narwa, Norrköping, Visby, Kalmar i zawinął 24 sierpnia do portu wojennego Hel. Był to ostatni rejs polskiego okrętu po Bałtyku przed wojną. Po zakończeniu rejsu szkolnego dowództwo nad okrętem objął por. mar. rez. Stanisław Jaworski.
Udział w kampanii wrześniowej.
Przed wybuchem wojny okręt został podporządkowany Dowódcy Rejonu Umocnionego Hel. Jednostka została również dozbrojona. Na śródokręciu po obu stronach nadbudówki zamontowano dwa działka kal. 37 mm na podstawach morskich. Do wybuchu wojny nie dostarczono jednak dla nich amunicji.
1 września 1939 roku „Smok” znajdował się w porcie wojennym na Oksywiu. Przed godziną 7:00 rano nad port nadleciały trzy niemieckie wodnosamoloty. Załogi polskich okrętów ostrzelały je z broni przeciwlotniczej, jednak ogień otworzono w momencie, gdy maszyny znalazły się poza ich zasięgiem. Na holownik rozpoczęto pośpieszny załadunek skrzyń z dokumentami i sprzętem Dowództwa Floty z zamiarem dostarczenia ich do Helu. Kiedy kończono załadunek o godz. 14.00, port zaatakowały 32 niemieckie samoloty nurkujące Junkers Ju 87B Stuka z eskadry IV.(St)/LG 1. Okręt pomimo silnego bombardowania nie odniósł poważniejszych uszkodzeń, odpierając ataki karabinami maszynowymi.
Od 2 września uczestniczył w odpieraniu licznych ataków lotniczych na port wojenny w Helu. Według Piaskowskiego jednostka przeszła do Jastarni. Kilka razy przepłynęła odcinek pomiędzy Helem a Gdynią, m.in. w czasie holowania kryp minowych została ostrzelana przez pancernik „Schleswig-Holstein”. Podczas jednego z rejsów do Gdyni w celu pobrania żywności z magazynów portowych załoga holownika znalazła w opuszczonych wagonach działka przeciwlotnicze Bofors kal. 40 mm. Były to działa zakupione przed wojną przez Anglię, jednak nie zdążono ich wysłać. Zostały przewiezione na Hel, gdzie wzmocniły obronę przeciwlotniczą półwyspu. W czasie działań rannych zostało siedmiu członków załogi. Przed kapitulacją Helu „Smok” został samozatopiony w celu zablokowania wejścia do portu.
Służba w Niemczech.
Podniesiony przez Niemców okręt został odholowany do Gdańska na remont. Po jego zakończeniu został wcielony w 1940 roku do służby pod nazwą „Rixhöft” i podporządkowany Marinearsenal, Gotenhafen. Pełnił służbę holowniczo-ratowniczą. Również nazwę „Rixhöft” otrzymała dawna ORP „Rybitwa”, która została wcielona do Kriegsmarine. 2 marca 1945 roku w okolicy portu Warnemünde okręt płynął na ratunek U-Bootowi U-3519 tonącemu w wyniku wybuchu lotniczej miny morskiej. Podczas wykonywania zadania również „Rixhöft” wpadł na minę i zatonął w pobliżu boi farwaterowej przy pozycji 54.11 N/12.05E. 21 członków załogi zginęło, uratowanych zostało siedmiu. W latach 50. XX wieku wrak okrętu odnaleziono na pozycji 54.16.10N/12.07.00E (ok. 8 km na północ od miejsca zatonięcia), po czym został podniesiony i usunięty przez władze NRD.

</doc>
<doc id="779662" url="https://pl.wikipedia.org/wiki?curid=779662" title="Nicolae Guta">
Nicolae Guta



</doc>
<doc id="779665" url="https://pl.wikipedia.org/wiki?curid=779665" title="Rezerwat przyrody Bocheńskie Błoto">
Rezerwat przyrody Bocheńskie Błoto

Rezerwat przyrody Bocheńskie Błoto – torfowiskowy rezerwat przyrody na obszarze gminy Rzeczenica w województwie pomorskim. Został utworzony w 1962 roku. Powierzchnia rezerwatu wynosi 15,73 ha (akt powołujący podawał 15,86 ha), natomiast powierzchnia jego otuliny – 47,26 ha. Rezerwat obejmuje typową roślinność bagienną i otaczające je lasy. Ochronie rezerwatu podlega całkowicie zarastające jezioro i otaczające je bagna torfowiska przejściowego. Znajdują się tu stanowiska roślin chronionych: borówka bagienna, rosiczka okrągłolistna, żurawina błotna i bażyna czarna. Obszar rezerwatu stanowi również lęgowisko rzadkich gatunków ptaków: bociana czarnego, żurawia, kormorana i czapli siwej.
Najbliższe miejscowości to Międzybórz i Sporysz.

</doc>
<doc id="779666" url="https://pl.wikipedia.org/wiki?curid=779666" title="Bloker">
Bloker

Bloker – węzeł stosowany we wspinaczce, podobnie jak prusik – czyli m.in. do autoasekuracji podczas zjazdu na linie.
Jest łatwy w przesuwaniu, ale nie da się zawiązać jedna ręką; w przypadku węzła Prusika jest to możliwe; jest to ważna cecha węzłów, szczególnie w alpinizmie.

</doc>
<doc id="779667" url="https://pl.wikipedia.org/wiki?curid=779667" title="Buttenwiesen">
Buttenwiesen

Buttenwiesen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Dillingen an der Donau. Leży częściowo na terenie Parku Natury Augsburg – Westliche Wälder, na obrzeżach Jury Szwabskiej, około 17 km na północny wschód od Dillingen an der Donau, nad rzeką Zusam.
Dzielnice.
W skład gminy wchodzą następujące dzielnice:
Buttenwiesen, Frauenstetten, Lauterbach, Oberthürheim, Pfaffenhofen an der Zusam, Unterthürheim, Wortelstetten.
Polityka.
Wójtem gminy jest Norbert Beutmüller, rada gminy składa się z 20 osób.
Oświata.
W gminie znajduje się 5 przedszkoli oraz szkoły podstawowe w Pfaffenhofen (271 uczniów) i Lauterbach.

</doc>
<doc id="779668" url="https://pl.wikipedia.org/wiki?curid=779668" title="Nicolae Linguraru">
Nicolae Linguraru



</doc>
<doc id="779673" url="https://pl.wikipedia.org/wiki?curid=779673" title="Garda (węzeł)">
Garda (węzeł)

Garda – węzeł stosowany we wspinaczce m.in. do podchodzenia na linie.
Wymaga użycia dwóch płaskich karabinków.

</doc>
<doc id="779675" url="https://pl.wikipedia.org/wiki?curid=779675" title="Ptasznik królewski">
Ptasznik królewski



</doc>
<doc id="779677" url="https://pl.wikipedia.org/wiki?curid=779677" title="Dziekanka (Gniezno)">
Dziekanka (Gniezno)

Dziekanka – osiedle w zachodniej części Gniezna, dawna wieś włączona w 1951 do miasta. Tereny rekreacyjne i sportowe. W dzielnicy mieszka ok. 500 osób. Przy ulicy Kostrzewskiego mieszczą się: Muzeum Początków Państwa Polskiego, I Liceum Ogólnokształcące im. Bolesława Chrobrego w Gnieźnie i Instytut Kultury Europejskiej w Gnieźnie. Od zachodu osiedle graniczy z dzielnicą Skiereszewo, od wschodu z dzielnicą Stare Miasto, od południa z dzielnicą Dalki i od północy z dzielnicą Piekary.
Na osiedlu istnieje Szpital dla Nerwowo i Psychicznie Chorych o zabudowie eklektycznej z 1891–1894. W skład kompleksu szpitalnego wchodzą izba przyjęć, oddziały szpitalne, willa dyrektorska, neogotycka kaplica szpitalna (obecnie kościół filialny pw. bł. Michała Kozala i jednocześnie kaplica filialna parafii ewangelicko-augsburskiej w Poznaniu) z 1894–1895, obieralnia ziemniaków, kuchnia, budynki mieszkalne, gospodarcze. 
W czasie okupacji niemieckiej w Polsce, w latach 1939–1941, hitlerowcy wymordowali w Szpitalu Psychiatrycznym w Dziekance ok. 1200 pacjentów. Osoby te mordowane były w okresie od 7 grudnia 1939 do 12 stycznia 1940 przez oddział specjalny SS-Sonderkommando Lange. Przeznaczonych do uśmiercania pacjentów wskazywał najczęściej dyrektor tego zakładu Wiktor Ratka oraz pielęgniarz Otto Reich, który tuż przed umieszczeniem pacjentów w komorze gazowej samochodu podawał im zastrzyki ze środkami uspokajającymi. Dla upamiętnienia ofiar umieszczono na zewnętrznej ścianie kaplicy Szpitala Psychiatrycznego pamiątkową tablicę.

</doc>
<doc id="779678" url="https://pl.wikipedia.org/wiki?curid=779678" title="Wysoki Most (województwo kujawsko-pomorskie)">
Wysoki Most (województwo kujawsko-pomorskie)

Wysoki Most – osada leśna w Polsce położona na Pojezierzu Kujawskim w województwie kujawsko-pomorskim, w powiecie mogileńskim, w gminie Jeziora Wielkie na wąskim przesmyku pomiędzy jeziorami Wójcińskim i Ostrowskim.
W latach 1975–1998 miejscowość administracyjnie należała do województwa bydgoskiego.

</doc>
<doc id="779680" url="https://pl.wikipedia.org/wiki?curid=779680" title="Wysoki Most">
Wysoki Most

2 miejscowości w Polsce

</doc>
<doc id="779681" url="https://pl.wikipedia.org/wiki?curid=779681" title="Węzeł flagowy">
Węzeł flagowy

Węzeł flagowy – węzeł stosowany we wspinaczce m.in. do blokowania liny asekurującej oraz w żeglarstwie m.in. do wiązania flagi do jej flaglinki (skąd wzięła się nazwa tego węzła).
Zabezpieczony węzeł flagowy.
Aby zabezpieczyć węzeł flagowy przed przypadkowym rozwiązaniem należy zawiązać pętlą węzeł zwykły na linie która będzie obciążana, lub spiąć pętle z liną przy użyciu karabinka.

</doc>
<doc id="779683" url="https://pl.wikipedia.org/wiki?curid=779683" title="Piotr Bartoszcze">
Piotr Bartoszcze

Piotr Bartoszcze (ur. 14 kwietnia 1950 w Jaroszewicach, zm. 7/8 lutego 1984 w Sławęcinie) – polski rolnik, jeden z przywódców NSZZ Rolników Indywidualnych „Solidarność”; brat Romana.
Życiorys.
Syn Michała i Genowefy. Ukończył zasadniczą szkołę zawodową w Inowrocławiu. W 1980 był współtwórcą NSZZ Rolników Indywidualnych „Solidarność Chłopska”. W kwietniu 1981 był jednym z sygnatariuszy porozumień bydgoskich z władzami PRL, w wyniku których zarejestrowany został NSZZ Rolników Indywidualnych „Solidarność”. Został internowany w stanie wojennym wraz z bratem Romanem we wrześniu 1982, więziony w ZK Włocławku-Mielęcinie, zwolniony w listopadzie tego samego roku. Po uwolnieniu kontynuował konspiracyjną działalność opozycyjną, zajmował się wydawaniem i kolportowaniem podziemnego pisma „Żywią i Bronią”. Z racji tej działalność był rozpracowywany przez Służbę Bezpieczeństwa w ramach spraw operacyjnego sprawdzenia krypt. „Spółdzielnia” i „Uzdrowiciel” oraz sprawy obiektowego sprawdzenia krypt. „Renesans”/ „Mrowisko”.
Zamordowany między 7 a 8 lutego 1984 prawdopodobnie przez funkcjonariuszy Służby Bezpieczeństwa. Jego ciało ze śladami bicia i duszenia odnaleziono 9 lutego w studzience melioracyjnej. Śledztwo prowadzone w 1984 r. oraz wznowione w 1990 r. umarzano. W 2017 Instytut Pamięci Narodowej potwierdził zabójstwo.
12 grudnia 2006 został pośmiertnie odznaczony przez prezydenta RP Lecha Kaczyńskiego Krzyżem Komandorskim Orderu Odrodzenia Polski, a 3 lutego 2015 – Krzyżem Wolności i Solidarności.

</doc>
<doc id="779684" url="https://pl.wikipedia.org/wiki?curid=779684" title="Esplanada w Łodzi">
Esplanada w Łodzi

Esplanada w Łodzi – dawny Dom Handlowy Hugo Schmechela i Juliana Rosnera znajdujący się przy ulicy Piotrkowskiej 100a w Łodzi.
Historia.
W 1909 roku przedsiębiorstwo handlowe Hugo Schmechela i Juliana Rosnera wydzierżawiło od Zgromadzenia Majstrów Tkackich w Łodzi na 10 lat część posesji przy Piotrkowskiej 100. W tym samym roku został wybudowany dwupiętrowy „dom konfekcyjny” w stylu secesyjnym, według projektu ówczesnego łódzkiego architekta miejskiego – pochodzącego z Finlandii, Augusta Furuhjelma. Wyróżnikiem tego budynku jest wielka witryna na pierwszym piętrze.
W 1926 nowy dzierżawca Wawrzyniec Gerbich, przekształcił sklep w kawiarnię i cukiernię. Remont trwał dwa lata. Po jego zakończeniu nadał im wspólną nazwę „Esplanada”. Lokal szybko stał się jednym z częściej uczęszczanych, chociażby ze względu na położenie w centralnym punkcie ul. Piotrkowskiej.
Podczas II wojny światowej, pod niemieckim zarządem, lokal zachował swoją funkcję pod tą samą nazwą.
Tuż po wojnie budynek i znajdującą się w nim kawiarnię i cukiernię przekazano Powszechnej Spółdzielni Spożywców „Społem” w Łodzi zmieniając jej nazwę na „Powszechna”. W 1946 r., bez uprzedzenia, w nocy z 6 na 7 lipca (z niedzieli na poniedziałek), lokal został przekształcony ponownie w sklep. Na parterze pomieszczono dział artykułów piśmiennych, zabawek artykułów szklanych i naczyń oraz artykułów gospodarstwa domowego, a na drugim działy artykułów włókienniczych, „komercyjnych” i „włókienniczych przydziałów kartkowych” oraz obuwniczy. Nawiązaniem do poprzedniej funkcji była zachowana cukiernia z kilkoma stolikami, pozostawiona na parterze.
W końcu lat 90. XX wieku budynek wyremontowano i powrócono do gastronomicznej tradycji lokalu.
Architektura.
Budynek jest jednym z najlepszych przykładów architektury secesyjnej w Łodzi, w Polsce, a nawet w Europie.

</doc>
<doc id="779685" url="https://pl.wikipedia.org/wiki?curid=779685" title="Dawny Dom Handlowy Hugo Smechela i Juliana Rosnera">
Dawny Dom Handlowy Hugo Smechela i Juliana Rosnera



</doc>
<doc id="779686" url="https://pl.wikipedia.org/wiki?curid=779686" title="Ługi (Powidz)">
Ługi (Powidz)

Ługi – część wsi Powidz w Polsce, położona w województwie wielkopolskim, w powiecie słupeckim, w gminie Powidz.
W latach 1975–1998 Ługi administracyjnie należały do województwa konińskiego.

</doc>
<doc id="779688" url="https://pl.wikipedia.org/wiki?curid=779688" title="Muntiacus muntjak">
Muntiacus muntjak



</doc>
<doc id="779694" url="https://pl.wikipedia.org/wiki?curid=779694" title="Lazaryści">
Lazaryści



</doc>
