<doc id="779700" url="https://pl.wikipedia.org/wiki?curid=779700" title="Historia kolei">
Historia kolei

Kolej istniała od starożytności w postaci kolei konnych wykorzystujących wyżłobienia w kamiennych płytach dróg, które powstały m.in. na niektórych mocno obciążonych drogach dojazdowych do Rzymu. Transport szynowy z trakcją konną był znany już w Asyrii ponad 2500 lat temu. Najwcześniejszym świadectwem zastosowania transportu szynowego jest Diolkos (długość 6–8,5 km), dzięki której przemieszczano statki w poprzek Przesmyku Korynckiego (Grecja) począwszy od około 600 p.n.e. (użytkowano ją przez ponad sześć i pół stulecia).
Początki.
Poprzednikami dzisiejszych szyn były koleiny na antycznych drogach, które umożliwiały pewne prowadzenie. Naukowcy sądzą, że już w epoce miedzi ponad 4000 lat temu zaczęto specjalnie żłobić rowki w drogach. Koleiny można było znaleźć w kamieniołomach starożytnego Egiptu i Grecji. Zapewne najdłuższą tego typu rowkowaną drogą była służąca do transportowania statków droga Diolkos nad Przesmykiem Korynckim w Grecji. Także w drogach rzymskich żłobiono koleiny.
Na przełomie średniowiecza i nowożytności w kopalniach, gdzie musiano transportować ciężkie ładunki zastosowano wynalazek drewnianych szyn. Georgius Agricola wymienia je po raz pierwszy w 1556 r. w swoim dziele De Re Metallica. Drewniane szyny miały sporo wad. Na zabłoconych szynach wagony często się wykolejały. Drewno szybko butwiało na mokrym podłożu. Kardynał Matthäus Lang von Wellenburg opisał w 1515 Reisszug w twierdzy Hohensalzburg. Najstarszą istniejącą do tej pory kolej linowo-terenową w swojej najwcześniejszej formie tworzył wózek poruszany po drewnianych szynach przez koło deptakowe za pomocą konopnej liny. W latach 1603–1604 w pobliżu angielskiego Nottingham niejaki Huntingdon Beaumont i Sir Percival Willoughby wybudowali Wollaton Wagonway. Była to najstarsza forma transportu szynowego w Anglii. Nieco ponad 3 km szlak, zbudowany z drewnianych szyn, połączył miejscowości Strelley i Wollaton a służył głównie do przewozu węgla kamiennego.
Ewolucja kolei od form transportu przemysłowego (głównie w kopalniach) do publicznie dostępnego środka transportu z napędem mechanicznym miała najwcześniej miejsce w Wielkiej Brytanii, kraju, w którym zapoczątkowana została rewolucja przemysłowa. W 1803 r. pojawiła się tam pierwsza kolej konna użytku publicznego, służąca do transportu towarów, a w 1807 – także do transportu osobowego. Od 1804 r. próbowano stosować parowozy (Richard Trevithick). W tym czasie rozpoczęła się również historia kolei na Górnym Śląsku, gdzie w latach 1798–1802 powstała pod Chorzowem Huta Królewska, otrzymując połączenie konną koleją przemysłową z szybami Kopalni Królewskiej. Pierwszą lokomotywą parową, która odniosła sukces komercyjny była 2-cylindrowa, posiadająca koło zębate „The Salamanca” (konstruktor Matthew Murray) wyprodukowana w 1812 dla wąskotorowej linii Middleton Railway w kopalni w Leeds. Intensywny rozwój transportu kolejowego rozpoczął się w 1825 r., kiedy to George Stephenson uruchomił pierwszą linię kolei publicznej łączącą Stockton z Darlington. Jej znaczenie polegało na tym, że ponad wszelką wątpliwość udowodniła możliwość funkcjonowania parowozu ciągnącego znaczną masę wyłącznie z wykorzystaniem tarcia między kołem i szyną. W 1830 r. została otwarta pierwsza linia trakcji wyłącznie parowej, łącząca Liverpool z Manchesterem.
Na kontynencie europejskim również rozpoczynano od trakcji konnej (pierwsze linie publicznie dostępne pojawiły się w 1827 r.). W całej Europie w końcu 1830 istniały 332 km linii kolejowych (ukończone lub w budowie). Wprowadzenie parowozów jako wyłącznej formy trakcji opóźniło się mniej więcej o 7 lat w stosunku do Brytanii, choć już w 1816 roku Johann Friedrich Krigar prowadził prace nad pierwszym pruskim parowozem, oparte o wykonane w wyniku szpiegostwa przemysłowego z lat 1812–1814 obserwacje lokomotyw "Salamanca". Jednakże w krajach najlepiej rozwiniętych, budowa linii dalekiego zasięgu nastąpiła bardzo szybko. Linia łącząca Londyn z przemysłowym okręgiem Lancashire-Cheshire została otwarta w 1838 r., podczas gdy linia łącząca Drezno z Lipskiem – tylko rok później. Pierwsza dekada rozbudowy kolei w Europie pozostała pod dominacją technologii brytyjskiej (zwłaszcza Roberta Stephensona), chociaż np. Niemcy bardzo szybko próbowali budowy własnych parowozów.
Z wyjątkiem Belgii, gdzie koleje budowano od początku z myślą o powstaniu sieci obejmującej cały kraj, pierwsze koleje budowano z reguły jako pojedyncze linie. Ponieważ system komunikacyjny wielu krajów w okresie poprzedzającym kolej opierał się na żegludze śródlądowej, jedną z charakterystycznych wczesnych form kolei były linie łączące sąsiadujące zlewnie lub omijające fragmenty rzek, które nie nadawały się do nawigacji (tzw. „portage railways”). Koleje tej grupy budowano w Afryce jeszcze na przełomie XIX i XX w. Inną formą wczesnych kolei były linie łączące ośrodki przemysłowe, zwłaszcza kopalnie, z siecią transportu wodnego. Te, w zamyśle towarowe koleje, szybko przejmowały ruch pasażerski.
Wielki wkład firmy Roberta Stephensona w budowę kolei i taboru nie tylko w Wielkiej Brytanii, ale także w innych krajach przyczynił się do upowszechnienia toru o rozstawie szyn (prześwicie) 4 stóp 8½ cala (1435 mm). Tym niemniej, ze względów oszczędnościowych, zwłaszcza tam, gdzie koleje miały być budowane w terenie górskim, przyjmowano rozstawy węższe (najczęściej 1067 mm lub 1000 mm), które długo jeszcze nie ograniczały zasadniczo prędkości pociągów. Gdzie indziej przyjmowano rozstawy szersze – ze względów politycznych albo wynikających z ekonomiki ruchu pociągu, czy lokalnych warunków klimatycznych.
Rozwój i charakterystyka sieci.
W zachodniej Europie początkowo sieci kolejowe rozwijały się najszybciej w krajach, gdzie nie było dobrych innych linii komunikacyjnych. Pewne opóźnienie budowy kolei widoczne jest we Francji, mającej dobrą sieć dróg, oraz w Holandii, mającej dobry system kanałów śródlądowych. W 1845 Wielka Brytania i Irlandia posiadały 4082 km linii kolejowych, Niemcy 2043 km, Austro-Węgry 1058 km, Francja tylko 870 km, Belgia 577 km, Holandia tylko 156 km, Rosja 144 km, Włochy 128 km a Szwajcaria zaledwie 4 km. W początkach 1850 r. Brytania miała 10 594 km linii, Niemcy – 5076 km, a Francja tylko 2992 km. Tempo budowy kolei na ogół odpowiadało tempu uprzemysłowienia. W kolejnych dekadach tempo budowy kolei wzrosło również w krajach pozostających do tej pory w tyle. W latach 60. i 70. XIX w. rocznie budowano od kilku do kilkunastu tysięcy km nowych szlaków kolejowych. W wyjątkowo pomyślnym roku 1871, pojawiło się 23 516 km linii kolejowych. W 1875 po europejskich szlakach kolejowych kursowało 42 tys. lokomotyw z 90 tys. wagonów osobowych i 1 mln wagonów towarowych, przewożąc rocznie 1140 mln osób i 548,7 mln t towarów. W 1878 Europę oplatały linie kolejowe o łącznej długości 158 810 km. Największymi potęgami kolejnictwa były wówczas:
Pod koniec XIX w. Brytania utrzymała co prawda wiodącą pozycję w Europie pod względem gęstości sieci (chociaż i tu przegoniła ją Belgia), ale nie miała już jej pod względem bezwzględnej długości sieci, jak również długości sieci odniesionej do populacji. Poza Europą największą sieć kolejową zbudowały Stany Zjednoczone, gdzie osiągnięto nawet, mimo rozległości kraju, zbliżony do europejskiego wskaźnik gęstości sieci. Szczególny wysiłek w stworzenie sieci kolejowych obejmujących rozległe obszary kraju włożyły społeczeństwa najlepiej rozwiniętych pozaeuropejskich państw i kolonii. Wskaźniki długości sieci odniesione do liczby ludności stawiają na pierwszym miejscu Australię, Nową Zelandię, Kanadę, USA i Związek Południowej Afryki. Trudno się dziwić, że koleje „Nowego Świata” były budowane na ogół szybciej, taniej i mniej solidnie od kolei większości krajów europejskich. Przynajmniej początkowo unikano rozwiązań bardziej kosztownych, jak długie tunele, murowane mosty i wiadukty, okazałe dworce, bezkolizyjne trasy w miastach. Podczas gdy żelazny lub drewniany wiadukt „tresle” był rzadkością w Europie Zachodniej, w Ameryce Północnej był powszechnie spotykany. Jednopoziomowe skrzyżowanie linii kolejowych było w Europie wyjątkiem, a w Ameryce – niczym szczególnym.
Budowa sieci kolejowych w Azji, zwłaszcza Wschodniej (Chiny, Japonia, Korea) trwała jeszcze w latach międzywojennych; niektóre ważne elementy sieci, na przykład trudne przeprawy mostowe albo linie na trudno dostępnych obszarach, powstawały w Chinach nawet w II poł. XX w. W Azji Środkowej rzadka, ale obejmująca najważniejsze relacje sieć powstała tylko na obszarze podległym Rosji. Na Bliskim Wschodzie sieć kolejowa nie powstała nigdy; dopiero ostatnio wielki wysiłek jej budowy podjęto w Iranie i Izraelu, budowa sieci jest też planowana w Arabii Saudyjskiej. W Ameryce Południowej do lat 50. budowano połączenia transkontynentalne; nie było im dane długo funkcjonować wobec upowszechnienia się transportu drogowego i lotniczego. Na powstanie transkontynentalnej sieci w Afryce zapowiadało się w czasach kolonialnych (byłaby ona jednak pocięta na linie różnych rozstawów toru), ale czasy dekolonizacji doprowadziły do jej dekompozycji. O sieci kolejowej w Afryce można zatem mówić tylko w jej części północnej (gdzie zwłaszcza Maroko zbudowało ją po I wojnie światowej) – oraz w krajach Afryki południowej.
Sieć kolejowa na świecie w 1898 r..:
Rozwój sieci kolejowych da się podzielić na trzy etapy. Pierwszy obejmował powstanie izolowanych linii i małych systemów kolejowych, spełniających funkcje kolei rekreacyjnych (szybko przekształcające się w koleje obsługujące ruch podmiejski), kolei łączących sieć wodną w jeden system transportowy albo kolei służących przewozom towarowym, które łączyły okręgi przemysłowe ze szlakami wodnymi. Drugi etap obejmował tworzenie sieci krajowej, czyli budowę linii magistralnych ogólnego przeznaczenia, niejednokrotnie łączących linie i sieci powstałe wcześniej. Trzeci etap obejmował zagęszczenie sieci kolejami lokalnymi, zazwyczaj budowanymi „oszczędnościowo”, w oparciu o łagodniejsze standardy techniczne, niż linie główne. Grupa kolei lokalnych składa się z linii połączonych z siecią krajową oraz z linii osobnych, często wąskotorowych. Osobny standard kolei lokalnych ukształtował się w Ameryce Północnej, gdzie linie budowane na przełomie wieków, a zwłaszcza w pierwszej dekadzie XX w., były od razu zelektryfikowane i miały charakter na wpół tramwajowy (ciężki tabor, ale prowadzenie tras przy dużym użyciu korytarzy drogowych). Były to tzw. „interurbans”. „Interurbans” znane były również w Ameryce Łacińskiej, Japonii oraz w Europie, ale nigdzie nie osiągnęły one podobnej skali, co w Stanach Zjednoczonych.
Były kraje, gdzie budowa sieci była na początku wyłączną domeną państwa (Belgia, Hanower), ale były i takie, gdzie budował je wyłącznie kapitał prywatny (Brytania, USA). W większości krajów jednak pierwsze linie kolejowe budowane były jako przedsięwzięcia prywatne. Ponieważ inwestycje te nie zawsze były dochodowe, albo też pokrycie siecią kolejową obszaru kraju pociągało za sobą budowę wielu linii deficytowych, w powstanie kolei dość szybko angażowało się państwo – bezpośrednio, tworząc równolegle zarządy kolei państwowych, albo pośrednio, dając gwarancje prywatnym inwestorom pokrycia ewentualnego deficytu. Zarządy państwowe nie tylko jednak budowały własne linie, ale także stopniowo przejmowały linie prywatne po wygaśnięciu koncesji lub w drodze wykupu. Upaństwowienie kolei było więc zazwyczaj procesem rozciągniętym w czasie, rzadziej zaś działaniem jednorazowym.
Ostatecznie, skutecznym impulsem upaństwowienia był kryzys kolei towarzyszący pojawieniu się konkurencyjnego transportu drogowego. W ostatnich dwóch dekadach XX w. ponownie pojawiły się tendencje prywatyzacyjne, zwykle jednak nie na zasadzie pełnej własności infrastruktury, ile koncesjonowania przewozów.
Kolej w miastach.
Prowadzenie linii kolejowych na obszarach zurbanizowanych i sposób kształtowania węzłów wykazuje znaczne różnice między Europą i resztą świata. Kolej na „Starym Kontynencie”, zwłaszcza w Europie Zachodniej, kształtowana była od początku jako układ niezależny od sieci ulicznej, w Brytanii nawet całkowicie bezkolizyjnie (już "Liverpool &amp; Manchester Rly." od początku miała tunele, a potem wykop na odcinku dojazdowym do stacji w Liverpoolu). Ponieważ celem kolei było posiadanie dworca możliwie blisko centrum, jego budowa i budowa linii doprowadzających (na wiaduktach lub w tunelach) była bardzo kosztowna i pociągała za sobą wielkie przekształcenia przestrzenne, o których nieraz mówiono jako o „kolejowym wandalizmie” (Londyn, Newcastle upon Tyne, Glasgow).
W miastach słabiej rozwiniętych linie prowadzone były na poziomie terenu, ale z minimalną liczbą przekroczeń drogowych, a dworce lokowano z dość znacznym oddaleniem od centrum. W miarę wzrostu miasta rodziło to zjawisko „złej strony torów” – obszaru źle skomunikowanego ze śródmieściem, leżącego blisko, ale wykorzystywanego ekstensywnie, bądź tworzącego dzielnicę przemysłową. Linia kolejowa często stanowiła więc w mieście rodzaj bariery strukturalnej, wyraźnie rozgraniczającej obszary różnego użytkowania. Zjawisko bariery mogło występować również w przypadku znacznej szerokości torowisk prowadzonych bezkolizyjnie. Próbowano temu przeciwdziałać mnożąc wiadukty i tunele uliczne, przekładając kolej nad lub pod poziom ulic (Wrocław, Warszawa), albo nawet przekładając całą linię w nowy korytarz położony dalej od śródmieścia (Karlsruhe, Darmstadt).
Natomiast w Ameryce Północnej powszechnie zezwalano towarzystwom kolejowym na budowę linii naziemnych, a często nawet na prowadzenie ich ulicami, co szybko przyniosło poważne problemy wynikające ze wzrostu ruchu pociągów i pojazdów drogowych. Korytarze naziemne występowały nie tylko w kształtujących się miastach amerykańskiego Zachodu, ale również w starych metropoliach północnego wschodu (Filadelfia, Waszyngton, Nowy Jork). Mimo że później miasta wywierały presję na zarządy kolejowe, by podjęły się przebudowy węzłów, był to nieraz proces bardzo długotrwały (np. w Waszyngtonie torowiska uliczne zlikwidowano dopiero w 1908 r.).
Systemy kolejowe, złożone z sieci zarządów prywatnych, w naturalny sposób wytwarzały węzły, w których każda sieć miała własny dworzec i własny system linii doprowadzających. Rzadko kiedy grupowały się one we wspólnych korytarzach, zwykle natomiast tworzyły „pajęczynę” linii oplatających miasto. W miastach wiktoriańskiej Anglii własność kolejowa mogła sięgać nawet 1/3 obszaru centralnego. Ostatnie dwie dekady XIX w. i początkowe XX w. przyniosły szereg inwestycji „konsolidacji” węzłów kolejowych, umożliwionych porozumieniem poszczególnych zarządów kolejowych albo upaństwowieniem kolei, zwykle przy wydatnym udziale władz miejskich. Konsolidacja polegała na powiązaniu sieci poszczególnych zarządów w jeden węzeł, rezygnacji z niektórych linii (i rozbudowie innych) oraz, zazwyczaj, na urządzeniu głównego dworca kolejowego, skupiającego w jednym punkcie przynajmniej większość pociągów obsługujących miasto. Najcelniejsze przykłady takich działań miały miejsce w Niemczech (z tzw. „Hauptbahnhöfe”). Odmiana skonsolidowanego węzła bez dworca głównego, ale z wyposażoną w kilka dworców linią średnicową ("Stadtbahn"), powstała w 1882 r. w Berlinie. Wiele wysiłku włożono też w stworzenie zintegrowanych węzłów w krajach z kolejami prywatnymi: w Wielkiej Brytanii (z tzw. „Joint Stations”), a później w Stanach Zjednoczonych (z tzw. „Union Stations”), ale tam objęły one z reguły tylko część węzła; niekiedy też nie zdołały wykazać w pełni swoich zalet, ponieważ zbiegły się z likwidacją systemu kolei pasażerskiej (USA).
Mimo początkowych oporów wielu zarządów, koleje obsługujące duże miasta w coraz większym stopniu podejmowały obsługę stref podmiejskich, a jeszcze później – ruchu miejskiego. Były one do tego obligowane przez władze państwowe („workmens’ trains” w Wielkiej Brytanii), które niekiedy same przeprowadzały konsolidacje węzłów w taki sposób, by powstał wydajny układ kolei miejskiej i podmiejskiej (Berlin, Hamburg). Był to element polityki miejskiej, dążącej do rozgęszczenia ludności miast, które wymagało otwarcia nowych terenów pod zabudowę. Kolej stała się zatem istotnym stymulatorem „suburbanizacji” i przyczyniła się do powstania aglomeracji miejskich.
Obsługą ruchu miejskiego zajęły się głównie koleje uliczne – czyli tramwaje, jak też koleje „ciężkie” – czyli metro. Pierwszy tramwaj konny datuje się zwykle na r. 1832, choć można się upierać, że była nim dopiero kolej konna z ok. 1850 r., używająca szyn z rowkiem (Loubata, obie w Nowym Jorku). Trakcja elektryczna pojawiła się w 1881 r. (Großlig; Lichterfelde), ale jej doskonalenie zabrało jeszcze siedem lat (Richmond, 1888). Dominacja tramwaju elektrycznego w transporcie miejskim trwała do I wojny światowej w USA, a – orientacyjnie – do II wojny w Europie Zachodniej.
Rzadko kiedy kolej sieci krajowej podjęła się roli jedynej formy SKM w mieście (jak to się stało np. w Sydney). Z reguły natomiast powstała inna grupa kolei (metro), budowanych przez miasta (lub szybko przez nie przejętych), prowadzonych pod lub nad ziemią wzdłuż głównych kierunków przemieszczania się, nie pokrywających się z przebiegiem linii kolei sieci krajowej i o korzystniej od nich umieszczonych stacjach. Pierwsza podziemna linia metra, trakcji parowej, powstała w 1863 r., trakcji elektrycznej – w 1890, obie w Londynie. Amerykanie początkowo rozwijali sieć metra nadziemnego, tzw. „els”, pierwsza linia powstała w l. 70. XIX w. w Nowym Jorku – trakcja linowa, potem parowa; trakcję elektryczną zastosowano po raz pierwszy na „el” w 1893 w Liverpoolu (Anglia), a w 1895 w Chicago.
Innowacje techniczne.
Trakcja.
Powiększający się ciężar coraz silniejszych i coraz dłuższych parowozów doprowadził do powstania w 1909 r. konstrukcji członowych, takich jak maszyny typu „Beyer-Garratt”, które rozpowszechniły się od Tasmanii po wiele innych krajów, zwłaszcza pozaeuropejskich, szczególnie eksploatujących sieci wąskotorowe.
Od zarania kolejnictwa stosowano też napęd linowy, początkowo głównie do wciągania pociągów po spadkach, na fragmentach tras, które trudno byłoby pokonać ówczesnym parowozom. Napęd linowy stosowano też niekiedy w obrębie miast albo w tunelach dla uniknięcia zadymiania. Stopniowo utrwaliły się dwie główne formy trakcji linowej: funikular i kolej z liną w ruchu ciągłym. Tę ostatnią technologię wykorzystano – z braku lepszej alternatywy – w podziemnym metrze ("Glasgow Subway", 1896–1935) oraz na tramwajach (San Francisco, 1873; potem wiele innych systemów). Po upowszechnieniu się trakcji elektrycznej napęd linowy znowu stosowany jest do pokonywania stromych spadków.
Prace Ernsta Wernera von Siemensa oraz inżynierów amerykańskich (m.in. T. Edisona) doprowadziły do wprowadzenia napędu elektrycznego. Na kolejach „ciężkich” pobór prądu realizowano początkowo raczej przy pomocy trzeciej szyny zasilającej (1890, Londyn). Zasilanie górne udoskonalono na sieciach tramwajowych (F. Sprague, Richmond 1888). Po wynalezieniu pantografu i wprowadzeniu liny nośnej od pierwszej dekady XX w. stosuje się je także na kolejach głównych. Trakcja elektryczna stosowana była początkowo, oprócz tramwajów i SKM, przede wszystkim na trudnych odcinkach górskich, gdzie dodatkowo jej efekty ekonomiczne polepszało lokalne wykorzystanie energii wodnej dla generowania prądu. W pierwszej poł. wieku dominowało zasilanie prądem stałym, ale udoskonalenie zasilania prądem przemiennym spowodowało większą popularność tej drugiej metody na liniach i sieciach elektryfikowanych później (w tym linii wysokich prędkości). Tym niemniej wiele kolei sieci krajowej przyjęło wcześniej zasilanie prądem stałym, mniej ekonomiczne na dłuższych dystansach.
Pierwsze elektryfikacje linii dalekobieżnych przypadają na drugą dekadę XX w. (kolej "KPEV", Niemcy), w okresie międzywojennym powstały już duże systemy elektryczne w Niemczech, Austrii (gł. koleje alpejskie), Szwajcarii, Holandii, Szwecji, USA (kolej "PRR", "Milwaukee RR"). Główny wysiłek elektryfikacyjny miał miejsce w okresie powojennym. Odejście od trakcji elektrycznej (na rzecz udoskonalanej spalinowej) wystąpiło w drugiej poł. wieku na sieciach o stosunkowo małej gęstości ruchu na długich dystansach (USA, Brazylia).
Pierwsza lokomotywa napędzana silnikiem Diesla funkcjonowała już w 1912 r. (kolej Winterthur – Romanshorn, Szwajcaria), pierwsza eksperymentalna lokomotywa spalinowo-elektryczna pojawiła się w 1914 (General Electrics, pomysłu H. Lempa). Lokomotywy spalinowe w ruchu manewrowym upowszechniły się w l. 20., wówczas też zaczęto je stosować na „specjalnych” trasach. W USA do ruchu normalnego weszły pod koniec lat 30. W Europie trakcja spalinowa rozpoczynała od wagonów i jednostek na liniach lokalnych. W l. 30. zaczęto też eksploatację szybkich pociągów motorowych (Niemcy, Francja, Polska, Dania).
W ostatnich dekadach ważną formą modernizacji trakcji elektrycznej stało się użycie silnika liniowego. Miało ono miejsce na kolejach miejskich. Pierwszą, krótką linię tego typu otwarto w 1985 r. pod Toronto ("Scarborough Rapid Transit"). Na większą skalę technologia ta przyjmuje się w podziemnym metrze, daje ona bowiem duże oszczędności przy budowie tuneli (nawet 15% kosztów tunelu kolei o napędzie klasycznym). Pionierską rolę odegrały miasta japońskie – pierwszą linię oddano do użytku w 1990 r. w Osace.
Prędkości.
W okresie międzywojennym maksymalna prędkość pociągów parowych na głównych liniach Francji, Niemiec i Belgii nie przekraczała 120 km/h, w innych krajach europejskich – zwykle 100 km/h. Szybciej jeżdżono tylko w Wielkiej Brytanii: nawet 144 km/h (90 mil/h). Wyższe prędkości dopuszczano dla lekkich jednostek spalinowych: w Niemczech 160 km/h (od 1933), we Francji 150 km/h (od 1937).
Rozkładowe prędkości rzędu 210 km/h osiągnięto w Japonii w 1964 r. na specjalnie zbudowanej linii „wysokich prędkości” "Tōkkaidō Shinkansen" oraz po raz pierwszy w Europie w 1967 r. we Francji uruchomiono pociąg Le Capitole, jeżdżący z prędkością 200 km/h między Paryżem i Tuluzą. Był to zwykły elektrowóz z klasycznymi wagonami pasażerskimi. Otwarta w 1981 francuska linia "LGV Sud-Est" dla pociągów "TGV" pozwoliła na jazdę z prędkością rozkładową równą 260 km/h (linia zaprojektowana została dla prędkości maksymalnej 300 km/h); . Linia Berlin – Hamburg, której modernizację do prędkości 250 km/h ukończono w 2005 r., jest obecnie najszybszą linią „klasyczną”. Maksymalne prędkości handlowe (średnie między rozkładowymi postojami) najszybszych pociągów świata nieco przekraczają 260 km/h. Najszybsza linia kolejowa Europy to francuska Ligne à Grande Vitesse Méditerranée (320 km/h w ruchu planowym), która została otwarta w 2001 r.
Tabor.
W 1872 r. George Westinghouse opatentował metodę hamowania pneumatycznego (z użyciem sprężonego powietrza), dzięki której uruchamiano hamulce wagonów z lokomotywy (wszystkie wagony musiały być odtąd zaopatrzone w hamulce). Oznaczało to radykalne zwiększenie poziomu bezpieczeństwa i możliwość formowania długich pociągów. Alternatywą była metoda hamowania próżniowego, rozpowszechniona przede wszystkim na kolejach brytyjskich.
Najstarsze sprzęgi były ręczne; są do dzisiaj szeroko stosowane. Spośród różnego typu sprzęgów automatycznych (stosowanych głównie, choć nie tylko, na kolejach miejskich), najpopularniejsze są sprzęgi opatentowane przez Karla Scharfenberga w 1904 r.
Pierwotne wagony miały drewnianą konstrukcję pudła i były dwuosiowe (wyjątkowo trójosiowe). Konstrukcje czteroosiowe, oparte na „wózkach”, najwcześniej, bo już w pierwszej poł. XIX w., upowszechniły się w Ameryce. Na przełomie wieków pojawiają się wagony konstrukcji stalowej. Ich upowszechnieniu towarzyszyła ewolucja lokomotyw w kierunku coraz większej mocy i masy. Wzrost masy wagonów osobowych został powstrzymany w połowie XX w. wraz ze wprowadzeniem konstrukcji aluminiowych, a potem konstrukcji ze stopów lekkich. Indywidualnym rozwiązaniem stały się wagony o obniżonym środku ciężkości, których pierwszy skład ("Talgo I") zbudowano w 1942 r.
Wynalazek sterowania ukrotnionego (Frank Sprague, 1897) pozwolił na rozwój zespołów trakcyjnych. Rozwój ten następował początkowo na kolejach miejskich i dojazdowych. Z czasem zespoły trakcyjne przejęły znaczącą część ruchu pasażerskiego również na sieciach krajowych, eliminując klasyczne pociągi ciągnięte przez lokomotywy. Ułatwienie manewrowania na stacjach przyniosło też na niektórych kolejach wprowadzenie wagonów sterowniczych, dokonane na dużą skalę w czwartej ćwierci XX w.
Pociągi z wychylnym nadwoziem w trybie pasywnym pojawiły się w Kanadzie na linii kolei "CP" w 1969 r. (pociąg "United Aircraft Turbo"), a potem w Japonii ("Kokutetsu") w 1973 r. Próby z nadwoziem wychylnym w trybie aktywnym rozpoczęła kolej "BR" w 1972, ale pociągi tego rodzaju weszły najwcześniej do eksploatacji we Włoszech (w 1975 prototyp, a w 1987 wprowadzono je tam do normalnego ruchu – ETR 450 "Pendolino"; kolej "Ferrovie dello Stato").
Zabezpieczenie ruchu.
Najprostszą formą zabezpieczenia ruchu jest tzw. „jazda na rozkład” oraz „jazda na buławę”. Wprowadzenie telegrafu (koniec lat 30. XIX wieku) umożliwiło modyfikację ruchu pociągów poprzez odejście od tych niedoskonałych systemów, niebezpiecznych przy większych prędkościach albo ograniczających przepustowość linii. W latach 50. i 60. XIX w. rozpowszechnił się system „blokady liniowej”. W 1860 r. udoskonalono w Anglii system ustawień nastawczych („interlocking”), umożliwiający ustawianie toru przebiegu pociągu przez węzeł w sposób eliminujący sprzeczności w ustawieniu zwrotnic i semaforów (patent 1856, J. Saxby). W Europie i Ameryce wynalazki te przyjmowały się z pewnym opóźnieniem. W Niemczech pierwsza nastawnia zaczęła funkcjonować dopiero w 1868 r. Sterowana elektrycznie samoczynna blokada liniowa wprowadzona została Niemczech w 1871 i udoskonalona 1881 r. (firma Siemens &amp; Halske). Blokada liniowa i ustawienia nastawcze stały się obowiązującym standardem (np. w Brytanii od 1889).
We Francji już od 1872 zaczęło się wprowadzanie urządzeń automatyki bezpieczeństwa pociągów (ABP), które z czasem gwarantowały samoczynne zatrzymanie pociągu na wypadek przejechania sygnału „stój”. Systemy te upowszechniły się pod koniec XIX i w początkach XX w., jednak w różnym tempie na sieciach różnych zarządów kolejowych. Rozwój systemów ABP, niezbędny wraz ze wzrostem prędkości, a umożliwiony przez rozwój elektroniki, doprowadził na przełomie XX i XXI w. do ciągłej kontroli ruchu pociągu, w trybie której komputer pokładowy podaje maszyniście maksymalną możliwą prędkość ruchu wynikającą z położenia innych pociągów oraz warunków technicznych trasy. Klasyczne semafory stają się niepotrzebne.
Koleje niekonwencjonalne.
Już w XIX w. pojawiły się pomysły na kolej jednoszynową. Dość ekscentrycznym rozwiązaniem były koleje siodłowe opracowane przez Charlesa Lartigue’a (najbardziej znana to "Listowel and Ballybunion Rly." w Irlandii, funkcjonująca w latach 1888–1924). Poszukiwania tańszej od podziemnego metra bezkolizyjnej kolei miejskiej doprowadziły do opracowania przez Eugena Langena technologii kolei podwieszonej. W 1901 r. między Barmen i Elberfeld otwarto "Schwebebahn", zbudowaną według jego pomysłu (obecnie Wuppertal; kolej funkcjonuje do dzisiaj).
Druga połowa XX w., kiedy wydawało się, że tradycyjna kolej staje się anachronizmem, przyniosła falę poszukiwań nowych rozwiązań. Poszukiwania szły również w kierunku kolei jednoszynowych (koleje typu "Alweg" i "Safege"); w latach 50. i 60. jednoszynowa kolej była swego rodzaju „ikoną przyszłości”. Powstawały liczne linie, zwłaszcza jako koleje rozrywkowe, w parkach i na terenach wystawowych; większość z nich się nie zachowała. Najstarsza z nich zachowana, to kolej siodłowa w Disneylandzie w Anaheim (1959), w 1964 otwarto natomiast kolej do lotniska Haneda w Tokio – stała się ona z czasem w pełni wydajną linią SKM. Rzadziej budowano koleje podwieszone – do dzisiaj zachowała się krótka linia w parku Ueno w Tokio, a w normalnym ruchu jako najstarsza kolej tego typu poza Wuppertalem, funkcjonuje "Shōnan Monorail" w Fujisawa (1970). Na przełomie XX i XXI w. zbudowano kilka jednoszynowych SKM w innych miastach Azji (m.in. w Kuala Lumpur, Naha, Chibie, Kamakurze, Czunkinie), a kilka dalszych znajduje się w budowie (Teheran, Dżakarta).
Uznano też, że koleje miejskie uzyskają lepsze parametry techniczne, jeśli zastosuje się koła ogumione (1956 – pierwsza linia „ciężkiego” metra w Paryżu, prowadnice boczne; 1971 – „ciężkie” metro w Sapporo, prowadnica środkowa). Później technologię tę stosowano także na małych kolejach automatycznych (pierwsze w 1981 – "Portliner" w Kobe i "New Tram" w Osace).
Badania nad koleją magnetyczną ("maglev") pozwoliły opracować technologię, ale jej wdrożenie następuje bardzo wolno. Niemiecki system "Transrapid" znalazł realizację w 2004 w Szanghaju (Transrapid Szanghaj). Druga kolej maglev w normalnym ruchu znajduje się na przedmieściach Nagoi ("Linimo", otwarta 2005). Propozycje użycia „maglevu” w obsłudze ruchu dalekobieżnego, wysuwane w Niemczech i Japonii, nie zostały dotąd zrealizowane.
Obsługa pasażerów.
Pierwotnie, co jakiś czas pociągi urządzały dłuższy postój, by pasażerowie mogli się posilić w licencjonowanych bufetach dworcowych. Wprowadzenie wagonów restauracyjnych (pierwsze w USA w l. 60. XIX w., w Brytanii od 1878 r.) stopniowo położyło kres tej praktyce.
W latach 40. XIX w. wprowadzono numerowane bilety kartonikowe, przechowywane w kasach biletowych w zamkniętych kasetach. Umożliwiało to księgowanie sprzedaży, dając znaczne przyśpieszenie obsługi. Bilet kartonikowy, zwykle już nie drukowany zawczasu, ale "ad hoc" na żądanie, przetrwał do końca lat 80. XX w., wyparty przez technologie komputerowe.
Rola kolei.
Z ekonomicznego punktu widzenia budowa sieci kolejowych przyniosła koniec izolacji systemów gospodarczych poszczególnych regionów, które zostały włączone w jeden system państwowy. Stało się to możliwe dzięki znacznemu zmniejszeniu kosztów transportu, w Wielkiej Brytanii w 1860 r. przewóz węgla koleją kosztował 1/20 tego, co należałoby zapłacić, gdyby transportować go drogami. Dzięki kolei odległości dzielące obszary produkcji od obszarów konsumpcji straciły znaczenie. W czwartej ćwierci XIX w. kolej, odgrywająca dotąd główną rolę w zakresie przewozów pasażerskich, stała się głównym przewoźnikiem towarów. Można argumentować, że kolej miała zasadniczy udział w likwidacji klęski głodu, która towarzyszyła ludzkości od zarania dziejów.
Przyśpieszonej i zwielokrotnionej wymianie towarów towarzyszyła podobna rewolucja w zakresie wymiany informacji. Sprzyjał jej wynalazek telegrafu, którego kolej była początkowo głównym użytkownikiem i budowniczym. Rewolucja informacyjna miała wiele postaci, zacząwszy od wprowadzenia ujednoliconego czasu na obszarze całego kraju i kontynentu, przez zwielokrotnienie wymiany pocztowej, produkcji periodyków i książek, a skończywszy na zwielokrotnieniu się osobistych doświadczeń innych miejsc i kultur, możliwych dzięki ułatwieniu podróżowania i narodzeniu się coraz bardziej masowej turystyki. Kolej pośrednio i bezpośrednio przyczyniła się także do pewnej uniformizacji form wytwórczości, także artystycznej. Szczególnie widać to w likwidacji enklaw stylów regionalnych w architekturze, które straciły swoją naturalną logikę, wynikającą z dostępności określonych materiałów lub regionalnej dominacji określonych sposobów budowania. Ich miejsce zajęły mody (lub trendy) promieniujące z głównych centrów kulturalnych krajów.
Koleje same stworzyły wielką dziedzinę gospodarki, nie tylko wyrażającą się dużą liczbą zatrudnionych bezpośrednio na kolei, ale również licznymi przedsiębiorstwami funkcjonującymi dzięki kolei, wielkim zapotrzebowaniem na niektóre surowce i wyrabiane z nich produkty. Niewykluczone, że w XIX w. koleje były głównym motorem postępu technicznego w niektórych gałęziach przemysłu ciężkiego.
Chociaż lokalizacja dużych miast determinowała ukształtowanie sieci kolejowej kraju, interesy mniejszych ośrodków nie miały już decydującego znaczenia w kalkulacji najbardziej efektywnego przebiegu linii magistralnych. Budowa sieci kolejowej mogła więc trwale wpłynąć na ich pozycję ekonomiczną. Kolej była istotnym czynnikiem zmiany rangi poszczególnych elementów historycznej sieci osadniczej, nobilitując i dając szanse rozwojowe jednym, a spychając na margines rozwoju inne miasta historyczne. Kolej „stworzyła” też wiele nowych miejscowości, których znaczenie wzięło się od ulokowania węzła albo elementów zaplecza technicznego (parowozownie, warsztaty naprawcze, wytwórnie taboru).
Rozwój kolei w poszczególnych państwach.
Azja Południowo-Wschodnia.
W l. 30. w Holenderskich Indiach Wschodnich rozpoczęto zamknięcia linii deficytowych; jednocześnie zwiększano prędkości na liniach głównych. Japońska okupacja 1942–1945 przyniosła m.in. upaństwowienie kolei i likwidację sieci normalnotorowej. W 1945 r. Indonezja ogłosiła niepodległość. Stało się to powodem wojny z Holandią, trwającej do 1950 r. W momencie ostatecznego uzyskania niepodległości kolej znajdowała się w stanie upadku, pogłębionego jeszcze w następnych latach. Od 1953 zaczęto wprowadzać trakcję spalinową, przeważnie korzystając z używanego taboru sprowadzanego z USA. W latach 70. dokonano masowych zamknięć linii deficytowych, zwłaszcza kolei „lekkich”. W 1991 zreformowany zarząd kolei ("Perusahaan Umum Kereta Api", w skrócie "Perumka") rozpoczął program modernizacji, który doprowadził nawet do likwidacji deficytu, podniesienia standardu głównych linii i wprowadzenia szybkich pociągów „Argo” 1995, co poprawiło nieco fatalny wizerunek kolei.
Iran.
Pierwszą kolej, konną, otwarto za panowania szacha Nassera al-Dina (1848–1896) na przedmieściach Teheranu między Darvazeh-ye Shahr-e-Rey i Placem Horr. Kolej została z czasem wyposażona w parowozy. Zamknięto ją w 1952 r.
Poza wspomnianymi liniami budowa sieci kolejowej w kraju miała miejsce po II wojnie i trwa właściwie do dzisiaj. Do rewolucji 1979 r. funkcjonowało ok. 5 tys. km linii, do końca wieku – 6700 km. Jedynym odcinkiem zelektryfikowanym (sieci krajowej) jest linia Tabriz – Dżolfa.

</doc>
<doc id="779701" url="https://pl.wikipedia.org/wiki?curid=779701" title="Shijo">
Shijo



</doc>
<doc id="779708" url="https://pl.wikipedia.org/wiki?curid=779708" title="Kuter zwalczania okrętów podwodnych">
Kuter zwalczania okrętów podwodnych

Kuter zwalczania okrętów podwodnych - niewielki okręt przeznaczony do zwalczania okrętów podwodnych i do służby patrolowej. Wyporność tego typu okrętów wynosi od kilkudziesięciu do ok. 300-400 ton. Przeznaczone są głównie do działań przybrzeżnych, a w czasie pokoju najczęściej służą do patrolowania granic.
Kutry zwalczania okrętów podwodnych (ZOP) pojawiły się w latach 60. XX wieku, w miejsce ścigaczy okrętów podwodnych. Główną różnicę stanowiło zastąpienie bomb głębinowych jako uzbrojenia przez kierowane torpedy przeciw okrętom podwodnym, zwiększające znacznie ich skuteczność. Jako środek wykrywania okrętów podwodnych, wyposażone w stacje hydrolokacyjne. Uzbrojenie, służące głównie do zwalczania wynurzonych okrętów podwodnych i samoobrony przed samolotami, składało się zwykle z kilku działek przeciwlotniczych małego kalibru. 
Kutry zwalczania okrętów podwodnych stanowią najmniejsze okręty przeznaczone do zwalczania okrętów podwodnych. Większymi okrętami są korwety, lecz granica nie jest sztywno określona. Kutry zwalczania okrętów podwodnych nie są liczną klasą, przy tym klasyfikowane są często jako patrolowce. Reprezentowane były głównie w krajach byłego bloku wschodniego (na Zachodzie zadania zwalczania okrętów podwodnych wypełniały głównie większe okręty - fregaty i lotnictwo).
Do kutrów zwalczania okrętów podwodnych można zaliczyć radzieckie jednostki projektu 205P (w kodzie NATO "Stenka"), pochodne kutrów rakietowych proj. 205, uzbrojone w 4 wyrzutnie torped przeciw okrętom podwodnym, o wyporności 210 ton. W ZSRR klasyfikowane jednak były jako patrolowce (okręty dozorowe pogranicza - "pogranicznyj storożewoj korabl" - PSKR) i służyły w wojskach KGB. Na granicy kutrów zwalczania okrętów podwodnych i małych korwet znajdowały się jednostki projektu 12412 (w kodzie NATO: "Pauk"). 
W Polsce w latach 70. opracowano kutry zwalczania okrętów podwodnych projektu 918M (w kodzie NATO: "Pilica"), uzbrojone w 2 torpedy przeciw okrętom podwodnym i wyposażone w stację hydrolokacyjną z holowaną anteną, o wyporności pełnej 93 t. Z uzbrojenia Polskiej Marynarki Wojennej kutry projektu 918M wycofano w roku 2006.

</doc>
<doc id="779713" url="https://pl.wikipedia.org/wiki?curid=779713" title="Janusz Krupski">
Janusz Krupski

Janusz Stanisław Krupski (ur. 9 maja 1951 w Lublinie, zm. 10 kwietnia 2010 w Smoleńsku) – polski historyk, wydawca i urzędnik państwowy, działacz opozycji demokratycznej w PRL, w latach 2006–2010 kierownik Urzędu do Spraw Kombatantów i Osób Represjonowanych.
Życiorys.
W latach 1970–1975 był studentem KUL. W 1976 został członkiem Klubu Inteligencji Katolickiej w Warszawie. W okresie 1977–1988 redagował poza cenzurą niezależne pismo „Spotkania”.
W 1980 wszedł do władz zarządu regionu NSZZ „Solidarność” w Gdańsku. Za swoją działalność był wielokrotnie szykanowany i represjonowany przez funkcjonariuszy SB. W czasie stanu wojennego internowany. 21 stycznia 1983 został uprowadzony i wywieziony do Puszczy Kampinoskiej przez funkcjonariuszy Samodzielnej Grupy „D” Departamentu IV MSW pod dowództwem kapitana Grzegorza Piotrowskiego, następnie został oblany żrącą substancją, w wyniku czego doznał poważnych poparzeń.
W latach 1990–1992 był dyrektorem wydawnictwa Editions Spotkania. Brał też udział w pracach sejmowej komisji nadzwyczajnej do zbadania skutków stanu wojennego i Komisji Odpowiedzialności Konstytucyjnej. Od 1993 był prezesem Wydawnictwa Krupski i S-ka.
Od 2000 do 2006 pełnił obowiązki zastępcy prezesa Instytutu Pamięci Narodowej. Od 19 maja 2006 był kierownikiem Urzędu do Spraw Kombatantów i Osób Represjonowanych. W 2009 rada Polskiej Fundacji Katyńskiej nadała mu Medal Dnia Pamięci Ofiar Zbrodni Katyńskiej.
Zginął w katastrofie polskiego samolotu Tu-154M w Smoleńsku 10 kwietnia 2010 w drodze na obchody 70. rocznicy zbrodni katyńskiej. 26 kwietnia został pochowany w Kwaterze Smoleńskiej na Cmentarzu Wojskowym na Powązkach w Warszawie. Trumnę z ciałem Janusza Krupskiego przeniesiono później do Lasek pod Warszawą, gdzie 14 marca 2014 dokonano powtórnego pochówku na cmentarzu leśnym w Laskach.
Odznaczenia, wyróżnienia i upamiętnienie.
Postanowieniem z 16 kwietnia 2010 marszałka Sejmu Bronisława Komorowskiego wykonującego obowiązki prezydenta RP, "za wybitne zasługi w służbie państwu i społeczeństwu", pośmiertnie odznaczono go Krzyżem Wielkim Orderu Odrodzenia Polski. 29 października 2015, "za zasługi w działalności na rzecz niepodległości i suwerenności Polski oraz respektowania praw człowieka w Polskiej Rzeczypospolitej Ludowej", został pośmiertnie odznaczony Krzyżem Wolności i Solidarności. W 2015 został pośmiertnie wyróżniony nagrodą Kustosz Pamięci Narodowej, przyznaną przez Instytut Pamięci Narodowej.
W 2012 powstał poświęcony Januszowi Krupskiemu film dokumentalny pt. "Niepodległy" autorstwa Arkadiusza Gołębiewskiego i Pawła Nowackiego.
Życie prywatne.
Syn Mariana i Franciszki. Janusz Krupski był żonaty z Joanną, miał siedmioro dzieci: Piotra, Pawła, Tomasza, Łukasza, Jana, Marię i Teresę. Mieszkał w Grodzisku Mazowieckim. Był członkiem Stowarzyszenia Wolnego Słowa.

</doc>
<doc id="779716" url="https://pl.wikipedia.org/wiki?curid=779716" title="Dniówka madagaskarska">
Dniówka madagaskarska

Dniówka madagaskarska, felsuma madagaskarska ("Phelsuma madagascariensis") - gatunek jaszczurki rodziny gekonowatych (Gekkonidae), jeden z największych gekonów. Zamieszkuje Madagaskar oraz pobliskie wyspy. Jest aktywna za dnia. Wyróżniono 4 podgatunki:
Hodowla w terrarium.
Odpowiednie wymiary terrarium dla pary to 40x40x60 cm (długość x szerokość x wysokość) lub większe. Najważniejszym wymiarem, który nie powinien być zbyt mały, jest wysokość, gdyż jest to jaszczurka nadrzewna. Temperatura od 25-30 °C w dzień, w nocy spadek o 3-4 °C. Wilgotność ok. 70%. Felsumy zjadają świerszcze, karaczany, plankton łąkowy, muchy, larwy moli woskowych. Należy wzbogacać pokarm dodatkami mineralno-witaminowymi oraz kawałkami owoców (banany, kiwi), dżemami i powidłami (bez konserwantów), przecierami dla dzieci oraz wapniem.
Felsuma madagaskarska umieszczana jest w załączniku II Konwencji Waszyngtońskiej (CITES) i podlega rejestracji 14 dni od zakupu. Do jej posiadania potrzebne są dokumenty o legalności odłowu albo urodzeniu w niewoli, otrzymywane od poprzedniego właściciela.

</doc>
<doc id="779721" url="https://pl.wikipedia.org/wiki?curid=779721" title="Delnice">
Delnice

Delnice – miasto w Chorwacji, w żupanii primorsko-gorskiej, siedziba miasta Delnice. Leżą w krainie historycznej Gorski Kotar, na wschód od Rijeki. W 2011 roku liczyły 4379 mieszkańców.
Mieszkańcy miasta utrzymują się głównie z sezonowego ruchu turystycznego i z gospodarki leśnej. W okolicy Delnic znajdują się liczne szlaki turystyczne. Znajdują się tu jedyne w Chorwacji skocznie narciarskie, obecnie nieczynne.

</doc>
<doc id="779722" url="https://pl.wikipedia.org/wiki?curid=779722" title="Bogusława Jeżowska-Trzebiatowska">
Bogusława Jeżowska-Trzebiatowska

Bogusława Jeżowska-Trzebiatowska (ur. 19 listopada 1908 w Stanisławowie, zm. 16 grudnia 1991 we Wrocławiu) – polska fizykochemik, specjalizująca się w fizykochemii strukturalnej, spektroskopii, magnetochemii, chemii jądrowej i radiacyjnej. Współtwórczyni wrocławskiej szkoły chemii koordynacyjnej.
W 1935 jako pierwsza kobieta obroniła doktorat na Politechnice Lwowskiej. Od 1954 była profesorem Uniwersytetu Wrocławskiego. członek rzeczywisty Polskiej Akademii Nauk.
Życiorys.
Jej ojcem był Seweryn Jeżowski, doktor praw, matką - Stefania z domu Wartanowicz, polska Ormianka.
W roku 1913 rodzina Jeżowskich przeprowadziła się do Lwowa, gdzie Bogusława ukończyła Gimnazjum Królowej Jadwigi. Później - zainspirowana sukcesem naukowym Marii Skłodowskiej-Curie, która podczas swej wizyty we Lwowie spotkała się z młodzieżą w miejscowym ratuszu - zdecydowała się wbrew rodzicom studiować chemię, jako jedna z dziesięciu dziewcząt na stu studentów tego wydziału Politechniki.
Na trzecim roku studiów uzyskała tu posadę zastępcy asystenta u profesora Wiktora Jakóba. Pod jego kierunkiem zajmowała się badaniami właściwości renu, który był też potem tematem jej doktoratu. Pierwsze prace naukowe, które publikowała w latach 1931–1932, także poświęcone były temu metalowi. Jej praca dotycząca 5-wartościowych związków tego pierwiastka, spotkała się z surową krytyką Waltera Noddacka i Idy Noddack, odkrywców renu. W roku 1939, na Kongresie Chemii w Rzymie, Noddack przyznał jednak publicznie Trzebiatowskiej rację.
Podczas wojny pracowała w chemicznej fabryce „Galikol” we Lwowie, produkującej ciężkie alkohole. Od 1942 była członkiem Armii Krajowej, przyjęła pseudonim „Ren”. W „Galikolu”, korzystając z dostępu do stężonego kwasu siarkowego i amoniaku, produkowała dla AK bomby dymne i parzące. Po przejściu frontu radziecko-niemieckiego przez Lwów w 1944, ponownym zajęciu Lwowa przez ZSRR i przekształceniu niemieckiej fabryki w "Chemtrud" pracowała w niej jeszcze przez pewien czas, a po wojnie, w grudniu 1945 przeniosła się wraz z mężem do Wrocławia.
Wkrótce po przyjeździe, w powstającej w tym czasie wspólnej uczelni – Politechnice i Uniwersytecie Wrocławskim stworzyła Zakład Chemii Nieorganicznej i Analitycznej Wydziału Farmacji, a w 1948 powierzono jej kierownictwo Katedry Chemii Ogólnej, którą kierowała także na początku lat 50., w okresie reorganizacji uczelni wrocławskich. W tym okresie jej katedra była m.in. częścią Wydziału Rolniczego Politechniki Wrocławskiej. Organizowała chemię uniwersytecką oraz Wydział Matematyki, Fizyki i Chemii Uniwersytetu Wrocławskiego. Piastowała kierownictwo Katedry Chemii Nieorganicznej.
Później, w latach 1958–1962, była dziekanem Wydziału Mat-Fiz-Chem UWr, w tym też czasie (1961) wstąpiła do PZPR. Była założycielką i pierwszym dyrektorem (1969–1979) Instytutu Chemii UWr.
Przewodnicząca (od 1978 do śmierci) Oddziału Wrocławskiego PAN.
Zmarła w wyniku obrażeń po upadku na schodach w swoim domu. Została pochowana obok męża na cmentarzu Osobowickim we Wrocławiu.
Siostra Krzysztofa Jeżowskiego (1917–1970), profesora i rektora Akademii Ekonomicznej we Wrocławiu. Od 1935 r. żona Włodzimierza Trzebiatowskiego.
Upamiętnienie.
Od 2018 roku jest patronką skweru znajdującego się obok Wydziału Chemii Uniwersytetu Wrocławskiego.

</doc>
<doc id="779725" url="https://pl.wikipedia.org/wiki?curid=779725" title="Go-Nijo">
Go-Nijo



</doc>
<doc id="779727" url="https://pl.wikipedia.org/wiki?curid=779727" title="Parafia Kościoła Starokatolickiego Mariawitów Matki Boskiej Różańcowej w Sosnowcu">
Parafia Kościoła Starokatolickiego Mariawitów Matki Boskiej Różańcowej w Sosnowcu



</doc>
<doc id="779730" url="https://pl.wikipedia.org/wiki?curid=779730" title="Key Pittman">
Key Pittman

Key Pittman (ur. 19 września 1872, zm. 10 listopada 1940) – amerykański polityk, działacz Partii Demokratycznej. Przez szereg lat reprezentował stan Nevada w Senacie Stanów Zjednoczonych, gdzie pełnił m.in. funkcję przewodniczącego "pro tempore" i przewodniczącego komisji spraw zagranicznych, co czyniło go jednym z najbardziej wpływowych członków izby wyższej Kongresu.
Urodził się w Vicksburgu w Missisipi. Początkowo nauki pobierał od prywatnych nauczycieli, ale ukończył też prawo na Southwestern Presbyterian University w Clarksville (Tennessee). W 1897, w okresie gorączki złota, wyjechał na Zachód, gdzie pracował do 1901 jako górnik.
W 1902 przeniósł się do Tonopah w Nevadzie, gdzie kontynuował przerwaną wcześniej pracę prawnika. Jego pozycja rosła. Reprezentował m.in. Nevadę na "St. Louis Exposition" oraz "Lewis &amp; Clark Centennial Exposition".
Po raz pierwszy, bezskutecznie, ubiegał się o mandat senatora w 1910, jednak w 1913 został wybrany w wyborach przedterminowych po śmierci senatora George’a S. Nixona. W Senacie zasiadał do śmierci.
Po przejęciu władzy w Kongresie i Białym Domu przez demokratów w 1933 został wybrany przewodniczącym "pro tempore" Senatu (jako ostatni niebędący najstarszym stażem senatorem partii większościowej) i komisji spraw zagranicznych. Funkcję tę sprawował do śmierci krótko po zdobyciu kolejnej kadencji w listopadzie 1940. Zmarł na zawał serca.
Według krążącej przez lata legendy naprawdę zmarł przed wyborami, ale liderzy partyjni trzymali jego ciało w wannie wypełnionej lodem w pokoju hotelowym dopóki nie wybrano go ponownie. Historia ta, acz popularna, okazała się nieprawdą. Faktycznie zawału dostał przed wyborami, ale zmarł już po nich w szpitalu w Reno (Nevada).
Jego brat, Vail M. Pittman, był gubernatorem Nevady.

</doc>
<doc id="779732" url="https://pl.wikipedia.org/wiki?curid=779732" title="Parafia Matki Boskiej Różańcowej w Sosnowcu">
Parafia Matki Boskiej Różańcowej w Sosnowcu

Parafia Matki Boskiej Różańcowej w Sosnowcu – mariawicka parafia diecezji śląsko-łódzkiej Kościoła Starokatolickiego Mariawitów w RP.
Siedziba parafii oraz kościół parafialny znajduje się w Sosnowcu w województwie śląskim. Proboszczem parafii jest kapłan Henryk Maria Antoni Staroszyński.
Historia.
Pierwszymi duszpasterzami parafii byli: kapł. Jan Kaczyński i kapł. Roman Żmudzki. Dokonane w 1906 uniezależnienie od Kościoła rzymskokatolickiego, pomimo systemu represji, zaowocowało organizowaniem przez mariawitów własnych parafii, jedną z których była parafia w Sosnowcu. 
W 1909 mariawici przystąpili w Wygwizdowie (znanym wówczas pod obiegową nazwą Osada Pruska, a w nomenklaturze urzędniczej Nowa Pogoń) do budowy kościoła, który konsekrowano w 1910. . Nie były to pierwsze zamieszki na tle wyznaniowym w tej części Pogoni. Podobnie potraktowano ewangelików, którzy w końcu XIX wieku zagospodarowali część Wygwizdowa na swe ubogie domy. W 1911 mariawici stanowili około 1% mieszkańców Sosnowca. .

</doc>
<doc id="779735" url="https://pl.wikipedia.org/wiki?curid=779735" title="XI Mistrzostwa Świata w Lataniu Rajdowym">
XI Mistrzostwa Świata w Lataniu Rajdowym

XI Mistrzostwa Świata w Lataniu Rajdowym – zawody lotnicze, organizowane w dniach 4 września – 12 września 1999 w Rawennie we Włoszech, z ramienia Międzynarodowej Federacji Lotniczej (FAI).
Pierwsze i drugie miejsce indywidualnie oraz pierwsze zespołowo zajęli w nich zawodnicy polscy, a wszystkie pięć polskich załóg znalazło się w pierwszej dziesiątce.
Uczestnicy.
W zawodach brało udział 48 załóg z Polski (5), RPA (5), Włoch (5), Czech (4), Francji (4), Austrii (4), Słowacji (4), Niemiec (3), Grecji (2), Wielkiej Brytanii (2), Rosji (2), Hiszpanii (2), Chile (2), Macedonii (2), Słowenii (1), Cypru (1).
W skład polskiej ekipy wchodziło 5 załóg (pilot / nawigator):
Przebieg.
W skład poszczególnych konkurencji wchodziły próby wykonywania obliczeń nawigacyjnych, rozpoznania lotniczego i próby lądowania.
Najlepsze wyniki pierwszej konkurencji:
Najlepsze wyniki drugiej konkurencji:
Najlepsze wyniki trzeciej konkurencji:
Wyniki.
Zespołowo.
Brano pod uwagę wyniki dwóch najlepszych zawodników – liczba punktów karnych:

</doc>
<doc id="779739" url="https://pl.wikipedia.org/wiki?curid=779739" title="Pałac Juliusza Kindermanna w Łodzi">
Pałac Juliusza Kindermanna w Łodzi

Pałac Juliusza Kindermanna – pałac znajdujący się przy ul. Piotrkowskiej 137/139 w Łodzi.
Historia.
W 1842 roku na posesji pod tym adresem znajdował się „Szynk soli” prowadzony przez Alojzego Kobera. Kamienicę wzniesiono w 1907 roku dla Juliusza Kindermanna (łódzkiego przemysłowca pochodzenia niemieckiego, który w 1892 roku uruchomił w tym mieście fabrykę włókienniczą; przerób bawełny), według projektu wiedeńskiego architekta – Karla Seidla oraz łódzkiego – Gustawa Landau-Gutentegera, którzy wzorowali się w nim na budowlach włoskiego renesansu. Inwestycję zrealizowała łódzka firma budowlana „Wende i Zarske” (Łodź, ul. J. Kilińskiego 122).
W 1910 roku na tyłach działki została wzniesiona oranżeria, według projektu Lwa Lubotynowicza, powiększona po śmierci J.R. Kindermanna w 1937 roku. Rezydencja była dwukrotnie przebudowywana. W latach 1940–1941 wnętrze hallu podzielono na dwie kondygnacje, przebudowano parter, zlikwidowano wykusz w elewacji zachodniej i wprowadzono windę w oficynie. Autorami tych zmian byli Bruno Haessner i Rudolf Richter. Podczas drugiej przebudowy, w 1967 roku, w miejsce sieni przejazdowej utworzono podcienia arkadowe.
Obecnie w dawnej willi Kindermanna mają swoją siedzibę: Klub Nauczyciela, PAN Oddział w Łodzi, ZNP Oddział Łódzki, a także biuro turystyki Logostour i kawiarnia. Obok willi jest Pasaż Józewskiego, w którym znajduje się Kufer Reymonta. Początkowo w tym miejscu miała stać północna część pałacu. Obok willi Kindermanna w Pasażu Józewskiego wybudowano siedzibę Wojewódzkiego Sądu Administracyjnego w Łodzi, którego budynek nawiązuje stylistyką do pałacu.
Architektura.
Jest to pałac miejski, jego fasada jest częścią pierzei ulicy. Projekt domu mieszkalnego – rezydencji o funkcjach biurowo-mieszkalnych i magazynowych, zakładał budowę trójkondygnacyjnego domu mieszkalnego z dwiema parterowymi stajniami. Wzniesiono tylko budynek frontowy, jedną dwupiętrową oficynę i stajnię. Była to jedna z niewielu rezydencji usytuowana z dala od zabudowań fabrycznych, o funkcjach biurowych na parterze i magazynowych w zapleczu.
Elewacja frontowa jest w stylu pseudorenesansowym (nosi cechy renesansu florenckiego, rzymskiego i weneckiego) z elementami baroku. Jest ona sześcioosiowa, z oknami zamkniętymi łukiem półkolistym i wysokim boniowanym parterem. Całość elewacji zwieńczona jest gzymsem kordonowym, poniżej którego biegnie mozaikowy fryz z alegorycznym przedstawieniem, odnoszącym się do przemysłu i handlu. Mozaika, która jest wyjątkowym elementem zastosowanym w dekoracjach fasady, pochodzi z 1909 roku. Wykonała ją wenecka firma sztukatorska Antonia Salviatiego, według projektu Aloisa Hansa Schrama. W asymetrycznym wykuszu znajduje się tzw. okno palladiańskie. Do budynku prowadziły dwa wejścia na osiach bocznych, jedno pod balkonem do pomieszczeń biurowych parteru, drugie zaś to brama do sieni przejazdowej z wejściem głównym do klatki schodowej, prowadzącej na piętra mieszkalne.

</doc>
<doc id="779740" url="https://pl.wikipedia.org/wiki?curid=779740" title="Pałac Kindermana">
Pałac Kindermana



</doc>
<doc id="779741" url="https://pl.wikipedia.org/wiki?curid=779741" title="Radio Żak">
Radio Żak



</doc>
<doc id="779742" url="https://pl.wikipedia.org/wiki?curid=779742" title="Budyń (województwo kujawsko-pomorskie)">
Budyń (województwo kujawsko-pomorskie)

Budyń – osada kociewska w Polsce położona w województwie kujawsko-pomorskim, w powiecie świeckim, w gminie Bukowiec.
W latach 1975–1998 miejscowość administracyjnie należała do województwa bydgoskiego.
W skład sołectwa Budyń wchodzą również wsi Kawęcin i Jarzębieniec.
Ochrona przyrody.
W parku pałacowym znajduje się 8 drzew uznanych za pomniki przyrody:

</doc>
<doc id="779745" url="https://pl.wikipedia.org/wiki?curid=779745" title="Kawęcin">
Kawęcin

Kawęcin – osada kociewska w Polsce położona w województwie kujawsko-pomorskim, w powiecie świeckim, w gminie Bukowiec. Należy do sołectwa Budyń.
W latach 1975–1998 miejscowość administracyjnie należała do województwa bydgoskiego.
Zachowany zespół pałacowo-dworski.
Ochrona przyrody.
W parku dworskim znajduje się kilka drzew uznanych za pomniki przyrody:

</doc>
<doc id="779750" url="https://pl.wikipedia.org/wiki?curid=779750" title="Jarzębieniec">
Jarzębieniec

Jarzębieniec – osada kociewska w Polsce położona w województwie kujawsko-pomorskim, w powiecie świeckim, w gminie Bukowiec. Należy do sołectwa Budyń.
W latach 1975–1998 miejscowość administracyjnie należała do województwa bydgoskiego.

</doc>
<doc id="779753" url="https://pl.wikipedia.org/wiki?curid=779753" title="Vulcan">
Vulcan



</doc>
<doc id="779764" url="https://pl.wikipedia.org/wiki?curid=779764" title="Gneisenau">
Gneisenau



</doc>
<doc id="779766" url="https://pl.wikipedia.org/wiki?curid=779766" title="Z7 Hermann Schoemann">
Z7 Hermann Schoemann

Z7 Hermann Schoemann – niemiecki niszczyciel typu 1934A ("Leberecht Maass") z okresu przedwojennego i II wojny światowej, w służbie w latach 1937-1942, zatopiony w bitwie z konwojem QP-11 na Morzu Barentsa.
Budowa.
Zamówiony 9 stycznia 1935, położenie stępki – 7 września 1935, wodowanie – 16 lipca 1936, wejście do służby – 9 września 1937. Zbudowany w stoczni Deschimag AG w Bremie (numer stoczniowy W901). W systemie oznaczeń niemieckich niszczycieli miał przydzielony numer Z7 (rzadko używany oficjalnie), przed wojną nosił numer burtowy 23. Nazwę nadano mu na cześć niemieckiego kapitana marynarki Hermanna Schoemanna - dowódcy Flandryjskiej Flotylli Torpedowców, poległego na torpedowcu A2, zatopionym 1 maja 1915 przez brytyjski niszczyciel koło Dover.
Służba.
Przed wojną, m.in. odbył rejs do Norwegii (lipiec 1938). 19 sierpnia 1938 uczestniczył w rewii floty przed Hitlerem i węgierskim regentem Horthym. W październiku 1938 odbył rejs na Morze Śródziemne z "pancernikiem kieszonkowym" "Admiral Graf Spee". 
Po wybuchu II wojny światowej, od października 1939 działał na Morzu Północnym i w Cieśninach Duńskich, m.in. kontrolując statki handlowe (z niszczycielami "Friedrich Ihn" i "Erich Steinbrinck"). 23 grudnia 1939 lekko uszkodzony w kolizji z niszczycielem "Erich Steinbrinck". W kwietniu 1940 był w remoncie, nie wziął udziału w inwazji na Norwegię). 
Na początku czerwca 1940 wziął udział w operacji "Juno" - eskorcie pancerników "Scharnhorst" i "Gneisenau" i krążownika "Admiral Hipper" atakujących alianckie transporty z Norwegii (z niszczycielami "Hans Lody", "Erich Steinbrinck" i "Karl Galster" oraz torpedowcami). 8 czerwca "Schoemann" dobił torpedą brytyjski tankowiec "Oil Pioneer", uszkodzony przez "Hippera". Później, w dniach 20-23 czerwca 1940 eskortował uszkodzonego "Scharnhorsta" do Kilonii. 
Od lipca 1940 do marca 1941 w remoncie. Prawdopodobnie w tym okresie został wyposażony w radar. Od lipca do sierpnia 1941 działał przeciw ZSRR na dalekiej północy, z baz w Norwegii (Kirkenes), w ramach 1. dywizjonu 6. Flotylli. Podczas pierwszej akcji 13 lipca wraz z "Hansem Lody" i "Karlem Galsterem" zatopił radziecki konwój w składzie: patrolowiec (uzbrojony trawler) "Passat" i dwa trawlery RT-32 i RT-67 przedsiębiorstwa EPROM, holujące pontony do ratunkowych prac podwodnych (RT-32 wyrzucił się na brzeg). Podczas trzeciej akcji, w nocy na 24 lipca "Schoemann" zatopił okręt hydrograficzny "Meridian". Z powodu awarii maszyn, odesłany do Niemiec na remont (od września do listopada 1941). W tym okresie prawdopodobnie wzmocniono lekkie uzbrojenie plot do 9 działek 20 mm.
12 lutego 1942 "Schoemann" wziął udział w operacji "Cerberus" - osłonie przebicia się przez kanał La Manche pancerników "Scharnhorst" i "Gneisenau". Podczas niej został lekko uszkodzony z broni maszynowej samolotów. 21-23 lutego 1942 eskortował do Norwegii (z "Richard Beitzen", "Paul Jacobi", "Friderich Ihn", Z25 i trzema torpedowcami) krążowniki "Prinz Eugen" i "Admiral Hipper", podczas czego "Prinz Eugen" został uszkodzony przez okręt podwodny. Od lutego 1942 "Schoemann" ponownie działał z baz w północnej Norwegii, głównie przeciw konwojom alianckim do ZSRR w Arktyce. 6-9 marca 1942 wraz z "Friedrich Ihn" i pancernikiem "Tirpitz" wziął udział w akcji przeciw konwojowi PQ-12, którego jednak nie wykryto. Niszczyciele natomiast 7 marca zatopiły statek "Iżora" (2815 BRT, z konwoju QP-8).
1 maja 1942 "Hermann Schoemann" jako okręt flagowy komandora Alfreda Schulze-Hinrichsa, z niszczycielami Z24 i Z25 wziął udział w akcji przeciw konwojowi QP-11 na Morzu Barentsa, tocząc pojedynek z brytyjskimi niszczycielami, w toku którego jedynie uszkodzono HMS "Amazon". 2 maja 1942 Niemcy odnaleźli brytyjski krążownik lekki HMS "Edinburgh", uszkodzony wcześniej przez okręt podwodny U-456, eskortowany przez dwa niszczyciele, 4 trałowce i patrolowiec. Atakując krążownik, "Schoemann" został o 6.37 ciężko uszkodzony w maszynownię dwoma pociskami 152 mm krążownika, a następnie kilkoma pociskami niszczyciela HMS "Forester". Na skutek uszkodzeń, między innymi utracił napęd. Niemcy następnie opuścili okręt i samozatopili go o 8.30 ładunkami wybuchowymi na pozycji . Straty wyniosły 8 zabitych i 45 rannych, ok. 260 osób uratował niszczyciel Z24, a 54 - okręt podwodny U-88 (według publikacji, decyzja o zatopieniu "Schoemanna" być może była przedwczesna, gdyż okręt zachowywał pływalność i istniały szanse odholowania go).
"Historia konstrukcji i opis okrętu - w opisie niszczycieli Typu 1934."
Dowódcy:
Dane techniczne.
Uzbrojenie i wyposażenie (początkowe): 

</doc>
<doc id="779768" url="https://pl.wikipedia.org/wiki?curid=779768" title="Herb Więcborka">
Herb Więcborka

Herb Więcborka – jeden z symboli miasta Więcbork i gminy Więcbork w postaci herbu.
Wygląd i symbolika.
Herb przedstawia na błękitnej tarczy czerwony ceglany mur forteczny z trzema takimiż basztami o stożkowych srebrnych dachach zwieńczonych złotymi koronami. Środkowa wieża razem z koroną są nieco większe niż skrajne. Każda baszta posiada jedno czerwone okno łukowe. W otwartej bramie rycerz w stalowej zbroi trzymający tarczę i opartą o ziemię pikę.
Historia.
Od nadania praw miejskich w XIV wieku, Więcbork używał rozmaitych herbów z wizerunkiem między innymi ruin zamkowych. W XVI wieku ustalił się herb wyobrażający trzy zielone wzgórza, a na nich trzy złote tarcze. W 1983 roku przywrócono historyczny herb z murem i trzema basztami.

</doc>
<doc id="779771" url="https://pl.wikipedia.org/wiki?curid=779771" title="Janusz Stanisław Iliński">
Janusz Stanisław Iliński

Janusz Stanisław Iliński herbu Lis (ur. w 1765 w Romanowie, zm. 26 lipca 1792 pod Markuszowem) – generał inspektor kawalerii narodowej koronnej, szambelan królewski od 1789 roku.
W 1785 został szambelanem króla Stanisława II Augusta. Kupił rotmistrzostwo 12. chorągwi Kawalerii Narodowej w II brygadzie Rocha Jerlicza. 8 czerwca 1789 został generalnym inspektorem kawalerii. Odznaczony Orderem Świętego Stanisława i w 1790 Orderem Orła Białego. Był posłem na Sejm Czteroletni z województwa kijowskiego w 1790. Zwolennik konstytucji 3 maja, członek Zgromadzenia Przyjaciół Konstytucji Rządowej. Członek Sztabu Generalnego Wojska Koronnego w 1792 roku. W czasie wojny polsko-rosyjskiej w 1792 przybył do kwatery księcia Józefa Poniatowskiego w Kurowie już w momencie zawieszenia broni. Wdał się jednak w potyczkę z kozakami pod Markuszowem, gdzie zginął.
Przypisy.
 

</doc>
<doc id="779773" url="https://pl.wikipedia.org/wiki?curid=779773" title="Faeton (pojazd)">
Faeton (pojazd)

 
Faeton (fr. "phaéton") – lekki odkryty powóz czterokołowy używany w XVIII-XIX wieku.
Był jedno- lub dwukonnym pojazdem spacerowym na wysokich kołach, resorowanym, bez drzwiczek, otwartym z boku, z podnoszoną budą. Niewielka skrzynia miała tylko dwa siedzenia: z przodu większe i wygodniejsze, przeznaczone dla powożącego, za nim – drugie, mniejsze, dla służącego lub woźnicy. Szybki, lecz niebezpieczny w powożeniu (wywrotny), nazwą nawiązywał do mitycznego Faetona i tragicznych skutków jego powożenia rydwanem słońca. W Polsce modny już w czasach Stanisława Augusta, rozpowszechniony pojazdem stał się w XIX wieku. Jego odmiana z około połowy tego stulecia (tzw. "Kutschirfaeton") miała podnoszoną płócienną budę nad przednim siedzeniem. 
W użyciu pozostawał jeszcze na początku XX stulecia. We Lwowie pierwszy faeton kryty (z budą), według projektu Antoniego Kurkowskiego, odnotowano w 1905 roku.
Podobny elegancki pojazd spacerowy dla dwóch osób, resorowany, z kozłem, nazywano mylordem. Przez krótki czas używano go w Anglii w drugiej połowie XIX wieku.

</doc>
<doc id="779774" url="https://pl.wikipedia.org/wiki?curid=779774" title="PCI X">
PCI X



</doc>
<doc id="779775" url="https://pl.wikipedia.org/wiki?curid=779775" title="Teklanowo">
Teklanowo

Teklanowo – kolonia krajeńska w Polsce położona w województwie kujawsko-pomorskim, w powiecie sępoleńskim, w gminie Sępólno Krajeńskie.
W latach 1975–1998 miejscowość administracyjnie należała do województwa bydgoskiego.

</doc>
<doc id="779776" url="https://pl.wikipedia.org/wiki?curid=779776" title="Okejka">
Okejka



</doc>
<doc id="779778" url="https://pl.wikipedia.org/wiki?curid=779778" title="Nokia N800">
Nokia N800

Nokia N800 Internet Tablet – następca modelu Nokia 770, pierwszego w historii firmy Nokia urządzenia typu tablet, działającego pod kontrolą systemu operacyjnego Linux. Premiera odbyła się na targach CES 2007 w Las Vegas w dniu (8 stycznia 2007). Urządzenia od razu pojawiły się w sprzedaży. Nie posiada ono modułu GSM, a do połączenia z internetem używa wyłącznie Wi-Fi (IEEE_802.11b/g) lub sparowanego po Bluetooth telefonu komórkowego.
6 lipca 2007 opublikowano nowy firmware dla N800 zawierający klienta Skype, Flash Player 9 oraz poprawiający zarządzanie baterią.
Wideo rozmowy.
Możliwe za pomocą wbudowanego klienta sieci Jabber (połączenie jedynie pomiędzy dwiema N800) lub Gizmo (pomiędzy dwiema N800 lub N800 - PC)
System.
Nokia N800 działa na systemie operacyjnym Maemo autorstwa Nokii. Jest to system bazujący na Debianie, X11, GTK+/Gnome oraz D-Bus. Częściowo jako otwarte oprogramowanie, a częściowo zamknięte (brak kodów źródłowych).
Internet Tablet OS 2006.
Pierwsza edycja oprogramowania. Wersja "2.0", szybko wyparta przez OS 2007. 
Internet Tablet OS 2007.
Druga edycja oprogramowania dla N800. Wersja "3.x" o nazwie kodowej "Bora". Nowością jest przeglądarka internetowa oparta na silniku Gecko/Firefox 3 z wtyczką Flash 9.
Internet Tablet OS 2008.
Trzecia i najnowsza edycja oprogramowania dla N800, jak i dla N810. Wersja "4.x" o nazwie kodowej "Chinook". Spośród licznych poprawek szczególnie wyróżnia się nowa wersja przeglądarki internetowej opartej na silniku Gecko/Firefox 3 oraz dodane wsparcie dla formatu Windows Media Video. Oprogramowanie to przyspiesza programowo (przetaktowuje) procesor N800 z 330 MHz do 400 MHz
Programowanie.
W internecie dostępne są wszelkie narzędzia potrzebne do tworzenia oprogramowania dla Nokii N800 w językach C/C++ (wymagana jest kompilacja dla architektury ARM).
Oprócz tego dostępne są pakiety do doinstalowania, umożliwiające pisanie aplikacji w takich językach jak Python, Ruby, BASIC oraz technologii .NET (dzięki Mono).

</doc>
<doc id="779779" url="https://pl.wikipedia.org/wiki?curid=779779" title="Masa zredukowana">
Masa zredukowana

Masa zredukowana – wielkość służąca do opisu układu oddziałujących ze sobą ciał. W przypadku np. dwóch mas oddziałujących ze sobą grawitacyjnie przyjmuje ona postać:
gdzie:
Masa zredukowana pozwala na zapisanie np. energii kinetycznej dwóch ciał w formie
czyli tak, jak dla pojedynczego ciała. Układ odniesienia, w którym nowy obiekt – masa zredukowana, porusza się, związany jest z jednym z rzeczywistych ciał. Innymi słowy: środek układu współrzędnych jest zaczepiony w punkcie, w którym znajduje się jedno z ciał. Zatem z punktu widzenia tego właśnie ciała, to druga masa porusza się i to z jej ruchem związana jest prędkość w powyższym wzorze. Z punktu widzenia unieruchomionego w początku układu współrzędnych ciała, drugie ciało porusza się tak jakby jego masą była masa zredukowana.

</doc>
<doc id="779782" url="https://pl.wikipedia.org/wiki?curid=779782" title="Żwanowice">
Żwanowice

Żwanowice – część wsi Rzepowo w Polsce, położona w województwie kujawsko-pomorskim, w powiecie inowrocławskim, w gminie Kruszwica, w pobliżu Kruszwicy. Wchodzi w skład sołectwa Rzepowo.
Podział administracyjny.
W latach 1975–1998 Żwanowice należały administracyjnie do województwa bydgoskiego.

</doc>
<doc id="779783" url="https://pl.wikipedia.org/wiki?curid=779783" title="Osmolskabole">
Osmolskabole

Osmolskabole – rodzaj późnodewońskiego trylobita z podrodziny Cyrtosymbolinae. Znany jest tylko jeden gatunek, "Osmolskabole prima" . Rodzaj "Osmolskabole" ustanowiony w 2005 roku przez Rudy'ego Lerosey-Aubrila i Raimunda Feista, dla okazów opisywanych dotychczas pod nazwą "Cyrtosymbole (Waribole) prima", oraz w oparciu o nowe znaleziska pochodzące ze środkowofameńskich skał południowo-wschodniego Maroka. Nazwa rodzajowa trylobita honoruje polską badaczkę – profesor Halszkę Osmólską z Instytutu Paleobiologii PAN. Obecność okazów reprezentujących różne stadia rozwojowe umożliwiła po raz pierwszy zaprezentowanie ontogenezy przedstawiciela podrodziny Cyrtosymbolinae.

</doc>
<doc id="779784" url="https://pl.wikipedia.org/wiki?curid=779784" title="Jakub Reiner">
Jakub Reiner

Józef Jakub Reiner (urodzony około 1840; zmarł 27 listopada 1866 w Irkucku) – farmaceuta z Warszawy, uczestnik powstania styczniowego, jeden z organizatorów i przywódców polskiego powstania nad Bajkałem w 1866. W powstaniu tym dowodził jednym z dwóch oddziałów konnych (około 20 jeźdźców). Po upadku powstania został aresztowany i wraz z około 680 innymi powstańcami przewieziony do Irkucka, gdzie 18 sierpnia 1866 rozpoczęło się śledztwo.
19 listopada 1866 ogłoszono wyrok: na karę śmierci skazano siedmiu przywódców, pozostałych powstańców skazano na dożywotnią katorgę. Ostatecznie rozstrzelano czterech: Narcyza Celińskiego, Gustawa Szaramowicza, Władysława Kotkowskiego i właśnie Jakuba Reinera. Wyrok wykonano 27 listopada 1866 w Irkucku na przedmieściu Uszakowka, za rogatką "jakucką", u podnóża gór w pobliżu rzeki Angary.
Przed wykonaniem wyroku skazańcy napisali listy do swych rodzin. Władze rosyjskie wysłały je do Petersburga, gdzie Aleksander II, wydał polecenie niedoręczenia ich adresatom. Niektóre listy opublikowano w roku 1963 w „Przeglądzie Historycznym”.

</doc>
<doc id="779785" url="https://pl.wikipedia.org/wiki?curid=779785" title="Pałac Gustawa Adolfa Kindermanna w Łodzi">
Pałac Gustawa Adolfa Kindermanna w Łodzi

Pałac Gustawa Adolfa Kindermanna – pałac znajdujący się przy ulicy Piotrkowskiej 151 w Łodzi.
Historia.
Projekt dwupiętrowego pałacyku wykonany został przez Karla Seidladla Gustawa Adolfa Kindermanna (brata Juliusza Roberta Kindermanna, właściciela pałacu przy ulicy Piotrkowskiej 137/139). Pałac oddano do użytku rok później. Gustaw Adolf Kindermann swojej siedziby przy głównej ulicy miasta dorobił się w 46 roku życia. Urodził się w Łodzi, jako jedno z trzynaściorga dzieci Franciszka Kindermanna, właściciela fabryki wyrobów bawełnianych i wełnianych usytuowanej przy ulicy św. Andrzeja 63.
W 1916 roku w pałacu mieścił się Oddział Łódzki Wydziału Rejestracji Strat Wojennych przy Radzie Głównej Opiekuńczej.
Architektura.
Według projektu Karla Seidla wkrótce stanął dom na wąskiej parceli, sięgającej do ulicy Spacerowej (obecnie Tadeusza Kościuszki). Składał się z dwupiętrowego budynku frontowego i jednej długiej trzypiętrowej oficyny. Całość otrzymała formę włoskiego renesansu, widocznie na życzenie właściciela, bowiem wówczas wydawała się ona już anachroniczna.
Romantyczna fasada frontowa stojąca na granitowym cokole, oblicowana została płytami z piaskowca (co jest ewenementem w łódzkiej architekturze) sprowadzonego z Kielc. Wieńczy ją gzyms mocno występujący przed lico. Środek elewacji na pierwszym piętrze zdobi arkadowy wykusz z oknami dwudzielnymi po bokach i oknem trójdzielnym ponad nim. Wszystkie okna i otwór bramy usytuowany po lewej stronie fasady, zamknięto półkoliście. Parter wraz ze sklepieniami okiennymi jest silnie boniowany.
Elewację oficyny zdobiła duża arkadowa loggia, z której prowadziło kamiennymi schodami zejście do ogrodu. Parter budynku frontowego z wejściem od ulicy służył celom handlowym, znajdujące się tu duże pomieszczenie Kindermann wynajmował. Piętra części frontowej i oficyn służyły za reprezentacyjne mieszkanie właściciela. Do tej części prowadziło wejście z sieni przejazdowej, przez wyłożoną marmurem ozdobną klatkę schodową. Wystrój wnętrz pałacu był na bardzo wysokim poziomie. Zdobiły je marmury, boazerie wykonane ze szlachetnych gatunków drewna, bogate sztukaterie o formach neorokokowych, oraz meble wykonane na zamówienie.
Budynek wpisany jest do rejestru zabytków pod numerem A/51 z 20.01.1971.

</doc>
<doc id="779789" url="https://pl.wikipedia.org/wiki?curid=779789" title="152 mm haubicoarmata wz. 1937 (MŁ-20)">
152 mm haubicoarmata wz. 1937 (MŁ-20)

152 mm haubicoarmata wz. 1937 (MŁ-20) (ros. "152-мм гаубица-пушка образца 1937 года (МЛ-20)") – radziecka haubicoarmata opracowana w latach 1936-1937.
Była jednym z podstawowych dział Armii Czerwonej podczas II wojny światowej. W latach 1937-1946 wyprodukowano prawie 7 tys. egzemplarzy tej broni. Służyła przez wiele lat po wojnie w wielu armiach świata, w tym w Wojsku Polskim (po drobnych zmianach służy dziś jako 152 mm haubicoarmata wz. 1937/1985). Była używana w wielu konfliktach zbrojnych drugiej połowy XX wieku.
W 1936 roku w biurze konstrukcyjnym przy Fabryce Nr 172 kierowanym przez Fiodora Pietrowa skonstruowano 152 mm haubicoarmatę która otrzymała zakładowe oznaczenie MŁ-20. Po porównaniu z konkurencyjna haubicoarmatą MŁ-15 została ona przyjęta do uzbrojenia we wrześniu 1937 roku jako następca niezbyt udanej armaty wz. 1910/34.
Haubicoarmata wz. 1937 miała lufę gwintowaną, która mogła być: jednolita, z rurą rdzeniową wymienną, rurą rdzeniową obciśniętą lub jednolitą. Lufa z hamulcem wylotowym, z nakręconą na jej tylnej części nasadą zamkową. Otwór wlotowy przewodu lufy zamknięty zamkiem śrubowo-zawiasowym, otwieranym i zamykanym ręcznie. Wystrzał dokonywał się przez odciągnięcie kurka za pomocą sznura. Do wyrzucenia łuski z komory ładunkowej lufy po wystrzale służy wyrzutnik, umieszczony w wyżłobieniu nasady zamkowej i działający w momencie otwierania zamka. Oporopowrotnik składający się z hydraulicznego opornika i hydropneumatycznego powrotnika umieszczony został w kołysce łoża górnego. Zastosowano łoże dolne typu rozporowego z dwoma rozstawnymi ogonami z lemieszami. Podwozie resorowane (resor blokowany na czas strzelania za pomocą śrubowego rygla), koła odlewane stalowe, podwójne, początkowo z bandażami gumowymi, później z oponami wypełnionymi masą gąbczastą. W dziale montowano dwuczęściową, stalową tarczę ochronną. Stosowano celownik dwóch rodzajów: z półzależną i niezależną linią celowania. Do strzelania wykorzystywano naboje składane z pociskami odłamkowo-burzącymi, przeciwpancernymi i przeciwbetonowymi.
Już latem 1941 roku haubicoarmaty kal. 152 mm udowodniły swoje wysokie walory bojowe i uniwersalność. Nadawały się doskonale zarówno do niszczenia artylerii przeciwnika, obezwładniania odległych celów grupowych, jak i niszczenia fortyfikacji polowych przeciwnika. Haubicoarmaty były holowane z wykorzystaniem dwukołowego przodka przez ciągniki gąsienicowe różnych typów.
W haubicoarmatę uzbrojone były działa samobieżne SU-152 i ISU-152.
Zdobyczne działa tego typu używane przez Wehrmacht nosiły oznaczenie 15.2 cm KH 433/1 (r). Finlandia zdobyła 37 dział, a dalsze 27 zakupiła od Niemiec w 1944, i używała je pod oznaczeniem 152 H/37.

</doc>
<doc id="779790" url="https://pl.wikipedia.org/wiki?curid=779790" title="Andriej Czerkizow">
Andriej Czerkizow

Andriej Czerkizow (Андрей Черкизов), właściwie Andriej Aleksandrowicz Siemionow (Андрей Александрович Семёнов, ur. 1955-zm. 14 stycznia 2007) – rosyjski dziennikarz, komentator polityczny radia Echo Moskwy, z którym współpracował od 1991 r., oraz telewizji ORT i NTV. Ekspert w sprawach Polski. W latach 1989-1991, współpracownik Radia Swoboda. Asystent pisarza Juliana Siemionowa
Założyciel radziecko-brytyjskiego wydawnictwa Inter-Verso, powstałego w 1989 r., które jako pierwsze w ZSRR, wydało książkę znanego dysydenta Andrieja Sacharowa.
Jako pierwszy dziennikarz publicznie w 1987 r., skrytykował ultranacjonalistyczne stowarzyszenie Pamięć i antysemityzm.
W 1993 r., kierował federalną Agencją do spraw własności intelektualnej, był współautorem rosyjskiego prawa autorskiego.

</doc>
<doc id="779791" url="https://pl.wikipedia.org/wiki?curid=779791" title="Bachus (obraz szkoły Leonarda da Vinci)">
Bachus (obraz szkoły Leonarda da Vinci)

Bachus – obraz namalowany w latach 1510–1515 przez włoską, renesansową, szkołę Leonarda da Vinci.
Przedstawienie.
Najprawdopodobniej według pierwotnego zamysłu obraz miał być wizerunkiem Jana Chrzciciela przebywającego na pustyni. Później, prawdopodobnie jeszcze gdy żył Leonardo, święty ten został zamieniony w rzymskiego boga wina, Bachusa. W XVII wieku domalowano wieniec z liści krzewu winnego, laskę i skórę z pantery.
Na obrazie widoczny jest kontrast kolorystyczny między jasnym ciałem postaci i ciemną ścianą skalną. Zły stan obrazu nie pozwala jednoznacznie stwierdzić udziału Leonarda da Vinci w tworzeniu obrazu.
Autorstwo.
Obraz jest przez niektórych krytyków przypisywany Leonardowi da Vinci, ale jest to mało prawdopodobne, gdyż pejzaż w tle nie ma opisowej i symbolicznej głębi obrazów Leonarda. Za autorów uważa się także Cesare da Sesto lub Francesca Melzi. Z tej racji autorstwo przypisuje się zbiorczo szkole Leonarda da Vinci.

</doc>
<doc id="779794" url="https://pl.wikipedia.org/wiki?curid=779794" title="Wassilis Fotopulos">
Wassilis Fotopulos

Wassilis Fotopulos, (ur. 1934 w Kalamacie, zm. 14 stycznia 2007 w Atenach) – grecki malarz i scenograf filmowy. Laureat Oscarem za najlepszą scenografię w filmie "Grek Zorba" (1964) w reżyserii Michalisa Kakojanisa.
Studiował malarstwo. Światową sławę zyskał jako scenograf filmowy. Współpracował m.in. z Elią Kazanem ("Ameryka, Ameryka", 1963) i Francisem Fordem Coppolą ("Jesteś już mężczyzną", 1966).

</doc>
<doc id="779795" url="https://pl.wikipedia.org/wiki?curid=779795" title="Portret muzyka">
Portret muzyka

Portret muzyka (wł. "Ritratto di musico") – obraz olejny namalowany około 1490 przez włoskiego artystę renesansowego, Leonarda da Vinci.
Przedstawienie.
Jest to jedyny portret pędzla Leonarda, którego bohaterem jest mężczyzna, choć w jego szkicownikach nie brakowało portretów rysunkowych. Artysta przedstawił mężczyznę z kartką z nutami w dłoni. Żywa twarz i szczegółowe namalowane loki wyłaniają się z ciemnego tła. Portret znakomicie ukazuje osobowość modela. Obraz został niedokończony. Czapka i odzienie zostały domalowane przez ucznia artysty.
Portret przedstawia mediolańskiego muzyka. Możliwe, że jest to przyjaciel artysty, kapelmistrz katedry mediolańskiej i teoretyk muzyki, Franchinus Gaffurius. Większość nut na portrecie znikła, ale jest słabo widoczna pięciolinia oraz napis "Cant. Ang". Serge Bramly uważa, iż skrót odnosi się do kompozycji Gaffuriusa "Canticum angelicum", ale nie jest to całkiem pewne. Gaffurius napisał książkę z dziedziny teorii muzyki zatytułowaną "Angelicum ac divinum opus musicae", ale opublikowano ją w 1508, czyli 18 lat po powstaniu obrazu. Gaffurius zajmował jednak na tyle wysoką pozycję w społecznej hierarchii Mediolanu, że mógł pozować Leonardowi. Inne jego wizerunki, malowidło w Lodi i drzeworyt na tytułowej stronie "De harmonia", nie są podobne do mężczyzny z portretu da Vinciego. Argumentem przeciw jest fakt, że w czasie powstania portretu Gaffurius miał około 40 lat, a muzyk na obrazie wygląda młodziej. Inne teorie sugerują, że obraz przedstawia muzyka i śpiewaka, ucznia Leonarda, Atalante Migliorottiego. Zdaniem Siegfrieda Woldheka obraz przedstawia samego Leonarda da Vinci w wieku 33 lat.
Historia.
Obraz nie został wymieniony w spisie dzieł z kolekcji ambrozjańskiej, sporządzonym w 1618 przez kardynała Fryderyka Boromeusza. Pierwsza wzmianka o obrazie pojawiła się w katalogu z 1686, gdzie jego autorstwo przypisano Bernardino Luiniemu i został opisany jako "portret księcia Mediolanu". W 1905 dokonano oczyszczenia obrazu, przez co odsłonięto nuty w prawej ręce modela. Wówczas nadano mu tytuł "Portret muzyka". Niekiedy jest on także nazywany "Muzyk".

</doc>
<doc id="779800" url="https://pl.wikipedia.org/wiki?curid=779800" title="Ildar Fatchullin">
Ildar Fatchullin



</doc>
<doc id="779801" url="https://pl.wikipedia.org/wiki?curid=779801" title="Ildar Fatkulin">
Ildar Fatkulin



</doc>
<doc id="779803" url="https://pl.wikipedia.org/wiki?curid=779803" title="Harris Yulin">
Harris Yulin

Harris Yulin (ur. 5 listopada 1937 w Los Angeles) – amerykański aktor filmowy oraz telewizyjny. Występował w roli George’a Griersona w filmie "".

</doc>
<doc id="779804" url="https://pl.wikipedia.org/wiki?curid=779804" title="Niebieski szlak spacerowy Kielce, ul. Zamkowa – Stadion Leśny">
Niebieski szlak spacerowy Kielce, ul. Zamkowa – Stadion Leśny

 Niebieski szlak spacerowy Kielce, ul. Zamkowa – Stadion Leśny – szlak turystyczny w Kielcach.

</doc>
<doc id="779805" url="https://pl.wikipedia.org/wiki?curid=779805" title="Żółty szlak spacerowy wokół Kielc">
Żółty szlak spacerowy wokół Kielc

 Żółty szlak spacerowy wokół Kielc – szlak turystyczny w Kielcach i okolicach.

</doc>
<doc id="779806" url="https://pl.wikipedia.org/wiki?curid=779806" title="Nuwara Elija">
Nuwara Elija

Nuwara Elija (syngaleski: නුවර එළිය, tamilski: நுவரேலியா, Zewnętrzna Nuwara, nazwa dotyczy starożytnej stolicy "Maha Nuwara") – miasto na Sri Lance w Prowincji Środkowej i środkowym średniogórzu. Miasto zostało założone przez brytyjskiego odkrywcę Samuela Bakera dla Brytyjczyków podczas epoki kolonialnej.

</doc>
<doc id="779807" url="https://pl.wikipedia.org/wiki?curid=779807" title="Zielony szlak spacerowy Kielce Słowik – rezerwat Biesak-Białogon">
Zielony szlak spacerowy Kielce Słowik – rezerwat Biesak-Białogon

 Zielony szlak turystyczny Kielce Słowik – rezerwat Biesak-Białogon – szlak turystyczny w Kielcach.

</doc>
<doc id="779814" url="https://pl.wikipedia.org/wiki?curid=779814" title="Samuel Baker">
Samuel Baker

Sir Samuel White Baker (ur. 8 czerwca 1821 w Londynie, zm. 30 grudnia 1893) – brytyjski podróżnik i odkrywca. W 1860 przybył do Afryki w celu odnalezienia źródeł Nilu. Celu nie udało mu się osiągnąć ale jako pierwszy Europejczyk dotarł do jeziora Alberta. Za to odkrycie otrzymał tytuł szlachecki i został mianowany gubernatorem Ekwatorii.
Napisał między innymi "The Rifle and the Hound in Ceylon", "Eight Years' Wanderings in Ceylon", "The Albert N'yanza, Great Basin of the Nile, and Explorations of the Nile Sources", "The Nile Tributaries of Abyssinia", "Cast up by the Sea" i "Wild Beasts and their Ways".

</doc>
<doc id="779816" url="https://pl.wikipedia.org/wiki?curid=779816" title="Maciej Kuroń">
Maciej Kuroń

Maciej Kuroń (ur. 8 marca 1960 w Warszawie, zm. 25 grudnia 2008 w Izabelinie) – polski kucharz, dziennikarz, publicysta kulinarny, prezenter programów telewizyjnych o tematyce kulinarnej. Syn Grażyny i Jacka Kuroniów.
Życiorys.
Dzieciństwo i wczesna młodość.
Laureat olimpiady historycznej, planował studia na Wydziale Historycznym Uniwersytetu Warszawskiego, co uniemożliwiła decyzja ówczesnego ministra szkolnictwa wyższego. Ostatecznie w październiku 1979 rozpoczął studia na Wydziale Historycznym Wyższej Szkoły Pedagogicznej w Olsztynie.
Lata 80. XX wieku.
Po strajkach Sierpnia 1980 i powstaniu "Solidarności" był inicjatorem powołania niezależnej organizacji studenckiej w Olsztynie. W dniach 18–19 października 1980 r. uczestniczył w zjeździe założycielskim w Warszawie. Jako delegat olsztyńskiej WSP wchodził w skład Ogólnopolskiego Komitetu Założycielskiego, i to wedle jego pomysłu nowa, opozycyjna wobec władz komunistycznych, organizacja młodzieżowa przyjęła nazwę „Niezależne Zrzeszenie Studentów”.
Stan wojenny (1981–1983).
W 1981 był jednym z głównych organizatorów strajków studenckich na WSP – w dniach: 25–27 lutego i 23 listopada – 11 grudnia 1981. Po ogłoszeniu stanu wojennego 13 grudnia 1981 został internowany w Białołęce i bezpośrednio po tym relegowany z uczelni. W tym czasie jego pełnomocnikiem z ramienia studenckiej komisji zajmującej się pomocą dla osób represjonowanych w okresie stanu wojennego był ówczesny student III roku na Wydziale Prawa i Administracji Uniwersytetu Warszawskiego Robert Gwiazdowski. Po stanie wojennym wyjechał do USA, kształcił się w The Culinary Institute of America.
Gospodarz programów kulinarnych.
Był autorem kilku książek kucharskich, w tym "Kuchni polskiej. Kuchni Rzeczypospolitej wielu narodów". Należał do Stowarzyszenia Wolnego Słowa. W telewizji prowadził programy kulinarne: "Niebo w gębie" w WOT, "Gotuj z Kuroniem" i "Kuroń raz" w TVN oraz teleturniej kulinarny "Graj z Kuroniem" w TVP1. W 1998 został uhonorowany nagrodą Wiktora.
Życie prywatne.
Miał żonę Joannę i czworo dzieci: Jana, Jakuba, Kacpra i Grażynę.
Śmierć i pogrzeb.
Zmarł nagle 25 grudnia 2008 w swoim domu w Izabelinie koło Warszawy z powodu ciężkiej niewydolności krążenia. 7 stycznia 2009 został pochowany na cmentarzu Powązkowskim w Warszawie (kwatera 85-2-10). W dniu pogrzebu „za wybitne zasługi w działalności na rzecz przemian demokratycznych w Polsce oraz za zaangażowanie w kształtowanie społecznych postaw Polaków” został pośmiertnie odznaczony Krzyżem Oficerskim Orderu Odrodzenia Polski.

</doc>
<doc id="779825" url="https://pl.wikipedia.org/wiki?curid=779825" title="Rów Świerzawy">
Rów Świerzawy

Rów Świerzawy – niewielka jednostka geologiczna (tektoniczna) w północno-zachodniej części Sudetów, stanowiąca południowo-wschodnią część depresji północnosudeckiej o przebiegu wschód-zachód. Od północy i południa ograniczają go uskoki: Świerzawy północny i Świerzawy południowy, oddzielające rów Świerzawy od metamorfiku kaczawskiego. Od zachodu łączy się z główną częścią depresji północnosudeckiej, a od wschodu z zapadliskiem Wolbromka. Wypełniają go górnokarbońskie szare zlepieńce, piaskowce i łupki, oraz dolnopermskie (czerwony spągowiec), przeważnie czerwone, piaskowce, zlepieńce, porfiry, melafiry i ich tufy.
Pod względem geograficznym obejmuje podłoże południowej części Pogórza Kaczawskiego – zachodni fragment Rowu Świerzawskiego i część Pogórza Wojcieszowskiego oraz niewielką część Grzbietu Wschodniego Gór Kaczawskich. Fragmenty zbudowane ze skał osadowych stanowią obniżenia terenu, natomiast fragmenty zbudowane ze skał wulkanicznych tworzą wzniesienia – nastąpiła tu inwersja rzeźby terenu.

</doc>
<doc id="779829" url="https://pl.wikipedia.org/wiki?curid=779829" title="Rów Wlenia (geologia)">
Rów Wlenia (geologia)

Rów Wlenia – niewielka jednostka geologiczna (tektoniczna) w północno-zachodniej części Sudetów, stanowi południowo-wschodnie odgałęzienie depresji północnosudeckiej. Rozciąga się w kierunku WNW-ESE na południe od Wlenia. Od północy i południa ograniczają go uskoki, oddzielające rów Wlenia od metamorfiku kaczawskiego oraz od głównej części depresji północnosudeckiej. Na północnym wschodzie uskok Wlenia oddziela rów od zrębu Wlenia, a uskok północny Pławnej od rowu jerzmanickiego. Na południowym zachodzie uskok południowy Pławnej oddziela rów od jednostki Pilchowic. Ma kształt rowu o przebiegu północny zachód – południowy wschód. Wypełniają go skały osadowe i wulkaniczne, powstałe w okresie od górnego karbonu do górnej kredy:
Rów Wlenia buduje podłoże południowo-wschodniej części Pogórza Izerskiego oraz południowo-zachodniej części Gór Kaczawskich, przede wszystkim Małego Grzbietu. W tym przypadku nazwa "rów" mówi o jego budowie wewnętrznej (strukturze). Jest to zapadlisko ograniczone ze wszystkich stron uskokami. Otaczają je starsze skały metamorficzne, natomiast sam rów wypełniony jest młodszymi skałami osadowymi i wulkanicznymi. Pod względem morfologii rów Wlenia tworzy wzniesienia, niekiedy bardzo strome (góra Stromiec). Jest to inwersja rzeźby.
Na północny wschód i wschód od Wlenia i na północ od Gór Kaczawskich znajduje się mikroregion o nazwie "Rów Wlenia" (rów wleński), będący częścią mezoregionu Pogórze Kaczawskie.

</doc>
<doc id="779832" url="https://pl.wikipedia.org/wiki?curid=779832" title="Krzemiany przestrzenne">
Krzemiany przestrzenne



</doc>
<doc id="779833" url="https://pl.wikipedia.org/wiki?curid=779833" title="Zespół lęku uogólnionego">
Zespół lęku uogólnionego

Zespół lęku uogólnionego, inaczej zaburzenie lękowe uogólnione (, ) – termin stosowany w klasyfikacjach ICD-10, DSM-IV-TR i DSM-5, określający zaburzenie psychiczne należące do grupy zaburzeń lękowych. Kluczową cechą zespołu lęku uogólnionego jest obecność uporczywego i uogólnionego lęku niewiążącego się z żadnym określonym czynnikiem. Podkreśla się, że lęk ten cechuje się nieadekwatnie wygórowanym nasileniem – nie odpowiada rzeczywistym zagrożeniom. Ten typ lęku, charakterystyczny dla uogólnionych zaburzeń lękowych, określa się mianem „lęku wolnopłynącego” (ang. "free-floating anxiety").
Obraz kliniczny.
Podwyższony, przesadny poziom lęku znajduje ujście – w zależności od kontekstu kulturowego oraz etapu życia – w różnych obawach pacjentów. Osoby dorosłe cierpiące na uogólnione zaburzenia lękowe często niepokoją się codziennymi sprawami np. obowiązkami zawodowymi i związaną z nimi odpowiedzialnością, możliwością pogorszenia się stanu zdrowia własnego lub ich bliskich, w tym możliwymi wypadkami, potencjalnymi problemami finansowymi, groźbą bankructwa, możliwymi niepowodzeniami życiowymi, swoją punktualnością, a nawet pomniejszymi obowiązkami domowymi. W konsekwencji, chorzy podejmują nieuzasadnione, przesadne starania o zapewnienie sobie i innym bezpieczeństwa, kontrolują wydatki lub wielokrotnie proszą członków rodzin o powiadamianie, czy są bezpieczni etc. Dzieci z uogólnionymi zaburzeniami lękowymi często obawiają się, czy będą zdolne wystarczająco dobrze poradzić sobie w różnych dziedzinach życia, w tym w szkole lub w relacjach z rówieśnikami.
Uwaga chorych jest przesadnie skoncentrowana wokół antycypowanych nieszczęść i potencjalnych zagrożeń. Napotykają oni trudności z opanowaniem narzucających się im obaw, co wiąże się z problemami w wykonywaniu różnych czynności podczas codziennego funkcjonowania.
Częstymi objawami, wiążącymi się z lękiem, są trudności z koncentracją uwagi, niepokój psychoruchowy, niemożność spokojnego siedzenia, niemożność odprężenia się, skłonność do szybkiego męczenia się, napięciowe bóle głowy, bóle mięśniowe, drażliwość, suchość w ustach, drżenie ciała, wzmożone napięcie mięśniowe, wzmożona potliwość, zawroty głowy, przyśpieszone bicie serca, uczucia ucisku w nadbrzuszu.
Epidemiologia.
W ciągu jednego roku rozpowszechnienie uogólnionych zaburzeń lękowych szacowane jest na około 1% u osób w okresie dojrzewania przed ukończeniem 18. roku życia oraz na około 3% u osób dorosłych (od 0,4% do 3,6% w zależności od kraju). Zapadalność na uogólnione zaburzenia lękowe w ciągu całego życia szacowana jest na 5–9%. Najliczniejszą grupą chorych z uogólnionymi zaburzeniami lękowymi są osoby w wieku średnim. Wśród pacjentów liczebnie przeważają kobiety nad mężczyznami w stosunku 2 do 1.
Przebieg i rokowanie.
Początek zaburzeń często przypada na późniejszą część okresu dojrzewania lub okres wczesnej dorosłości, lecz może także nastąpić w późniejszych etapach życia. Znaczna część pacjentów podaje, że zmagali się z niepokojem przez całe swoje życie. Przebieg zaburzenia zwykle ma charakter przewlekły o nasileniu zmieniającym się wraz z upływem czasu, trudnym do przewidzenia i może utrzymywać się przez resztę życia. Stresujące wydarzenia mogą powodować nasilenie objawów.
Kryteria rozpoznania uogólnionego zaburzenia lękowego.
Kryteria diagnostyczne według klasyfikacji ICD-10.
A. Co najmniej sześciomiesięczny okres wyraźnego napięcia, zaniepokojenia i obaw o codzienne wydarzenia i problemy.
B. Co najmniej cztery spośród następujących objawów muszą być obecne, w tym co najmniej jeden spośród objawów od (1) do (4):
C. Zaburzenie nie spełnia kryteriów zaburzenia lęku panicznego (F41.0), zaburzeń lękowych pod postacią fobii (F40.-), zaburzeń obsesyjno-kompulsyjnych (F42.-) lub hipochondrii (F45.2).
D. Najczęstsze zaburzenia wymagające wykluczenia: lęk wywołany chorobami somatycznymi takimi, jak nadczynność tarczycy, organiczne zaburzenia psychiczne (F0) lub zaburzenia związane ze substancjami psychoaktywnymi (F1) takie, jak przyjmowanie pochodnych amfetaminy lub zespół odstawienny wywołany uzależnieniem od benzodiazepin.
Kryteria diagnostyczne według klasyfikacji DSM-5.
A. Nadmierny lęk lub obawy przed przyszłymi wydarzeniami, występujący często (częściej występuje niż nie występuje) przez okres co najmniej 6 miesięcy, dotyczący codziennych aktywności (szkoła, praca itd).
B. Dana osoba nie jest w stanie poradzić sobie z objawami i ich kontrolować.
C. Lęk lub obawy są związane z trzema (lub więcej) symptomami, wymienionymi poniżej (a przynajmniej niektóre z tych symptomów są częste – częściej występują niż nie występują – w okresie co najmniej 6 miesięcy):
D. Do symptomów można również zaliczyć nudności, wymioty i przewlekłe bóle brzucha.
E. Zaburzenia nie można przypisać skutkom działania substancji (np. używek, leków), ani następstwom innych chorób (np. nadczynność tarczycy).
F. Zaburzenie nie może być łatwiejsze do wyjaśnienia obecnością innych zaburzeń psychicznych takich, jak zespół lęku napadowego, fobia społeczna, odosobnienie od osób bliskich, przyrost wagi w przebiegu jadłowstrętu psychicznego, zaburzenia somatyzacyjne lub przekonanie o obecności poważnej choroby somatycznej (hipochondria) etc.
Etiopatogeneza.
Przyjmuje się, że uogólnione zaburzenia lękowe mają złożone podłoże obejmujące zarówno czynniki biologiczne, jak i psychologiczne. Badania wskazują na występowanie dziedzicznej skłonności do zachorowania: osoby z rodzin, w których występowały owe zaburzenia, pięciokrotnie częściej zapadają na uogólnione zaburzenia lękowe, niż osoby z rodzin, w których zaburzenia te nie występowały. Wykazano także, że dysfunkcje neuroprzekaźnictwa noradrenergicznego, serotoninergicznego i GABA-ergicznego mają udział w patogenezie zaburzenia – wskazują na to badania nad skutecznością szeregu leków oddziałujących na te rodzaje neuroprzekaźnictwa. U osób z uogólnionymi zaburzeniami lękowymi stwierdza się także wzmożoną aktywność osi podwzgórzowo-przysadkowo-nadnerczowej: nadmierne wydzielanie kortykoliberyny, ACTH i kortyzolu. U 1/3 pacjentów stwierdza się niskie wyniki w teście hamowania wydzielania kortyzolu deksametazonem. Struktury mózgu biorące udział w kształtowaniu nadwrażliwości na bodźce stresogenne, którym przypisuje się udział w etiopatogenezie uogólnionych zaburzeń lękowych to ciała migdałowate i prążkowie – potwierdzają to badania oparte na obrazowaniu struktur mózgu u dzieci i osób w okresie dojrzewania przed ukończeniem 18. roku życia. Innymi strukturami mózgu, których nieprawidłowe funkcjonowanie wiąże się z uogólnionymi zaburzeniami lękowymi jest system przegrodowo-hipokampalny odpowiedzialny za tzw. hamowanie behawioralne (ang. "behavioral inhibition"). W jego aktywacji pośredniczą neurony noradrenergiczne i serotoninergiczne.
Wśród czynników psychologicznych, istotną rolę przypisuje się typom przywiązania do opiekunów wykształcanym w okresie wczesnego dzieciństwa – stwierdzono, że typy przywiązania lękowo-unikający i ambiwalentny wiążą się z uogólnionymi zaburzeniami lękowymi. Akcentuje się także rolę braku podstawowego poczucia bezpieczeństwa zapewnianego przez opiekunów, doświadczeń deprywacji, frustracji potrzeb dziecka, procesów kształtowania się autonomii i zachowań eksploracyjnych dziecka. Pacjenci z uogólnionymi zaburzeniami lękowymi często przejawiają cechy osobowości zależnej lub unikającej. Przyjmuje się, że istotny udział w kształtowaniu predyspozycji do wystąpienia uogólnionych zaburzeń lekowych ma neurotyczność (definiowana jako skłonność do reagowania negatywnymi emocjami na codzienne sytuacje). Według teorii poznawczo-behawioralnych, osoby z uogólnionymi zaburzeniami lękowymi cechują się dysfunkcjonalnymi wzorcami reagowania na potencjalne zagrożenia. Na dysfunkcje te składają się m.in. selektywne kierowanie uwagi na negatywne bodźce, zniekształcanie przetwarzanych informacji, niedocenianie swoich zdolności radzenia sobie z trudnościami. Z kolei teorie psychodynamiczne zakładają, że występowanie objawów lękowych uwarunkowane jest oddziaływaniem nieuświadomionych konfliktów wewnątrzpsychicznych. Przyjmują również, iż objawy lękowe pełnią istotną rolę w funkcjonowaniu mechanizmów obronnych.
Różnicowanie.
W diagnostyce różnicowej należy uwzględnić nie tylko szereg zaburzeń psychicznych (m.in. zespół lęku panicznego, zaburzenia depresyjne, fobie, zaburzenia obsesyjno-kompulsyjne, zespół stresu pourazowego), lecz także choroby neurologiczne, endokrynologiczne, metaboliczne i związane ze stosowaniem różnych substancji (np. alkoholowy zespół odstawienny, benzodiazepinowy zespół odstawienny). Charakterystyczna dla uogólnionych zaburzeń lękowych postać lęku, czyli „lęk wolnopłynący” (ang. "free-floating anxiety"), odróżnia się od innych postaci lęku m.in. tym, że nie ogranicza się do jednej przyczyny lub źródła (jak w przypadku obaw przed wystąpieniem napadu paniki albo przed publicznym upokorzeniem albo przed zakażeniem się bakteriami). „Lęk wolnopłynący” zwykle uznawany jest przez pacjentów za powiązany z wieloma różnymi okolicznościami i obejmuje wiele codziennych aspektów życia. Objawy zespołu lęku uogólnionego mogą stanowić tzw. maskę depresji (tj. depresji, w której endogenny zespół depresyjny maskowany jest przez objawy innych zaburzeń psychicznych). Charakterystyczne jest to, że w obecności bliskich pacjent jest w stanie poczuć się lepiej, utrzymywać kontakty towarzyskie i czerpać przyjemność z aktywności (brak anhedonii) – cechy te mogą być pomocne w różnicowaniu zespołu lęku uogólnionego z depresją.
Współchorobowość.
U niemal 90% pacjentów z uogólnionymi zaburzeniami lękowymi diagnozowane są również inne spośród zaburzeń lękowych. U części pacjentów z uogólnionymi zaburzeniami lękowymi po pewnym czasie rozwijają się zaburzenia lęku napadowego. Z objawami uogólnionego zaburzenia lękowego często współwystępują objawy depresyjne. Stosowanie przez chorych substancji psychoaktywnych takich jak alkohol dla zmniejszenia nasilenia dolegliwości, prowadzi do częstego współwystępowania uogólnionych zaburzeń lękowych z uzależnieniem od alkoholu lub innych substancji psychoaktywnych, m.in. benzodiazepin.
Leczenie.
W leczeniu uogólnionych zaburzeń lękowych efektywna jest psychoterapia i psychofarmakoterapia (metody te mogą być stosowane oddzielnie lub razem). Farmakoterapia zalecana jest, gdy pacjent nie akceptuje psychoterapii lub jest ona niedostępna. Dobór metod leczniczych odpowiednich dla poszczególnych pacjentów z rozpoznaniem uogólnionych zaburzeń lękowych wymaga pogłębionej diagnostyki z uwzględnieniem predyspozycji osobowościowych przy udziale lekarza psychiatry, psychoterapeuty lub psychologa klinicznego. Szacuje się, że tylko około 1/3 osób cierpiących na uogólnione zaburzenia lękowe podejmuje leczenie.
Psychoterapia.
Oddziaływania psychoterapeutyczne obejmują najczęściej techniki poznawczo-behawioralne (, CBT), techniki relaksacyjne, pracę ukierunkowaną na wgląd (psychodynamiczna) oraz terapię wspierającą. Stosuje się zarówno psychoterapię indywidualną, jak i grupową. 
Najlepiej udokumentowana jest efektywność terapii poznawczo-behawioralnej w leczeniu zespołu lęku uogólnionego. Metaanalizy randomizowanych badaniach kontrolowanych (, RCT) wskazują, że metoda jest skuteczniejsza od placebo. Na potrzeby pacjentów, którzy nie mają dostępu do specjalistów, stworzono kursy samopomocowe (książki, kursy on-line), bazujące na technikach poznawczych i behawioralnych. Wyniki metaanaliz wyglądają obiecująco, choć analizowano niewielką liczbę badań i nie kontrolowano efektu placebo. Zakłada się też, że kontakt ze specjalistą podczas przechodzenia kursu (np. poprzez e-mail), zwiększa efektywność leczenia. Możliwe że techniki relaksacyjne są skuteczne i można je łączyć z innymi formami psychoterapii, choć dane nie są jednoznaczne"". 
Część psychoterapeutów uznaje psychoterapię psychodynamiczną za skuteczne leczenie przyczynowe, przynajmniej w odniesieniu do niektórych pacjentów. W badaniach wykorzystuje się zazwyczaj dyrektywne i krótkoterminowe formy psychoterapii, które dają obiecujące wyniki (porównywalne do innych metod, choć prawdopodobnie gorsze od CBT) – jednak nie udowodniono, czy efekt różni się od placebo.
W leczeniu zespołu lęku uogólnionego, używa się coraz częściej nowych form psychoterapii (np. z tzw. "trzeciej fali" CBT lub opartych na medytacji uważności). Badania nad skutecznością terapii opartych na uważności (", MBT)" np. redukcji stresu opartej na uważności () czy terapii poznawczej opartej na uważności (), dają obiecujące wyniki. Należy jednak zastrzec, że charakteryzowały się różną jakością metodologiczną (np. brak grupy placebo; w niektórych – brak randomizacji). Jeśli porównać ogólną efektywność MBT w leczeniu zaburzeń depresyjnych i lękowych, z placebo, to efekt staje się nieistotny. Nie jest jasne przy leczeniu których zaburzeń efekt rzeczywiście występuje"". Dobre wyniki osiąga terapia metapoznawcza (), ale potrzebna jest znacznie większa liczba badań (szczególnie z placebo). Badania prowadzone są także nad terapią akceptacji i zaangażowania (), ale również potrzeba ich więcej. Metaanaliza sprawdzająca wpływ różnych typów treningu tendencyjności poznawczej () na "ogólny poziom lęku" w próbach klinicznych, nie wykazała statystycznie istotnego efektu. 
Brakuje dowodów na skuteczność terapii Mority"". 
Farmakoterapia.
W leczeniu farmakologicznym stosowane są przede wszystkim leki przeciwdepresyjne, m.in. SSRI (escitalopram, paroksetyna, sertralina), SNRI (wenlafaksyna, duloksetyna), rzadziej TCA (amitryptylina, klomipramina). Lekami I rzutu są SSRI i SNRI, ze względu na ich efektywność i tolerancję dla efektów ubocznych. Zaleca się, by leczenie rozpoczynać od niskich dawek, gdyż pacjenci z GAD mogą być szczególnie wrażliwi na skutki uboczne związane z rozpoczęciem leczenia (np. zaburzenia żołądkowo-jelitowe, zawroty głowy i niepokój). Ponadto wykorzystuje się także anksjolityki takie jak buspiron, jak również pregabalinę, hydroksyzynę, klorazepan, lorazepam i niektóre leki przeciwpsychotyczne. Efektywność buspironu może być porównywalna do benzodiazepin przy GAD, ale uzyskanie adekwatnej odpowiedzi terapeutycznej może zając tygodnie. W przypadku leków z grupy benzodiazepin, które mogą być skuteczniejsze od SSRI/SNRI, nie zaleca się ich stosowania dłuższego niż 2–8 tygodni z uwagi na ryzyko wystąpienia zespołu zależności od benzodiazepin, komplikującego przebieg uogólnionego zaburzenia lękowego. Pregabalina jest bezpieczniejsza od benzodiazepin pod względem ryzyka uzależnienia, choć nadal zaleca się ostrożność u pacjentów, którzy mają historię nadużywania substancji psychoaktywnych.
Leki o udowodnionej skuteczności zalecane w farmakoterapii GAD:
Część pacjentów z GAD cierpi również na współtowarzyszący zespół lęku napadowego (PAD) lub fobię społeczną (SAD). Z tego powodu optymalnym wyborem mogą być leki o udowodnionym działaniu również w wypadku tych zaburzeń (szczegóły w tabeli poniżej).
Efektywność agomelatyny, mirtazapiny, wilazodonu i fluoksetyny również wykazana została w (czasem tylko pojedynczych) randomizowanych badaniach kontrolowanych (RCT) – jednak leki te nie są zazwyczaj zarejestrowane do leczenia GAD. Dalszych badań wymagają arypiprazol, olanzapina, tiagabina, wortioksetyna i zyprazydon.
Metody neurostymulacyjne.
Obiecująco przedstawiają się wyniki dwóch małych RCT nad wykorzystaniem powtarzalnej przezczaszkowej stymulacji magnetycznej (). Nie ma RCT dotyczących przezczaszkowej stymulacji prądem stałym (), głębokiej stymulacji mózgu (), stymulacji nerwu błędnego (), stymulacji nerwu trójdzielnego (), przezskórnej elektrostymulacji czaszkowej () i terapii elektrowstrząsowej ().
Biofeedback.
Nie ma badań o wysokiej jakości dotyczących efektywności różnych form biofeedbacku (wykorzystujących np. EMG, GSR, HR czy EEG) przy leczeniu GAD. Mimo że niektóre z nich, jak EMG-biofeedback czy EEG-biofeedback, wykazywały pozytywny efekt w porównaniu do braku jakiegokolwiek leczenia, to terapia często dawała gorsze skutki niż aktywne leczenie. Nie wiadomo też, czy ewentualny efekt różni się od działania placebo.
Ćwiczenia fizyczne.
Możliwe, że aerobowe ćwiczenia fizyczne mogą dawać pozytywne skutki, ale potrzeba więcej badań o dobrej jakości"".
Zioła i suplementy diety.
Istnieją dowody na efektywność standaryzowanego preparatu z oleju lawendowego ("Silexan", 80–160 mg/d) w krótkoterminowym leczeniu GAD (2–3 miesiące), ale potrzebne są kolejne badania potwierdzające efekt. Niejasna jest kwestia efektywności pieprzu metystynowego (mieszane wyniki, często też słaba jakość badań). Stosowanie "kavy kavy" budzi też uzasadnione obawy o jej hepatotoksyczność. Istnieją pojedyncze badania sugerujące skuteczność ekstraktów z rumianku pospolitego oraz liści miłorzębu dwuklapowego – ale jakość tych dowodów usprawiedliwia jedynie dalsze prowadzenie badań. Niejasna jest kwestia skuteczności męczennicy cielistej, kozłka lekarskiego, "Galphimia glauca" czy "Echium amoneum".
Nie zidentyfikowano RCT dotyczących stosowania różnych suplementów diety (tj. lizyny, argininy, N-acetylocysteiny, tryptofanu, kwasu foliowego i dehydroepiandrosteronu) w leczeniu zaburzeń lękowych"".
Medycyna alternatywna.
Prawie nie ma badań dotyczących:
Nie odnaleziono żadnych RCT dotyczących dotyku terapeutycznego () oraz reiki"".

</doc>
<doc id="779836" url="https://pl.wikipedia.org/wiki?curid=779836" title="Pērkonkrusts">
Pērkonkrusts

Pērkonkrusts (Krzyże Błyskawicy) – łotewska organizacja skrajnie prawicowa o ideologii zbliżonej do niemieckiego nazizmu, działająca w latach 30.
Zarys historyczny.
W styczniu 1932 r. na Łotwie została założona radykalna organizacja Ugunskrusts (Ogniste Krzyże). Jej twórcą był Gustavs Celmiņš, b. ochotnik w wojnie wyzwoleńczej 1918–1920 i urzędnik państwowy. Została ona jednak szybko zdelegalizowana przez socjaldemokratyczny rząd. Odrodziła się już w maju 1933 r. pod nazwą Pērkonkrusts. W styczniu 1934 r. władze państwowe ponownie ją rozwiązały. Liczyła wówczas ok. 5–6 tys. członków. W marcu tego roku zamach stanu na Łotwie przeprowadził dotychczasowy premier Kārlis Ulmanis; G. Celmiņš został aresztowany na 3 lata, a główni działacze Pērkonkrusts zesłani do obozu w Lipawie. W 1937 r. G. Celmiņš wyjechał z kraju, a w 1938 r. został kierownikiem zagranicznej komórki zdelegalizowanej organizacji. Po zajęciu Łotwy przez Armię Czerwoną w 1940 r., wielu b. członków Pērkonkrusts prowadziło antysowiecką działalność szpiegowską na rzecz Niemiec.
Kiedy wojska niemieckie opanowały kraj w poł. 1941 r., dawni przywódcy organizacji podjęli próby reaktywowania działalności. Jednakże Niemcy podejrzliwie przyjęli tę inicjatywę i ostatecznie zakazali odbudowania Pērkonkrusts. W okresie okupacji liczni b. członkowie Pērkonkrusts prowadzili kolaborację z okupantami. Wchodzili oni w skład ochotniczych oddziałów (np. Arājs Commando), które zwalczały komunistów i ich sympatyków, a także brały udział w prześladowaniach Żydów. Z drugiej jednak strony część zaangażowała się w działalność antyniemieckiego ruchu oporu.
Program i organizacja.
Pērkonkrusts zaadaptowała do swojego programu wiele punktów ideologii faszystowskiej. Głosiła skrajnie nacjonalistyczne hasło „Łotwa dla Łotyszy”, co rozumiała przez udział we władzach politycznych i ekonomicznych kraju wyłącznie rdzennych Łotyszy. Chciała także wykreślenia z konstytucji części przyznającej mniejszościom narodowym autonomię kulturalną. Jej program zawierał ponadto hasła antysemickie. Nadrzędnymi wartościami była prostota i czystość. Polityków pozostałych partii oskarżano o korupcję. Rządzący socjaldemokraci oskarżali ich o bycie agenturą hitlerowską.
Największym poparciem Pērkonkrusts cieszyła się w miastach, w dużym stopniu wśród studentów. Jej członkowie nosili szare koszule oraz czarne krawaty i berety, a na znak powitania wznosili prawe ramię z okrzykiem "Cześć walce!" ("Cinai sveiks!"). Symbolem organizacji była swastyka.

</doc>
<doc id="779837" url="https://pl.wikipedia.org/wiki?curid=779837" title="Māris Gailis">
Māris Gailis

Māris Gailis (ur. 9 lipca 1951 w Rydze) – łotewski polityk, inżynier i przedsiębiorca, parlamentarzysta i minister, premier Łotwy (1994–1995).
Życiorys.
Ukończył studia w Ryskim Instytucie Politechnicznym (1978). Pracował jako główny inżynier w fabryce mebli oraz przedsiębiorstwie przemysłu drzewnego. Później był dyrektorem departamentu w komitecie kinematografii Łotewskiej SRR (1985–1987) dyrektor centrum video w Rydze (1987–1990).
W latach 1990–1993 zatrudniony w administracji rządowej jako dyrektor generalny departamentu współpracy gospodarczej z zagranicą, następnie był wiceministrem spraw zagranicznych i sekretarzem stanu w tym resorcie. Należał do założycieli Łotewskiej Drogi. W 1993 objął stanowiska wicepremiera i ministra reform państwowych w gabinecie Valdisa Birkavsa. Od września 1994 do grudnia 1995 sprawował urząd wicepremiera w rządzie tworzonym przez ugrupowania centroprawicy. W gabinecie Andrisa Šķēlego był ponownie wicepremierem, kierował także resortem ochrony środowiska i rozwoju regionalnego (1995–1996). W 1993 i 1995 uzyskiwał mandat posła na Sejm z listy LC.
Po odejściu z polityki zajął się działalnością biznesową, był związany m.in. z „Latvijas gāze”, „LatRosTrans”, „Ventspils nafta” oraz „Latvijas pasts” jako członek ich organów zarządzających i nadzorczych. Działa na rzecz sportu, pełnił obowiązki prezesa łotewskiego związku żeglarskiego (1996–2006) oraz członka komitetu wykonawczego Łotewskiego Komitetu Olimpijskiego (1996–2000). W latach 2001–2003 odbył podróż dookoła świata jachtem „Milda”. W 2005 współtworzył stowarzyszenie „Žaņa Lipkes memoriāls” działające m.in. na rzecz upamiętnienia Jānisa Lipkego.

</doc>
<doc id="779840" url="https://pl.wikipedia.org/wiki?curid=779840" title="Wallerstein">
Wallerstein

Wallerstein – gmina targowa w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, siedziba wspólnoty administracyjnej Wallerstein. Leży około 30 km na północny zachód od Donauwörth, przy drodze B25.
Dzielnice.
W skład gminy wchodzą następujące dzielnice:
Birkhausen, Ehringen, Munzingen, Wallerstein.
Polityka.
Wójtem gminy jest Joseph Mayer, rada gminy składa się z 16 osób.

</doc>
<doc id="779841" url="https://pl.wikipedia.org/wiki?curid=779841" title="Maihingen">
Maihingen

Maihingen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Wallerstein. Leży około 30 km na północny zachód od Donauwörth.
Dzielnice.
W skład gminy wchodzą następujące dzielnice:
Polityka.
Wójtem gminy jest Franz Stimpfle, rada gminy składa się z 12 osób.

</doc>
<doc id="779843" url="https://pl.wikipedia.org/wiki?curid=779843" title="Dziennik Pojezierza">
Dziennik Pojezierza

Dziennik Pojezierza – gazeta regionalna ukazująca się w Olsztynie w latach 80. i 90 XX w. Pierwsza popołudniówka w regionie.
Pierwszy numer Dziennika wyszedł 25 lutego 1983, pod redakcją Andrzeja Bałtroczyka.

</doc>
<doc id="779844" url="https://pl.wikipedia.org/wiki?curid=779844" title="Laura Bertram">
Laura Bertram

Laura Maureen Bertram (ur. 5 września 1978 w Toronto) - kanadyjska aktorka.
Wystąpiła m.in. w "Dear America...", "So Far From Home", "Ready Or Not", "Owoce miłości" ("Seasons Of Love"), "Andromeda", "Third Eye" i "Czy boisz się ciemności?" ("Are You Afraid Of The Dark"). Do najbardziej znanych i znaczących zaliczają się jednak: "Nocne tornado" ("Night of the Twisters") i "Platinum". W teatrze obsadzono ją w głównej roli w "Kopciuszku" i "Mario The Wizard".
Za swoje kreakcje aktorskie otrzymała już dwie nagrody Gemini, do której była trzykrotnie nominowana. Aktorstwo wybrała jako kontynuację swoich występów w Canadian Children's Opera, gdzie prezentowała również swoje zdolności wokalne.

</doc>
<doc id="779845" url="https://pl.wikipedia.org/wiki?curid=779845" title="Marktoffingen">
Marktoffingen

Marktoffingen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Wallerstein. Leży około 30 km na północny zachód od Donauwörth, przy drodze B25.
Dzielnice.
W skład gminy wchodzą dwie dzielnice:
Polityka.
Wójtem gminy jest Marlies Häfner z UWG, rada gminy składa się z 12 osób.

</doc>
<doc id="779846" url="https://pl.wikipedia.org/wiki?curid=779846" title="Silnik elektryczny szeregowy">
Silnik elektryczny szeregowy



</doc>
<doc id="779852" url="https://pl.wikipedia.org/wiki?curid=779852" title="Olsztyński Kurier Obywatelski">
Olsztyński Kurier Obywatelski

Olsztyński Kurier Obywatelski – tygodnik regionalny, ukazujący się od 2 grudnia 1989 r. do końca sierpnia 1990 r.
Tygodnik wydawała Miejska Rada Narodowa, a po wyborach samorządowych w maju 1990 – Rada Miasta Olsztyn. Redakcja mieściła się w ratuszu. Redaktor naczelny Bohdan Kurowski, a zespół tworzyli: Krzysztof Panasik, Wacław Radziwinowicz, Tadeusz Prusiński, Janusz Soroka, Paweł Krupa, Andrzej Zakrzewski, Piotr Płaczkowski.

</doc>
<doc id="779854" url="https://pl.wikipedia.org/wiki?curid=779854" title="Kaisheim">
Kaisheim

Kaisheim – gmina targowa w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries. Leży około 5 km na północ od Donauwörth, przy drodze B2.
Dzielnice.
W skład gminy wchodzą następujące dzielnice:
Altisheim, Bergstetten, Gunzenheim, Hafenreut, Kaisheim, Leitheim, Sulzdorf.
Współpraca.
Miejscowość partnerska:
Polityka.
Wójtem gminy jest Franz Oppel z CSU, rada gminy składa się z 16 osób.

</doc>
<doc id="779857" url="https://pl.wikipedia.org/wiki?curid=779857" title="Buchdorf">
Buchdorf

Buchdorf – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Monheim. Leży na Wyżynie Frankońskiej, na terenie Parku Natury Dolina Altmühl, około 7 km na północny wschód od Donauwörth, przy drodze B2.
Polityka.
Wójtem gminy jest Georg Vellinger z CSU, rada gminy składa się z 12 osób.

</doc>
<doc id="779858" url="https://pl.wikipedia.org/wiki?curid=779858" title="Walter Noddack">
Walter Noddack

Walter Noddack (ur. 17 sierpnia 1893 w Berlinie, zm. 7 grudnia 1960 tamże) – chemik niemiecki, wraz z Idą Tacke i Otto Bergiem w 1925 roku ogłosili wykrycie nowego pierwiastka o liczbie atomowej 75, odkrycie potwierdzili w 1928 roku dzięki wyizolowali 1 grama nowego pierwiastka z 660 kg molibdenitu. Uczeni nazwali odkryty pierwiastek rhenium, czyli „Ren” (rzeka w Niemczech).
Obecnie Noddacka, Tacke i Berga powszechnie uznaje się za odkrywców pierwiastka o licznie atomowej 75 (renu), choć w 1908 roku pierwiastek ten opisał japoński chemik Masataka Ogawa, przypisał mu jednak błędną liczbę atomową 43. Ogawa nazwał odkryty pierwiastek „nipponium (Np)”.
W roku 1925 bombardując minerał kolumbit ([(Fe, Mn)(Nb, Ta)2O6]) elektronami zespół Noddacka wykrył, dzięki dyfrakcji promieniowania rentgenowskiego, obecność pierwiastka o liczbie atomowej 43, który uczeni nazwali "masurium" (od nazwy regionu Mazury, wówczas w Prusach Wschodnich). Eksperyment budził wątpliwości ponieważ wyraźny sygnał wystąpił jedynie na 28 widmach z 1000 zarejestrowanych (dodatkowo na 70 otrzymano niejednoznaczny sygnał). Eksperymentu nie udało się go powtórzyć, a nowego pierwiastka nie udało się wyizolować. Ostatecznie pierwiastek o liczbie atomowej 43 został otrzymany w 1937 roku przez Emilio Gino Segrè i Carlo Perriera. Został on nazwany "technetium" (początkowo uznano, że można go otrzymać jedynie sztucznie, technet wykryto w przyrodzie w 1961 roku).

</doc>
<doc id="779862" url="https://pl.wikipedia.org/wiki?curid=779862" title="Bohdan Kurowski">
Bohdan Kurowski

Bohdan Kurowski (ur. 2 maja 1933 w Mołodecznie, zm. 29 sierpnia 2009 w Olsztynie) – polski dziennikarz i dramaturg. 
Absolwent Wydziału Historyczno-Socjologicznego Wyższej Szkoły Nauk Społecznych przy KC PZPR. Dziennikarstwem zajmował się od 1952 roku, był m.in. zastępcą redaktora naczelnego „Panoramy Północy” (1957–1972), publicystą „Polityki” (1972–1974), kierownikiem oddziału PAI Interpress w Olsztynie (1974–1981), redaktorem naczelnym tygodnika „Olsztyński Kurier Obywatelski” (1989–1990). Współzałożyciel i prezes Stowarzyszenia Społeczno-Kulturalnego „Pojezierze” w Olsztynie; współzałożyciel Rotary Club Olsztyn. Pierwszy gubernator dystryktu polskiego Rotary International i w latach 2005–2006 redaktor naczelny regionalnego dwumiesięcznika tej organizacji pt. „Głos Rotary”. Autor m.in. zbioru esejów i felietonów o teatrze oraz pięciu sztuk teatralnych. 

</doc>
<doc id="779864" url="https://pl.wikipedia.org/wiki?curid=779864" title="Kurowski">
Kurowski

Osoby o nazwisku Kurowski i Kurowska:

</doc>
<doc id="779865" url="https://pl.wikipedia.org/wiki?curid=779865" title="Ida Noddack">
Ida Noddack

Ida Eva Noddack z d. Tacke (ur. 25 lutego 1896 w Wesel, zm. 24 września 1978 w Bad Neuenahr) – chemiczka niemiecka; wraz z Walterem Noddackiem i Otto Bergiem odkryła w 1925 roku pierwiastek o liczbie atomowej 75, który naukowcy następnie wyizolowali w 1928 roku. Pierwiastek ten został nazwany rhenium co oznacza „Ren”. Jej mężem był Walter Noddack.
Obecnie Tacke, wraz z Noddackiem i Bergiem, jest powszechnie uznawana za odkrywczynię pierwiastka o licznie atomowej 75 (renu), choć w 1908 roku pierwiastek ten został opisany przez japońskiego chemika Masatakę Ogawę, który przypisał mu jednak błędnie liczbę atomową 43, przez co jego odkrycie nie zostało uznane. Ogawa nazwał odkryty pierwiastek „nipponium (Np)”
Jej interpretacja eksperymentu Fermiego nawiązywała do zjawiska fuzji nuklearnej, jednak została zignorowana.
W roku 1925, bombardując minerał kolumbit ([(Fe, Mn)(Nb, Ta)2O6]) elektronami, Tacke, Noddack i Berg wykryli, dzięki dyfrakcji promieniowania rentgenowskiego, obecność pierwiastka o liczbie atomowej 43, który uczeni nazwali "masurium" (od nazwy regionu Mazury, wówczas w Prusach Wschodnich). Eksperyment budził wątpliwości, z powodu niejednoznaczności uzyskanych widm. Uczeni podjęli próbę wyizolowania nowego pierwiastka – zakończyła się ona niepowodzeniem Ostatecznie pierwiastek o liczbie atomowej 43 został otrzymany w 1937 roku przez Emilia Gina Segrègo i Carla Perriera. Został on nazwany "technetium" (początkowo uznano, że można go otrzymać jedynie sztucznie, jednak w 1961 roku technet wykryto w przyrodzie).

</doc>
<doc id="779866" url="https://pl.wikipedia.org/wiki?curid=779866" title="Ławki (osada w powiecie giżyckim)">
Ławki (osada w powiecie giżyckim)

Ławki – osada (PGR) mazurska w Polsce położona w województwie warmińsko-mazurskim, w powiecie giżyckim, w gminie Ryn.
W latach 1975–1998 miejscowość należała administracyjnie do województwa suwalskiego.
Leży na południowo-wschodnim brzegu jeziora Ławki i w pobliżu zachodniego brzegu jeziora Szymonek.
W gminie Ryn znajduje się też wieś Ławki.

</doc>
<doc id="779868" url="https://pl.wikipedia.org/wiki?curid=779868" title="Teresin (województwo kujawsko-pomorskie)">
Teresin (województwo kujawsko-pomorskie)

Teresin – wieś w Polsce położona w województwie kujawsko-pomorskim, w powiecie bydgoskim, w gminie Sicienko. 
Nazwa miejscowości najprawdopodobniej pochodzi od imienia hrabiny Potulickiej – Teresy.
W latach 1975–1998 miejscowość administracyjnie należała do województwa bydgoskiego.

</doc>
<doc id="779872" url="https://pl.wikipedia.org/wiki?curid=779872" title="Ida Tacke">
Ida Tacke



</doc>
<doc id="779874" url="https://pl.wikipedia.org/wiki?curid=779874" title="Ławki Małe">
Ławki Małe

Ławki Małe – nieoficjalny przysiółek wsi Ławki w Polsce położona w województwie warmińsko-mazurskim, w powiecie giżyckim, w gminie Ryn.
W latach 1975–1998 miejscowość należała administracyjnie do województwa suwalskiego.
Leży w pobliżu wschodniego brzegu jeziora Szymonek.

</doc>
<doc id="779875" url="https://pl.wikipedia.org/wiki?curid=779875" title="Bad Neuenahr">
Bad Neuenahr

Bad Neuenahr – dzielnica miasta Bad Neuenahr-Ahrweiler w Niemczech, w kraju związkowym Nadrenia-Palatynat, w powiecie Ahrweiler.

</doc>
<doc id="779876" url="https://pl.wikipedia.org/wiki?curid=779876" title="Słupowo">
Słupowo

Słupowo – osada w Polsce położona w województwie kujawsko-pomorskim, w powiecie bydgoskim, w gminie Sicienko. Miejscowość wchodzi w skład sołectwa Murucin.
W latach 1975–1998 miejscowość administracyjnie należała do województwa bydgoskiego.
Zabytki.
Według rejestru zabytków NID na listę zabytków wpisany jest zespół pałacowy z 2 poł. XIX w., nr rej.: 130/A z 15.12.1984: pałac z 4 ćw. XIX w. i park.
3 listopada 2019 wieczorem w opuszczonym od ok. 10 lat pałacu wybuchł pożar.

</doc>
<doc id="779881" url="https://pl.wikipedia.org/wiki?curid=779881" title="Bad Neuenahr-Ahrweiler">
Bad Neuenahr-Ahrweiler

Bad Neuenahr-Ahrweiler – uzdrowiskowe miasto powiatowe w Niemczech, w kraju związkowym Nadrenia-Palatynat, siedziba powiatu Ahrweiler, nad rzeką Ahr. Liczy 27 464 mieszkańców (31 grudnia 2009).

</doc>
<doc id="779883" url="https://pl.wikipedia.org/wiki?curid=779883" title="Kamieniec (powiat bydgoski)">
Kamieniec (powiat bydgoski)

Kamieniec – osada w Polsce położona w województwie kujawsko-pomorskim, w powiecie bydgoskim, w gminie Sicienko. Miejscowość wchodzi w skład sołectwa Strzelewo.
W latach 1975–1998 miejscowość administracyjnie należała do województwa bydgoskiego.
Zobacz też: Kamieniec. 

</doc>
<doc id="779886" url="https://pl.wikipedia.org/wiki?curid=779886" title="Trawica">
Trawica

Trawica – osada w Polsce położona w województwie zachodniopomorskim, w powiecie koszalińskim, w gminie Sianów.
Według danych z 30 czerwca 2003 r. osada miała 83 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="779889" url="https://pl.wikipedia.org/wiki?curid=779889" title="Alzen">
Alzen

Miejscowość we Francji:
Miejscowości w Niemczech:
Nazwa historyczna miejscowości w:

</doc>
<doc id="779891" url="https://pl.wikipedia.org/wiki?curid=779891" title="Dąbrówczyn">
Dąbrówczyn

Dąbrówczyn – wieś w Polsce położona w województwie kujawsko-pomorskim, w powiecie bydgoskim, w gminie Sicienko. Miejscowość wchodzi w skład sołectwa Dąbrówka Nowa.
W latach 1975–1998 miejscowość administracyjnie należała do województwa bydgoskiego.

</doc>
<doc id="779893" url="https://pl.wikipedia.org/wiki?curid=779893" title="Przytok (województwo zachodniopomorskie)">
Przytok (województwo zachodniopomorskie)

Przytok (niem. "Zwölfhufen") – osada w Polsce, w województwie zachodniopomorskim, w powiecie koszalińskim, w gminie Sianów. Miejscowość wchodzi w skład sołectwa Sieciemin.
Nazwa.
1 czerwca 1948 r. nadano miejscowości polską nazwę Przytok.
Administracja.
W latach 1975–1998 miejscowość należała administracyjnie do województwa koszalińskiego.
Demografia.
Wedle danych z 30 czerwca 2003 r. w miejscowości mieszkało 29 osób.

</doc>
<doc id="779894" url="https://pl.wikipedia.org/wiki?curid=779894" title="Morsbach">
Morsbach

Austria:
Francja:
Niemcy:
Osoby:

</doc>
<doc id="779895" url="https://pl.wikipedia.org/wiki?curid=779895" title="Przytok">
Przytok



</doc>
<doc id="779896" url="https://pl.wikipedia.org/wiki?curid=779896" title="Skibienko">
Skibienko

Skibienko – osada w Polsce położona w województwie zachodniopomorskim, w powiecie koszalińskim, w gminie Sianów, nad strumieniem Rowianką, przy drodze wojewódzkiej nr 203. Osada wchodzi w skład sołectwa Skibno.
Według danych z 30 czerwca 2003 r. osada miała 35 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="779899" url="https://pl.wikipedia.org/wiki?curid=779899" title="Borowiec (powiat koszaliński)">
Borowiec (powiat koszaliński)

Borowiec – osada śródleśna w Polsce położone w województwie zachodniopomorskim, w powiecie koszalińskim, w gminie Sianów.
W latach 1975–1998 miejscowość administracyjnie należała do województwa koszalińskiego.

</doc>
<doc id="779905" url="https://pl.wikipedia.org/wiki?curid=779905" title="Sierakówko (województwo zachodniopomorskie)">
Sierakówko (województwo zachodniopomorskie)

Sierakówko (niem.: "Zirchow B, Kreis Schlawe in Pommern") – osada w Polsce położona w województwie zachodniopomorskim, w powiecie koszalińskim, w gminie Sianów.
Według danych z 30 czerwca 2003 r. osada miała 2 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="779907" url="https://pl.wikipedia.org/wiki?curid=779907" title="Ulf Svante von Euler">
Ulf Svante von Euler



</doc>
<doc id="779909" url="https://pl.wikipedia.org/wiki?curid=779909" title="Sierakówko">
Sierakówko



</doc>
<doc id="779912" url="https://pl.wikipedia.org/wiki?curid=779912" title="Henry FitzGerald-de Ros">
Henry FitzGerald-de Ros

Henry William FitzGerald-de Ros (12 czerwca 1793 - 28 marca 1839), brytyjski arystokrata, najstarszy syn lorda Henry'ego FitzGeralda (młodszego syna 1. księcia Leinster) i Charlotte Walshingham.
Zasiadał w Izbie Gmin w latach 1816-1818 jako reprezentant okręgu West Looe. Po śmierci matki w 1831 r. odziedziczył tytuł barona de Ros (najstarszy tytuł parowski w Wielkiej Brytanii) i zasiadł w Izbie Lordów. Zmarł w 1839 r. Nie ożenił się i nie pozostawił potomstwa. Tytuł barona przypadł jego młodszemu bratu, Williamowi.
Lord de Ros znakomicie grał w wista, był nałogowym hazardzistą. W 1836 r. stał się bohaterem skandalu, kiedy oskarżono go o oszukiwanie (lord miał znaczyć karty) podczas gry w prestiżowym Graham's Club. Mimo iż lord złożył przysięgę, że nie oszukiwał i pozwał tych co tak twierdzili, przyznano jednak rację oskarżycielom. De Ros zmarł niedługo później.

</doc>
<doc id="779913" url="https://pl.wikipedia.org/wiki?curid=779913" title="Stracone pokolenie">
Stracone pokolenie

Stracone pokolenie () – nazwa pokolenia amerykańskich pisarzy, którzy dorastali podczas I wojny światowej. Termin został spopularyzowany przez Ernesta Hemingwaya, który użył go w jednym z dwóch kontrastujących epigrafów jego powieści "Słońce też wschodzi" (1926). Hemingway przypisuje frazę Gertrudzie Stein, jego ówczesnej mentorce. Do tego pokolenia zaliczają się artyści tacy jak Francis Scott Fitzgerald, T.S. Eliot, James Joyce, Sherwood Anderson, John Dos Passos, John Steinbeck, William Faulkner, Waldo Peirce, Isadora Duncan, Abraham Walkowitz, Alan Seeger, Franz Kafka, Henry Miller, Aldous Huxley, Louis-Ferdinand Céline, Erich Maria Remarque oraz kompozytorzy Siergiej Prokofjew, Paul Hindemith, George Gershwin i Aaron Copland.
W literaturze.
W "Ruchomym święcie", opublikowanym po śmierci Stein i Hemingwaya, pisarz twierdzi, że Stein usłyszała termin od właściciela swojego garażu. Kiedy młody mechanik nie był w stanie naprawić auta wystarczająco szybko, właściciel krzyknął na niego „wszyscy jesteście "génération perdue"”. Stein, kiedy opowiadała historię Hemingwayowi, dodała „Właśnie tym jesteście. Wszyscy wy, którzy służyliście podczas wojny. Jesteście straconym pokoleniem”.
„«Stracone» nie oznacza «zaginione», ale «zdezorientowane», «poszukujące», «zagubione» – przymiotnik służy podkreśleniu zamieszania, braku celu życiowego u osób, które przetrwały wojnę”.
Termin został spopularyzowany przez wydaną w 1926 roku powieść Hemingwaya "Słońce też wschodzi", ze względu na epigraf powieści. Dzieło miało uosabiać powojenne pokolenie ekspatriantów. Hemingway napisał jednak później w liście do swojego edytora, Maxa Perkinsa, że „celem książki” nie było pokazanie straconego pokolenia, a raczej tego, że „ziemia trwa po wsze czasy”. Wierzył, że postaci w jego dziele mogły zostać „zmaltretowane”, ale nie były stracone.
W jego wspomnieniach "Ruchome święto", opublikowanych pośmiertnie, Hemingway napisał „próbowałem znaleźć złoty środek pomiędzy słowami właściciela garażu pani Stein oraz Eklezjasty”. Kilka linijek później, wspominając ryzyka i zniszczenia wojny, dodaje: „Myślałem o pani Stein oraz Sherwoodzie Andersonie, egoizmie i lenistwie umysłowym, i pomyślałem «kto kogo nazywa straconym pokoleniem?»”.
Inne zastosowania.
Termin najczęściej jest używany do określenia okresu od końca I wojny światowej do początku wielkiego kryzysu. W Stanach Zjednoczonych jest także używany do określenia pokolenia ludzi, którzy dojrzewali niedługo po końcu I wojny światowej, inaczej nazywanego pokoleniem I wojny światowej. Pisarze William Strauss oraz Neil Howe, twórcy teorii pokoleń, definiują „stracone pokolenie” jako osoby urodzone od 1883 do 1900, którzy dojrzewali podczas I wojny światowej oraz lat 20. W Europie, znani są także jako „pokolenie 1914” ze względu na rok rozpoczęcia I wojny światowej. We Francji, gdzie osiadło wielu ekspatriantów, nazywani są czasem "génération du feu", czyli „pokoleniem w ogniu”.
W Wielkiej Brytanii termin oryginalnie określał osoby, które zginęły podczas I wojny światowej, szczególnie w odniesieniu do ofiar pochodzących z wyższych klas, których śmierć była odbierana jak utrata przyszłych elit.

</doc>
<doc id="779916" url="https://pl.wikipedia.org/wiki?curid=779916" title="Kołzin">
Kołzin

Kołzin – osada w Polsce położona w województwie zachodniopomorskim, w powiecie koszalińskim, w gminie Sianów, nad strumieniem Rowianką, w pobliżu trasy linii kolejowej nr 202 (Szczecin-Słupsk-Gdynia).
Według danych z 30 czerwca 2003 r. osada miała 17 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="779917" url="https://pl.wikipedia.org/wiki?curid=779917" title="Gracz (osada)">
Gracz (osada)

Gracz – osada w Polsce położone w województwie zachodniopomorskim, w powiecie koszalińskim, w gminie Sianów przy drodze krajowej nr 6. Miejscowość wchodzi w skład sołectwa Karnieszewice.
Według danych z 30 czerwca 2003 r. osada miała 16 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="779920" url="https://pl.wikipedia.org/wiki?curid=779920" title="Siecieminek">
Siecieminek

Siecieminek – osada śródleśna w Polsce położona w województwie zachodniopomorskim, w powiecie koszalińskim, w gminie Sianów.
Według danych z 30 czerwca 2003 r. osada miała 6 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="779922" url="https://pl.wikipedia.org/wiki?curid=779922" title="Płonka (województwo zachodniopomorskie)">
Płonka (województwo zachodniopomorskie)

Płonka – osada w Polsce położona w województwie zachodniopomorskim, w powiecie koszalińskim, w gminie Sianów. Miejscowość wchodzi w skład sołectwa Karnieszewice.
Według danych z 30 czerwca 2003 r. osada miała 11 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="779923" url="https://pl.wikipedia.org/wiki?curid=779923" title="Czerwona Góra">
Czerwona Góra



</doc>
<doc id="779926" url="https://pl.wikipedia.org/wiki?curid=779926" title="Dowództwo Wojsk Specjalnych">
Dowództwo Wojsk Specjalnych

Dowództwo Wojsk Specjalnych (DWS) – były organ dowodzenia szczebla operacyjno-strategicznego powołany ustawą z dnia 24 maja 2007 roku o zmianie ustawy o powszechnym obowiązku obrony Rzeczypospolitej Polskiej oraz o zmianie niektórych innych ustaw, która weszła w życie z dniem 4 lipca 2007 roku. Z dniem 1 stycznia 2014 r. na podstawie art. 11 Ustawy o zmianie ustawy o urzędzie Ministra Obrony Narodowej oraz niektórych innych ustaw () Dowództwo Wojsk Specjalnych zostało rozformowane a jego zadania przejęły i następcami prawnymi są Dowództwo Generalne Rodzajów Sił Zbrojnych oraz Dowództwo Operacyjne Rodzajów Sił Zbrojnych.
Działalność.
Zgodnie z ustawą DWS odpowiadał za dowodzenie, szkolenie i przygotowanie jednostek organizacyjnych Wojsk Specjalnych Rzeczypospolitej Polskiej do działań bojowych. Był częścią Wojsk Specjalnych, które są integralną częścią Sił Zbrojnych Rzeczypospolitej Polskiej. Zgodnie z ustawą z dnia 24 maja 2007 roku w odróżnieniu od pozostałych dowództw rodzajów Sił Zbrojnych RP DWS nie przekazywał podległych jednostek organizacyjnych Dowództwu Operacyjnemu Sił Zbrojnych na czas działań bojowych, był więc również dowództwem o charakterze operacyjnym.
Pomysłodawcą powstania instytucji kierującej jednostkami wojskowymi prowadzącymi walkę poprzez działania specjalne, dowodzącej żołnierzami tej specjalności wojskowej był gen. dyw. Jan Kempara żołnierz m.in. JW 4101 (w tym czasie 1 Batalion Szturmowy) i Zarządu Rozpoznania i Walki Radio-Elektronicznej Sztabu Generalnego Wojska Polskiego (obecnie Zarząd Analiz Wywiadowczych i Rozpoznawczych P-2 SG WP).
Dowództwo Wojsk Specjalnych powołano Decyzją Ministra Obrony Narodowej w dniu 1 stycznia 2007 a usankcjonowano ustawowo 24 maja 2007 roku. Dowództwo sformowano głównie w oparciu o personel (ujęty w etacie w tym samym czasie podlegającemu rozformowaniu) Szefostwa Działań Specjalnych (będącego częścią struktury Sztabu Generalnego Wojska Polskiego) oraz oficerów dowództw, sztabów jednostek wojskowych przeznaczonych do walki specjalnej.
Siedziba Dowództwa WS znajdowała się w Garnizonie Kraków w Krakowie – Pychowicach. Dowódca Wojsk Specjalnych podlega bezpośrednio Szefowi Sztabu Generalnego Wojska Polskiego. DWS w nazewnictwie NATO jest nazwane "POLSOCOM".
Dowództwo podpisało umowy dwustronne z UJ i AON o szkoleniu kadr i współpracy dydaktyczno-badawczej.
Głównym partnerem Dowództwa Wojsk Specjalnych od czasu jego powstania było powołane w 1987 roku Dowództwo Operacji Specjalnych USA (USSOCOM). 19 lutego 2009 roku w Krakowie Sekretarz Obrony Stanów Zjednoczonych Robert Gates i Minister Obrony Narodowej Bogdan Klich podpisali Porozumienie o Współpracy pomiędzy United States Special Operations Command i Dowództwem Wojsk Specjalnych. Polska powołała dowództwo dedykowane operacjom specjalnym jako 9 państwo spośród członków Organizacji Traktatu Północnoatlantyckiego.
Obsada personalna DWS.
Dowódcy Wojsk Specjalnych:
Zastępca Dowódcy Wojsk Specjalnych
Szefowie Sztabu – Zastępcy Dowódcy Wojsk Specjalnych:
Szefowie Sztabu Wojsk Specjalnych:
Operacje.
DWS dowodziło żołnierzami WS będącymi w składzie PKW Irak oraz komandosami będącymi w składzie PKW Afganistan.

</doc>
<doc id="779929" url="https://pl.wikipedia.org/wiki?curid=779929" title="Wonieść (województwo zachodniopomorskie)">
Wonieść (województwo zachodniopomorskie)

Wonieść – osada śródleśna w Polsce położona w województwie zachodniopomorskim, w powiecie koszalińskim, w gminie Sianów.
Według danych z 30 czerwca 2003 r. osada miała 14 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="779930" url="https://pl.wikipedia.org/wiki?curid=779930" title="Alfred Kelbassa">
Alfred Kelbassa

Alfred Kelbassa, pseud. "Freddy" (ur. 21 kwietnia 1925 w Gelsenkirchen, zm. 11 sierpnia 1988 w Dortmundzie) – czołowy niemiecki piłkarz przełomu lat 50. i 60. Uprawiał także lekkoatletykę.
Charakterystyka.
Sportowiec wszechstronny, był mistrzem młodzików Zachodnich Niemiec w pięcioboju (m.in. biegał na 100 metrów poniżej 11 sekund). Wyszkolenie w takich dziedzinach jak skok wzwyż, bieg przez płotki czy sprint pozwoliło mu nabrać posturę ciała, którą później straszył wszystkich piłkarzy w lidze niemieckiej. Szybki i niezwykle wytrzymały, a jednocześnie bardzo silny zawodnik stał się wzorem dla wielu późniejszych graczy.
Należał do grupy trzech Alfredów ("Drei Alfredos") wraz z Alfredem Preißlerem oraz Alfredem Niepieklo.
Kariera.
Rozpoczynał w 1933 roku w klubie Schwarz-Weiss Bülse. Później przez kilka lat grał w różnych młodzieżowych klubach, jednocześnie uprawiając lekkoatletykę. Profesjonalną karierę piłkarską rozpoczął w klubie Holstein Kiel, by następnie przez Fortunę Fortuna Glückstadt trafić do STV Horst-Emscher. W tym klubie spędził 6 lat (1946-1952). 
Latem 1952 roku trafił do Dortmundu, gdzie zaczął grać w barwach Borussii. W żółto-czarnych barwach grał przez 8 lat, w tym czasie zdobył dwa mistrzostwa Niemiec. Zagrał w 192 meczach i zdobył 108 bramek dla tego klubu.
Po zakończeniu kariery został nauczycielem w Kolonii, gdzie uczył sportu. Zmarł w Dortmundzie po kilku zawałach serca.
Reprezentacja.
Grał w reprezentacji od 1956 do 1958 roku. Sześciokrotnie reprezentował barwy Republiki Federalnej Niemiec, strzelając dwie bramki. Brał udział w mistrzostwach świata w Szwecji, gdzie zajął ze swoją drużyną 4. miejsce. W kadrze grał z numerem 15.

</doc>
<doc id="779936" url="https://pl.wikipedia.org/wiki?curid=779936" title="Wonieść">
Wonieść

2 miejscowości w Polsce:
oraz:

</doc>
<doc id="779944" url="https://pl.wikipedia.org/wiki?curid=779944" title="Henryk Jagodziński">
Henryk Jagodziński

To imię i nazwisko nosili lub noszą m.in.:

</doc>
<doc id="779945" url="https://pl.wikipedia.org/wiki?curid=779945" title="Zbigniew Słupski">
Zbigniew Słupski

Zbigniew Słupski (ur. 3 czerwca 1934 w Ostrawie, zm. 6 sierpnia 2020 w Warszawie) – polski sinolog, prof. dr hab, wykładowca Zakładu Sinologii Uniwersytetu Warszawskiego, były członek Komitetu Orientalistycznego PAN. Tytuł profesorski uzyskał w 1992 r. Specjalizował się w literaturze chińskiej, literaturoznawstwie i religioznawstwie.
Jest pochowany na Cmentarzu Wojskowym na Powązkach (kwatera Q KOL 21 rząd 3 grób 8).
Publikacje książkowe:

</doc>
<doc id="779951" url="https://pl.wikipedia.org/wiki?curid=779951" title="Ablacja przezskórna">
Ablacja przezskórna

Ablacja przezskórna – początkowo był to zabieg kardiologiczny wykonywany w celu trwałego wyleczenia zaburzenia rytmu serca nazywanego częstoskurczem. Polega on na zniszczeniu, najczęściej energią termiczną, obszaru serca, będącego anatomicznym podłożem występowania takiego zaburzenia. Obecnie dotyczy także innych narządów, z przerzutami nowotworowymi, czy nowotworami pierwotnymi, np. w takich jak: wątroba, prostata, macica, gruczoł piersiowy.
Ablacja przezskórna jest szczególnie przydatna w wypadku leczenia częstoskurczów z pobudzeniem nawrotnym (ang. "reentry").
W celu wykonania ablacji do serca przez tętnicę udową lub żyłę udową wprowadzona zostaje specjalna elektroda.
Przed ablacją przeprowadza się (inwazyjne badanie elektrofizjologiczne) mające na celu określenie rodzaju zaburzenia rytmu i zlokalizowanie miejsca odpowiedzialnego za jego powstawanie i podtrzymywanie - mapowanie. Do przeprowadzenia badania używa się zmiennej liczby elektrod wewnątrzsercowych (zwykle 2-4), umieszczanych w różnych strukturach serca. Zabieg wykonuje się w znieczuleniu miejscowym w pracowni elektrofizjologii. Pod kontrolą obrazu RTG do żył lub tętnic wprowadza się elastyczne, plastikowe prowadnice. Przez nie wprowadzane są poprzez naczynia obwodowe do serca elektrody diagnostyczne i elektroda ablacyjna. Nowoczesną metodą mapowania jest tzw. "system trójwymiarowej nawigacji elektroanatomicznej" o nazwie "CARTO System". Po zidentyfikowaniu rodzaju częstoskurczu i zlokalizowaniu obszaru odpowiedzialnego za jego powstawanie, w tym miejscu umieszcza się końcówkę elektrody ablacyjnej, która zostaje rozgrzewana prądem o częstotliwości radiowej (ang. "RFA" - "radiofrequency ablation") do temperatury ok. 60 °C. Taka temperatura jest wystarczająca do zniszczenia obszaru będącego źródłem arytmii.
Drugą metodą jest krioablacja, podczas której stosuje się miejscowe zamrażanie tkanek. Zanim definitywnie zamrozi wybraną tkankę może ją schłodzić aby wpierw uzyskać stan hibernacji w celu sprawdzenia czy przynosi to pożądany skutek. Po kilku sekundach zahibernowana tkanka ulega bez szkody rozmrożeniu. Jeżli uzyskano oczekiwany efekt pogłębia się zamrażanie otrzymując trwały efekt leczniczy.
Ablacja jest wysoce skuteczna, ale na pełny efekt często jednak trzeba dłużej poczekać, ponieważ arytmia może ustępować przez dłuższy czas po tym zabiegu. Zdarzają się przypadki wykonywania nawet kilku ablacji u jednego pacjenta.
Całkowity czas wykonywania ablacji wynosi nawet kilka godzin.
Wykazano brak różnicy skuteczności ablacji przezskórnej w porównaniu z leczeniem farmakologicznym, mierzonej wskaźnikami umieralności, udaru mózgu, krwawień i zatrzymania akcji serca. 
Możliwe powikłania:
Prowadzone są badania nad nieinwazyjnymi metodami ablacji częstoskurczu komorowego, w tym Polskie badanie SMART-VT prowadzone przez Gliwicki oddział Narodowego Instytutu Onkologii im. Marii Skłodowskiej-Curie oraz Górnośląskie Centrum Medyczne w Katowicach.

</doc>
<doc id="779959" url="https://pl.wikipedia.org/wiki?curid=779959" title="Sowieński Młyn">
Sowieński Młyn

Sowieński Młyn (niem. "Zowensche Mühle") – osada w Polsce, w województwie zachodniopomorskim, w powiecie koszalińskim, w gminie Sianów. Miejscowość wchodzi w skład sołectwa Sierakowo Sławieńskie
Nazwa.
1 czerwca 1948 r. nadano miejscowości polską nazwę Sowieński Młyn.
Administracja.
W latach 1975–1998 miejscowość należała administracyjnie do województwa koszalińskiego.
Demografia.
Wedle danych z 30 czerwca 2003 r. w miejscowości mieszkało 26 osób.

</doc>
<doc id="779961" url="https://pl.wikipedia.org/wiki?curid=779961" title="Suszka (województwo zachodniopomorskie)">
Suszka (województwo zachodniopomorskie)

Suszka – osada w Polsce położona w województwie zachodniopomorskim, w powiecie koszalińskim, w gminie Sianów.
Według danych z 30 czerwca 2003 r. osada miała 9 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="779962" url="https://pl.wikipedia.org/wiki?curid=779962" title="Ksawerów (Warszawa)">
Ksawerów (Warszawa)

Ksawerów – dawna wieś, obecnie obszar MSI w dzielnicy Mokotów w Warszawie.
Historia i położenie.
 Nazwa Ksawerów pochodzi od hrabiego Ksawerego Pusłowskiego, który nabył w 1849 pobliską Królikarnię.
Powstała też ulica Ksawerów na terenie folwarku Wierzbno, przy której stanął w 1840 roku klasycystyczny dwór Ksawerego Pusłowskiego (ul. Ksawerów 13) wg projektu architekta Wojciecha Bobińskiego. Dwór zburzony w czasie II wojny światowej, odbudowany i rozbudowany mieści obecnie siedzibę Głównego Konserwatora Zabytków.
Ksawerów na mapach zaczął pojawiać się mniej więcej w latach 30. i obejmował zachodni skraj miasta, a więc część Szop Niemieckich, która została włączona do Warszawy. Szopy Niemieckie występowały jeszcze jako wieś przy granicy miasta, ale tak naprawdę prawie cały ich obszar był już warszawskim Ksawerowem. Niedługo potem nazwa Szopy Niemieckie wywędrowała w rejon ulic Bandoski i Jaworowskiej, gdzie zapewne znajdowała się kolonia tej wsi. Ksawerów zaś przyległ jako nazwa większego obszaru niż same Szopy Niemieckie. Z czasem powstało też Osiedle Ksawerów. Ostatnią ewolucją nazwy jest błędne nazwanie tak rejonu MSI, który obejmuje również część Służewca Przemysłowego.
Ksawerów jest położony w środkowo-zachodniej części dzielnicy Mokotów. Od wschodu graniczy z mokotowskimi osiedlami Sielce i Stegny, od południa ze Służewem, a od północnego zachodu i północy z osiedlami Wyględów i Wierzbno, od zachodu zaś ze Służewcem.
Według Miejskiego Systemu Informacji granice Ksawerowa wyznaczają ulice: Jana Pawła Woronicza, Wołoska, aleja Wilanowska oraz skarpa warszawska. Swymi granicami obejmuje także dawne Szopy Polskie i Niemieckie.
Komunikacja miejska.
Teren Ksawerowa jest obsługiwany przez linie tramwajowe i autobusowe podlegające Zarządowi Transportu Miejskiego. 
Przez osiedle przebiega również linia linia metra M1; znajdują się tam stacje Wilanowska i Wierzbno.

</doc>
<doc id="779964" url="https://pl.wikipedia.org/wiki?curid=779964" title="Alfred Preißler">
Alfred Preißler

Alfred „Adi” Preißler (ur. 9 kwietnia 1921 w Duisburgu, zm. 17 lipca 2003 tamże) – niemiecki piłkarz grający na pozycji napastnika, trener piłkarski.
Kariera.
Rozpoczynał karierę w barwach klubu z rodzinnego Duisburga – DSC 1900. W wieku 20 lat przeniósł się do WSG Minden, gdzie grał do końca wojny. Po wojnie grał kolejno w SuS Kaiserau, SV Husen 13 i w końcu w lipcu 1946 roku trafił do Borussii Dortmund. Grał w tym klubie przez 3 lata, by na rok przenieść się do Preußen Münster. Po zdobyciu z Preußen wicemistrzostwa powrócił do Dortmundu, gdzie grał przez kolejnych 8 lat przyczyniając się do wielkich sukcesów klubu z Zagłębia Ruhry. Zdobył z nią dwa mistrzostwa Niemiec (1956, 1957) oraz wicemistrzostwo (1949).
Kapitan Borussii zagrał w 249 meczach tego klubu zdobywając 174 bramki. W samych europejskich rozgrywkach "Adi" miał 9 bramek w 10 występach. Był dwukrotnym królem strzelców ligi zachodniej (w 1949 z 25 bramkami i w 1950 z 24 bramkami). Razem z Alfredem Kelbassą oraz Alfredem Niepieklo tworzył słynny atak Borussii, zwany atakiem trzech Alfredów ("Drei Alfredos"). Jako trener wprowadził Rot-Weiss Oberhausen do Bundesligi, w której drużyna ta utrzymała się przez 4 lata, a po odejściu "Adiego" i przejęciu posady trenera przez Heinza Muracha spadła do niższej ligi.
Zmarł w rodzinnym Duisburgu w wieku 82 lat.
Reprezentacja.
Preißler zagrał w reprezentacji dwukrotnie (przeciwko Austrii oraz Irlandii).
Kluby.
Jako piłkarz
Jako trener

</doc>
<doc id="779966" url="https://pl.wikipedia.org/wiki?curid=779966" title="Alfred Preissler">
Alfred Preissler



</doc>
<doc id="779969" url="https://pl.wikipedia.org/wiki?curid=779969" title="Krzykacz (województwo zachodniopomorskie)">
Krzykacz (województwo zachodniopomorskie)

Krzykacz – osada śródleśna w Polsce położone w województwie zachodniopomorskim, w powiecie koszalińskim, w gminie Sianów.
Według danych z 30 czerwca 2003 r. osada miała 8 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="779973" url="https://pl.wikipedia.org/wiki?curid=779973" title="Kościerza">
Kościerza

Kościerza – osada śródleśna w Polsce położone w województwie zachodniopomorskim, w powiecie koszalińskim, w gminie Sianów.
Według danych z 30 czerwca 2003 r. osada miała 15 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="780022" url="https://pl.wikipedia.org/wiki?curid=780022" title="Trzciniec (gmina Sicienko)">
Trzciniec (gmina Sicienko)

Trzciniec – osada w Polsce położona w województwie kujawsko-pomorskim, w powiecie bydgoskim, w gminie Sicienko.
W latach 1975–1998 miejscowość administracyjnie należała do województwa bydgoskiego.
We wsi w parku wiejskim rośnie dąb szypułkowy o obwodzie 340 cm, uznany za pomnik przyrody.

</doc>
<doc id="780024" url="https://pl.wikipedia.org/wiki?curid=780024" title="Grupy Bojowe Unii Europejskiej">
Grupy Bojowe Unii Europejskiej

Grupy Bojowe Unii Europejskiej (ang "European Union Battlegroups") – europejskie związki taktyczne, których powstanie zainicjowane zostało 22 października 2004 roku w Brukseli przez ministrów obrony krajów członkowskich Unii Europejskiej.
Historia.
Po raz pierwszy idea powstania sił szybkiego reagowania została zasygnalizowania przez Komisję Europejską w grudniu 1999 roku w Helsinkach. Budowa grup bojowych została zdynamizowana po zamachach z 11 września 2001 r. Przyspieszenie w tworzeniu wspólnej polityki bezpieczeństwa i obrony miało miejsce bezpośrednio po wojnie w Iraku w 2003 roku. Na czerwcowym szczycie w Salonikach zaprezentowano koncepcję Europejskiej Strategii Bezpieczeństwa. ESB została przyjęta na grudniowym szczycie w Brukseli tego samego roku. Postanowienia ESB doprowadziły do powstania tzw. grup bojowych. Wcześniej na francusko-angielskich szczytach w lutym (w Le Taurquet) oraz w październiku 2003 roku (Londyn) zaproponowano utworzenie europejskich związków taktyczno-bojowych. Ta inicjatywa jest bezpośrednim rezultatem doświadczeń operacji Artemis w Demokratycznej Republice Konga w 2003 roku. Koncepcja Grup Bojowych opiera się na wykorzystaniu "szybko wchodzącego i szybko wycofywanego" potencjału w celu przywracania porządku, zwłaszcza w Afryce, w ramach operacji prowadzonych "zwłaszcza, ale nie wyłącznie" z mandatu Rady Bezpieczeństwa ONZ. W lutym 2004 roku trzy najludniejsze kraje UE, czyli Niemcy, Wielka Brytania oraz Francja przedstawiły wspólną koncepcję powstania 7-9 grup bojowych. 22 października 2004 roku w Brukseli ministrowie obrony krajów członkowskich zatwierdzili utworzenie 13 grup bojowych.
Krytyka tych formacji.
Grupy Bojowe Unii Europejskiej są uznawane za niezdolne do wykonywania przewidzianych dla nich zadań.
Zadania.
Każda grupa bojowa musi być przygotowana do rozpoczęcia operacji po upływie maksymalnie 15 dni od podjęcia decyzji politycznej. Przez pierwsze pięć dni (maks.) mogą trwać konsultacje polityczne. Kolejne 10 dni na przerzut i rozmieszczenie wojsk. Operacje powinny być wyposażone w mandat Narodów Zjednoczonych w oparciu o VII rozdział Karty Narodów Zjednoczonych. Operacje te mogą być zlecane przez samo ONZ. Po okresie trwania operacji (30-120 dni) rolę UE przejmą błękitne hełmy. Zakres terytorialny interwencji grup bojowych został określony do 6000 km od Brukseli. Początkowo po wnioskach z operacji Artemis Francja, Niemcy i Wielka Brytania zaproponowały aby miejscem działania grup bojowych był kontynent afrykański. Jednak pozostali członkowie UE stwierdzili, że nie należy stosować ograniczeń geograficznych. Każda grupa bojowa powinna liczyć 1500-2000 żołnierzy. Decyzja o jej użyciu i wysłaniu będą podejmowane przez szefów lub przez rządy państw członkowskich.
Wyposażenie.
W skład każdej grupy wejdzie 500 osobowy batalion wyposażony w kołowe transportery opancerzone i lekki sprzęt. Pododdział ten musi być zdolny do szybkiego przerzucenia w rejon konfliktu.
Koszty.
Koszty europejskich sił szybkiego reagowania będą pokrywane przez tworzące je kraje. Za planowanie i wsparcie logistyczne będzie odpowiedzialne państwo wiodące w grupie.
Rodzaje grup bojowych.
Mają istnieć dwa rodzaje grup bojowych: narodowe i wielonarodowe. Narodowe tworzone są przez kraje tworzące tzw. motor Europy tj. Francja, Wielka Brytania, Hiszpania oraz Włochy. Główną przyczyną, że te kraje tworzą własne grupy bojowe jest fakt, iż zaliczane są one do krajów bogatych. W tym gronie zabrakło Niemiec oraz Polski. Berlin postawił na współpracę z mniejszymi krajami UE. Przez to też Niemcy są członkami 4 z 9 wielonarodowych grup bojowych. Rada Ministrów Polski usprawiedliwiała to faktem, iż Siły Zbrojne Rzeczypospolitej Polskiej zaangażowane już są w operacjach w Afganistanie, w Iraku oraz na Bałkanach.
Kraje biorące udział w tworzeniu grup bojowych.
W tworzeniu grup bojowych biorą udział 24 kraje UE: Austria, Belgia, Bułgaria, Cypr, Czechy, Estonia, Finlandia, Francja, Grecja, Hiszpania, Holandia, Litwa, Luksemburg, Łotwa, Niemcy, Polska, Portugalia, Rumunia, Słowacja, Słowenia, Szwecja, Węgry, Wielka Brytania, Włochy, członek EFTA – Norwegia, oraz członek NATO – Turcja.
Malta nie będzie uczestniczyła w tworzeniu grup bojowych gdyż nie posiada sił zbrojnych, natomiast Dania i Irlandia ze względów prawnych (neutralność państw).
Grupy bojowe.
Państwa Unii Europejskiej i jej Grupy Bojowe (Grupy mają charakter czysto narodowy, albo są jednostkami wielonarodowymi dowodzonymi w koncepcji "framework nation" (największy wkład), tzw. dowodzenie rotacyjne):
Grupy Bojowe przewidziane do zadań szczególnych:

</doc>
<doc id="780026" url="https://pl.wikipedia.org/wiki?curid=780026" title="Louis II Grimaldi">
Louis II Grimaldi



</doc>
<doc id="780027" url="https://pl.wikipedia.org/wiki?curid=780027" title="Wanamingo">
Wanamingo

Wanamingo - miasto położone w południowo-wschodniej części stanu Minnesota, w hrabstwie Goodhue ma powierzchnię 2,8 km².
Liczy 1 055 mieszkańców (dane z lipca 2006 roku).

</doc>
<doc id="780028" url="https://pl.wikipedia.org/wiki?curid=780028" title="Słowiki Nowe">
Słowiki Nowe

Słowiki Nowe – wieś w Polsce położona w województwie mazowieckim, w powiecie kozienickim, w gminie Sieciechów. Do końca 2017 roku pod nazwą Nowe Słowiki miejscowość była częścią wsi Stare Słowiki.
W latach 1975–1998 Nowe Słowiki administracyjnie należały do województwa radomskiego.
Przez wieś przebiega trasa drogi wojewódzkiej nr 738.
Wierni kościoła rzymskokatolickiego należą do parafii Najświętszego Serca Jezusowego i św. Leonarda w Brzeźnicy.

</doc>
<doc id="780029" url="https://pl.wikipedia.org/wiki?curid=780029" title="Janin (województwo kujawsko-pomorskie)">
Janin (województwo kujawsko-pomorskie)

Janin – osada w Polsce położona w województwie kujawsko-pomorskim, w powiecie bydgoskim, w gminie Sicienko.
W latach 1975–1998 miejscowość administracyjnie należała do województwa bydgoskiego.
Przypisy.
 

</doc>
<doc id="780030" url="https://pl.wikipedia.org/wiki?curid=780030" title="IEEE 802.11e">
IEEE 802.11e

802.11e – specyfikacja nad którą od 2001 roku pracuje Grupa Zadaniowa E projektu 802.11 międzynarodowej organizacji IEEE. Zatwierdzona w 2005 stała się standardem. Opisuje mechanizm przypisywania różnych priorytetów strumieniom danych przesyłanych przez sieć WLAN (zastosowanie QoS w sieciach bezprzewodowych). Poprzez zdefiniowane cztery klasy ruchu: głosowe, wideo, uprzywilejowane i przesyłane w tle (voice, video, best-effort oraz background), umożliwia dostosowanie jakości do specyficznych wymagań transmisji.
Umożliwia bezkompromisowe wykorzystanie sieci bezprzewodowej aplikacjom wrażliwym na opóźnienia i wymagającym odpowiedniej przepustowości.
Podstawowe założenia.
Sam mechanizm QoS to względnie stara technologia zaczerpnięta z sieci kablowych, dostępna na urządzeniach warstwy drugiej i trzeciej modelu ISO/OSI, jednak wdrożony do sieci bezprzewodowych musiał uporać się z trzema problemami:
Nośnik typu half-duplex. WLAN korzysta z współdzielonego nośnika typu half-duplex, podczas gdy w większości sieci przewodowych z QoS medium jest full-duplex. W rywalizacji o dostęp uczestniczą między sobą klienty jak i punkt dostępowy.
Nakładanie się kanałów BSS (ang. cochannel overlap), które ma miejsce, gdy dwie lub więcej sąsiadujących sieci BSS 802.11 korzysta z tego samego kanału prowadzące do wystąpienia zakłóceń i spadku wydajności.
Ukryte węzły – czyli węzły znajdujące się w zasięgu punktu dostępowego AP, ale poza wzajemnym zasięgiem. Problem ten można rozwiązać poprzez komunikaty RTS/CTS (ang. request to send/clear to send). Jednak komunikaty te stosuje się w transmitowanych ramkach dopiero po zaistnieniu kolizji i odpowiednim odczekaniu. Wiąże się to z większymi opóźnieniami oraz zmniejszeniem wydajności.
W odpowiedzi na napotkane problemy przedstawione zostały dwa mechanizmy pozwalające uzyskać kontrolę jakości świadczonych usług:
EDCF.
Enhanced Distributed Coordination Function znana także jako "HCF w trybie z rywalizacją".
Aby obsługa QoS była możliwa, należało wprowadzić mechanizm klasyfikowania ruchu, następnie sklasyfikowane dane należy oznaczyć odpowiednimi wartościami QoS, by później można je było na tej podstawie rozróżnić i przywilejować. Sklasyfikowane i umieszczone w odpowiedniej kolejce dane enkapsulowane są w ramki. Aby możliwe było nadawanie priorytetów ramkom wśród urządzeń klienckich, które nie komunikują się ze sobą bezpośrednio EDCF wprowadza następujące pojęcia:
TXOP.
możliwość transmisji (ang. transmission opportunity) – parametr określający okres w którym stacja może nadawać bez potrzeby rywalizacji o medium.
W przeciwieństwie do podstawowej metody dostępu do nośnika DCF, w której każda ramka i towarzyszące jej potwierdzenie rywalizują o nośnik, poprzez zastosowanie TXOP w EDCF możliwe jest wysłanie wielu ramek i potwierdzeń bez potrzeby rywalizacji (o ile mieszczą się one w okresie TXOP).
AIFS.
odstęp międzyramkowy (ang. arbitration interframe space) o rozmiarze zależnym od kategorii dostępu. Im wyższy priorytet ma stacja, tym jej AIFS jest krótszy. Im krótszy AIFS, tym większe szanse na uzyskanie pierwszeństwa do medium.
CW.
okno rywalizacji (ang. contention window). Parametr ustawiany na kartach sieciowych stacji. Wykorzystywany jest przez algorytm generowania losowych czasów odczekiwania (ang. random backoff) w trakcie trwania okna rywalizacji o kanał. W oknie tym – mając ramkę gotową do wysłania – stacja odczekuje losowy czas i po jego upłynięciu rozpoczyna transmisję ramki. Minimalna długość czekania to 0 szczelin czasowych. Maksymalna jest ruchomym pułapem z przedziału pomiędzy CWmin i CWmax. W EDCF różne klasy danych mogą mieć przypisane różne wartości CW, co pozwala na różnicowanie szans danych w dostępie do medium (przesłanie) zależnie od ich priorytetu.
DAC.
rozproszone sterowanie przyjmowaniem (ang. distributed admission control).
Ogólnie, zapewnianie tzw. QoS (ang. quality of service) oznacza ochronę ruchu danych generowanych przez aplikacje o wysokim priorytecie przed ruchem danych aplikacji o niższym priorytecie. Przepustowość kanału jest jednak ograniczona. Oznacza to, że jeśli aplikacja wrażliwa na opóźnienia wymaga rezerwacji odpowiedniej przepływności, to musi istnieć mechanizm czuwający nad spełnieniem tego wymagania. W tym celu stosuje się tzw. mechanizm sterowania przyjmowaniem. W punkcie dostępowym stale monitorowany jest stopień wykorzystania kanału radiowego przez każdą kategorię dostępową ruchu. Nieużywana frakcja zasobów transmisyjnych (zasobów często zwanych "pasmem") – tzw. "dostępny budżet" (ang. available budget) jest rozgłaszana przez punkt dostępowy stacjom klienckim sieci BSS w odpowiednim elemencie informacyjnym parametru QoS. Gdy budżet jest niewystarczający dla nowego strumienia określonej kategorii, możliwość inicjowania strumieni tej kategorii jest blokowana w każdej stacji klienckiej, a ponadto stacje te zaprzestają zwiększania wartości parametru TXOP.
HCF.
Hybrid Coordination Function w trybie z "odpytywaniem przy dostępie".

</doc>
<doc id="780031" url="https://pl.wikipedia.org/wiki?curid=780031" title="Wabsowie">
Wabsowie

Wabsowie – potoczna nazwa członków organizacji Estoński Związek Uczestników Wojny Wyzwoleńczej (est. "Eesti Vabadussõjalaste Liit", EVL) działającej w latach 30. XX wieku.
Zarys historyczny.
Na przełomie lat 1929/1930 ukształtował się w Estonii kombatancki ruch wabsów, który odwoływał się do tradycji wojny wyzwoleńczej 1918–1920. Duży wpływ na działalność Związku Uczestników Wojny Wyzwoleńczej wywarł fiński ruch Lapua. Wabsowie zaproponowali przewodniczenie ich organizacji generałowi Johanowi Laidonerowi, byłemu głównodowodzącemu armii estońskiej, ale ten odmówił. Wobec tego zwrócili się do generała Andresa Larki, który stanął na ich czele. Faktycznym przywódcą był jednak adwokat Artur Sirk. Podczas swojej działalności zradykalizował Związek i przekształcił go w partię polityczną. W 1933 wabsowie zgłosili projekt zmiany konstytucji w kierunku ustanowienia systemu prezydenckiego z silną władzą wykonawczą. Ideę poparł Związek Agrariuszy, kierowany przez wielokrotnego premiera, Konstantina Pätsa. W referendum 14–16 października ponad 72% głosujących opowiedziało się za nowym projektem konstytucji. W wyborach samorządowych 14 stycznia 1934 wabsowie, których popularność stale rosła, zdobyli absolutną większość w Tallinnie i Tartu. Uzyskali także duże wpływy w organizacji paramilitarnej Kaitseliit. Wobec faktu, że generał Laidoner ponownie odmówił przyjęcia ideologii ruchu, w wyborach prezydenckich, wyznaczonych na 22 kwietnia 1934 wabsowie wysunęli kandydaturę generała Larki. Zdobył on największą liczbę (około 50 tysięcy) wymaganych podpisów. Jednakże premier Päts porozumiał się z generałem Laidonerem, mianując go naczelnym dowódcą armii, z nadzwyczajnymi pełnomocnictwami do zaprowadzenia porządku w kraju. W rezultacie parlament zaaprobował stan wyjątkowy; EVL w grudniu 1935 została oficjalnie rozwiązana, a setki jej członków aresztowane. Władze nie udowodniły jednak wabsom przygotowywania zbrojnego zamachu stanu. Artur Sirk zbiegł do Finlandii, gdzie przy pomocy członków Lapua zorganizował nowy ośrodek kierowniczy ruchu. 8 grudnia 1936 wabsowie podjęli nieudaną próbę zbrojnego przewrotu. Po jego stłumieniu odbył się w maju proces ponad 100 członków organizacji. W sierpniu 1937 samobójstwo na emigracji w Luksemburgu popełnił Sirk. W okresie okupacji niemieckiej 1941–1944 wielu byłych członków organizacji prowadziło kolaborację z okupantem.
Program i organizacja.
Wabsowie głosili hasła antykomunistyczne i antyparlamentarne. Postulowali wprowadzenie silnych rządów prezydenckich opartych na wzorach faszyzmu włoskiego i niemieckiego; nie byli jednak klasycznym ugrupowaniem faszystowskim. Odrzucali hasła rasistowskie i otwarcie krytykowali nazistów za prześladowania Żydów. W ich programie znalazły się postulaty likwidacji systemu wielopartyjnego, „wykorzenienia ducha marksistowskiego”, zatrudnienia bezrobotnych i wprowadzenia systemu korporacyjnego. Krytykowali pozostałe partie polityczne za egoizm i korupcję.
Członkowie ruchu wabsów nosili szarozielone koszule z czarno-białymi opaskami (narodowe barwy Estonii), na których widniały: ręka trzymająca miecz i daty wojny o niepodległość z bolszewicką Rosją. Ich organem prasowym było pismo "Voitlus" (Walka). Największym poparciem cieszyli się wśród robotników.

</doc>
<doc id="780032" url="https://pl.wikipedia.org/wiki?curid=780032" title="Słowiki-Folwark">
Słowiki-Folwark

Słowiki-Folwark – wieś w Polsce, położona w województwie mazowieckim, w powiecie kozienickim, w gminie Sieciechów.
W latach 1975–1998 Słowiki-Folwark administracyjnie należały do województwa radomskiego.
Zobacz też.
Słowiki

</doc>
<doc id="780033" url="https://pl.wikipedia.org/wiki?curid=780033" title="Janin">
Janin



</doc>
<doc id="780034" url="https://pl.wikipedia.org/wiki?curid=780034" title="Piotrkówko (województwo kujawsko-pomorskie)">
Piotrkówko (województwo kujawsko-pomorskie)

Piotrkówko – osada w Polsce położona w województwie kujawsko-pomorskim, w powiecie bydgoskim, w gminie Sicienko.
W latach 1975–1998 miejscowość administracyjnie należała do województwa bydgoskiego.
W parku dworskim rosną dwa drzewa uznane za pomniki przyrody:

</doc>
<doc id="780035" url="https://pl.wikipedia.org/wiki?curid=780035" title="Göcsej Múzeum">
Göcsej Múzeum

Göcsej Múzeum - zostało założone w 1968 roku, jako pierwsze muzeum etnograficzne na Węgrzech. Obejmuje kompleks 50 budynków mieszkalnych i gospodarczych będących charakterystycznym typem budownictwa tego regionu. Większość obiektów pochodzi z końca XIX wieku.

</doc>
<doc id="780036" url="https://pl.wikipedia.org/wiki?curid=780036" title="Okrężnica poprzeczna">
Okrężnica poprzeczna



</doc>
<doc id="780038" url="https://pl.wikipedia.org/wiki?curid=780038" title="Okrężnica wstępująca">
Okrężnica wstępująca



</doc>
<doc id="780039" url="https://pl.wikipedia.org/wiki?curid=780039" title="Chmielewo (województwo kujawsko-pomorskie)">
Chmielewo (województwo kujawsko-pomorskie)

Chmielewo – mała osada w Polsce położona w województwie kujawsko-pomorskim, w powiecie bydgoskim, w gminie Sicienko.
W latach 1975–1998 miejscowość administracyjnie należała do województwa bydgoskiego.

</doc>
<doc id="780043" url="https://pl.wikipedia.org/wiki?curid=780043" title="Nowa Ruda (województwo kujawsko-pomorskie)">
Nowa Ruda (województwo kujawsko-pomorskie)

Nowa Ruda (niem. "Neurode") – osada w Polsce położona w województwie kujawsko-pomorskim, w powiecie bydgoskim, w gminie Sicienko. Miejscowość wchodzi w skład sołectwa Mochle.
W latach 1975–1998 miejscowość administracyjnie należała do województwa bydgoskiego. Jest wsią typowo rolniczą, jednak trwa w niej sprzedaż działek pod budowę domów.

</doc>
<doc id="780044" url="https://pl.wikipedia.org/wiki?curid=780044" title="Piotrkówko">
Piotrkówko

2 miejscowości w Polsce:

</doc>
<doc id="780045" url="https://pl.wikipedia.org/wiki?curid=780045" title="Norbert Dickel">
Norbert Dickel

Norbert Dickel (ur. 27 listopada 1961 w Bad Berleburg) – niemiecki piłkarz występujący na pozycji napastnika.
Kariera.
Profesjonalną karierę zaczynał w klubie Sportfreunde Siegen, skąd w 1984 roku przeniósł się do 1. FC Köln. Przez dwa lata gry w klubie z Kolonii zagrał w 33 spotkaniach i zdobył 5 bramek. Wkrótce potem trafił do Dortmundu, gdzie wraz ze sprowadzonym z Borussii Mönchengladbach Frankiem Millem miał stworzyć atak godny Bundesligi. I tak też się stało. Już w pierwszym sezonie gry Norbert w 32 spotkaniach zdobył 20 bramek, a partnerujący mu w ataku Frank 17 bramek w 31 spotkaniach. Kibice Borussii byli zachwyceni, miał zastąpić odchodzącego do znienawidzonego rywala FC Schalke 04 Jürgena Wegmanna, a okazało się, że jest od niego lepszy.
Kontuzja.
Norbert szybko został ulubieńcem kibiców. W ciągu 3 lat, w 84 występach zdobył 38 bramek, jednak jedno wydarzenie przerwało świetnie zapowiadającą się karierę 29 latka. Okazało się, że finałowy mecz o Puchar Niemiec z Werderem Brema będzie jednym z jego ostatnich meczów w karierze. Dwie bramki doprowadziły do ekstazy widzów, jednak feralna kontuzja z 77 minuty meczu wprawiła tych samych kibiców w konsternację. Próbował jeszcze podnieść się po tym tragicznym wydarzeniu, jednak zdołał tylko 6 razy zagrać w meczu Borussii. Ostatni mecz w karierze zagrał z Fortuną Düsseldorf, w 90 minucie zaliczając bramkę dającą BVB remis. Jak na ironię w jego miejsce przyszedł z Bayernu Monachium Jürgen Wegmann, którego 3 lata wcześniej zastąpił.
Radio BVB.
Po zakończeniu kariery piłkarskiej zaczął pracować jako spiker na Westfalenstadion. Dziś wraz z Borisem Rupertem zajmuje się prowadzeniem audycji internetowego radia BVB, w którym komentuje na żywo mecze rozgrywane przez żółto-czarnych. 24 października 2006 jego audycji słuchało 92,835 ludzi, co stanowi rekord.
Do dziś na trybunach Westfalenstadion słychać piosenkę o Norbercie, którą ułożono po jego bramkach w pamiętnym finale: "Śpiewamy Norbert, Norbert, Norbert Dickel. Wszyscy znamy go jako bohatera z Berlina".

</doc>
<doc id="780046" url="https://pl.wikipedia.org/wiki?curid=780046" title="Waglewski">
Waglewski

Zobacz też:

</doc>
<doc id="780050" url="https://pl.wikipedia.org/wiki?curid=780050" title="Spółgłoska zwarta dziąsłowa bezdźwięczna">
Spółgłoska zwarta dziąsłowa bezdźwięczna

Spółgłoska zwarta dziąsłowa bezdźwięczna – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [].
Artykulacja.
Opis.
W czasie artykulacji tej spółgłoski:
Warianty.
Opisanej powyżej artykulacji może towarzyszyć dodatkowo:
Spółgłoska może być wymówiona:

</doc>
<doc id="780052" url="https://pl.wikipedia.org/wiki?curid=780052" title="Kasprowo">
Kasprowo

Kasprowo – osada w Polsce położona w województwie kujawsko-pomorskim, w powiecie bydgoskim, w gminie Sicienko. W Kasprowie funkcjonowała kiedyś kolej wąskotorowa. 
W latach 1975–1998 miejscowość administracyjnie należała do województwa bydgoskiego.

</doc>
<doc id="780058" url="https://pl.wikipedia.org/wiki?curid=780058" title="Smolary (województwo kujawsko-pomorskie)">
Smolary (województwo kujawsko-pomorskie)

Smolary – osada w Polsce położona w województwie kujawsko-pomorskim, w powiecie bydgoskim, w gminie Sicienko.
W latach 1975–1998 miejscowość administracyjnie należała do województwa bydgoskiego.

</doc>
<doc id="780065" url="https://pl.wikipedia.org/wiki?curid=780065" title="Marynin (województwo kujawsko-pomorskie)">
Marynin (województwo kujawsko-pomorskie)

Marynin – kolonia w Polsce położona w województwie kujawsko-pomorskim, w powiecie bydgoskim, w gminie Sicienko.
W latach 1975–1998 miejscowość administracyjnie należała do województwa bydgoskiego.

</doc>
<doc id="780067" url="https://pl.wikipedia.org/wiki?curid=780067" title="Wharton School">
Wharton School

Wharton School of the University of Pennsylvania (także: Wharton School / Wharton) – amerykańska szkoła biznesu, będąca wydziałem Uniwersytetu Pensylwanii w Filadelfii.
Powstała w 1881 roku, jako pierwsza uniwersytecka szkoła biznesu na świecie, założona przez amerykańskiego przedsiębiorcę Josepha Whartona.
Od wielu lat znajduje się w czołówce szkół biznesu na świecie. W 2006 roku w światowym rankingu studiów MBA „Business Week” znalazła się na 2. miejscu, oraz na 1. miejscu w kategorii biznesowych programów licencjackich. W rankingu USNews na rok 2007 zajęła 3. miejsce w kategorii studiów magisterskich z zakresu zarządzania.
Absolwentem Wharton School jest m.in. Donald Trump. Na uczelni tej studiowali też Elon Musk i Warren Buffett.

</doc>
<doc id="780068" url="https://pl.wikipedia.org/wiki?curid=780068" title="Spółgłoska zwarta zębowa bezdźwięczna">
Spółgłoska zwarta zębowa bezdźwięczna

Spółgłoska zwarta dziąsłowa bezdźwięczna – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [].
Artykulacja.
Opis.
W czasie artykulacji tej spółgłoski:
Warianty.
Opisanej powyżej artykulacji może towarzyszyć dodatkowo:
Spółgłoska może być wymówiona:

</doc>
<doc id="780072" url="https://pl.wikipedia.org/wiki?curid=780072" title="Józef Bielawski (arabista)">
Józef Bielawski (arabista)

Józef Bielawski (ur. 12 sierpnia 1910 w Starej Wsi, zm. 19 września 1997 w Warszawie) – polski arabista i islamista, twórca pierwszych stacjonarnych polskich studiów islamistycznych. Stworzył od podstaw nowoczesną i największą w Polsce arabistykę na Wydziale Orientalistycznym Uniwersytetu Warszawskiego, gdzie po dziś dzień kontynuuje się zapoczątkowane przez niego kierunki badań.
Życiorys.
W 1938 ukończył studia prawnicze na Uniwersytecie Jagiellońskim, a dodatkowo studiował literatury i języki orientalne – arabski, perski i turecki u prof. Tadeusza Kowalskiego. Po uzyskaniu w 1947 tytułu doktora prawa przeniósł się do Instytutu Orientalistycznego UW, gdzie pracował jako asystent. W latach 1948–1950 przebywał w Turcji jako attaché kulturalny ambasady polskiej. W 1951 doktoryzował się z orientalistyki, w 1955 został docentem, 4 marca 1968 mianowany profesorem nadzwyczajnym. W 1969 założył Towarzystwo Przyjaźni Polsko-Arabskiej, a w 1979 został członkiem Irackiej Akademii Nauk w Bagdadzie. Do ostatnich dni swego życia, już jako profesor emerytowany, współpracował z Zakładem Arabistyki i Islamistyki UW, gdzie prowadził seminaria islamistyczne i od 31 marca 1969 był jego kierownikiem.
Tłumaczył z języka arabskiego na język polski między innymi traktaty filozoficzne, pozycje z klasycznej i współczesnej literatury arabskiej. Jako pierwszy w Polsce przełożył z oryginału arabskiego Koran. Napisał także kilka książek dotyczących islamu, filozofii muzułmańskiej i kultury arabskiej.
Mieszkał w Warszawie przy ul. Sewerynów (położonej w pobliżu wjazdu na Uniwersytet od strony ul. Oboźnej). W latach 1957–1976 działał w zarządzie Spółdzielni Mieszkaniowej Profesorów UW, gdzie był sekretarzem, a następnie prezesem zarządu.
Został pochowany na Cmentarzu Wojskowym na Powązkach w Warszawie (kwatera A-1-41).

</doc>
<doc id="780073" url="https://pl.wikipedia.org/wiki?curid=780073" title="Goncarzewy">
Goncarzewy

Goncarzewy – osada w Polsce położona w województwie kujawsko-pomorskim, w powiecie bydgoskim, w gminie Sicienko.
W latach 1975–1998 miejscowość administracyjnie należała do województwa bydgoskiego.
Wskazówka – występuje również wariant nazewniczy miejscowości: Goncarzewo.
Historia.
Wieś od początku swego istnienia leżała w obszarze granicznym pomiędzy Pomorzem, Wielkopolską i państwem zakonnym. Rozwijała się w cieniu pobliskiego Samsieczna, a później Sicienka, czego powodem jest wspólny opis dziejów tych miejscowości.
W 1288 Samsieczno i przyległe okolice należały do cystersów z Byszewa, jednak w dokumentach klasztornych z 1386 nazwa wsi nie jest wymieniana.
Zasadźcą wsi był Guncerz z Bronikowa, potomek serbołużyckiego, szlacheckiego rodu Pradel (Predel), który przybył do Krajny w XIV w. Dokładna data lokacji wsi nie jest znana. Prawdopodobnie powstała na przełomie XIV i XV w.
Pierwszy zapis dotyczący nazwy wsi pojawia się w nakielskich księgach sądowych 4 sierpnia 1453. Wymieniony jest w nich Jan de Guncerzewy (Jan pochodzący z miejscowości Guncerzewy), podsędek sądu ziemskiego w Nakle n. Notecią.
Mimo że wieś od początku lokacji była mocno "związana" z Samsiecznem, nie powstała w wyniku jego podziału. Jej zabudowa odbywała się na planie ulicówki. Od początku wieś była własnością szlachecką i ciążył na niej obowiązek bezpośredniego udziału w wyprawach wojennych. Podzielona była pomiędzy kilku właścicieli.
Od połowy XV w. dziedzicami wsi była rodzina Guncerzewskich oraz rodziny z nią spokrewnione.
W 1578 wieś należała do rodziny Siedleckich, Szczutowskich i Turzyńskich. W połowie XVII w. wieś przejęła rodzina Działyńskich. Pod koniec XVII w. dziedzicem był Michał Działyński, kasztelan chełmiński. Na początku XVIII w., od rodziny Działyńskich, ziemie we wsi przejmuje spokrewniona z nimi rodzina Potulickich. Ostatnią dziedziczką wsi jest Aniela Konstancja Aleksandra hrabina Potulicka.
9 września 1893 w Goncarzewie urodziła się Margarete Siegroth (z domu Boden) - małżonka Heinricha Himmlera
20 października 1932 wieś przechodzi pod zarząd Fundacji Potulickiej, utworzonej przez Anielę Potulicką na bazie dóbr potulickich.
Po II wojnie światowej, majątek Fundacji Potulickiej został znacjonalizowany i ziemie wsi weszły w skład Kombinatu Rolniczego w Wojnowie.
Od 1990 dobrami wsi administruje Katolicki Uniwersytet Lubelski, spadkobierca testamentowy zysków Fundacji Potulickiej.
Na terenie wsi zlokalizowany jest nieczynny cmentarz ewangelicki.
Etymologia i pisownia.
Nazwa wsi pochodzi od serbołużyckiego imienia Goncerz. Jego brzmienie jest inne niż pisownia i fonetycznie przypomina Gunczerz.
Pierwotna nazwa wsi Gunczerzewy ulegała zmianom na przestrzeni lat. Od połowy XV w. do czasów rozbiorów nazwa wisi była zapisywana jako: Guncerzewy, Gunczerzowy, Gunczerzewy, Guncerzewo, Gunczarzewy, Gącarzewy, Goncerzewo, Guncerzowy, Guncerzewice, Gunczerzewy. W okresie Wielkiego Księstwa Poznańskiego występowały dwie odmiany nazwy: Gońcarzewy – po polsku i Goncerzewo – po niemiecku. Nazwa Goncarzewy, która obowiązuje obecnie, po raz pierwszy pojawia się w 1926.

</doc>
<doc id="780074" url="https://pl.wikipedia.org/wiki?curid=780074" title="Tubabao">
Tubabao

Tubabao – wyspa należąca do Filipin, położona w pobliżu wyspy Samar.
W 1949 roku Międzynarodowa Organizacja do spraw Uchodźców tymczasowo utworzyła obóz dla około 5000 rosyjskich uchodźców z Chin. Byli to Rosjanie zbiegli do Chin w czasie Rewolucji październikowej oraz wojny domowej w Rosji, osiadli głównie w Szanghaju. Po II wojnie światowej i ugruntowaniu się władzy komunistów w Chinach opuścili oni i ten kraj. Po okresie pobytu na wyspie większość z nich osiadła w Stanach Zjednoczonych i Australii, uzyskując w tych państwach prawo stałego pobytu.

</doc>
<doc id="780075" url="https://pl.wikipedia.org/wiki?curid=780075" title="Harvard Business School">
Harvard Business School

Harvard Business School – amerykańska szkoła zarządzania, będąca wydziałem Uniwersytetu Harvarda. Od wielu lat znajduje się w czołówce szkół biznesu na świecie. W 2006 roku w światowym rankingu studiów MBA Business Week znalazła się na czwartym miejscu. W rankingu USNews na rok 2007 zajęła pierwsze miejsce w kategorii studiów magisterskich z zakresu zarządzania.
Powstała w 1908 roku, jako jedna z pierwszych uniwersyteckich szkół biznesu na świecie. Znana jest z unikatowej metody nauki poprzez studium przypadku ("case study").

</doc>
<doc id="780076" url="https://pl.wikipedia.org/wiki?curid=780076" title="Smolary">
Smolary



</doc>
<doc id="780078" url="https://pl.wikipedia.org/wiki?curid=780078" title="I Ching (album)">
I Ching (album)

I Ching – dwupłytowy album nagrany między grudniem 1982 a październikiem 1983 w studiu radiowej Trójki, przez muzyków zespołów: Perfect – Zbigniewa Hołdysa, Andrzeja Nowickiego, Piotra Szkudelskiego, Andrzeja Urnego; TSA – Andrzeja Nowaka, Janusza Niekrasza; Osjan – Wojciecha Waglewskiego; Porter Band – Wojciecha Morawskiego; Krzak – Jerzego Kawalca; Breakout – Tadeusza Trzcińskiego; Maanam – Pawła Markowskiego oraz Martynę Jakubowicz, Joannę Posmyk, Mirosława Rzepę i Andrzeja Kleszczewskiego.
Tytuł albumu pochodzi od chińskiego tytułu "Księgi przemian".
Tło powstania.
Płyta jest w zasadzie autorskim przedsięwzięciem Zbigniewa Hołdysa, który skomponował większość utworów do tekstów Bogdana Olewicza. Oprócz niego twórcami utworów byli: Wojciech Waglewski („Ja płonę”, „Milo”), Andrzej Nowak i Martyna Jakubowicz („Słuchaj, man”, „Kołysanka dla misiaków”).
Na różnych etapach rejestracji płyty grupa muzyków współpracujących w studio zmieniała się, a jej końcowy skład zaowocował powstaniem grupy Morawski Waglewski Nowicki Hołdys. W tym właśnie składzie, ale jeszcze w okresie trwania sesji "I Ching" zarejestrowana została muzyka do filmu "Stan wewnętrzny".

</doc>
<doc id="780079" url="https://pl.wikipedia.org/wiki?curid=780079" title="Marek Chrzanowski (samorządowiec)">
Marek Chrzanowski (samorządowiec)

Marek Chrzanowski (ur. 3 listopada 1957 w Zelowie) – polski polityk, samorządowiec, od 2002 do 2014 prezydent Bełchatowa.
Życiorys.
Posiada wykształcenie wyższe magisterskie. Z wykształcenia jest inżynierem mechanikiem, ukończył studia na Akademii Rolniczej we Wrocławiu.
Od 1984 do 1991 pracował w Państwowym Ośrodku Maszynowym w Bełchatowie, następnie przez rok w spółce z o.o. W latach 1992–2002 był kolejno zatrudniony w straży miejskiej, urzędzie gminy Szczerców oraz jako naczelnik Wydziału Komunikacji i Dróg w powiatu bełchatowskiego Starostwa Powiatowego. W latach 1998–2002 zasiadał także w radzie miasta Bełchatowa.
W wyborach samorządowych w 2002 został wybrany na urząd prezydenta z ramienia kierowanego przez siebie komitetu wyborczego PLUS. W 2006 skutecznie ubiegał się o reelekcję, startując jako bezpartyjny kandydat tego ugrupowania z poparciem Platformy Obywatelskiej i Ligi Polskich Rodzin. Cztery lata później został wybrany na kolejną kadencję. W 2014 przegrał wybory prezydenckie w drugiej turze z kandydatką PiS Mariolą Czechowską, uzyskał natomiast mandat radnego powiatu bełchatowskiego. W lutym 2016 jego klub radnych PLUS stał się klubem Polski Razem. Po przekształceniu w listopadzie 2017 tej partii w Porozumienie, Marek Chrzanowski zasiadł w jego zarządzie w okręgu piotrkowskim. W 2018 ponownie został wybrany na radnego powiatowego.
W 2002 wszedł w skład władz Związku Miast Polskich. Działa w Polskiej Federacji Stowarzyszeń Rodzin Katolickich Archidiecezji Łódzkiej. Przystąpił także do Chrześcijańskiego Ruchu Samorządowego, zasiadając w radzie naczelnej stowarzyszenia oraz jego władzach w województwie łódzkim.
Życie prywatne.
Żonaty (żona Ewa), ma czwórkę dzieci (trzech synów i córkę).

</doc>
<doc id="780080" url="https://pl.wikipedia.org/wiki?curid=780080" title="Jürgen Wegmann">
Jürgen Wegmann

Jürgen Wegmann (ur. 31 marca 1964 w Essen) – niemiecki piłkarz występujący na pozycji napastnika.
Kariera.
Rozpoczynał karierę w DJK Wacker Bergeborbeck, skąd w wieku 13 lat przeniósł się do Rot-Weiß Essen. W ciągu dwóch lat gry dla tego klubu strzelił 32 bramki w 65 meczach co zaowocowało transferem do 1 ligowej Borussii Dortmund. Zimą 1984 roku zadebiutował w żółto czarnych barwach i w ciągu kolejnych 3 lat zagrał w 70 spotkaniach, zdobywając 25 bramek. W 1986 roku przeniósł się do lokalnego rywala Borussii Schalke Gelsenkirchen, skąd rok później trafił do Bayernu Monachium. W barwach Bawarczyków strzelił 26 bramek w 58 występach, jedna z nich została uznana bramką roku 1988. Został mistrzem Niemiec z tą drużyną, jednak postanowił odejść i powrócić do BVB. Odkąd powrócił na Westfalenstadion trapiły go kontuzje, uniemożliwiające dobrą grę. W listopadzie 1992 roku zagrał ostatni pierwszoligowy mecz, przeciwko 1. FC Nürnberg. W 203 meczach pierwszoligowych zdobył 69 bramek. 
Później grał w barwach drugoligowego zespołu z Zagłębia Ruhry MSV Duisburg. W 7 meczach zdobył dwie bramki i przeniósł się do klubu, w którym zaczynał profesjonalną karierę - Rot-Weiß Essen. Później grał jeszcze kilka testowych meczów w 1. FSV Mainz 05 i zakończył karierę w barwach SSvG Velbert.

</doc>
<doc id="780081" url="https://pl.wikipedia.org/wiki?curid=780081" title="Osowa Góra (Osówiec)">
Osowa Góra (Osówiec)

Osowa Góra – część wsi Osówiec w Polsce, położona w województwie kujawsko-pomorskim, w powiecie bydgoskim, w gminie Sicienko w sołectwie Osówiec.
W latach 1975–1998 Osowa Góra administracyjnie należała do województwa bydgoskiego.

</doc>
<doc id="780082" url="https://pl.wikipedia.org/wiki?curid=780082" title="Józef Bielawski">
Józef Bielawski



</doc>
<doc id="780089" url="https://pl.wikipedia.org/wiki?curid=780089" title="IBB">
IBB



</doc>
<doc id="780093" url="https://pl.wikipedia.org/wiki?curid=780093" title="21 (album KSU)">
21 (album KSU)

21 utworów na 21-lecie – szósty oficjalny album zespołu KSU wydany w 1999 roku. W 2009 doczekał się reedycji nakładem Mystic.

</doc>
<doc id="780098" url="https://pl.wikipedia.org/wiki?curid=780098" title="Mochełek">
Mochełek

Mochełek – część wsi Mochle w Polsce, położona w województwie kujawsko-pomorskim, w powiecie bydgoskim, w gminie Sicienko.
W latach 1975–1998 Mochełek administracyjnie należał do województwa bydgoskiego.

</doc>
<doc id="780100" url="https://pl.wikipedia.org/wiki?curid=780100" title="Ludwichowo (powiat grudziądzki)">
Ludwichowo (powiat grudziądzki)

Ludwichowo (nazywane również "Ludwikowo") – wieś w Polsce położona w województwie kujawsko-pomorskim, w powiecie grudziądzkim, w gminie Łasin.
W latach 1975–1998 miejscowość administracyjnie należała do województwa toruńskiego.

</doc>
<doc id="780115" url="https://pl.wikipedia.org/wiki?curid=780115" title="Bogusława Trzebiatowska">
Bogusława Trzebiatowska



</doc>
<doc id="780116" url="https://pl.wikipedia.org/wiki?curid=780116" title="Kto cię obroni Polsko…">
Kto cię obroni Polsko…

Kto cię obroni Polsko… – ósmy oficjalny album zespołu KSU wydany w 2004 roku. Płyta ta jest zapowiedzią albumu "Nasze słowa".
Lista utworów.
źródło:

</doc>
<doc id="780119" url="https://pl.wikipedia.org/wiki?curid=780119" title="Rów Wlenia (geografia)">
Rów Wlenia (geografia)

Rów Wlenia – mikroregion położony w południowo-zachodniej części mezoregionu Pogórze Kaczawskie, rozciągający się w kierunku równoleżnikowym od doliny Bobru w rejonie Wlenia na zachodzie, po dolinę Kaczawy w rejonie Świerzawy na wschodzie. Znajduje się na wschód i północny wschód od Wlenia. Według podziału fizycznogeograficznego Jerzego Kondrackiego, stanowi południową część Wysoczyzny Ostrzycy i Działu Jastrzębnickiego.
Od północy graniczy z Wysoczyzną Ostrzycy i Działem Jastrzębnickim, od południa z Górami Kaczawskimi, od zachodu z Pogórzem Izerskim, a od wschodu z Pogórzem Wojcieszowskim.
Podłoże zbudowane jest w części południowej ze skał metamorficznych metamorfiku kaczawskiego – (kambryjskich, ordowickich i sylurskich) fyllitów, łupków, zieleńców i łupków zieleńcowych, a w części północnej ze skał osadowych i wulkanicznych niecki północnosudeckiej (rowu Świerzawy). Są to górnokarbońskie, szare zlepieńce, piaskowce, mułowce i łupki oraz dolnopermskie (czerwony spągowiec), przeważnie czerwone, piaskowce, zlepieńce, mułowce oraz porfiry, melafiry i ich tufy.
Krajobraz jest pagórkowaty, poprzecinany dolinami rzek i potoków, częściowo zalesiony.
Zachodnia część obszaru leży w dorzeczu Bobru, środkowa – Skorej, dopływu Czarnej Wody, a przez nią Kaczawy, wschodnia – Kaczawy.
W literaturze geologicznej występuje jednostka geologiczna o nazwie "rów Wlenia", znajdująca się na południowy zachód od opisywanego mikroregionu. Obejmuje ona fragmenty Pogórza Izerskiego oraz Gór Kaczawskich.
Miejscowości.
Najważniejszymi miejscowościami Rowu Wlenia są: Bełczyna, Bystrzyca, Lubiechowa, Rząśnik, Sędziszowa, Świerzawa i Wleń.

</doc>
<doc id="780120" url="https://pl.wikipedia.org/wiki?curid=780120" title="August von Berlepsch">
August von Berlepsch

August von Berlepsch (ur. 28 czerwca 1815 w Seebach, zm. 17 września 1877 w Monachium) – niemiecki pszczelarz.
Miał tytuł barona. Ukończył fakultety prawa, filozofii i teologii na uniwersytecie w Monachium. Prowadził doświadczenia z różnymi systemami uli, zapoznał się z pszczelarstwem innych krajów i anonimowo odwiedził Jana Dzierżona. W 1852 skonstruował pierwszy w Europie ul ramowy.
Kiedy w 1845 Jan Dzierżon ogłosił teorię partenogenezy, Berlepsch, podobnie jak wielu innych pszczelarzy, odniósł się do niej sceptycznie i długo z nim polemizował. Przekonawszy się o słuszności tej teorii, od 1853 stał się jej gorącym zwolennikiem. Swymi artykułami o Janie Dzierżonie, ogłaszanymi w „Bienenzeitung”, przyczynił się do upowszechnienia teorii i metod dzierżoniowskich.
W 1858 swoje prawa do majątku przekazał bratu i odtąd zajął się wyłącznie pszczelarstwem. Swoje liczne doświadczenia i obserwacje opublikował w książce pt. "Die Biene und ihre Zucht mit beweglichen Waben in Gegenden ohne Spätsommertracht", Quedlinburg 1869. Zyskała ona ogromną popularność. Miała kilka wydań i została przetłumaczona na wiele języków.

</doc>
<doc id="780121" url="https://pl.wikipedia.org/wiki?curid=780121" title="Gardelegen">
Gardelegen

Gardelegen ("Hansestadt Gardelegen") – miasto w Niemczech, w kraju związkowym Saksonia-Anhalt w powiecie Altmarkkreis Salzwedel.
Historia.
Powstało w X wieku, pierwsze wzmianki z 1196.
13 kwietnia 1945 jednostka SS prowadząca więźniów w marszu śmierci ze wschodu, natknęła się na amerykańskie czołówki i w związku z tym, postanowiła pozbyć się więźniów. Pomagały im w tym jednostki pomocnicze, Volksturm i Hitlerjugend. 1016 więźniów, z czego największą grupę stanowili Polacy, zostało spalonych żywcem, bądź rozstrzelanych (zbrodnia w Gardelegen). 15 kwietnia 1945 żołnierze posuwającej się na wschód 102. Dywizji Piechoty 9. Armii Stanów Zjednoczonych odkryli miejsce zbrodni i zmusili miejscową ludność do wykopania grobów i pochowania pomordowanych.
1 stycznia 2010 miasto zostało powiększone o gminy Jeseritz, Potzehne, Roxförde, Wannefeld, Wiepke i Zichtau.
31 grudnia 2010 w wyniku reformy administracyjnej rozwiązano wspólnotę administracyjną Südliche Altmark, której siedziba znajdowała się w Gardelegen, a gminy należące do tej wspólnoty: Breitenfeld, Dannefeld, Estedt, Hottendorf, Jävenitz, Jeggau, Jerchel, Kassieck, Köckte, Letzlingen, Lindstedt, Mieste, Miesterhorst, Peckfitz, Sachau, Seethen, Sichau i Solpke włączono do miasta.
Transport.
W mieście znajduje się stacja kolejowa Gardelegen.
Współpraca.
Miejscowości partnerskie:

</doc>
<doc id="780124" url="https://pl.wikipedia.org/wiki?curid=780124" title="International Broadcasting Bureau">
International Broadcasting Bureau

International Broadcasting Bureau (IBB) - agencja informacyjna rządu Stanów Zjednoczonych, utworzona w 1994 r. w miejsce dawnej "Voice of America". Celem tej agencji jest rozpowszechnianie komunikatów rządu Stanów Zjednoczonych za granicę, za pomocą radia, telewizji i internetu.
IBB zarządza następującymi stacjami radiowo-telewizyjnymi:
Do emisji tych programów IBB posiada sieć naziemnych nadajników radiowo-telewizyjnych rozlokowanych zazwyczaj blisko granic krajów do których nadawane są programy. W wielu krajach, w których istnieje cenzura prewencyjna programy nadawane przez stacje IBB są zagłuszane, gdyż są one odbierane jako forma nacisku propagandowego rządu Stanu Zjednoczonych.
Oprócz tego, IBB rozpowszechnia też swojej programy przez internet i drogą satelitarną.

</doc>
<doc id="780125" url="https://pl.wikipedia.org/wiki?curid=780125" title="František Hruška">
František Hruška

František Hruška (także Franz von Hruška, Francesco de Hruška) (ur. 13 marca 1819 w Wiedniu, zm. 8 maja 1888 w Wenecji) – czeski wynalazca miodarki.
Dzieciństwo spędził w Czeskich Budziejowicach i Grazu. Z pszczołami zetknął się jako chłopiec u swego dziadka w Brawanticach koło Nowego Jiczyna.
Na życzenie ojca wstąpił do służby wojskowej i był kadrowym oficerem armii austriackiej. Brał udział w wielu kampaniach wojennych i dosłużył się rangi majora. Jednocześnie prowadził 240-pniową pasiekę. Interesował się także techniką, między innymi zbudował parowiec, który kursował po Canale Grande w Wenecji.
Na XIV zjeździe pszczelarzy austriackich, niemieckich i węgierskich w Brnie (12-14 września 1865) zademonstrował pierwszą swą miodarkę (na 1 plaster miodu) w postaci naczynia blaszanego, w którego dolnej części znajdował się spust, którym spływał miód. Podczas wirowania obracało się całą miodarkę razem z włożonym do niej plastrem. Oznaczało to, że plaster o nieuszkodzonej strukturze – ale pusty – można odtąd włożyć z powrotem do ula. Oszczędza to pracę pszczół, czas i materiały. Wynalazek Franciszka Hruški odegrał dużą rolę, gdyż znacznie poprawił efektywność zbierania miodu i zapoczątkował nowoczesne pszczelarstwo.
Wkrótce ulepszył tę konstrukcję, budując bęben nieruchomy i dając napęd w postaci 2 kółek przekładni pasowej poruszanej korbą. Dalsze udoskonalenia polegały na ulepszeniu mechanizmu napędowego. W 1868 przedstawił na wystawie w Paryżu (pod nazwiskiem Angelio Lassamane) trzy różne modele miodarek. Z czasem skonstruował wielką miodarkę, do której zastosował napęd z lokomobili. Zbudował też urządzenie do mechanicznego odsklepiania plastrów, ale nie podał tego do publicznej wiadomości.
W tym czasie zdobył spory majątek. Jego żona Antonina Albrecht wniosła do małżeństwa nieruchomości: pałacyk Brandolin Rotta Palace w Wenecji stojący na prawym brzegu Canal Grande koło Mostu Rialto (obecnie nr 1789) i majątek w Dolo koło Wenecji.
Prowadził potem hotel, lecz krach na Wiedeńskiej Giełdzie Papierów Wartościowych w 1873 r. pokrzyżował wszystkie jego plany. Popadłszy w długi zmuszony był sprzedać swój majątek w Dolo, a nawet złoty medal otrzymany za wynalazek. Popadł w nędzę i zapomnienie. Jako były oficer został jednak pochowany z odpowiednimi honorami wojskowymi.

</doc>
<doc id="780126" url="https://pl.wikipedia.org/wiki?curid=780126" title="Johannes Mehring">
Johannes Mehring

Johannes Mehring (ur. 24 czerwca 1816 w Kleinniedesheim, zm. 24 listopada 1878 we Frankenthal) – niemiecki pszczelarz, wynalazca prasy do robienia węzy.
Z powodu ciężkiej sytuacji materialnej swoich rodziców nie mógł się kształcić, został więc stolarzem. Był doskonałym rzemieślnikiem, ale sławę zdobył w dziedzinie pszczelarstwa, którym z zamiłowaniem się trudnił.
W 1857 zrealizował zamysł produkcji węzy z wytopionego uprzednio wosku i ogłosił to w Stuttgarcie. Węzę wytwarzał w zbudowanej przez siebie drewnianej prasie złożonej z desek, na których żłobił wypukłości odpowiadające zaczątkom komórek pszczelich. W 1860 za swój wynalazek otrzymał w Hanowerze nagrodę i stanowisko nauczyciela pszczelarstwa.
Został członkiem korespondentem wielu towarzystw naukowych, wyróżniono go też licznymi medalami. Zyskał uznanie i przyjaźń wielkiego uczonego niemieckiego, Aleksandra von Humboldta i barona Augusta von Berlepscha.

</doc>
<doc id="780127" url="https://pl.wikipedia.org/wiki?curid=780127" title="Promieniowanie niejonizujące">
Promieniowanie niejonizujące

Promieniowanie niejonizujące – rodzaj promieniowania elektromagnetycznego (fali elektromagnetycznej), które nie wywołuje jonizacji (tzn. energia promieniowania jest zbyt mała do emisji elektronu z atomu lub cząsteczki) ośrodka, przez który przechodzi. Podział ten związany jest także z rodzajami oddziaływań na zdrowie ludzi i zwierząt w obszarze występowania tego rodzaju promieniowania.
Zakres promieniowania.
Granica pomiędzy "promieniowaniem jonizującym" a "niejonizującym" przyjęta została na granicy widma światła widzialnego i ultrafioletu (zakres UV-A, długość fali 320-380 nanometrów). Czyli fala elektromagnetyczna o częstotliwości mniejszej od 8x1014 Hz, to promieniowanie niejonizujące, a o częstotliwości większej, to promieniowanie jonizujące.
Źródła promieniowania.
Źródła promieniowania niejonizującego z uwagi na ich rodzaje dzieli się na naturalne i sztuczne źródła pól elektromagnetycznych.
Źródła naturalne.
Najważniejszymi naturalnymi źródłami fal elektromagnetycznych są takie zjawiska jak:
Źródła sztuczne.
Podstawowe sztuczne źródła promieniowania elektromagnetycznego niejonizującego to:
Przepisy.
W Polsce obowiązuje, dość rygorystyczne w stosunku do innych krajów, "Rozporządzenie Ministra Zdrowia z dnia 17 grudnia 2019 r. w sprawie dopuszczalnych poziomów pól elektromagnetycznych w środowisku", które wyróżnia wartości graniczne "dla terenów przeznaczonych pod zabudowę mieszkaniową" oraz dla pozostałych "miejsc dostępnych dla ludności". Są one zależne od częstotliwości i rodzaju pracy źródeł.

</doc>
<doc id="780128" url="https://pl.wikipedia.org/wiki?curid=780128" title="Rada Bezpieczeństwa Narodowego (Stany Zjednoczone)">
Rada Bezpieczeństwa Narodowego (Stany Zjednoczone)

Rada Bezpieczeństwa Narodowego (ang. "National Security Council") – organ administracji państwowej (federalny) w Stanach Zjednoczonych, składający się z doradców ds. bezpieczeństwa i członków gabinetu.
Odpowiedzialny jest za bezpieczeństwo i obronę Stanów Zjednoczonych.
Powstał z inicjatywy prezydenta Harry’ego Trumana.

</doc>
<doc id="780129" url="https://pl.wikipedia.org/wiki?curid=780129" title="National Security Council">
National Security Council



</doc>
<doc id="780130" url="https://pl.wikipedia.org/wiki?curid=780130" title="Białowieża Towarowa">
Białowieża Towarowa

Białowieża – dworzec kolejowy wybudowany 1903, na linii kolejowej z Białowieży do Bielska Podlaskiego. Wybudowano go, aby odciążyć osobowy, nieistniejący już dzisiaj dworzec Białowieża Pałac.
Budynek.
Budynek dworca to obiekt jednokondygnacyjny, drewniany, o konstrukcji zrębowej. Wzniesiono go na rzucie wydłużonego prostokąta, z centralnymi ryzalitami akcentującymi szerszy hol, z poczekalnią od strony peronu, kasą i pomieszczeniami służbowymi od tyłu.
Kompleks dworcowy położony jest po dwóch stronach torów kolejowych, prowadzących z Białowieży do Hajnówki. Po stronie północno-wschodniego toru kolejowego znajduje się budynek dworca, cztery budynki magazynowe, budynek WC oraz wieża ciśnień. Po stronie południowo-zachodniej stoi dróżniczówka oraz domy i zabudowania przeznaczone dla pracowników kolei. Na terenie stacji znajdują się też dwa żurawie wodne, używane przed laty do obsługi parowozów.
Historia.
Jednotorową linię kolejową oddano do użytku w 1897 roku. Pierwszy pociąg wiozący cara i najdostojniejszych gości przybył do Białowieży 9 września tego roku. Linia służyła przede wszystkim do przyjazdów zaproszonych gości na uroczyste polowania. W 1907 r. połączenie z Bielska Podlaskiego przedłużono w kierunku Siedlec, uzyskując dzięki temu połączenie z Warszawą. Budynek dworca kolejowego Białowieża Towarowa zbudowano w 1903, na potrzeby cara Mikołaja II. Białowieża Towarowa pełniła wówczas rolę służebną i pomocniczą w stosunku do Pałacowej. Tutaj trafiały wszystkie składy pociągów tak towarowych, jak i osobowych. Do dnia dzisiejszego z wielu budynków stacyjnych z okresu carskiego zachowały się tylko nieliczne, wśród nich wyjątkowe miejsce zajmuje dworzec, który przetrwał bez większych zmian do naszych czasów.
Białowieska kolej funkcjonowała przez blisko 100 lat. Przed II wojną światową w Białowieży było jedenaście rozjazdów. Na jednym z torów stało zawsze po kilkanaście salonek z turystami. Na wczasy przyjeżdżali tutaj urzędnicy kolejowi z Warszawy, wojskowi, ludzie z pierwszych stron gazet, bywał m.in. prezydent RP, Ignacy Mościcki.
Przez kolejne lata, także po wojnie, pociągi z Towarowej nadal przewoziły uczniów, leśników, mieszkańców puszczańskich wsi. W 1986 r. budynek dworca kolejowego Białowieża Towarowa wpisany został do rejestru zabytków, w 1988 roku do rejestru wpisano także wieżę ciśnień.
W latach 90. XX w., mimo licznych protestów mieszkańców, po nieudanych negocjacjach między samorządami a dyrekcją kolei w Białymstoku, ruch na linii kolejowej zawieszono. Powodem była nierentowność przewozów. Od tej pory opuszczony i nieremontowany przez wiele lat budynek, będący własnością Polskich Kolei Państwowych, ulegał postępującemu zniszczeniu.
Pierwszą, nieudaną próbą aktywizacji miejsca była zawarta w 1997 r. umowa o przekazaniu w dzierżawę obiektu stacyjnego Towarowa działającemu przy Sejmie RP Konwentowi Porozumienia Polsko-Białoruskiego, w celu stworzenia tutaj ośrodka kultury, rekreacji i zdrowia narodów słowiańskich. Opieką zabytku zajął się mieszkający w kolejarskiej koszarce Mikołaj Lickiewicz, który na stacji przepracował ponad trzydzieści lat jako zwrotnicowy.
W lutym 2002 roku spółka Polskie Koleje Państwowe S.A. zawarły z Zarządem Gminy Białowieża umowę przekazania stacji w zamian za umorzenie zaległych podatków gruntowych. We wrześniu 2002 roku, w zamian za zwolnienie z długu powstałego przy budowie szkolnej sali gimnastycznej, Gmina Białowieża przekazała Białowieżę Towarową na własność Spółce Akcyjnej Budimex Unibud z siedzibą w Warszawie. W sierpniu 2003 r. Podlaski Wojewódzki Konserwator Zabytków w Białymstoku, działając w porozumieniu z Powiatowym Inspektorem Nadzoru Budowlanego w Hajnówce, wydał właścicielowi nakaz na wykonanie prac remontowo-zabezpieczających budynki dworca i wieży ciśnień. Od decyzji tej Spółka Budimex Dromex S.A. złożyła odwołanie do Ministra Kultury. Jednocześnie podjęła kroki w celu pozbycia się kłopotliwych obiektów. Działania urzędu konserwatorskiego wspierało wówczas Towarzystwo Ochrony Zabytkowego Krajobrazu w Białowieży. W listopadzie 2003 r. zabytkowe budynki i budowle przekazane zostały w obecności inspektora Wojewódzkiego Urzędu Ochrony Zabytków w Białymstoku nowym właścicielom: państwu Hannie i Michałowi Olszewskim, Michałowi Drynkowskiemu i Katarzynie Frąckowiak, którzy przystąpili do kompleksowych prac remontowo-zabezpieczających.
Obecni właściciele Białowieży Towarowej zostali w 2004 r. laureatami konkursu Generalnego Konserwatora Zabytków w Warszawie "Zabytek Zadbany". Obecnie dworzec Białowieża Towarowa mieści Restaurację Carską.
W zabytkowej wieży ciśnień powstały Apartamenty Carskie, które to można wynająć na nocleg. Urządzone w klimacie z okresu cara Mikołaja.

</doc>
<doc id="780135" url="https://pl.wikipedia.org/wiki?curid=780135" title="Nogat (jezioro)">
Nogat (jezioro)

Nogat – jezioro rynnowe na Pojezierzu Iławskim w gminie Łasin, w powiecie grudziądzkim, w woj. kujawsko-pomorskim w sąsiedztwie Jeziora Kuchnia i ciągu rzeki Gardęga. Ogólna powierzchnia: 117,7 ha, maksymalna głębokość: 23 m. Jezioro posiada I klasę czystości wód.

</doc>
<doc id="780143" url="https://pl.wikipedia.org/wiki?curid=780143" title="Leszek Kajzer">
Leszek Kajzer

Leszek (Lech) Jerzy Kajzer (ur. 11 sierpnia 1944 w Milanówku, zm. 25 września 2016 w Łodzi) – polski profesor archeologii, specjalista w dziedzinie budownictwa i architektury obronnej i rezydencjonalnej na ziemiach polskich w okresie średniowiecza i nowożytności.
Życiorys.
Absolwent archeologii na Uniwersytecie Łódzkim (1967). Od tego samego roku pracownik Zakładu Archeologii Polski Środkowej Instytutu Historii Kultury Materialnej PAN. Doktoryzował się w 1973 roku publikując pracę o broni i ubiorze rycerskim w ikonografii. Od 1978 pracował w Katedrze Archeologii UŁ. Habilitację uzyskał w roku 1980, a tytuł profesorski z rąk prezydenta Lecha Wałęsy odebrał w 1991. W latach 1992-2016 pracował w Katedrze Historii Sztuki Uniwersytetu Łódzkiegoj. Przez wiele lat był dyrektorem Instytutu Archeologii Uniwersytetu Łódzkiego (1996–2008). Kierownik Katedry Archeologii Historycznej na Uniwersytecie Łódzkim. Autor wielu publikacji o polskich zamkach i dworach.
Był członkiem licznych komisji, komitetów i towarzystw naukowych, w tym Polskiego Komitetu Narodowego ICOMOS, międzynarodowych korporacji badaczy zamków "Castrum Bene" i "Castella Maris Baltici", komitetu European Symposium for Teacher of Medieval Archaeology, Rady Programowej Narodowego Instytutu Dziedzictwa, Komitetu Nauk Pre- i Protohistorycznych PAN i Rady Ochrony zabytków przy kolejnych ministrach Kultury i Dziedzictwa Narodowego oraz Łódzkiego Oddziału Stowarzyszenia Historyków Sztuki. Przewodniczący Rady Naukowej Instytutu Archeologii i Etnologii PAN. Był promotorem 32 licencjatów i 186 magistrów, wypromował 16 doktorów. Był recenzentem w 10 rozprawach habilitacyjnych i 5 wnioskach profesorskich. Był "visiting profesor" uniwersytetu w Santiago de Compostela w Hiszpanii. Autor ponad 600 prac naukowych.
Pochowany został 30 września 2016 na cmentarzu rzymskokatolickim przy ul. Ogrodowej w Łodzi
Wybrane publikacje.
jako współautor:

</doc>
<doc id="780147" url="https://pl.wikipedia.org/wiki?curid=780147" title="Wanda Dybalska">
Wanda Dybalska

Wanda Dybalska (ur. 4 marca 1954 w Zawadzie k. Sycowa, zm. 15 stycznia 2007) – dziennikarka, reporterka, autorka książek.
Życiorys.
Absolwentka polonistyki na Uniwersytecie Wrocławskim. Przez wiele lat pracowała w prasie dolnośląskiej (tygodniki: „Polska Miedź”, „Konkrety” i „Tygodnik Obywatelski TO” w Legnicy, następnie „Dziennik Dolnośląski”), a od 1991 do śmierci w dolnośląskim wydaniu „Gazety Wyborczej”. Zajmowała się problematyką naukową i akademicką, a także historią Dolnego Śląska.
Była autorką cyklu „Trzysta lat Uniwersytetu Wrocławskiego: ludzie, skarby, odkrycia”. W 2003 rektor Uniwersytetu Wrocławskiego wyróżnił ją Medalem Jubileuszowym Trzechsetlecia Uniwersytetu Wrocławskiego, w 2004 została laureatką pierwszej edycji konkursu Stowarzyszenia Absolwentów Uniwersytetu Wrocławskiego. W latach 2002–2005 była autorką „Gazety na Festiwal Nauki”, specjalnego dodatku do „Gazety Wyborczej Wrocław” dotyczącego Dolnośląskiego Festiwalu Nauki.
Jej reportaże dotąd niepublikowane w formie książkowej ukazały się w zbiorze zatytułowanym „Fifak z Wrocka” opublikowanym po śmierci autorki, w listopadzie 2007 r.
Od początku istnienia Ogólnopolskiego Turnieju Reportażu dla Uczniów Szkół Ponadgimnazjalnych była jednym z jego opiekunów i zasiadała w jury. Od roku 2008 turniej nosi jej imię.
W uznaniu wyjątkowej pracy dziennikarskiej” przyznano jej – pośmiertnie, 12 czerwca 2007 – wyróżnienie dziennikarskie im. Tadeusza Szweda.
Została pochowana na parafialnym cmentarzu w podwrocławskim Krynicznie.

</doc>
<doc id="780151" url="https://pl.wikipedia.org/wiki?curid=780151" title="Popiersie Flory">
Popiersie Flory

Popiersie Flory – rzeźba z wosku, wykonana w XVI w. przez szkołę Leonarda da Vinci. Jej wysokość wynosi 67,5 cm. Znajduje się obecnie w Skulpturensammlung und Museum für Byzantinische Kunst w Berlinie.
Jest to jedna z najbardziej kontrowersyjnych prac plastycznych z otoczenia Leonarda. Postać wykazuje podobieństwo do kilku postaci z jego obrazów. Jedni badacze uznają, że to dobrze odrestaurowany oryginał. Inni uważają, że to falsyfikat z XIX w. wykonany dla celów komercyjnych.

</doc>
<doc id="780155" url="https://pl.wikipedia.org/wiki?curid=780155" title="Campini Caproni CC.2">
Campini Caproni CC.2

Caproni Campini C.C.2 (N.1) – dwuosobowy odrzutowy samolot doświadczalny produkcji włoskiej z okresu II wojny światowej.
Historia konstrukcji.
Samolot Caproni Campini N1 powstał w wyniku podjętej pod koniec lat trzydziestych XX wieku współpracy firmy lotniczej Caproni z niewielkim przedsiębiorstwem Campini Velivoli e Navali e Reazione, którego założycielem był inżynier i wynalazca Secondo Campini. Współpraca tych dwóch zakładów lotniczych zaowocowała zbudowaniem w 1939 roku w Taliedo pod Mediolanem dwóch latających egzemplarzy samolotu doświadczalnego C.C.2, których napęd stanowił silnik odrzutowy o zasadzie działania podobnej do konstrukcji zastosowanej przez Henriego Coandă w samolocie Coandă 1910.
Pierwszy lot samolotu Caproni Campini N1 odbył się 27 sierpnia 1940 roku w Taliedo. Oblataną jako pierwsza maszyną był drugi prototyp o numerze seryjnym C.C.2/4850. Pierwszy prototyp o numerze seryjnym C.C.2/4849 oblatano rok później 11 kwietnia 1941 roku. W sumie przeprowadzono kilkanaście prób w locie na obu maszynach, w tym tylko dwa loty na samolocie numer 4850. Pilotami doświadczalnymi byli kpt. Mario de Bernardi (od 1940) i kpt. Giovani Pedace (od 1941). Prace badawcze nad samolotem C.C.2 zostały przerwane w 1942 roku w związku z niezadowalającymi osiągami samolotu oraz w związku z informacjami o wynikach prac niemieckich konstruktorów nad doskonalszymi silnikami turboodrzutowymi ze sprężarką osiową.
Z dwóch latających egzemplarzy samolotu Caproni Campini N1 II wojnę światową przetrwał tylko prototyp C.C.2/4850. Po wojnie zdobyty przez wojska brytyjskie był badany w Farnborough. W 1948 roku został zwrócony Włochom i był eksponowany w Muzeum Nauki i Techniki w Mediolanie. Aktualnie znajduje się w zbiorach Museo Storico Dell'Aeronautica Militare Italiana w Vigna di Valle pod Rzymem. W Mediolanie natomiast w Museo Nazionale della Scienza e della Tecnologia przechowywany jest kadłub Caproni Campini N1 wraz z silnikiem, który służył do badań statycznych.
Konstrukcja.
Samolot konstrukcji całkowicie metalowej z trójkołowym podwoziem wciąganym w locie. Dolnopłat zbudowany w formie długiej rury silnikowej z doczepioną na grzbiecie dwuosobową kabiną pilotów w układzie tandem.
W samolocie zastosowano silnik Campiniego tzw. "motorjet". Bazował on na zainstalowanym w przedniej jego części silniku tłokowym w układzie widlastym Isotta Fraschini L.121/R.C.40 o mocy 670 kW, który napędzał trzystopniowy osiowy wentylator, który z kolei sprężał powietrze jednocześnie je tłocząc do komory spalania, gdzie pod ciśnieniem mieszało się ono z olejem napędowym i wybuchało. Wysoka temperatura powodowała rozszerzenie gazu który wydostając się z silnika napędzał samolot na zasadzie odrzutu. Regulacja siły ciągu i przyśpieszenie odbywało się za pomocą umieszczonego w dyszy wylotowej stożka.

</doc>
<doc id="780156" url="https://pl.wikipedia.org/wiki?curid=780156" title="Caproni Campini N1">
Caproni Campini N1



</doc>
<doc id="780164" url="https://pl.wikipedia.org/wiki?curid=780164" title="Centrum Badań Fantastyki Naukowej">
Centrum Badań Fantastyki Naukowej

Centrum Badań Fantastyki Naukowej (ang. "The Center for the Study of Science Fiction") jest organizacją oświatową utworzoną w 1982 przy Uniwersytecie Stanowym w Kansas. Powstanie ośrodka było zwieńczeniem działalności Jamesa Gunna, twórcy i długoletniego dyrektora Centrum, zapoczątkowanej w 1970 serią wykładów na temat fantastyki naukowej.
Do najważniejszych wydarzeń organizowanych bądź współorganizowanych przez Centrum należą:
W latach 1996-2004 Centrum Badań Fantastyki Naukowej wraz z Towarzystwem Fantastyki Naukowej i Fantasy w Kansas (ang. "Kansas City Science Fiction and Fantasy Society") sprawowało pieczę nad Galerią Sław Fantastyki Naukowej i Fantasy (ang. "Science Fiction and Fantasy Hall of Fame"). W 2005 opieka nad Galerią została powierzona Muzeum Science Fiction (ang. "Science Fiction Museum and Hall of Fame") w Seattle.
Linki zewnętrzne.
Oficjalna strona Centrum Badań Fantastyki Naukowej (ang.)

</doc>
<doc id="780167" url="https://pl.wikipedia.org/wiki?curid=780167" title="Nordycka Grupa Bojowa">
Nordycka Grupa Bojowa

Nordycka Grupa Bojowa – jedna z 15 grup szybkiego reagowania stworzona dla Unii Europejskiej. Do grupy tej należą: Szwecja, Finlandia, Norwegia, Irlandia, Estonia, Łotwa oraz Litwa. Należy do niej 2800 żołnierzy.
Zaangażowanie poszczególnych państw.
Dowódcą jest gen. Karl Engelbrektson.

</doc>
<doc id="780176" url="https://pl.wikipedia.org/wiki?curid=780176" title="Francesco von Hruska">
Francesco von Hruska



</doc>
<doc id="780178" url="https://pl.wikipedia.org/wiki?curid=780178" title="Aleksandr Wiertinski">
Aleksandr Wiertinski

Aleksandr Nikołajewicz Wiertinski, w Polsce znany jako Aleksander Wertyński (, ur. w Kijowie, zm. 21 maja 1957 w Leningradzie) – rosyjski pieśniarz, kompozytor, poeta i aktor. Mąż Lidiji Wiertinskiej. Ojciec radzieckiej aktorki Anastasiji Wiertinskiej.
Życiorys.
Wiertinski był autorem śpiewanych romansów, które uczyniły go najsłynniejszym rosyjskim bardem okresu międzywojennego, mimo że już wtedy przebywał on na emigracji, m.in. w Warszawie (wyemigrował z Rosji w 1919). Koncertował też na terenie całej Polski, m.in. 9 listopada 1924 roku wystąpił z recitalem w łódzkiej Filharmonii.
Do ZSRR powrócił w 1943 roku. Podczas wojny dawał koncerty m.in. dla żołnierzy Armii Czerwonej. W 1951 otrzymał Nagrodę Stalinowską. Jego utwory na język polski tłumaczyli m.in. Julian Tuwim oraz Jonasz Kofta.
Pieśni Wiertinskiego śpiewają m.in. Mieczysław Święcicki i Olena Leonenko.
Pochowany na Cmentarzu Nowodziewiczym w Moskwie.

</doc>
<doc id="780180" url="https://pl.wikipedia.org/wiki?curid=780180" title="Aizsargi">
Aizsargi

Aizsargi (Obrońcy) – łotewska ochotnicza formacja zbrojna obrony terytorialnej w okresie międzywojennym.
Formacja terytorialna Aizsargi została powołana w marcu 1919. Jej komendant podlegał ministerstwu spraw wewnętrznych. Do jej zadań należało utrzymywanie porządku w poszczególnych regionach kraju. Po zamachu stanu przeprowadzonym 17 marca 1934. przez Kārlisa Ulmanisa i objęciu dyktatorskich rządów, oddziały Aizsargi, liczące wówczas ok. 40 tys. ludzi, dostały uprawnienia policyjne. Przywódca Łotwy używał ich do wzmacniania swojej władzy. Aizsargi została rozwiązana po zajęciu kraju przez Sowietów w 1940. W latach 1927-1939 zasłużonym członkom tej organizacji przyznawano specjalne odznaczenia Krzyż Zasługi Obrońców i Medal Obrońców „Za Gorliwość”.
W okresie okupacji hitlerowskiej wielu b. członków formacji służyło w pomocniczych jednostkach policyjnych, które niechlubnie zapisały się zwłaszcza przy prześladowaniu Żydów.
Linki zewnętrzne.
Spis dokumentów dotyczących organizacji Aizsargi (jęz. łotewski)

</doc>
<doc id="780185" url="https://pl.wikipedia.org/wiki?curid=780185" title="Joachim Siwek">
Joachim Siwek

Joachim Siwek (ur. 16 stycznia 1958 w Bytomiu) – polski piłkarz występujący na pozycji pomocnika.
Życiorys.
Rozpoczynał karierę w barwach Szombierek Bytom, skąd po niedługim czasie przeniósł się do konkurencyjnej Polonii. W 1977 r. wyjechał do Niemiec, gdzie grał w barwach Borussii Dortmund. Przez trzy sezony gry w tym niemieckim klubie zagrał tylko w jednym meczu pierwszej drużyny, w pucharze kraju. Zdobył w tym meczu dwie bramki. Resztę czasu spędzał w rezerwach. Później wyjechał do Holandii, gdzie grał najpierw w barwach NAC Breda, a później w NAV Breda. Po pobycie w tym kraju przeniósł się do Szwajcarii, gdzie grał w kolejno FC Chiasso, Vevey Sports, BSC Young Boys i FC Locarno, gdzie zakończył karierę.

</doc>
<doc id="780189" url="https://pl.wikipedia.org/wiki?curid=780189" title="László Szalma">
László Szalma

László Szalma (ur. 27 października 1957 w Nagymaros) – węgierski lekkoatleta specjalizujący się w skoku w dal.
Trzykrotnie wziął udział w igrzyskach olimpijskich. W Moskwie 1980 zajął 4. miejsce, w Seulu 1988 był szósty, a w Barcelonie 1992 odpadł w kwalifikacjach.
Dwukrotnie był halowym mistrzem Europy: w Mediolanie 1978 i w Budapeszcie 1983, a trzy razy zdobywał srebrne medale: w Pireusie 1985, Madrycie 1986 i Budapeszcie 1988. W San Sebastián 1977 wywalczył brązowy medal. Szalma ma również w dorobku złoty medal Uniwersjady (Bukareszt 1981).
Siedem razy zdobywał mistrzostwo Węgier na otwartym stadionie: w 1978, 1980, 1981, 1982, 1983, 1985 i 1988. Trzynaście razy był mistrzem w hali: w latach 1977-1984 i 1986-1990.

</doc>
<doc id="780190" url="https://pl.wikipedia.org/wiki?curid=780190" title="Seabiscuit">
Seabiscuit

Seabiscuit (23 maja 1933 – 17 maja 1947) – amerykański ogier wyścigowy, zdobył popularność w okresie wielkiego kryzysu, odnosząc liczne zwycięstwa w prestiżowych gonitwach w latach 1936–1940, gdy dosiadał go jednooki kanadyjski dżokej Red Pollard (1909–1981). Historia konia została pokazana w filmach The Story of Seabiscuit z 1949 roku oraz w filmie Niepokonany Seabiscuit z 2003 roku.
Młodość.
Seabiscuit był synem ogiera Hard Tucka i klaczy Swing On. Urodził się na farmie Claiborne w Kentucky. Był niewymiarowy, jego nogi wyglądały jak po ciężkiej chorobie, niezwykle dużo jadł i spał (w pozycji leżącej) całymi godzinami. Te cechy nie zapowiadały w najmniejszym stopniu jego kariery sportowej jako konia wyścigowego. Ogier trafił do trenera-legendy Jamesa Fitzsimmonsa. 
Fitzsimmons dostrzegł potencjał wyścigowy konia, jednak mimo wysiłku nie udało mu się wydobyć z niego ducha walki, aczkolwiek zdarzały się gonitwy, w których Seabiscuit odnosił sukcesy. Fitzimmons uznał, że koń jest po prostu leniwy i dlatego wystawiał go w większej liczbie gonitw niż inne konie. W sumie do 1936 roku Seabiscuit wziął udział w ok. 35 gonitwach (co stanowi liczbę 3 razy większą niż w przypadku przeciętnego ogiera wyścigowego w tym wieku). Ale mimo iż Fitzsimmons nie widział dla niego szans w największych gonitwach nie chciał się go pozbywać. Jednak przywiązanie tak znakomitego trenera nie wystarczyło i w 1936 jego właścicielka sprzedała konia milionerowi o nazwisku Charles S. Howard.
W stajni Howarda.
Wyboru konia dokonał zatrudniony przez Howarda trener – Tom Smith. Smitha nie przerażał wygląd Seabiscuita, gdyż uznał iż koń ma serce do walki. W przeciwieństwie do stajni, gdzie trenerem był Fitzsimmons tutaj Seabiscuit mógł liczyć na większą uwagę poświęconą ze strony tak właściciela, jak i trenera. Metody Smitha były na tyle skuteczne, że w szybkim tempie koń zaczął odzyskiwać wiarę we własne możliwości.
16 sierpnia 1936 roku Tom Smith znalazł dla Seabiscuita odpowiedniego dżokeja. Był nim dwudziestosześcioletni Kanadyjczyk John Pollard ("Pollard miał dwa przydomki – z uwagi na kolor włosów mówiono na niego Rudy (Red), a z czasów gdy walczył w ulicznych walkach bokserskich – Puma"). 
Koń i dżokej od razu znaleźli wspólny język. Ku zaskoczeniu Smitha koń był szybki do tego stopnia, że osiągał czasy zdecydowanie lepsze od rekordów torów, na których trenował i startował. Pierwszy start w barwach stajni Howarda Seabiscuit zanotował pod koniec sierpnia 1936 roku. W Detroit koń zajął dobre 4 miejsce, co było głównie spowodowane małym doświadczeniem konia w ważnych gonitwach. jednak Howard, Smith i Pollard zrozumieli, że koń może wziąć udział w jednej z największych gonitw Santa Anicie.
W kolejnych gonitwach Seabiscuit potwierdzał wielki talent, jaki w nim drzemie. Z czasem zaczęło to stanowić problem. Jako że Santa Anita była gonitwą handicapową Smith nie mógł pokazać do końca możliwości Seabiscuita, aby nie przydzielono mu zbyt dużego obciążenia. Smith zaczął więc ukrywać treningi konia, co z czasem stało się swego rodzaju grą między nim a dziennikarzami. Innego rodzaju problemem był brak koni do sparingów dla Biscuita.
Seabiscuit vs War Admiral.
1 listopada 1938 roku Seabiscuit zmierzył się w pojedynku z uznawanym za najlepszego konia w Ameryce War Admiralem. Gonitwę tę nazwano wyścigiem stulecia, a na torze Pimlico Race Course zjawiło się tego dnia 40 tysięcy widzów. Nieoczekiwanie zdecydowane zwycięstwo odniósł Seabiscuit, którego dosiadał w tej gonitwie, zastępujący kontuzjowanego wówczas Pollarda George Wolf. Zwycięstwo to zaważyło o przyznaniu popularnemu Biscuitowi miana Konia Roku 1938.

</doc>
<doc id="780193" url="https://pl.wikipedia.org/wiki?curid=780193" title="Tadeusz Krafft">
Tadeusz Krafft

Tadeusz Krafft (ur. 2 lipca 1961 w Bytomiu) – polski piłkarz, występujący na pozycji pomocnika.
Życiorys.
W barwach Szombierek Bytom zdobył mistrzostwo Polski. Następnie wyjechał za granice kraju, grał najpierw w Eintrachcie Heessen, a następnie przez rok w Borussii Dortmund. W klubie z Westfalii spędził jednak tylko rok, zagrał w 4 meczach pierwszej drużyny i odszedł do Rot-Weiss Essen, gdzie także spędził rok. Następnie wyjechał do Stanów Zjednoczonych, gdzie mieszka do dziś.

</doc>
<doc id="780196" url="https://pl.wikipedia.org/wiki?curid=780196" title="IVECO">
IVECO



</doc>
<doc id="780200" url="https://pl.wikipedia.org/wiki?curid=780200" title="Osmolalność">
Osmolalność

Osmolalność – stężenie substancji rozpuszczonej w roztworze, wyrażone jako liczba moli substancji czynnych osmotycznie (osmoli, Osm) rozpuszczonych w jednym kilogramie rozpuszczalnika (wody). Osmolalność wszystkich płynów ustrojowych organizmu w stanie fizjologicznym jest jednakowa (prawo izoosmolalności) i mieści się w przedziale 280–295 mOsm/kg H2O, przeciętnie 290 mOsm/kg H2O. W odróżnieniu od osmolalności, "osmolarność" to liczba moli substancji osmotycznie czynnych w 1 litrze roztworu.
Osmolalność zależy od stężenia i aktywności cząsteczek substancji rozpuszczonych w wodzie oraz stężenia i aktywności cząsteczek wody. Osmolalność nie zależy jednak od masy cząsteczkowej ani od ładunku cząsteczki.
Definicje.
Osmolalność całkowita obliczona i efektywna.
Osmolalność całkowita odnosi się do ilości wszystkich substancji, wyrażonych w molach, rozpuszczonych w 1 kilogramie wody przestrzeni pozakomórkowej. Wielkość ta nie decyduje jednak o tym, jak płyny ustrojowe przemieszczają się między przestrzeniami ciała. Tym czynnikiem jest osmolalność efektywna, czyli tylko ta mająca wpływ na ruch wody przez błony komórkowe. Płyny o osmolalności efektywnej mniejszej niż fizjologiczna określa się jako hipotoniczne, a o większej, jako hipertoniczne. 
Osmolalność całkowitą można w przybliżeniu obliczyć, znając wartości stężenia sodu, mocznika i glukozy (w mmol/l) wg wzoru:
Osmolalność efektywna surowicy jest w głównej mierze zależna od chlorku sodu, który nie przenika swobodnie przez błony komórkowe. Z tego względu we wzorze nie uwzględnia się mocznika, który swobodnie przechodzi przez błony komórkowe:
Osmolalność zmierzona.
Osmolalność może być zmierzona za pomocą przyrządu zwanego osmometrem, który porównuje zmiany właściwości fizykochemicznych roztworów, zależnie od rozpuszczonych substancji osmotycznie czynne. Najczęściej wykonywany jest pomiar temperatury krzepnięcia, rzadziej temperatury wrzenia. Obniżenie temperatury zamarzania o 1,86 °C jest równoważne jednemu osmolowi aktywności osmotycznej na kilogram wody.
Różnica między osmolalnością zmierzoną a całkowitą obliczoną nazywana jest luką osmotyczną i prawidłowo wynosi poniżej 10 mOsm/kg H2O.
Zaburzenia osmolalności.
Zaburzenia osmolalności mogą pojawić się w następujących sytuacjach klinicznych:

</doc>
<doc id="780202" url="https://pl.wikipedia.org/wiki?curid=780202" title="Mijeegombyn Enchbold">
Mijeegombyn Enchbold

Mijeegombyn Enchbold (mong. Миеэгомбын Энхболд; ur. 19 lipca 1964 w Ułan Bator) – premier Mongolii od 25 stycznia 2006 do 22 listopada 2007. Urząd objął po upadku rządu Cachiagijna Elbegdordża. W latach 2005–2007 przewodniczący postkomunistycznej Mongolskiej Partii Ludowo-Rewolucyjnej, po ustąpieniu z tej funkcji Nambaryna Enchbajara. Były burmistrz Ułan Bator.
Kariera polityczna.
Enchbold studiował w latach 1983–1987 na Państwowym Uniwersytecie Mongolskim, specjalizując się w gospodarce centralnie planowanej. Po studiach rozpoczął pracę jako ekonomista w administracji miejskiej Ułan Bator. W 1989 został specjalistą w ministerialnym departamencie planowania.
Enchbold wstąpił do Mongolskiej Partii Ludowo-Rewolucyjnej w 1990, w czasie demokratycznej transformacji w kraju. Swoją karierę związał początkowo z lokalną polityką. Od 1992 do 1996 był zastępcą gubernatora okręgu Ułan Bator. W latach 1997–2005 pełnił też funkcję przewodniczącego partii w stolicy kraju. W 1999 został wybrany burmistrzem Ułan Bator.
Enchbold był znany w polityce jako lojalny doradca przywódcy postkomunistów, Nambaryna Enchbajara, był m.in. mocno zaangażowany w jego kampanię prezydencką. Po objęciu urzędu premiera przez Enchbajara w 2005, Enchbold został jego zastępcą w fotelu partyjnego lidera.
Premier.
W 2004 Enchbold został wybrany członkiem parlamentu. Jego partia zawarła koalicję z Partią Demokratyczną, której przywódca, Cachiagijn Elbegdordż pozostał na stanowisko premiera. Jednak 14 stycznia 2006 decyzją kierownictwa Mongolskiej Partii Ludowo-Rewolucyjnej, porozumienie koalicyjne zostało wypowiedziane, co według Partii Demokratycznej stanowiło naruszenie konstytucji. W rezultacie gabinet Elbegdordża upadł. 25 stycznia 2006 stanowisko premiera zajął Enchbold, zapowiadając stworzenie „rządu jedności narodowej”.
26 października 2007 w czasie 25. Kongresu partii, nowym jej przewodniczącym został wybrany Sandżaagijn Bajar, który pokonał w głosowaniu Enchbolda stosunkiem głosów 377 do 229. Kongres podjął także decyzję o uformowaniu gabinetu przez nowego przewodniczącego partii. 5 listopada 2007 Enchbold przedłożył swoją rezygnację parlamentowi. 8 listopada 2007 dymisja premiera została zaakceptowana przez parlament. 22 listopada 2007 Sandżaagijn Bajar został zatwierdzony przez parlament jako nowy szef rządu.
W 2017 wystartował w wyborach prezydenckich. Doszedł w nich do drugiej tury, w której przegrał z Chaltmaagijnem Battulgą.

</doc>
<doc id="780207" url="https://pl.wikipedia.org/wiki?curid=780207" title="Hatuta'a">
Hatuta'a



</doc>
<doc id="780208" url="https://pl.wikipedia.org/wiki?curid=780208" title="Bębnikąt (powiat kołobrzeski)">
Bębnikąt (powiat kołobrzeski)

Bębnikąt (dawniej "Kiełpiński Młyn", niem. "Kölpiner Mühle") – osada w Polsce położona w województwie zachodniopomorskim, w powiecie kołobrzeskim, w gminie Rymań. Przysiółek wchodzi w skład sołectwa Starnin.
Według danych z 4 września 2013 r. Bębnikąt miał 3 mieszkańców.
Pierwsza nazwa osady ("Mühle") pojawiła się w dokumentach z 1819 r. - prawdopodobnie istniał tu młyn, umiejscowiony na rzece Mołstowej. Do 1945 roku wchodziła ona w skład Niemiec, gdzie należała do gminy ("Gemainde" - odpowiednik polskiego sołectwa) Kiełpino. W latach 1950-1998 miejscowość administracyjnie należała do województwa koszalińskiego.

</doc>
<doc id="780210" url="https://pl.wikipedia.org/wiki?curid=780210" title="Bębnikąt">
Bębnikąt



</doc>
<doc id="780213" url="https://pl.wikipedia.org/wiki?curid=780213" title="Valdis Birkavs">
Valdis Birkavs

Valdis Birkavs (ur. 28 lipca 1942 w Rydze) – łotewski prawnik i polityk, parlamentarzysta, premier Łotwy (1993–1994), wicepremier (1994–1995), minister spraw zagranicznych (1994–1999) oraz minister sprawiedliwości (1999–2000).
Życiorys.
W 1961 uzyskał dyplom technika technologa po ukończeniu szkoły Rīgas Valsts tehnikums. Studiował na Uniwersytecie Łotwy w Rydze na różnych kierunkach, kończąc w 1969 prawo. W 1978 przyznano mu stopień kandydata nauk za dysertację z dziedziny kryminologii, a w 1993 uzyskał stopień doktora nauk prawnych. Pracował w instytucie naukowym zajmującym się m.in. kryminologią, od 1975 do 1986 jako jego dyrektor. Później został wykładowcą na macierzystym uniwersytecie. W 1988 był współzałożycielem łotewskiego towarzystwa prawniczego (Latvijas Juristu biedrība), którym kierował do 1995.
Pod koniec lat 80. zaangażował się w działalność Łotewskiego Frontu Ludowego. W maju 1990 został wybrany posłem do Rady Najwyższej Łotewskiej SRR. W 1993 znalazł się wśród założycieli Łotewskiej Drogi (LC). Został przewodniczącym tego ugrupowania, kierując nim do 1997. W 1993, 1995 i 1998 uzyskiwał nandat posła do Saeimy.
Jego ugrupowanie zwyciężyło w wyborach w 1993. W sierpniu tegoż roku objął urząd premiera, który sprawował do września 1994. W latach 1994–1995 pełnił funkcję wicepremiera. Od 1994 do 1999 był ministrem spraw zagranicznych w kolejnych gabinetach. W 1999 został zgłoszony jako kandydat LC na urząd prezydenta Łotwy, jednak w głosowaniu przegrał z Vairą Vīķe-Freibergą. Objął w tym samym roku stanowisko ministra sprawiedliwości w rządzie Andrisa Šķēlego, zajmował je do 2000. Po zakończeniu kadencji parlamentu zrezygnował z aktywności politycznej. Stanął na czele łotewskiego biura organizacji Business Software Alliance.

</doc>
<doc id="780216" url="https://pl.wikipedia.org/wiki?curid=780216" title="Czartkowo">
Czartkowo

Czartkowo – osada w Polsce położona w województwie zachodniopomorskim, w powiecie kołobrzeskim, w gminie Rymań przy drodze wojewódzkiej nr 105. Miejscowość wchodzi w skład sołectwa Rzesznikowo.

</doc>
<doc id="780217" url="https://pl.wikipedia.org/wiki?curid=780217" title="Jakub Walenty Lewiński">
Jakub Walenty Lewiński

Jakub Walenty Lewiński (ur. 18 października 1792 w Warszawie, zm. 17 grudnia 1867 tamże) – oficer wojsk Księstwa Warszawskiego, generał powstania listopadowego
Pochodzenie.
Jakub był synem liweranta wojskowego Józefa Stanisława i Eufrozyny Łaskiej. Pochodził z żydowskiej grupy religijnej frankistów, spolszczonej w XVIII wieku. Pierwotne nazwisko jego zamożnej rodziny kupców warszawskich brzmiało Levy, rodzina przeszła na katolicyzm w roku 1806 przyjmując dodatkowe chrześcijańskie imiona i nazwisko Lewiński.
Kariera wojskowa.
W wieku lat 15 Jakub wstąpił do armii Księstwa jako kadet, postąpił w 1808 r. na podporucznika, w 1809 na porucznika i w 1811 na kapitana. W czasie kampanii lat 1812 i 1813 Lewiński służył w kawalerii i otrzymał w czasie pierwszej z nich Order Legii Honorowej, zaś w czasie drugiej Order Virtuti Militari (srebrny). Posiadał również neapolitański Order Obojga Sycylii.
Po upadku Napoleona Lewiński powrócił do Polski jako podpułkownik i został w roku 1815 szefem sztabu kawalerii armii Królestwa Polskiego.
Odznaczony rosyjskimi Orderem św. Anny II kl. i Orderem św. Włodzimierza IV kl., a w 1830 roku został nagrodzony Znakiem Honorowym za 20 lat służby.
Po wybuchu Powstania listopadowego Lewiński natychmiast przyłączył się do insurgentów i zajął się w stopniu pełnego pułkownika organizacją kawalerii. Po bitwie pod Liwcem otrzymał Złoty Krzyż Virtuti Militari i postąpił 14 czerwca 1831 na generała brygady. Po klęsce powstania schronił się w Prusiech w Elblągu, po powrocie do Polski w 1832 r. otrzymał abszyt wojskowy i wyjechał na rok do Paryża.
Praca urzędnicza.
Ostatecznie osiadł w kraju, w Warszawie po roku 1834 i pracował w Dyrekcji Dróg i Mostów. Położył dla rodzinnego miasta niemałe zasługi – był jednym ze współzałożycieli Zachęty, członkiem Rady Stanu Kongresówki (do 10 marca 1863). 27 lutego 1861 został wybrany na członka Delegacji Miejskiej. Przewodniczył Tymczasowemu Wydziałowi Obywatelskiemu, który powstał w miejsce Delegacji Miejskiej. We wrześniu 1861 został wybrany na radnego miejskiego w Warszawie.
Zmarł nagle po powrocie z Paryża, gdzie pojechał wraz ze swą powinowatą Narcyzą Żmichowską na Wystawę Światową. Rodziny nie założył. Pochowano go na warszawskich cmentarzu Powązkowskim (kwatera 15-5-22)
Był członkiem loży wolnomularskiej Bouclier du Nord w 1818 roku, w stopniu Kawalera Wybranego.

</doc>
<doc id="780220" url="https://pl.wikipedia.org/wiki?curid=780220" title="Jerzy Krasuski">
Jerzy Krasuski

Jerzy Krasuski herbu Nowina (ur. 28 grudnia 1930 w Poznaniu, zm. 14 sierpnia 2009 w Krakowie) – polski historyk, specjalizujący się w dziejach XIX i XX wieku, zwłaszcza historią Niemiec i stosunków polsko-niemieckich; uczeń prof. Kazimierza Piwarskiego.
Życiorys.
Dzieciństwo i młodość.
Ojcem Jerzego Krasuskiego był Józef Nowina-Krasuski (ur. 3 czerwca 1897) – porucznik piechoty Wojska Polskiego i urzędnik administracji wojskowej w Poznaniu. Rodzina w latach 1939–1945 została wysiedlona przez Niemców do Dąbrowy Tarnowskiej w Generalnym Gubernatorstwie. W styczniu 1945 ojciec został aresztowany przez NKWD, wywieziony do ZSRR, gdzie zmarł w grudniu 1945. Po powrocie z matką i siostrą do Poznania Jerzy Krasuski uczęszczał do Liceum Ogólnokształcącego św. Marii Magdaleny.
Działalność naukowa i zawodowa.
Krasuski studiował historię na Uniwersytecie Poznańskim (dziś: Uniwersytet im. Adama Mickiewicza). Do studium magisterskiego niedopuszczony z powodu antykomunistycznych wypowiedzi (krytyka nominacji Konstantego Rokossowskiego na marszałka Polski). W latach 1952–1956 nauczyciel matematyki w szkole podstawowej. W okresie 1956–2000 był pracownikiem naukowym w Instytucie Zachodnim w Poznaniu. Wykładał na Uniwersytetach w Buffalo (USA) i Bonn (Niemcy). W latach 2000–2005 był profesorem w Wyższej Szkole Nauk Humanistycznych i Dziennikarstwa w Poznaniu, a od 2005 profesorem w Wyższej Szkole Handlowej w Krakowie.
Od urodzenia związany z Poznaniem (w latach 1939–1945 wysiedlony do Generalnego Gubernatorstwa). Od 2005 do śmierci mieszkał w Krakowie.
Działalność społeczna.
Od 1 lutego 1956 do 11 grudnia 1981 członek PZPR (m.in. I sekretarz POP w Instytucie Zachodnim w latach 1962–1963).
W latach 1973–1993 członek Polsko-Niemieckiej (RFN) Komisji Podręcznikowej UNESCO.
Laudacja.
"Miejsce Jerzego Krasuskiego w historiografii polskiej jest już ustalone: jest to gwiazda pierwszej wielkości, przy czym nie wszyscy współcześni o tym wiedzą. Dlaczego? Nikt, co prawda, nie jest prorokiem we własnym kraju, ale pewnie też dlatego, że Krasuski jest samotnikiem, jest tym typem historyka, który koncentruje się na twórczości naukowej, nie jest otoczony rojem uczniów i to pewnie dlatego, że nie było mu to dane. Uniwersytet im. Adama Mickiewicza Go nie chciał, pewnie także dlatego, że środowisko naukowe nie lubi wchłaniać przybywających z zewnątrz ludzi bardzo wybitnych, którzy mogliby przyćmić światło niektórych gwiazd świecących pełnym blaskiem, niekiedy jednak przy sztucznym tylko oświetleniu. Umiejętności dydaktyczne Jerzego Krasuskiego, również w zakresie kształcenia narybku naukowego, nie znalazły więc ujścia z dużą szkodą dla historiografii polskiej, lecz bez wątpienia z pożytkiem dla twórczości Krasuskiego. [...] Obserwacja »niemieckiej« twórczości Krasuskiego prowadzi do wniosku, że do najnowszej historii Niemiec, obejmującej ubiegłe stulecia, doszły także minione stulecia (Historia Niemiec, 1998), że od początku swego pisarstwa podchodził On do tematu bez uprzedzeń, bez jakiejkolwiek fobii niemieckiej (jak sam określił: "ohne Voreingenommenheit"). W Polsce drugiej połowy ubiegłego stulecia takie właśnie podejście jest wyróżniającą się wielką zasługą. Jak rzadko który starszy wiekiem historyk krajowy, Krasuski wolny jest od grzechu oportunizmu, popełnianego – i dziś jeszcze, choć z odwrotnej strony – licznie w badaniach naukowych. Dlatego właśnie twórczość Jego – oby jak najdłużej kontynuowana – pozostanie na trwałe w historiografii polskiej, co zazwyczaj oznacza, że »Krasuski będzie cytowany«".
Marian Wojciechowski, "Laudatio dla Jerzego Krasuskiego w siedemdziesiątą rocznicę urodzin", „Przegląd Zachodni” z 2001, nr 4 (301), s. 206–209.
Miejsce pochówku.
Pochowany 21 sierpnia 2009 na cmentarzu komunalnym Poznań-Junikowo (pole – 10, kwatera – 8, rząd – 4, numer – 79). Urnę z prochami złożono w grobie matki Stefanii Krasuskiej (1912–2000). Mowę nad grobem wygłosił dyrektor Instytutu Zachodniego w Poznaniu prof. Andrzej Sakson. Zmarłego żegnali krewni oraz liczne grono przyjaciół i znajomych.

</doc>
<doc id="780224" url="https://pl.wikipedia.org/wiki?curid=780224" title="The Sounds">
The Sounds

The Sounds – szwedzka grupa muzyczna.
Single.
Piosenka "Ego" została wykorzystana w filmie rowerowym "New World Disorder 7- Flying high again" do której jeździł Jeff Lenosky. Utwór "Song With A Mission" znalazł się na ścieżce dźwiękowej filmu snowboardowego "Double Decade" produkci MDP, a singiel "Rock 'n' Roll" został użyty w filmie "Oszukać Przeznaczenie". Utwór "Tony the Beat" został wykorzystany w narciarskim filmie "Push" (2006) wyprodukowanym przez Matchstick Productions oraz "Prosto w serce" (2007). Utwór "Something to die for" wykorzystano w filmie "Krzyk 4".

</doc>
<doc id="780230" url="https://pl.wikipedia.org/wiki?curid=780230" title="Kaitseliit">
Kaitseliit

Kaitseliit (pol. "Liga Obrony") – estońska ochotnicza formacja zbrojna obrony terytorialnej powstała w okresie międzywojennym, rozwiązana w 1940, reaktywowana w 1990. 
Kaitseliit liczy obecnie, wraz z organizacją kobiecą i młodzieżową, ok. 25 tys. ludzi. Organizacja wchodzi w skład Estońskich Sił Zbrojnych.
Rys historyczny.
Kaitseliit został powołany 11 listopada 1918 roku po opuszczeniu terytorium Estonii przez okupacyjne wojska niemieckie i podlegała ministrowi wojny. Dowódcą został generał dywizji Ernst Põdder, a przewodniczącym zarządu Johan Pitka. Kaitseliit miał pomoc w zapewnieniu porządku i bezpieczeństwa. Po wybuchu pod koniec listopada 1918 roku walk z bolszewikami oddziały formacji razem z regularną armią estońską brały udział w wojnie o niepodległość. Od stycznia 1919 roku do Kaitseliitu obowiązkowo należeli wszyscy mężczyźni od 18 do 60 lat, którzy nie podlegali mobilizacji, także obcokrajowcy. 1 lutego 1920 roku liczył on 125 000 członków. Gdy w lutym 1920 roku został zawarty Traktatu w Tartu rozpoczęto demobilizację. Kaitseliit został rozwiązany. 
Władze państwowe reaktywowały Kaitseliit 1 grudnia 1924 roku w odpowiedzi na próbę komunistycznego puczu. Nowy statut organizacji został zatwierdzony przez rząd 2 lutego 1925 roku. Ustalił on strukturę organizacji, która w okresie międzywojennym dzieliła się on na 15 regionów, w ramach których istniały lokalne oddziały (bataliony, oddziały i plutony). Istniały także jednostki morskie, artyleryjskie i kawaleryjskie. Wraz z organizacjami młodzieżowymi i kobiecymi liczebność formacji sięgała 100 tys. ludzi. W latach 1925-1940 dowódcą Kaitseliitu był generał dywizji Johannes Roski-Orasmaa.
Gdy 17 czerwca 1940 roku na terytorium Estonii wkroczyły wojska sowieckie dowódca Kaitseliitu przesłał do wszystkich oddziałów radiogram w którym nakazał zebranie całej dostępnej broni i przekazanie jej do magazynów wojska. 27 czerwca 1940 roku została podpisana przez prezydenta Republiki ustawa likwidująca Kaitseliit. Grunta i nieruchomości, które organizacja posiadała zostały przekazane Komunistycznej Partii Estonii. W czasie okupacji hitlerowskiej na jej strukturach zorganizowano ochotnicze oddziały terytorialne Omakaitse.
Kaitseliit została reaktywowana 17 lutego 1990 roku po odzyskaniu niepodległości przez Estonię.

</doc>
<doc id="780235" url="https://pl.wikipedia.org/wiki?curid=780235" title="Godolphin Barb">
Godolphin Barb

Godolphin Barb, znany jako Godolphin Arabian, 1724-1754, arabski ogier z Maroka, jeden z trzech od których wywodzą się konie pełnej krwi angielskiej. Podarowany królowi Francji Ludwikowi XV, trafił do stadniny Francisa Godolphin, 2. hrabiego Godolphin. Przodek wielu słynnych koni arabskich.
Linki zewnętrzne.
Karta konia w serwisie bazakoni.pl

</doc>
<doc id="780238" url="https://pl.wikipedia.org/wiki?curid=780238" title="Narrowcasting">
Narrowcasting

Narrowcasting jest alternatywą dla broadcastingu, którego przekaz trafia w niezmiennej formie do każdego odbiornika za pośrednictwem radia i telewizji. Narrowcasting jest rozwiązaniem dla audiowizualnego przekazu kierunkowego, umożliwiającego emisję treści zgodnie z preferencjami, atrybutami odbiorców, miejscem oraz określonym czasem.
Narrowcasting jest terminem używanym przede wszystkim w Europie, jego odpowiednikami mogą być; digital signage, którego terminologia stosowana jest w USA, point of sale television (POSTV), digital merchandising, out-of-home television, captive audience, digital displays.

</doc>
<doc id="780241" url="https://pl.wikipedia.org/wiki?curid=780241" title="Benzol">
Benzol

Benzol (benzol surowy) – mieszanina zawierająca głównie benzen, toluen i ksylen oraz, w mniejszych ilościach, tiofen, pirydynę i fenol. 
Otrzymywanie.
Benzol otrzymuje się z gazu w koksowniach i gazowniach za pomocą absorbentów ciekłych lub węgla aktywnego, następnie poddaje się go rafinacji i destylacji frakcyjnej.

</doc>
<doc id="780243" url="https://pl.wikipedia.org/wiki?curid=780243" title="Benzol surowy">
Benzol surowy



</doc>
<doc id="780245" url="https://pl.wikipedia.org/wiki?curid=780245" title="DS-2">
DS-2



</doc>
<doc id="780247" url="https://pl.wikipedia.org/wiki?curid=780247" title="Digital signage">
Digital signage

Digital Signage, "digital out of home, digital merchandising, narrowcasting."
Digital signage jest często nazywany „cyfrowym wyjściem z domu” lub określany skrótem DOOH – Digital out-of-home. Niektóre firmy i organizacje używają określenia "narrowcasting", "digital merchandising". Jeden z elementów komunikacji cyfrowej.
Światową organizacją opracowującą standardy dla digital signage jest m.in. POPAI "The Global Association for Marketing at-Retail".
Pojęcie obejmuje zintegrowaną formę zarządzania systemem, w skład którego wchodzą wyświetlacze elektroniczne (cyfrowe znaki, infokioski), które prezentują informacje, reklamy i inne wiadomości (używane nośniki to LCD, LED, display plazma, obrazy z projektorów multimedialnych). Nośniki informacji (ekrany) określane są jako public displays (PD).
Systemy digital signage, wykorzystywane są między innymi na lotniskach, punktach sprzedaży, sieciach usługowych (np. firmy turystyczne, nieruchomości, informacja miejska, dworce, centra handlowe itp.).
Reklama z wykorzystaniem digital signage jest formą digital out-of-home (DOOH) advertising. Jej celem jest dostarczanie wiadomości kierowanych do konkretnych miejsc, w określonych porach z treścią dopasowaną do lokalizacji wyświetlacza (local advertising). Duża i szybka zmienność treści wymaga stosowania monitoringu i zarządzania online wyświetlaczami za pomocą CMS.
Targi Digital Signage w Europie odbywają się w Essen w Niemczech.
Jedna z pierwszych konferencji digital signage w Polsce została zorganizowana przez POPAI Poland odbyła się 27 maja 2009 r. w Warszawie.

</doc>
<doc id="780249" url="https://pl.wikipedia.org/wiki?curid=780249" title="Waldemar Łazuga">
Waldemar Łazuga

Waldemar Łazuga (ur. 21 stycznia 1952 w Świdwinie) – polski historyk, profesor nauk humanistycznych. Specjalizuje się w historii powszechnej XIX i XX wieku.
Życiorys.
Ukończył studia historyczne na Wydziale Filozoficzno-Historycznym Uniwersytetu im. Adama Mickiewicza w Poznaniu – praca magisterska pod kierunkiem prof. dra hab. Janusza Pajewskiego, rozszerzone o dyscypliny prawnicze, historię sztuki i socjologię. W 1975 otrzymał dyplom ukończenia studiów z wyróżnieniem. Następnie asystent i starszy asystent w Instytucie historii UAM. W 1979 – doktorat z wyróżnieniem na podstawie pracy: "Michał Bobrzyński. Myśl historyczna a działalność polityczna" (trzy edycje) [promotor: Janusz Pajewski]. W 1990 uzyskał habilitację z wyróżnieniem na podstawie pracy: "„Rządy polskie” w Austrii: Gabinet Kazimierza hr. Badeniego".
Od 1990 – profesor nadzwyczajny UAM, od 1999 – profesor tytularny. Autor 13 książek i podręczników szkolnych (do szkoły podstawowej, gimnazjum, liceum). Napisał m.in.: "Zrozumieć dzieje". "Wiek XIX", "Gabriel Narutowicz. Pierwszy prezydent II Rzeczypospolitej" (wespół z prof. dr hab. Januszem Pajewskim), "Przeszłość z bliska", "Rzeczy mniejsze i większe", "Jarogniew Drwęski. Pierwszy prezydent Poznania" oraz kilkadziesiąt artykułów naukowych w pracach zbiorowych poświęconych zwłaszcza myśli politycznej XIX i XX w. Laureat nagród ministerialnych i rektora UAM wygłaszał wykłady we wszystkich większych ośrodkach akademickich w kraju, a także w Wiedniu, Berlinie, Rzymie, Pradze, Brnie, Kijowie, Lwowie i Mińsku. Od 1996 przez dwie kadencje dyrektor Centrum Studiów Otwartych na UAM. Od 2003 jest kierownikiem Pracowni (obecnie od maja 2008 Zakładu Kultury i Myśli Politycznej) na UAM. W latach 1999–2002 członek Komitetu Nauk Historycznych PAN, inicjator i pomysłodawca wielu spotkań i konferencji. 
W czerwcu 2022 został członkiem korespondentem Polskiej Akademii Umiejętności. 
Prorektor, a następnie – od października 2002 do sierpnia 2008 – rektor Wyższej Szkoły Nauk Humanistycznych i Dziennikarstwa w Poznaniu. Wiceprzewodniczący Konferencji Rektorów Uczelni Niepaństwowych, a następnie od 2005 wiceprzewodniczący Konferencji Rektorów Zawodowych Szkół Polskich. Wiceprzewodniczący Rady Naukowej Instytutu Zachodniego. Inicjator nagrody "Amicus hominis et veritatis" przyznawanej przez WSNHiD. (laureaci to: Jacek Kuroń, Jan Twardowski, Jacek Łuczak, Agnieszka Holland, Maria Janion).
Był działaczem i członkiem władz Unii Demokratycznej i Unii Wolności. Był członkiem Rady Krajowej Platformy Obywatelskiej.
Zaangażowany w życie miasta i regionu. Doradcą marszałka województwa wielkopolskiego, Marka Woźniaka. Piątą kadencję przewodniczy Radzie Programowej OTVP. Stale współpracuje z prasą, radiem i telewizją. Autor felietonów w „Głosie Wielkopolskim”. Publikuje nadto w „Gazecie Poznańskiej”, „Rzeczypospolitej”, „Gazecie Wyborczej” i „Przeglądzie Politycznym”. Od 2003 – wiceprezes Towarzystwa Opieki Paliatywnej i współpracownik prof. Jacka Łuczaka, któremu pomaga zbierać fundusze. Członek, a od stycznia 2005 przewodniczący kapituły „Złotego Hipolita” przy Towarzystwie im. Hipolita Cegielskiego. Autor lub współautor kilkudziesięciu audycji radiowych i telewizyjnych. Ekspert Centralnej Komisji Egzaminacyjnej i Komisji do spraw nowej matury. Recenzent wielu programów edukacyjnych. W 2020 został ekspertem ds. rozwoju kompetencji kluczowych w projekcie "Cyfrowa Szkoła Wielkopolsk@ 2020".
W 2003 otrzymał Medal Komisji Edukacji Narodowej. W 2004 odznaczony został Krzyżem Kawalerskim Orderu Odrodzenia Polski za „wybitne zasługi w pracy naukowej i dydaktycznej oraz za działalność społeczną”. W maju 2005 otrzymał medal Labor Omnia Vincit, przyznawany przez prezydenta (prezesa) Towarzystwa im. Hipolita Cegielskiego. W październiku 2005 został odznaczony „Medalem za zasługi dla Województwa Wielkopolskiego”. W 2011 odznaczony Krzyżem Oficerskim Orderu Odrodzenia Polski. Za "Kalkulować…" otrzymał dwie prestiżowe nagrody historyczne: warszawską „Clio” i krakowską imienia Wacława Felczaka i Henryka Wereszyckiego.
Jego uczniami są historycy: Grzegorz Kucharczyk, Rafał Dobek, Mariusz Menz, Damian Szymczak, Sebastian Paczos, Piotr Napierała, .

</doc>
<doc id="780250" url="https://pl.wikipedia.org/wiki?curid=780250" title="Kaparna Goeteborg">
Kaparna Goeteborg



</doc>
<doc id="780251" url="https://pl.wikipedia.org/wiki?curid=780251" title="Mistrzostwa Świata w Biathlonie 1959">
Mistrzostwa Świata w Biathlonie 1959

2. Mistrzostwa świata w Biathlonie 1959 odbyły się w włoskiej miejscowości Courmayeur. Zawodnicy startowali w dwóch konkurencjach: Bieg indywidualny mężczyzn na 20 km i sztafeta mężczyzn 3x7,5 km. Polacy nie startowali.

</doc>
<doc id="780262" url="https://pl.wikipedia.org/wiki?curid=780262" title="Wawrzyczki">
Wawrzyczki



</doc>
<doc id="780264" url="https://pl.wikipedia.org/wiki?curid=780264" title="Uniwersytet Kolumba">
Uniwersytet Kolumba



</doc>
<doc id="780267" url="https://pl.wikipedia.org/wiki?curid=780267" title="Park Jelitkowski">
Park Jelitkowski

Park Jelitkowski – nadmorski park na obszarze gdańskiego osiedla Jelitkowo (założony w 1875 jako park kuracyjny) położony u ujścia Potoku Oliwskiego do Zatoki Gdańskiej i w bezpośrednim sąsiedztwie strzeżonej plaży jelitkowskiej (oddzielony od plaży ścieżką rowerową i pasem ochronnym wydm). 
Na obszarze parku istniały gospoda i Dom Zdrojowy, zbudowany w latach 1907–1909 z infrastrukturą towarzyszącą. W Domu Zdrojowym mieści się współcześnie restauracja. 
Obecnie park pełni przede wszystkim funkcje miejsca spotkań oraz spacerowego zaplecza plaży dla mieszkańców pobliskich osiedli i sezonowych turystów.

</doc>
<doc id="780270" url="https://pl.wikipedia.org/wiki?curid=780270" title="Chór im. prof. Wiktora Wawrzyczka Uniwersytetu Warmińsko-Mazurskiego">
Chór im. prof. Wiktora Wawrzyczka Uniwersytetu Warmińsko-Mazurskiego

Chór im. prof. Wiktora Wawrzyczka Uniwersytetu Warmińsko-Mazurskiego (znany też jako Wawrzyczki) – chór uczelniany założony w 1952 r. z inicjatywy prof. Wiktora Wawrzyczka w ramach Akademia Rolniczo-Techniczna (obecnie Uniwersytet Warmińsko-Mazurski) w Olsztynie.
Od 2019 roku chórem dyryguje dr hab. Katarzyna Bojaruniec, prof. UWM
Repertuar.
Repertuar zespołu muzycznego stanowią głównie: pieśni a cappella polskich i obcych kompozytorów od muzyki dawnej do czasów współczesnych, utwory sakralne, standardy muzyki rozrywkowej, artystyczne opracowania polskich i zagranicznych pieśni ludowych a także kolędy i pastorałki z różnych stron Polski i świata.
Zespół wykonuje również duże dzieła wokalno-instrumentalne, które wykonuje razem ze znakomitymi solistami i orkiestrami symfonicznymi na scenach koncertowych Polski i świata. Są to m.in.: „Stabat Mater” A. Dvořáka, „Requiem” i „Msza koronacyjna” W.A. Mozarta, „Stabat Mater” G. Rossiniego, „IX Symfonia” L. van Beethovena, „Requiem pro defunctis” D. Cimarosy, „Weihnachtsoratorium”, „Magnificat”, J.S. Bacha, „Missa in Angustin” J. Haydna, „Dettingen Te Deum” G.F. Händla, „Ceremony of Carols op. 28” B. Brittena, „Nieszpory ludźmierskie” J.K. Pawluśkiewicza, „Missa Gospel's” W. Szomańskiego, „Via Crucis” P. Łukaszewskiego, „Cavalleria rusticana” P. Mascagniego, „Carmina Burana” C. Orffa, „Halka” i „Straszny dwór” St. Moniuszki.
Dyskografia.
Dorobek artystyczny zespołu został utrwalony w licznych nagraniach radiowych i telewizyjnych, a także na ośmiu wydanych płytach CD:
Trasy koncertowe.
W sumie od czasu założenia, chór wykonał około 1600 koncertów.

</doc>
<doc id="780279" url="https://pl.wikipedia.org/wiki?curid=780279" title="Bursztyn (ujednoznacznienie)">
Bursztyn (ujednoznacznienie)



</doc>
<doc id="780281" url="https://pl.wikipedia.org/wiki?curid=780281" title="Chór Uczelniany im. prof. Wiktora Wawrzyczka Uniwersytetu Warmińsko-Mazurskiego w Olsztynie">
Chór Uczelniany im. prof. Wiktora Wawrzyczka Uniwersytetu Warmińsko-Mazurskiego w Olsztynie



</doc>
<doc id="780284" url="https://pl.wikipedia.org/wiki?curid=780284" title="Podatek bezpośredni">
Podatek bezpośredni

Podatek bezpośredni – podatek obciążający bezpośrednio podatnika (podmiot podatku). Jest nakładany na jego dochód lub majątek. 
W latach 80. i 90. XX wieku obserwowano obniżanie się stawek podatków bezpośrednich. Zdaniem części ekonomistów wysokie opodatkowanie dochodów zniechęca bowiem ludzi do pracy oraz zachęca przedsiębiorstwa do przenoszenia działalności do państw z niższymi stawkami podatkowymi.

</doc>
<doc id="780286" url="https://pl.wikipedia.org/wiki?curid=780286" title="Wiktor Jakób">
Wiktor Jakób

Wiktor Jakób (ur. 30 maja 1886 we Lwowie, zm. 5 lipca 1971 w Krakowie) – polski chemik, specjalizujący się w chemii nieorganicznej.
Biografia.
Maturę zdał w Krakowie w 1908, studiował na Uniwersytecie Lwowskim. Studia ukończył w 1912 i w latach 1912–1913 pracował w Katedrze Chemii Nieorganicznej Uniwersytetu Lwowskiego, a następnie był nauczycielem w gimnazjum we Lwowie (1913-1919) i adiunktem w stacji Chemiczno-Rolniczej w Dublanach (1919-1925). W 1923 uzyskał stopień doktora w zakresie chemii nieorganicznej na Wydziale Chemicznym Politechniki Lwowskiej. Habilitował się w 1924 r. Profesorem nadzwyczajnym chemii nieorganicznej został w 1926 i objął kierownictwo Katedry Chemii Nieorganicznej Politechniki Lwowskiej. W roku 1936 został mianowany profesorem zwyczajnym. W czasie okupacji niemieckiej był nauczycielem Technische Fachkurse we Lwowie. Pod koniec wojny wyjechał wraz z rodziną ze Lwowa i osiedlił się w powiecie brzeskim, W 1945 przystąpił do organizowania Wydziału Chemicznego Politechniki Śląskiej, kierował Katedrą Chemii Nieorganicznej w latach 1945–1952. W 1950 został powołany na stanowisko kontraktowego profesora zwyczajnego chemii nieorganicznej na Wydziale Matematyczno-Przyrodniczym Uniwersytetu Jagiellońskiego i na kierownika Katedry Chemii Nieorganicznej UJ, którą kierował w latach 1951–1960.
Był założycielem polskiej szkoły chemii koordynacyjnej, którą później rozwijała we Wrocławiu prof. Trzebiatowska, prowadził badania związków kompleksowych, głównie kobaltu, manganu, molibdenu i wolframu.
Został odznaczony Krzyżem Oficerskim Orderu Odrodzenia Polski (1951).
Pochowany został na Cmentarzu Rakowicikm w Krakowie

</doc>
<doc id="780287" url="https://pl.wikipedia.org/wiki?curid=780287" title="Spółgłoska zwarta zębowa dźwięczna">
Spółgłoska zwarta zębowa dźwięczna

Spółgłoska zwarta zębowa dźwięczna – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [].
Artykulacja.
Opis.
W czasie artykulacji tej spółgłoski:
Warianty.
Opisanej powyżej artykulacji może towarzyszyć dodatkowo:
Spółgłoska może być wymówiona:
Przykłady.
Przykłady w wybranych językach:

</doc>
<doc id="780290" url="https://pl.wikipedia.org/wiki?curid=780290" title="Kosmos 1 (ZSRR)">
Kosmos 1 (ZSRR)

Kosmos 1 – radziecki satelita technologiczny typu DS-2, pierwszy radziecki statek, który otrzymał nazwę "Kosmos", nadawaną rosyjskim statkom kosmicznym do dzisiaj; oficjalnie wysłany w celu 70-dniowych badań zewnętrznych warstw ziemskiej atmosfery; w rzeczywistości był to statek sprawdzający możliwość wykorzystania satelity do zadań wywiadowczych.
Pierwszy satelita pomyślnie wyniesiony przez rakietę nośną Kosmos 63S1. Start 16 marca 1962 roku na orbitę o początkowych parametrach: perygeum – 213 km i apogeum – 980 km. Czas obiegu wynosił 96,35°, a nachylenie orbity do równika 49 stopni. Radionadajnik pracował na częstotliwości 20,003 90,018 Mhz. Pierwsze komunikaty podały, że przebieg badań prowadzonych przez aparaturę satelity przebiega zadowalająco. Zakończenie misji nastąpiło 25 maja 1962 roku.

</doc>
<doc id="780295" url="https://pl.wikipedia.org/wiki?curid=780295" title="Spółgłoska zwarta dziąsłowa dźwięczna">
Spółgłoska zwarta dziąsłowa dźwięczna

Spółgłoska zwarta dziąsłowa dźwięczna – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [].
Artykulacja.
Opis.
W czasie artykulacji tej spółgłoski:
Warianty.
Opisanej powyżej artykulacji może towarzyszyć dodatkowo:
Spółgłoska może być wymówiona:

</doc>
<doc id="780298" url="https://pl.wikipedia.org/wiki?curid=780298" title="Girija Prasad Koirala">
Girija Prasad Koirala

Girija Prasad Koirala (ur. 20 lutego 1925, zm. 20 marca 2010 w Katmandu) – czterokrotny premier Nepalu, urząd ten pełnił w latach 1991-1994, 1998-1999, 2000-2001 oraz 2006-2008. Przewodniczący partii Kongres Nepalski.
Młodość i początki działalności politycznej.
Girija Prasad Koirala urodził się w Tadi, Bihar, w Indiach w 1925, gdy jego rodzina przebywała tam na uchodźstwie. Do rodzinnego kraju powrócił w 1929. Jego starszy brat, B.P. Koirala, był pierwszym wybranym demokratycznie premierem Nepalu (1959-1960). Koiral studiował na uniwersytecie w Delhi.
W 1948 Koirala założył Nepalski Kongres Związków Zawodowych. W 1960 został zatrzymany i był więziony do 1967. Po wyjściu z więzienia, do 1979 przebywał na uchodźstwie w Indiach. Od 1975 do 1991 był przewodniczącym Kongresu Nepalskiego.
Premier 1991-1994.
W 1991, w pierwszych wolnych wyborach w Nepalu zwycięstwo odniosła jego partia i Koirala został 26 maja 1991 mianowany przez króla Birendrę premierem. W czasie swych pierwszych rządów Koirala podjął kroki w kierunku zreformowania systemu edukacyjnego, służby zdrowia i krajowych mediów.
W listopadzie 1994 zmuszony był ustąpić ze stanowiska, gdy przegrał głosowanie w parlamencie nad kluczowym dla swego gabinetu wnioskiem.
Premier 1998-1999.
W kwietniu 1998 ponownie zasiadł w fotelu szefa rządu, po załamaniu się dotychczasowej koalicji rządzącej. Koirala utworzył nową koalicję, składającą się z jego Kongresu Nepalskiego, Komunistycznej Partii Nepalu (ZML) i partii Sadhbhavana. Na czele gabinetu stał do maja 1999.
Premier 2000-2001.
Trzeci raz Koirala zaczął sprawować funkcję premiera w marcu 2000, gdy dotychczasowy szef rządu został odwołany z funkcji przez parlament. W tym czasie w Nepalu trwała wojna domowa z maoistowską partyzantką. Pod adresem rządu pojawiły się również zarzuty korupcji. Koirali zarzucano brak działań na rzecz przywrócenia pokoju i opanowania sytuacji w kraju. Krytyka bierności premiera nasiliła się dodatkowo po masakrze w pałacu królewskim. W takiej sytuacji, premier zmuszony był ustąpić ze stanowiska w lipcu 2001.
Premier 2006-2008.
Po przywróceniu działania nepalskiego Zgromadzenia Narodowego w 2006, Koirala 30 kwietnia 2006 został wybrany ponownie na urząd premiera i stworzył rząd koalicyjny siedmiu partii. W czasie pierwszych miesięcy swoich rządów borykał się z własnymi problemami zdrowotnymi. Wyjechał na leczenie do Bangkoku, a w lipcu 2006 znalazł się w nepalskim szpitalu.
W listopadzie 2006 podpisał porozumienie z maoistowską Komunistyczną Partią Nepalu (Maoiści), które kończyło trwającą kilka lat wojnę domową. Na mocy porozumienia w Nepalu miała zostać przyjęta nowa tymczasowa konstytucja, maoiści mieli wejść w skład rządu oraz rozwiązać swoje bojówki wojskowe, a 20 czerwca 2007 miały odbyć się demokratyczne wybory. Wybory zostały ostatecznie przeniesione na kwiecień 2008. 15 stycznia 2007 Zgromadzenie Narodowe, wybrane w 1999, przekształciło się w Tymczasowy Parlament, w skład którego obok dotychczasowych deputowanych weszli przedstawiciele partii maoistowskiej. Tego samego dnia Tymczasowy Parlament przyjął tymczasową konstytucję, na mocy której Prasad Koirala objął funkcję Tymczasowej Głowy Państwa.
1 kwietnia 2007 w skład rządu weszli przedstawiciele Komunistycznej Partii Nepalu (M), którzy objęli w nim 5 stanowisk ministerialnych. 18 września 2007 maoiści wycofali się z rządu Koirali z powodu odmowy uchwalenia przez parlament deklaracji zniesienia monarchii. 30 grudnia 2007 maoiści powrócili do rządu po tym, jak dwa dni wcześniej parlament uchwalił deklarację o zniesieniu monarchii i ustanowieniu Republiki Nepalu po wyborach parlamentarnych w kwietniu 2008. W wyborach tych Kongres Nepalski zajął drugie miejsce, zdobywając 115 mandatów.
28 maja 2008 nowo wybrane Zgromadzenie Konstytucyjne proklamowało Nepal republiką. W dyskusji nad nowym podziałem władzy po wyborach, Kongres Nepalski zaproponował kandydaturę Prasad Koirali na stanowisko pierwszego prezydenta Nepalu. Jednakże największa partia, Komunistyczna Partia Nepalu (Maoiści), sprzeciwiła się tej propozycji. 26 czerwca 2008 w czasie posiedzenia Zgromadzenia Konstytucyjnego Koirala ogłosił swoją rezygnację. Nie mogła ona jednak dojść do skutku, gdyż urząd prezydenta pozostawał nieobsadzony, a konstytucja wymagała akceptacji dymisji rządu przez szefa państwa. 23 lipca 2008, tuż po zaprzysiężeniu nowo wybranego prezydenta Ram Baran Yadava, Koirala przedłożył mu rezygnację swojego gabinetu. Dymisja została przyjęta, jednak Koirali powierzono pełnienie funkcji szefa rządu do czasu powołania nowego gabinetu. Wraz z wyborem prezydenta przestał również pełnić funkcję tymczasowej głowy państwa.
15 sierpnia 2008 Zgromadzenie Konstytucyjne wybrało nowym premierem Nepalu lidera Komunistycznej Partii Nepalu (M), Prachandę.
Zmarł 20 marca 2010 w domu córki, cierpiał na choroby płuc.

</doc>
<doc id="780302" url="https://pl.wikipedia.org/wiki?curid=780302" title="Drygawica">
Drygawica

Drygawica – narzędzie rybackie. Trójścienne, sieciowe, oplątujące narzędzie, stosowane w połowach narzędziami zastawnymi. Składa się z trzech płatów tkaniny sieciowej obsadzonych na wspólnych linkach: podborze, nadborze i dwóch bocznych. Zewnętrzne ściany sieciowe, tzw. kraty (podrygi), wykonane są z grubej tkaniny sieciowej o oczkach o rozmiarze 100-300 mm. Pomiędzy kratami montowana jest sieć ok. 4 razy cieńsza o rozmiarze oczka 20-90 mm (w zależności od gatunku łowionych ryb), zwana jadrem. Specyficznie luźno obsadzone jadro sprzyja oplątywaniu ryb siecią. Drygawice mają długość do 50 m, wysokość 3 m. Służą najczęściej do połowu dużych ryb. Wyróżnia się drygawice węgorzowe, szczupakowe, linowe i leszczowe. Płynąca ryba przechodząc przez pierwsze duże oko kraty natrafia na gęstookie jadro i przeciąga je przez symetrycznie przeciwległe oczko kraty. W ten sposób oplątuje się wytworzoną kieszonką sieciowa. Połowy ryb drygawicami prowadzi się w ciągu całego roku, nierzadko również w zimie pod lodem w przybrzeżnych partiach zbiorników wodnych.

</doc>
<doc id="780304" url="https://pl.wikipedia.org/wiki?curid=780304" title="Autoportret (rysunek Leonarda da Vinci)">
Autoportret (rysunek Leonarda da Vinci)

Autoportret (wł. "Autoritratto") – rysunek stworzony w 1513 przez włoskiego artystę renesansowego, Leonarda da Vinci znajdujący się w zbiorach Biblioteca Reale w Turynie.
Nie ma całkowitej pewności co do autorstwa Leonarda. Niewykluczone, że jest to falsyfikat z XIX wieku.

</doc>
<doc id="780305" url="https://pl.wikipedia.org/wiki?curid=780305" title="Czesław Czaplicki">
Czesław Czaplicki

Czesław Czaplicki ps. „Ryś” (ur. 8 czerwca 1922 w Zaciszu k. Przasnysza, zm. 16 lipca 2006 we Wrocławiu) – polski żołnierz niepodległościowego podziemia, działacz organizacji kombatanckich, ekonomista i polityk. Syn Filipa i Adeli z Poniatowskich.
Życiorys.
Służba w partyzantce.
Podczas okupacji hitlerowskiej jako kierownik organizacyjny Komendy Narodowych Sił Zbrojnych Powiatu Przasnyskiego oraz zastępca dowódcy Oddziału Akcji Specjalnej (ps. „Ryś”) prowadził bojową działalność sabotażową i dywersyjną przeciwko wojskom niemieckim, w 1944 dowodzona przez niego komenda powiatowa została scalona z Armią Krajową. Po wkroczeniu wojsk sowieckich dowodził w stopniu podporucznika oddziałem leśnym w ramach II Okręgu NSZ Mazowsze Północ. Był jednym z dwóch głównych organizatorów brawurowej akcji uwolnienia 42 więźniów – żołnierzy NSZ, AK i Batalionów Chłopskich z piwnic katowni Urzędu Bezpieczeństwa Publicznego w Krasnosielcu 1 maja 1945.
Czasy powojenne.
Po wyjściu z lasu przez 18 lat ukrywał się przed bezpieką pod przybranymi nazwiskami: "Mirosław Zbigniew Chodkowski" i "Zbigniew Czesław Rylski" (od 1950). Z obawy przed dekonspiracją często zmieniał pracę i miejsca zamieszkania. Przebywał w Toruniu (gdzie w 1947 otrzymał maturę), następnie we Wrocławiu, Szczecinie, Warszawie i od 1950 ponownie we Wrocławiu. Jako Zbigniew Rylski odbył służbę wojskową w 19 Brygadzie Wojsk Ochrony Pogranicza w Kętrzynie w latach 1952–1954, był w tym czasie m.in. kierownikiem kancelarii tajnej Brygady. Uczestniczył w manifestacjach patriotycznych Października 1956.
Aresztowany 8 marca 1963 we Wrocławiu. Więziony w Warszawie, na Rakowieckiej, po wielomiesięcznym śledztwie skazany 17 czerwca 1964 na 15 lat więzienia. Wyrok, zmniejszony przez Sąd Najwyższy z tytułu amnestii do lat pięciu, odbył w całości. Po wyjściu na wolność pracował w przedsiębiorstwach wrocławskich: Zjednoczonych Zakładach Aparatury Pomiarowej „Elpo” (1968–1973), Wrocławskim Przedsiębiorstwie Pomiarów i Automatyki Elektronicznej „Mera-Elmat” (1973–1976) i Centrum Komputerowych Systemów Automatyki i Pomiarów „Mera-Elwro” (1976–1982). W 1975 ukończył studia w Wyższej Szkole Ekonomicznej we Wrocławiu.
Od 1980 aktywnie działał w „Solidarności”. Po wprowadzeniu stanu wojennego został 24 grudnia 1981 uwięziony we Wrocławiu, następnie internowany w obozie w Darłówku od 8 stycznia do 13 lipca 1982. W latach 1983–1990 pracował w Okręgowym Przedsiębiorstwie Geodezyjno-Kartograficznym we Wrocławiu. Był członkiem-założycielem Polskiej Ligi Obrony Praw Człowieka (1986).
Po 1989.
Organizował dolnośląskie struktury Związku Żołnierzy Narodowych Sił Zbrojnych, od 2000 przewodniczył Radzie Naczelnej Związku. Udzielał się również w innych organizacjach kombatanckich, m.in. jako przewodniczący Oddziału Dolnośląskiego Stowarzyszenia Polskich Kombatantów w Kraju oraz członek Zarządu Głównego tej organizacji. Był również wiceprezesem Zarządu Regionu Dolnośląskiego Zjednoczenia Chrześcijańsko-Narodowego we Wrocławiu i członkiem Rady Naczelnej ZChN oraz członkiem Rady Regionu Dolnośląskiego Akcji Wyborczej Solidarności, a potem członkiem Rady Naczelnej Chrześcijańskiego Ruchu Samorządowego.
Od czerwca 1991 do 1997 toczył dramatyczną walkę o unieważnienie komunistycznych wyroków sądowych. 21 stycznia 1997 Sąd Apelacyjny w Warszawie unieważnił wyroki Sądu Wojewódzkiego i Sądu Najwyższego z 1964.
Pochowany we Wrocławiu, na cmentarzu „Skowronia Góra” przy ul. Działkowej.
Publikacje.
Autor wspomnień "Poszukiwany listem gończym" (wyd. I 1995 w oprac. Henryka Pająka; wyd. II 2004 rozszerzone i uzupełnione); redaktor opracowania "Wolność przyszła później. Podziemia niepodległościowe 1939–1956. AK-WiN, NSZ-NZW. Część II" (1999); publicysta czasopism kombatanckich.

</doc>
<doc id="780313" url="https://pl.wikipedia.org/wiki?curid=780313" title="Nepali Congress">
Nepali Congress



</doc>
<doc id="780314" url="https://pl.wikipedia.org/wiki?curid=780314" title="Herb Połczyna-Zdroju">
Herb Połczyna-Zdroju

Herb Połczyna-Zdroju – jeden z symboli miasta Połczyn-Zdrój i gminy Połczyn-Zdrój w postaci herbu.
Wygląd i symbolika.
Herb przedstawia na tarczy dwudzielnej w słup w polu heraldycznie prawym na srebrnym tle poziomy czerwony pas. Po lewej stronie, w srebrnym polu na trzech zielonych wzgórzach znajdują się trzy zielone krzewy winorośli, wsparte na trzech tyczkach koloru złotego.
Czerwony pas na srebrnym polu nawiązanie do herbu rodowego wieloletnich właścicieli Połczyna-Zdroju – rodziny Manteuffel. Wzgórza znajdują do wzniesień w południowo-wschodniej części Parku Zdrojowego, zwanych przez mieszkańców "trzema garbami".
Historia.
Pierwotnie herb miasta przedstawiał trzy krzewy winorośli ze zwisającymi gronami. Po przejęciu miasta W 1389 przez ród Manteufflów doszło do złączenia dotychczasowego herbu z herbem nowych właścicieli.

</doc>
<doc id="780315" url="https://pl.wikipedia.org/wiki?curid=780315" title="Ludwika Elżbieta de France">
Ludwika Elżbieta de France

Ludwika Elżbieta de France, Madame Première, Madame Infante (14 sierpnia 1727 – 6 grudnia 1759) – najstarsza córka króla Francji – Ludwika XV i jego żony Marii Leszczyńskiej. Była bliźniaczą siostrą Anny Henrietty. Poślubiła Filipa I, księcia Parmy – najmłodszego syna króla Hiszpanii – Filipa V. Z jej licznego rodzeństwa oprócz niej tylko jej młodszy brat – Ludwik Ferdynand również założył rodzinę.
Ludwika Elżbieta i jej siostra bliźniaczka urodziły się w Wersalu. Ludwika Elżbieta od urodzenia znana była "Madame Première", ale jej ojciec nazywał ją "Babette". Jej zaręczyny z księciem Filipem zostały ogłoszone już w lutym 1739 – kiedy narzeczona miała niecałe 12 lat. Jej przyszły mąż był jednym z młodszych synów Filipa V i jego żony – Elżbiety Farnese. W chwili ich ślubu żyło dwóch starszych braci Filipa. Filip i ojciec Ludwiki Elżbiety byli kuzynami. Francusko-hiszpańskie małżeństwo miało scementować katolickie przymierze przeciw protestantom. Oficjalne zaręczyny odbyły się 26 sierpnia 1739 i Ludwika Elżbieta otrzymała tytuł "Madame Infante".
30 sierpnia opuściła Wersal i swoją ukochaną siostrę bliźniaczkę i udała się do Hiszpanii. Po raz pierwszy spotkała swojego przyszłego męża w Alcalá de Henares (około 30 km od Madrytu), a ich ślub miał miejsce 25 października 1739. To małżeństwo nie należało do szczęśliwych, ale para miała troje dzieci:
Młoda Ludwika Elżbieta spędzała większość czasu bawiąc się lalkami i rozpieszczając swoją córeczkę – młodszą od niej o 14 lat. Pisała rozpaczliwe listy do swojego ojca, w których opisywała mu swoje nieszczęśliwe życie. W 1745 młodsza siostra księcia Filipa – Maria Teresa Burbon, poślubiła brata Ludwiki Elżbiety. Wracała do rodzinnego Wersalu, kiedy tylko mogła i zostawała tam jak długo tylko mogła. Jedna z takich okazji przytrafiła się w 1748. Pokój w Akwizgranie, który zakończył wojnę o sukcesję austricką, zmusił cesarzową Marię Teresę do oddania Parmy, Piacenzy i Guastalli swojemu wrogowi – Filipowi V. Dzięki Ludwikowi XV Ludwika Elżbieta i jej mąż otrzymali tytuł książąt Parmy i 11 grudnia 1748 Ludwika Elżbieta odwiedziła ojca, aby mu podziękować. Została w Wersalu prawie rok, w czasie którego zaprzyjaźniła się z metresą ojca – Madame de Pompadour, mimo że jej rodzeństwo nienawidziło metresy. W październiku 1749 Ludwika Elżbieta pojechała do Parmy, gdzie zawiozła francuskie obyczaje i kuchnię. W 1752 zmarła jej siostra bliźniaczka i Ludwika Elżbieta ponownie wróciła do Francji, aby odwiedzić grób siostry. Tym razem miała zostać tylko kilka tygodni, a została znowu cały rok. Zmęczona i znudzona wróciła do Parmy i zawarła sojusz z cesarzową Marią Teresą, która jej obiecała tron Niderlandów, odzyskanych przez Austrię na mocy pokoju z Aix-la-Chapelle. Elżbieta powróciła do Francji we wrześniu 1757, aby wydać córkę za arcyksięcia Józefa Habsburga, przyszłego cesarza. Para pobrała się w 1760. 
W sierpniu 1759 zmarł bezdzietnie król Ferdynand VI, tron Hiszpanii odziedziczył jego młodszy brat, a starszy brat Filipa – Karol III. Filip i Ludwika Elżbieta znaleźli się bliżej tronu hiszpańskiego, ale rodzina Karola III (w tym kilku synów) przekreśliła ich szanse na objęcie tronu. 6 grudnia 1759 roku Ludwika Elżbieta zachorowała i zmarła na ospę. Została pochowana 27 marca 1760 w bazylice Saint-Denis obok Anny Henrietty. Ich groby jak wszystkie inne zostały zbezczeszczone podczas rewolucji francuskiej.

</doc>
<doc id="780323" url="https://pl.wikipedia.org/wiki?curid=780323" title="Wilhelm Whitmee">
Wilhelm Whitmee

Wilhelm Whitmee właściwie William Whitmee (ur. 16 grudnia 1851 w Norfolk, zm. 27 marca 1909 w Rzymie) – ksiądz katolicki, generał pallotynów w latach 1896-1903.
Ks. Whitmee do Stowarzyszenia Apostolstwa Katolickiego (pallotynów) wstąpił w Ipswich w Anglii w 1875. 
Święcenia kapłańskie przyjął trzy lata później w kościele Świętego Zbawiciela na Falach w Rzymie. Najpierw, przez dwa lata, pracował w Londynie, by potem powrócić do Rzymu i podjąć obowiązki ekonoma i wicerektora pallotyńskiego domu generalnego. Od roku 1884 przez 25 lat pracował w Zarządzie Generalnym. Był radcą, prokuratorem, a w latach 1896-1903 – przełożonym generalnym. Jako radca i prokurator brał czynny udział w tworzeniu placówek pallotyńskich w Brazylii, Argentynie oraz Irlandii. Przyczynił się także do powstania i rozwoju Kongregacji Misyjnej Sióstr Pallotynek. Priorytetem jego posługi jako generała była troska o rozwój duchowy członków Stowarzyszenia. Będąc radcą generalnym, ks. Whitmee przez wiele lat podejmował również obowiązki rektora domu przy kościele św. Sylwestra. 
Ks. Whitmee zmarł w roku 1909. Spoczywa na cmentarzu Campo Verano w Rzymie.

</doc>
<doc id="780328" url="https://pl.wikipedia.org/wiki?curid=780328" title="William Whitmee">
William Whitmee



</doc>
<doc id="780329" url="https://pl.wikipedia.org/wiki?curid=780329" title="Interstate 4">
Interstate 4

Interstate 4 – amerykańska autostrada międzystanowa o długości 132,4 mil (212,82 km) znajdująca się całkowicie na Florydzie. Łączy ona miasta Tampa i Daytona Beach. 
Budowana była etapami od 1957 do 1971, a pierwszy odcinek między Plant City a Lakeland został oddany do użytku w 1959.

</doc>
<doc id="780336" url="https://pl.wikipedia.org/wiki?curid=780336" title="PSL &quot;Wyzwolenie&quot;">
PSL &quot;Wyzwolenie&quot;



</doc>
<doc id="780337" url="https://pl.wikipedia.org/wiki?curid=780337" title="Bothriechis schlegelii">
Bothriechis schlegelii



</doc>
<doc id="780340" url="https://pl.wikipedia.org/wiki?curid=780340" title="Intel Core 2 Duo">
Intel Core 2 Duo



</doc>
<doc id="780341" url="https://pl.wikipedia.org/wiki?curid=780341" title="Flaga Połczyna-Zdroju">
Flaga Połczyna-Zdroju



</doc>
<doc id="780345" url="https://pl.wikipedia.org/wiki?curid=780345" title="Frantisek Hruska">
Frantisek Hruska



</doc>
<doc id="780347" url="https://pl.wikipedia.org/wiki?curid=780347" title="Lestnica">
Lestnica

3 miejscowości w Polsce:

</doc>
<doc id="780348" url="https://pl.wikipedia.org/wiki?curid=780348" title="Sputnik 11">
Sputnik 11

Oznaczenie nadane przez różne instytucje państw Zachodu trzem różnym radzieckim statkom kosmicznym:

</doc>
<doc id="780350" url="https://pl.wikipedia.org/wiki?curid=780350" title="Teodor Spiczakow">
Teodor Spiczakow

Teodor Spiczakow, Fiodor Spichakoff (ur. 9 grudnia 1879 w Grabowcu, powiat bracławski, zm. 12 lutego 1946 w Schweinfurcie nad Menem, Bawaria) – polski ichtiolog pochodzenia rosyjskiego, profesor Piotrowskiej Akademii Rolniczej w Moskwie, Uniwersytetu w Dorpacie i Uniwersytetu Jagiellońskiego.
W 1926 r. został zatrudniony na Wydziale Rolniczym UJ w celu utworzenia Zakładu Ichtiologii i Rybactwa. Tę misję powierzono imigrantowi z Rosji, gdyż dotychczasowa kadra hydrobiologów tej uczelni po odzyskaniu niepodległości zajęła się organizowaniem szkół hydrobiologicznych w innych ośrodkach. Jako kierownik tego zakładu Spiczakow powołał w 1936 r. Rybacką Stację Doświadczalną w Mydlnikach uważaną za jedną z najnowocześniejszych w swoich czasach.
Jego prace dotyczące budowy przepławek są uznawane za fundamentalne dla polskiej ichtiologii okresu międzywojennego.

</doc>
<doc id="780353" url="https://pl.wikipedia.org/wiki?curid=780353" title="1723 w muzyce">
1723 w muzyce

Wydarzenia.
Johann Sebastian Bach objął stanowisko kantora w Kościele św. Tomasza w Lipsku.

</doc>
<doc id="780354" url="https://pl.wikipedia.org/wiki?curid=780354" title="Osuwisko obrotowe">
Osuwisko obrotowe



</doc>
<doc id="780356" url="https://pl.wikipedia.org/wiki?curid=780356" title="Krzywizna (przystanek kolejowy)">
Krzywizna (przystanek kolejowy)

Krzywizna – przystanek kolejowy w Krzywiźnie, w województwie opolskim, w Polsce. Według klasyfikacji PKP ma kategorię dworca lokalnego.
W roku 2017 przystanek obsługiwał 0–9 pasażerów na dobę.

</doc>
<doc id="780361" url="https://pl.wikipedia.org/wiki?curid=780361" title="Wyższe Seminarium Teologiczne im. Jana Łaskiego w Warszawie">
Wyższe Seminarium Teologiczne im. Jana Łaskiego w Warszawie

Wyższe Seminarium Teologiczne im. Jana Łaskiego w Warszawie – seminarium teologiczne Kościoła Ewangelicko-Metodystycznego w Polsce.
Historia.
Seminarium metodystyczne swymi korzeniami sięga roku 1922. Zostało wówczas założone przez biskupa Williama Beauchampa pod nazwą Szkoła Biblijna. W czasie II wojny światowej uczelnia funkcjonowała jako podziemna Szkoła Biblijna. Seminarium otwarto ponownie w 1946 w budynku przy ul. Mokotowskiej w Warszawie. W 1983 Seminarium zostało zreorganizowane. Rektorem został mianowany ks. Adam Kleszczyński, który pełnił tę funkcję do 2009. Następnie funkcję rektora pełnił ks. dr Edward Puślecki, zaś w latach 2012–2013 – ks. Józef Bartos i ponownie przez 3 lata ks. dr Edward Puślecki. Od 2016 roku rektorem jest ks. sup. Józef Bartos z Krakowa.
Siedziba.
Budynek uczelni znajduje się przy ul. Słonecznej 12 B w Konstancinie-Jeziornie, zaś biura szkoły przy ul. Mokotowskiej 12 w Warszawie.

</doc>
<doc id="780362" url="https://pl.wikipedia.org/wiki?curid=780362" title="Bujaków">
Bujaków

1 wieś w Polsce:
1 sołectwo w granicach miasta:

</doc>
<doc id="780368" url="https://pl.wikipedia.org/wiki?curid=780368" title="1724 w muzyce">
1724 w muzyce



</doc>
<doc id="780372" url="https://pl.wikipedia.org/wiki?curid=780372" title="Sahnie">
Sahnie

Sahnie, właśc. Hans Runge (ur. 12 czerwca 1962 w Hameln) – niemiecki muzyk punkrockowy, w latach 1982–1986 basista berlińskiej grupy muzycznej Die Ärzte.
Jego pseudonim, "Sahnie", wziął się od tego, że Hans zawsze na koncerty zabierał ze sobą cukierki śmietankowe (niem. Sahnebonbons).
W 1982 Sahnie założył wraz z Farinem Urlaubem i Belą B. grupę Die Ärzte (niem. Lekarze), z której później został wyrzucony.
Po wydaleniu z zespołu Runge wyjechał do Malezji i założył tam firmę tworzącą oprogramowanie.

</doc>
<doc id="780373" url="https://pl.wikipedia.org/wiki?curid=780373" title="1725 w muzyce">
1725 w muzyce



</doc>
<doc id="780376" url="https://pl.wikipedia.org/wiki?curid=780376" title="Élie Doté">
Élie Doté

Élie Doté (ur. 1947 w Bangi) premier Republiki Środkowoafrykańskiej od 13 czerwca 2005 do 22 stycznia 2008.
Życiorys.
Dote urodził się w Bangi. Uzyskał stopień doktora ekonomii. W latach 1974-1980 pracował w ministerstwie rolnictwa. Następnie został ekspertem Afrykańskiego Banku Rozwoju. Na przestrzeni lat pełnił tam różne funkcje związane z rolnictwem i ekonomią. Od 2001 był szefem departamentu rolnictwa i rozwoju wiejskiego.
Premier.
13 czerwca 2005 prezydent François Bozizé mianował go szefem rządu.
We wrześniu 2006 po rekonstrukcji swego gabinetu, Doté zajął w nim również stanowisko ministra finansów. 17 stycznia 2008 Zgromadzenie Narodowe zgłosiło przeciw rządowi Dote wotum nieufności. Powodem był trwający od początku stycznia strajk pracowników sfery budżetowej, w tym nauczycieli co spowodowało zamknięcie szkół w kraju. 18 stycznia 2008 sam Dote podał swój gabinet dymisji. Dymisja została przyjęta następnego dnia przez prezydenta Bozizé. 22 stycznia 2008 prezydent mianował nowym szefem rządu Faustina-Archangę Touadérę. 
Dote jest żonaty, ma sześcioro dzieci.

</doc>
<doc id="780377" url="https://pl.wikipedia.org/wiki?curid=780377" title="1726 w muzyce">
1726 w muzyce



</doc>
<doc id="780378" url="https://pl.wikipedia.org/wiki?curid=780378" title="Od początku II">
Od początku II

Od początku II – 6-płytowy album Czesława Niemena wydany w roku 2003. Stanowi ciąg dalszy zestawu „Od początku I”.
Kolekcję tę wydano z udziałem Polskich Nagrań w 2003 roku.
Część utworów została nagrana z Teatrze Narodowym w Warszawie oraz studiu Polskich Nagrań.
Rekonstrukcję cyfrową (24bit/96k) oraz mastering wykonał Czesław Niemen – NAE STUDIO w Warszawie.
Do zestawu dołączona jest 32 stronicowa broszura (formatu 14x12,5 cm) ze wspomnieniami, tekstami piosenek, fotografiami oraz obrazami malowanymi przez Czesława Niemena.
Albumy wchodzące w skład zestawu „Od początku II”:

</doc>
<doc id="780385" url="https://pl.wikipedia.org/wiki?curid=780385" title="OpenID">
OpenID

OpenID – architektura rozproszonego uwierzytelnienia i dystrybucji tożsamości użytkowników w usługach webowych.
OpenID rozwiązuje problem dystrybucji składników tożsamości użytkownika (imię, nazwisko, e-mail, adres itd.) pomiędzy wieloma serwisami webowymi (sklepy internetowe, grupy dyskusyjne itd. – w specyfikacji OpenID nazywanymi "Consumer"). Zamiast zakładać niezależne konta w każdym z serwisów, użytkownik zakłada jedno konto na serwerze OpenID, zapisując tam swoje dane osobowe i uzyskując identyfikator OpenID.
Procedura logowania w OpenID.
Podczas logowania do pożądanego serwisu, użytkownik podaje identyfikator OpenID, który ma postać adresu URL będącego równocześnie adresem serwera OpenID i wskazaniem konkretnego użytkownika (np. "user.openid.pl" albo "http://openid.pl/user/").
Serwis przekierowuje użytkownika na stronę serwera OpenID z żądaniem określonych danych użytkownika. Serwer OpenID udostępnia je przez przekierowanie z powrotem do serwisu, który ich zażądał. Udostępnienie danych wymaga zwykle interakcji użytkownika, aby udostępnić tylko te dane, na których udostępnienie godzi się użytkownik i tylko temu serwisowi, który użytkownik akceptuje. Użytkownik dokonuje więc logowania i wyboru zakresu danych. Możliwe jest też ustalenie, że pewne dane będą udostępniane serwisowi bez konieczności każdorazowego logowania, np. przez pewien czas. Udostępniane dane mogą być użyte, np., do podpisywania komentarzy użytkownika na forach dyskusyjnych czy w blogach.
W wersji 2.0 protokołu OpenID identyfikatorem użytkownika może być także XRI.
Oprogramowanie.
Oprogramowanie serwisów webowych musi być wyposażone w moduł rozpoznający identyfikator OpenID. Są dostępne biblioteki do uwierzytelnienia OpenID w serwerowych rozwiązaniach skryptowych takich jak ASP+, PHP, oraz moduły dla popularnych serwisów CMS (Joomla!, Drupal, WordPress i inne).

</doc>
<doc id="780386" url="https://pl.wikipedia.org/wiki?curid=780386" title="1727 w muzyce">
1727 w muzyce



</doc>
<doc id="780388" url="https://pl.wikipedia.org/wiki?curid=780388" title="Pierre Sevigny">
Pierre Sevigny



</doc>
<doc id="780391" url="https://pl.wikipedia.org/wiki?curid=780391" title="Wincenty Grodzicki">
Wincenty Grodzicki

Wincenty Grodzicki (ur. 4 grudnia 1825 w Starej Wsi, zm. 16 czerwca 1898 w Krużlowej) – proboszcz warecki.
Życiorys.
Po ukończeniu gimnazjum w Nowym Sączu wstąpił do seminarium i w 1849 roku przyjął święcenia kapłańskie we Włocławku.
Komitet Centralny Narodowy powołał go na Cywilnego Naczelnika powstania styczniowego w Warce. Został aresztowany 10 października 1864 r. pod zarzutem pełnienia obowiązków naczelnika miasta oraz pomocy powstańcom (dostarczanie koni, naprawa broni i dostawy innych niezbędnych rzeczy). Skazano go na 10 lat katorgi na Syberii.
Należał do grona przywódców i uczestników buntu katorżników w kopalni Akatuja w Katordze Nerczyńskiej, którzy odmówili wychodzenia do pracy w dni świąteczne. Jeden z uczestników tego buntu miał wypowiedzieć żądania protestujących: „"Żadna ludzka silą nie zmusi [nas] do wyjścia do pracy, to jest ostatnie i kategoryczne słowo" oraz: „Nie jesteśmy parobkami pułkownika Iwanowa komendanta więźniów politycznych w okręgu nerczyńskim i nie będziemy dla niego pracować"". Wszyscy zostali za ten czyn ukarani przedłużeniem wyroku katorgi. W tej kopalni wcześniej odbywał karę katorgi Piotr Wysocki, który powrócił do Warki w 1857 roku. Ksiądz Wincenty Grodzicki po odbyciu kary wrócił do Krużlowej gdzie od 1869 roku mieszkał jako komandytariusz, a w latach 1877-98 pełnił funkcję proboszcza. Zmarł 16 czerwca 1898 roku. Został pochowany w Krużlowej Wielkiej.

</doc>
<doc id="780393" url="https://pl.wikipedia.org/wiki?curid=780393" title="1728 w muzyce">
1728 w muzyce



</doc>
<doc id="780395" url="https://pl.wikipedia.org/wiki?curid=780395" title="Zimmi">
Zimmi

Zimmi, dhimmi (arab. ذمي, l. mn. أهل الذمة, "ahl az-zimma") – arabska nazwa niemuzułmańskich mieszkańców krain pod panowaniem islamu. Nazwa pochodzi od "zimma", czyli "pakt".
Zgodnie z Koranem poganie mieli wybór nawrócić się lub zginąć. Wyjątek zrobiono dla Ludów Księgi.
Muzułmanie na podbitych przez siebie ziemiach tolerowali ich obecność. Nie odbierali miejsc kultu i zezwalali na religijne rytuały, ale pod specjalnymi warunkami – obowiązywał ich zakaz noszenia broni i dosiadania koni, musieli zakładać odróżniające ubiory oraz nie wolno im było nawracać muzułmanów. Nowe kościoły i synagogi musiały być niższe od meczetów.
Wszyscy zimmi musieli także płacić specjalne podatki (charadż, dżizja).

</doc>
<doc id="780396" url="https://pl.wikipedia.org/wiki?curid=780396" title="1729 w muzyce">
1729 w muzyce



</doc>
<doc id="780397" url="https://pl.wikipedia.org/wiki?curid=780397" title="Lew amerykański">
Lew amerykański

Lew amerykański ("Panthera leo atrox" lub "Panthera atrox") – wymarły duży ssak drapieżny z rodziny kotowatych. Egzystował w plejstocenie od 35 000 lat temu, a wymarł prawdopodobnie 10 000 lat temu, pod koniec ostatniego zlodowacenia. Był prawdopodobnie potomkiem lwa jaskiniowego, który przeszedł przez most lądowy Beringa 35 000 lat temu. Żył w całej Ameryce Północnej, mógł też dotrzeć na terytorium dzisiejszej Argentyny i Chile. Jego środowiskiem były głównie prerie. Wyglądał identycznie jak lew afrykański. Miał większy mózg od swoich dzisiejszych kuzynów i biegał szybciej.
Lew amerykański był zbliżony wielkością do lwa jaskiniowego, jednak był trochę mniejszy i jest drugim co do wielkości podgatunkiem lwa jaki kiedykolwiek żył na ziemi. Miał 3,5 metra długości z ogonem (25% większy od dzisiejszego lwa afrykańskiego), samce ważyły średnio 275 kg a samice 175 kg. Jego głównymi konkurentami do zwierzyny były wilk szary, "Canis dirus", kojot, gepard amerykański, puma, jaguar, hiena "Chasmaporthetes ossifragus", niedźwiedź brunatny i przede wszystkim tygrys szablozębny oraz niedźwiedź krótkopyski, największy lądowy drapieżnik epoki lodowcowej.

</doc>
<doc id="780398" url="https://pl.wikipedia.org/wiki?curid=780398" title="Starzec kraiński">
Starzec kraiński

Starzec kraiński ("Jacobaea incana" subsp. "carniolica", syn. "Senecio carniolicus") – podgatunek rośliny "Jacobaea incana", należący do rodziny astrowatych. We florze Polski opisywany w randze gatunku jako "Senecio carnilicus" Willd. Występuje we wschodniej części Alp i w Karpatach. W Polsce występuje wyłącznie w Tatrach.

</doc>
<doc id="780399" url="https://pl.wikipedia.org/wiki?curid=780399" title="Ropnie mnogie pach">
Ropnie mnogie pach

Ropnie mnogie pach (choroba Velpeaua, choroba Verneuila, łac. "hidradenitis suppurativa", trądzik odwrócony, łac. "acne inversa"
) – choroba ropna skóry wywoływana przez gronkowce, objawiająca się jako głębokie guzy zapalne ze skłonnością do rozmiękania, zlokalizowane najczęściej w skórze dołów pachowych. W chorobie tej zakażeniu ulegają apokrynowe gruczoły potowe, dlatego nie dotyczy dzieci przed okresem dojrzewania. Po raz pierwszy związek objawów choroby z rozmieszczeniem gruczołów apokrynowych opisał w 1854 Verneuil.
Etiopatogeneza.
Schorzenie wywołane jest zakażeniem apokrynowych gruczołów potowych przez bakterie, najczęściej gronkowce, często razem z bakteriami Gram-ujemnymi ("Proteus", "Escherichia"). Zakażeniu prawdopodobnie sprzyjają zaburzenia hormonalne, zwłaszcza hiperandrogenizm. Opisywano związek z zatkaniem wspólnych ujść mieszków włosowych i gruczołów apokrynowych, które powodowało zapalenie mieszków i wtórnie gruczołów. Możliwe, że występuje genetyczna predyspozycja do zachorowania.
Objawy.
W chorobie tej występują pojedyncze lub mnogie podskórne guzy, czasem znacznych rozmiarów, ulegające z czasem rozmiękaniu i przebiciu z wytworzeniem przetok i następnie blizn.
Lokalizacja guzów pokrywa się z rozmieszczeniem gruczołów apokrynowych w skórze człowieka. Najczęściej jest to skóra dołów pachowych, okolicy narządów płciowych, odbytu. U kobiet mogą być zajęte brodawki sutkowe.
Leczenie.
Leczenie polega na nacinaniu guzów, stosowaniu roztworów odkażających, miejscowym stosowaniu maści z ichtiolem, antybiotyków, bądź też doustnym stosowaniu retinoidów. W ciężkich przypadkach leczenie polega na operacyjnym wycięciu obszarów zmienionych chorobowo wraz z marginesem ok. 1,5 cm zdrowej tkanki.
Znani pacjenci.
Z artykułu Sama Shustera wynika, że Karol Marks cierpiał na tę chorobę, która powodując obniżenie samooceny, wstręt i wyobcowanie mogła wpływać na jego twórczość. Brytyjski dermatolog doszedł do takich wniosków po analizie korespondencji filozofa, w której opisywał swoje problemy zdrowotne. Marks w swoim liście do Fryderyka Engelsa z 22 czerwca 1867 roku posunął się nawet do stwierdzenia, że burżuazja popamięta jego wrzody do końca swoich dni.

</doc>
<doc id="780400" url="https://pl.wikipedia.org/wiki?curid=780400" title="Kazimierz Budziszewski">
Kazimierz Budziszewski

Kazimierz Budziszewski (ur. 4 marca 1807, zm. 31 stycznia 1893) – ksiądz, prałat archidiakon, dziekan warecki, od 1844 długoletni proboszcz w Słomczynie, egzaminator księży ubiegających się o jurysdykcję.
Absolwent Warszawskiego Seminarium Duchownego – wyświęcony w 1834. W czerwcu 1864 r. został aresztowany za udział w powstaniu styczniowym. Więziony w Cytadeli Warszawskiej.
Pochowany na cmentarzu parafialnym w Słomczynie. 

</doc>
<doc id="780401" url="https://pl.wikipedia.org/wiki?curid=780401" title="Naziemny leniwiec">
Naziemny leniwiec



</doc>
<doc id="780403" url="https://pl.wikipedia.org/wiki?curid=780403" title="1730 w muzyce">
1730 w muzyce



</doc>
<doc id="780404" url="https://pl.wikipedia.org/wiki?curid=780404" title="Obywatel G.C.">
Obywatel G.C.

Obywatel G.C. – zespół muzyczny stworzony przez Grzegorza Ciechowskiego. Zespół powstał w 1986, tuż po rozpadzie zespołu Republika, gdy Ciechowski postanowił rozpocząć karierę solową. Zespół nie miał stałego składu. Grzegorz Ciechowski dobierał muzyków spośród najlepszych jazzmenów i rockmanów w Polsce – grali z nim m.in. Jan Borysewicz, Wojciech Karolak, Krzysztof Ścierański i José Torres. Łącznie wydali 5 płyt długogrających oraz kilka singli. Zespół zaczął odnosić sukcesy, a płyta winylowa "Tak! Tak!" osiągnęła nakład ponad 300 000 egzemplarzy i została nagrodzona złotą płytą. Ciechowski zakończył karierę jako „Obywatel G.C.” w 1992, gdy reaktywowała się Republika.

</doc>
<doc id="780408" url="https://pl.wikipedia.org/wiki?curid=780408" title="Senecio carniolicus">
Senecio carniolicus



</doc>
<doc id="780410" url="https://pl.wikipedia.org/wiki?curid=780410" title="Jan Celek">
Jan Celek

Jan Celek (ur. 20 maja 1932 w Słocinie, zm. 7 września 2007 w Warszawie) – polski generał brygady, doktor nauk humanistycznych.
Życiorys.
W 1947 podjął naukę w Gimnazjum Administracyjno-Handlowym im. K. Hoffmanowej w Rzeszowie, w 1950 zdał małą maturę. W 1950 na własną prośbę wstąpił do ludowego Wojska Polskiego. W latach 1950–1952 był podchorążym Oficerskiej Szkoły Politycznej w Łodzi. Szkołę ukończył w lipcu 1952 i został promowany na stopień podporucznika w korpusie oficerów politycznych. Aktu promocji dokonał szef Głównego Zarządu Politycznego WP gen. bryg. Marian Naszkowski. Po promocji został skierowany do Oficerskiej Szkoły Lotniczej w Dęblinie, gdzie był wykładowcą politycznym, a od 1954 wykładowcą Cyklu Politycznego. W 1955 był instruktorem Wydziału I Oddziału II szkolnictwa wojskowego w Dowództwie Wojsk Lotniczych i Obrony Przeciwlotniczej Obszaru Kraju. Po kilku miesiącach powrócił na własną prośbę do Oficerskiej Szkoły Lotniczej w Dęblinie, gdzie był kolejno wykładowcą Cyklu Politycznego, wykładowcą Cyklu Przedmiotów Historyczno-Społecznych (od 1958) i starszym wykładowcą Cyklu Przedmiotów Społeczno-Politycznych (od 1963). W 1957 zdał egzamin maturalny w Liceum dla pracujących w Dęblinie. Od 1957 studiował zaocznie na Wydziale Historycznym Uniwersytetu Warszawskiego, pracę magisterską obronił w 1963. W 1959 ukończył kurs doskonalenia oficerów-wykładowców w OSL w Dęblinie. W 1971 został kierownikiem Cyklu Przedmiotów Społeczno-Politycznych Wyższej Oficerskiej Szkoły Lotniczej w Dęblinie, a w 1973 powierzono mu pełnienie obowiązków docenta - kierownika Cyklu Przedmiotów Społeczno-Politycznych. W 1974 uchwałą Rady Naukowej Wydziału Humanistycznego Uniwersytetu Marii Curie-Skłodowskiej w Lublinie otrzymał stopień doktora nauk humanistycznych. W 1975 został zastępcą komendanta uczelni ds. politycznych. Był wówczas zastępcą gen. bryg. pil. Józefa Kowalskiego.
Od czerwca 1979 do czerwca 1982 był szefem Katedry Teorii i Metodyki Pracy Partyjno-Politycznej w Siłach Zbrojnych w Wojskowej Akademii Politycznej im. Feliksa Dzierżyńskiego w Warszawie. W 1977 ukończył w tej uczelni kurs przeszkolenia szczebla operacyjnego. Od czerwca 1982 pełnił obowiązki, a od lipca 1983 do lutego 1987 roku był zastępcą dowódcy Wojsk Lotniczych do spraw politycznych (gen. dyw. Tytusa Krawczyca) w Poznaniu. 27 września 1984 na mocy uchwały Rady Państwa PRL otrzymał nominację na stopień generała brygady; nominację wręczył mu 10 października 1984 w Belwederze przewodniczący Rady Państwa prof. Henryk Jabłoński. W 1985 ukończył Wyższy Kurs Akademicki w Wojskowej Akademii Sztabu Generalnego Sił Zbrojnych ZSRR im. Woroszyłowa w Moskwie. Od lutego 1987, w związku z krytycznym stanem zdrowia gen. bryg. Ludwika Sobieraja pełnił obowiązki, a po jego śmierci w czerwcu 1987 został zastępcą komendanta do spraw politycznych Akademii Sztabu Generalnego WP im. gen. broni Karola Świerczewskiego w Rembertowie. Po zniesieniu aparatu partyjno-politycznego w WP (na mocy zarządzenia organizacyjnego szefa Sztabu Generalnego WP z 22 stycznia 1990 był zastępcą komendanta Akademii do spraw wychowawczych. Zwolniony do rezerwy 14 listopada 1990, pożegnany 16 listopada 1990 przez ministra obrony narodowej wiceadm. Piotra Kołodziejczyka w związku z zakończeniem zawodowej służby wojskowej. Został także pożegnany przez komendę i kadrę Wyższej Oficerskiej Szkoły Lotniczej.
W pracy naukowej, dydaktyczno-wychowawczej i publicystycznej zajmował się z pasją historią lotnictwa i szkolnictwa lotniczego oraz publicystyką wojskowo-polityczną i wychowania wojskowego. Głównym przedmiotem jego zainteresowania zarówno w sensie naukowym, jak też popularyzatorskim – była szkoła dęblińska i wojenne losy jej wychowanków. Temu też poświęcona jest jego bogata publicystyka, obejmująca trzy monografie i ponad 250 artykułów opublikowanych w czasopismach lotniczych, wydawnictwach okolicznościowych i prasie. W 1966 był współorganizatorem Zlotu Trzech Pokoleń Lotników - wychowanków szkoły dęblińskiej. Przyczynił się także do powstania muzeum szkoły (1969).
W stanie spoczynku działał w Klubie Generałów Wojska Polskiego oraz był członkiem Stowarzyszenia Seniorów Lotnictwa Wojskowego RP. Utrzymywał żywe kontakty z dęblińską uczelnią lotniczą, a w 75-lecie jej powstania został powołany do Honorowego Komitetu Naukowego konferencji poświęconej dziejom tej „Szkoły Orląt”. Pochowany na Cmentarzu Wojskowym na Powązkach w Warszawie (kwatera FII-3-10).
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Życie prywatne.
Syn Stanisława (1904-1989), robotnika i Bronislawy z domu Płonka (1902-1983).
Mieszkał w Warszawie. Od 1955 żonaty z Wiesławą Barbarą z domu Rogowską (1934-2020). Małżeństwo miało syna i córkę.

</doc>
<doc id="780414" url="https://pl.wikipedia.org/wiki?curid=780414" title="Ramnoza">
Ramnoza

Ramnoza (właśc. "L"-ramnoza) – organiczny związek chemiczny z grupy deoksycukrów, 6-deoksy-L-mannoza. Występuje w wielu roślinach w stanie wolnym oraz jako składnik glikozydów.

</doc>
<doc id="780422" url="https://pl.wikipedia.org/wiki?curid=780422" title="Borowec">
Borowec

Borowec () – bułgarski ośrodek wypoczynkowy w obwodzie sofijskim, na północnych zboczach Riły. Znajduje się 10 km od Samokowa, 73 km od Sofii i 125 km od Płowdiwu.
Borowec jest najstarszym bułgarskim kurortem zimowym z historią sięgającą 1897, został założony przez księcia Ferdynanda. W 1993 odbyły się tu mistrzostwa świata w biathlonie. W latach 80. i 90. były tu rozgrywane konkursy Pucharu Świata w narciarstwie alpejskim.
Jeden z hoteli i camping w miejscowości zostały zrealizowane przez poznański "Miastoprojekt".

</doc>
<doc id="780429" url="https://pl.wikipedia.org/wiki?curid=780429" title="Zygmunt Ledóchowski">
Zygmunt Ledóchowski

Zygmunt Ledóchowski (ur. 13 listopada 1898 w Warce, zm. 15 września 1965 w Gdańsku) – polski chemik, nauczyciel akademicki, żołnierz Armii Krajowej. Prezes Polskiego Towarzystwa Chemicznego , przewodniczący Gdańskiego Oddziału PTChem w latach 1949-1950 i 1957-1958, członek Komitetu Chemii i Technologii Organicznej PAN, Rady Naukowej Instytutu Farmaceutycznego w Warszawie.
Uczył się na prywatnych kompletach, do gimnazjum chodził w Gostyninie, później w Warszawie. Gimnazjum ukończył w 1918. Był absolwentem kierunku Chemia na Wydziale Filozoficznym Uniwersytetu Warszawskiego uzyskując dyplom magistra. Stopień naukowy doktora w zakresie chemii i fizyki na UW uzyskał 18 stycznia 1932 (promotor W. Lampe). Tytuł profesora nadzwyczajnego uzyskał na wniosek Politechniki Gdańskiej z dnia 12 września 1962.
Podczas pracy na Politechnice Gdańskiej wypromował 11 doktorów: Edward Borowski 1954, Z Borowska 1958, A. Ledóchowski 1960, E. Kozłowski 1961, Jerzy K. Konopa 1963, Jan F. Biernat 1964, J Szafranek 1965, F. Muzalewski 1965, M. Bogucka 1965, B. Sawicka 1965, G. Błotny 1966.
Był kontrolerem Okręgowej Izby Kontroli w Warszawie - prowadził inspekcje zakładów produkujących środki chemiczne.
W latach 1929-1934, 1940-1944, 1945-1947 pracował w Państwowym Zakładzie Higieny w Warszawie. W czasie okupacji hitlerowskiej działał w konspiracji. Prowadził badania i produkcję materiałów wybuchowych dla Armii Krajowej.
W latach 1945-1946 wykładał na Wydziale Lekarskim i Stomatologicznym Uniwersytetu Łódzkiego. W 1947 roku przeniósł się do Gdańska. Kierował Katedrą Technologii Środków Leczniczych na Wydziale Chemicznym Politechniki Gdańskiej od 1947 do 1965 (od 1 września 1947 na stanowisku kontraktowego profesora nadzwyczajnego). W 1963 został profesorem zwyczajnym. Od 1 maja 1965 do śmierci - czyli 15 września 1965 dziekan Wydziału Chemicznego Politechniki Gdańskiej.
Współpracował z Komitetem Nauk Chemicznych PAN, Polskim Towarzystwem Chemicznym oraz Instytutem Onkologii w Warszawie i Gliwicach. Duża część prac profesora opatentowana została w Polsce i innych krajach, w tym w USA, ZSRR i Japonii. Odznaczony Krzyżem Kawalerskim Orderu Odrodzenia Polski
Zmarł bezpotomnie w Gdańsku. Pochowany w grobowcu rodzinnym na cmentarzu parafialnym w Warce. Jedna z ulic w Warce nosi jego imię.
Zakres tematyki naukowej.
Chemia leków, nowe sulfamidy i sulfony przeciwgruźlicze, a od 1959 poszukiwanie związków przeciwnowotworowych wśród pochodnych akrydyny.
Specjalizował się w badaniu nad lekami nad najgroźniejszymi chorobami (gruźlica i nowotwory).

</doc>
<doc id="780437" url="https://pl.wikipedia.org/wiki?curid=780437" title="Karabin maszynowy XM214">
Karabin maszynowy XM214

XM214 (znany także jako GAU -2B/A) – amerykański prototypowy karabin maszynowy, zmniejszona wersja sześciolufowego km-u M134 Minigun, zaprojektowany przez firmę General Electric.
Podobnie jak Minigun był bronią napędową systemu Gatlinga, z wiązką 6 luf wprawianych w ruch obrotowy silnikiem elektrycznym, który napędzał także mechanizmy przeładowania broni. Dzięki temu, że różne lufy były przeładowywane niezależnie od siebie, broń osiągała bardzo wysoką szybkostrzelność, do 6000 strzałów na minutę.
Karabin strzelał standardowym nabojem M 193 kal. 5,56 mm. Lekki nabój okazał się nieprzydatny dla wojsk powietrznych, dla których, jako wyposażenie helikopterów i samolotów szturmowych, karabin był pierwotnie planowany. Wojska lądowe nie były zainteresowane bronią o tak wysokiej szybkostrzelności i karabin nie został wdrożony do produkcji seryjnej.

</doc>
<doc id="780441" url="https://pl.wikipedia.org/wiki?curid=780441" title="Hylobatidae">
Hylobatidae



</doc>
<doc id="780449" url="https://pl.wikipedia.org/wiki?curid=780449" title="Hamit Altıntop">
Hamit Altıntop

Hamit Altıntop (ur. 8 grudnia 1982 roku w Gelsenkirchen) – turecki piłkarz występujący na pozycji pomocnika bądź bocznego obrońcy. W 2011 roku otrzymał nagrodę Ferenca Puskása za najładniejszego gola w 2010 roku.
Kariera klubowa.
W początkach kariery występował razem z bratem Halilem w SG Wattenscheid 09, a następnie Schalke 04 Gelsenkirchen. Od 2007 do 2011 był zawodnikiem Bayernu Monachium. 19 maja 2011 roku podpisał czteroletni kontrakt z Realem Madryt, który wzmocnił na zasadzie wolnego transferu przed sezonem 2011/12. W barwach klubu ze stolicy Hiszpanii zadebiutował 27 września w domowym meczu Ligi Mistrzów z Ajaxem Amsterdam. Na boisko wszedł z ławki rezerwowych w 84 minucie zmieniając Mesuta Özila. W lidze hiszpańskiej zadebiutował w domowym meczu Real Madryt - Betis Sevilla zmieniając w 77 minucie Cristiano Ronaldo. 13 lipca 2012 roku został piłkarzem Galatasaray SK.

</doc>
<doc id="780451" url="https://pl.wikipedia.org/wiki?curid=780451" title="Mistrzostwa świata w saneczkarstwie">
Mistrzostwa świata w saneczkarstwie

Mistrzostwa świata w saneczkarstwie zostały rozegrane po raz pierwszy w 1955 roku w stolicy Norwegii – Oslo. W premierowych zawodach rozegrano trzy konkurencje: jedynki kobiet, jedynki mężczyzn oraz dwójki mężczyzn.
Początkowo rozgrywano zawody na torach naturalnych. Działo się tak do 1979 roku. Wtedy to rozegrano pierwsze mistrzostwa na sztucznym torze w Königssee.
Dotychczas dwukrotnie odwołano mistrzostwa świata. W 1956 roku zawody te nie odbyły się z uwagi na igrzyska olimpijskie w Cortinie d’Ampezzo. Jednak w programie tych igrzysk nie było saneczkarstwa, które weszło do programu olimpijskiego podczas ZIO 1964. Drugi raz mistrzostwa nie odbyły się w 1966 roku w miejscowości Friedrichroda w zachodniej części NRD. Ponadto podczas MŚ w 1959 roku nie odbyły się ślizgi dwójek mężczyzn z powodu niekorzystnej pogody, a w 2011 roku odwołano rywalizację drużynową z przyczyn technicznych.
Dwukrotnie mistrzostwa odbyły się w Krynicy. Pierwszy raz miało to miejsce w 1958 roku i trzecia edycja zawodów tego cyklu. Cztery lata później Krynica ponownie była gospodarzem mistrzostw.
Dotychczas najwięcej medali zdobyli reprezentanci Niemiec (w tym NRD i RFN): 257, w tym 107 złotych. Drugie miejsce pod tym względem zajmują Austriacy, z 84 medalami łącznie, w tym 22 złotymi. Polska znajduje się na czwartym miejscu, mając na koncie pięć złotych, sześć srebrnych i pięć brązowych medali.
W 2016 roku w Königssee po raz pierwszy rozegrano konkurencje sprintu jedynek kobiet i mężczyzn oraz sprintu męskich dwójek.
Tabela medalowa.
"Stan po MŚ 2017"

</doc>
<doc id="780461" url="https://pl.wikipedia.org/wiki?curid=780461" title="Bachus (ujednoznacznienie)">
Bachus (ujednoznacznienie)

Sztuka
Geografia
Inne

</doc>
<doc id="780469" url="https://pl.wikipedia.org/wiki?curid=780469" title="Adam Mniszewski">
Adam Mniszewski

Adam Mniszewski herbu Kościesza, zmarł bezpotomnie w 1610 r.
Właściciel Dóbr Mniszewskich, w skład których wchodziły również wsie, które odziedziczył po swojej matce (Skowera – wieś zaginiona, Gąski, Wolą Gąsaczyńską (teraz część Magierowej Woli) .
Był wojskim warszawskim w 1588 r., kasztelanem liwskim 1594 r. starostą czerskim w 1598 r. (ale bez wsi należących do starostwa, miał jurysdykcję grodzką i miejską). Był kasztelanem czerskim od 1607 r.
Majątek przekazał pasierbom Parysom (Adam, Stanisław, Zygmunt).

</doc>
<doc id="780476" url="https://pl.wikipedia.org/wiki?curid=780476" title="Krzysztof Jeżowski (ekonomista)">
Krzysztof Jeżowski (ekonomista)

Krzysztof Jeżowski (ur. 4 lipca 1917 we Lwowie, zm. 30 maja 1970 we Wrocławiu) – ekonomista, profesor wrocławskiej Wyższej Szkoły Ekonomicznej (dziś Akademia Ekonomiczna im. Oskara Langego).
Absolwent Akademii Handlu Zagranicznego we Lwowie. W latach 1946–1949 naczelnik Wydziału Samorządowego Biura Regionalnego Centralnego Urzędu Planowania, 1949–1950 kierownik Działu Planowania w tymże Biurze, 1950–1952 w Wojewódzkiej Komisji Planowania Gospodarczego we Wrocławiu. We wrocławskiej Wyższej Szkole Ekonomicznej w latach 1950–1951 dziekan Wydziału Planowania Przemysłu, od 1951 do 1955 oraz od 1956 do 1961 prorektor, a w latach 1955–1956 rektor tej uczelni. Inicjator powołania w 1954 Wydziału Inżynieryjno-Ekonomicznego Przemysłu Rolno-Spożywczego WSE.
Najmłodszy brat prof. Bogusławy Jeżowskiej-Trzebiatowskiej, Hanny (historyka) i Janiny (filozofa); ojciec Andrzeja i Małgorzaty. Zmarł na raka płuc w maju 1970.

</doc>
<doc id="780477" url="https://pl.wikipedia.org/wiki?curid=780477" title="François Bozizé">
François Bozizé

François Bozizé Yangouvonda, wym. [] (ur. 14 października 1946 w Mouili) – środkowoafrykański polityk, prezydent Republiki Środkowoafrykańskiej od 15 marca 2003. Władzę przejął w wyniku rebelii skierowanej przeciw prezydentowi Ange-Félixowi Patassé. W maju 2005 uzyskał elekcję w wyborach prezydenckich. 24 marca 2013 uciekł z kraju po zajęciu stolicy przez rebeliantów z ugrupowania Seleka.
Początki kariery politycznej.
François Bozizé urodził się w Gabonie, jako członek ludu Gbaja. Uczęszczał do szkoły wojskowej w Republice Środkowoafrykańskiej w mieście Bouar. W 1969 uzyskał stopień porucznika, a w 1975 został kapitanem. W 1978 został mianowany generałem przez Jean-Bédela Bokassę.
Po odsunięciu od władzy Bokassy przez Davida Dacko w 1979, Bozizé objął stanowisko ministra obrony.
Po przejęciu władzy przez André Kolingbę we wrześniu 1981, Bozizé objął funkcję ministra komunikacji. Jednakże 3 marca 1982 wziął udział w nieudanym zamachu stanu pod przewodnictwem Ange-Félixa Patassé i zmuszony był uciekać razem z setką innych żołnierzy na północ kraju. Po pewnym czasie uzyskał azyl we Francji. W lipcu 1989 został jednak aresztowany w Kotonu w Beninie, a następnie uwięziony i torturowany
Oskarżony został o planowanie zamachu stanu i w latach 1989-1991 przebywał w więzieniu. We wrześniu 1991 został uniewinniony i uwolniony z więzienia 1 grudnia 1991. Po zwolnieniu wyjechał jako uchodźca do Francji i przebywał tam przez prawie dwa lata.
Prezydent André Kolingba pod naciskiem państw europejskich i USA oraz na fali zmian demokratycznych na świecie, przeprowadził w Republice Środkowoafrykańskiej reformy polityczne i zezwolił na pluralizm polityczny. We wrześniu 1993 odbyły się w kraju demokratyczne wybory prezydenckie. Wziął w nich również udział François Bozizé jako kandydat niezależny. Uzyskał jednak tylko 1,5% głosów. Wybory w drugiej turze wygrał Ange-Félix Patassé. Bozizé był wówczas uważany za jednego z jego głównych zwolenników. Pomógł mu m.in. stłumić bunt wojskowych w 1996 i w 1997. Zajmował również stanowisku szefa sztabu sił zbrojnych.
Wojskowa rebelia.
François Bozizé z czasem zmienił jednak pozycje na scenie politycznej i wystąpił przeciw prezydentowi. 28 maja 2001 w kraju miała miejsce próba zamachu stanu przeciw władzy prezydenckiej, stłumiona dzięki pomocy oddziałów libijskich i kongijskich. Z powodu swego dwuznacznego zachowania w trakcie rebelii, Bozizé został usunięty ze sztabu armii w październiku 2001.
Walki wybuchły na nowo, gdy siły prezydenckie usiłowały aresztować Bozizé 3 listopada 2001. Próba ta zakończyła się niepowodzeniem, gdyż Bozizé zbiegł na północ, do Czadu. Starcia między siłami rządowymi a rebeliantami Bozizé trwały przez cały rok 2002. W październiku 2002 jego oddziały bezskutecznie próbowały opanować stolicę kraju, Bangi.
15 marca 2003 Bozizé odniósł ostateczny sukces i przejął władzę w republice podczas nieobecności w kraju prezydenta. Prezydent Patassé przebywał na spotkaniu w Nigrze, gdy siły rebeliantów opanowały stolicę wraz z lotniskiem, uniemożliwiając mu powrót. Patassé uszedł do Kamerunu, a następnie do Togo.
Prezydent.
W marcu 2004 François Bozizé na stanowisko premiera kraju wyznaczył Abela Goumbę, zastępując go w grudniu 2003 Célestinem Gaombaletem. 5 grudnia 2004 w ogólnokrajowym referendum przyjęta została nowa konstytucja. Zachęcony tym sukcesem Bozizé, wbrew wcześniejszym zapowiedziom, ogłosił swój start w wyborach prezydenckich.
W pierwszej turze wyborów, 13 marca 2005 zajął pierwsze, zdobywając 43% głosów. W drugiej turze, 8 maja zwyciężył z wynikiem 64,6% głosów, pokonując Martina Ziguélé. 11 czerwca 2005 został zaprzysiężony na stanowisku prezydenta.
Po objęciu urzędu szefa państwa, Bozizé objął również funkcję ministra obrony, którą sprawuje do dziś. W czerwcu 2005 nowym premierem kraju mianował Éliego Doté. Od 1 stycznia do 31 marca 2006 zarządzał krajem za pomocą dekretów prezydenckich.
W styczniu 2008 w Republice Środkowoafrykańskiej wybuchnął strajk pracowników służb państwowych, domagających się wypłaty zaległych wynagrodzeń. W tych okolicznościach prezydent Bozizé mianował nowym szefem rządu Faustina-Archange Touadérę. W nowym rządzie stanowisko wiceministra obrony objął syn prezydenta, Francis Bozizé.
W celu zakończenia niestabilności politycznej w Republice Środkowoafrykańskiej, w 2008 w Gabonie odbyły się trzy konferencje międzynarodowe z udziałem prezydenckiej partii rządzącej, ugrupowań opozycyjnych oraz przedstawicieli ONZ, UE i Międzynarodowej Organizacji Frankofonii. 21 czerwca 2008 w Libreville podpisano "wszechstronne porozumienie pokojowe", które kończyło polityczny konflikt między dwoma stronami po tym, jak Bozizé przejął władzę w 2003 w wyniku zamachu stanu. Dodatkowo zakładało objęcie amnestią wszystkich więzionych członków opozycji, co otwierało drogę pod dalsze wielostronne negocjacje. W wyniku prowadzonych od 8 do 20 grudnia rozmów w Bangi, w dniu 20 grudnia 2008 opozycja i obóz prezydencki podpisali ostateczne porozumienie pokojowe. Przewidywało ono włączenie do rządu przedstawicieli opozycji, zorganizowanie wyborów parlamentarnych w 2009 i prezydenckich w 2010 oraz utworzenie specjalnej komisji nadzorującej wprowadzanie w życie porozumienia.
Po roku urzędowania, 18 stycznia 2009 prezydent Bozizé rozwiązał rząd Touadéry, aby na jego miejsce powołać nowy rząd jedności narodowej. 19 stycznia 2009 prezydent Bozizé na czele nowego gabinetu ponownie postawił niezależnego Touadérę. Tego samego dnia został powołany cały 31-osobowy gabinet. Część miejsc objęli w nim członkowie APRD (Powszechna Armia na rzecz Odnowy Republiki i Demokracji) oraz dwóch innych partii opozycyjnych.
10 grudnia 2012 rebelianci z koalicji Seleka rozpoczęli rebelię zmierzającą do obalenia prezydenta Bozizé. Po kilkutygodniowych walkach Seleka zajęła większość kraju i zmierzała ku stolicy. W tym momencie rolę mediatora w konflikcie podjęła Wspólnota Gospodarcza Państw Afryki Środkowej (ECCAS), z inicjatywy której 11 stycznia 2013 podpisano w Libreville porozumienie na podstawie którego rebelianci zrezygnowali z żądania ustąpienia prezydenta, którego kadencja została ustalona do 2016. Bozizé zrekonstruował rząd, powołując na stanowisko premiera Nicolasa Tiangaye'a i Michela Djotodię jako wicepremiera. Ponadto miały zostać powołane nowe struktury armii narodowej w skład których znaleźć się mieli rebelianci z Seleki.
Jednak 22 marca 2013 rebelianci oskarżyli Bozizé'a o złamanie ustaleń z Libreville i wznowili natarcie na Bangi. Po trzech dniach walk zajęli stolicę, z której Bozizé uciekł przez Zongo do Demokratycznej Republiki Konga. Jeszcze tego samego dnia czyli 24 marca 2013 lider Seleki, Michel Djotodia mianował się prezydentem kraju.

</doc>
<doc id="780482" url="https://pl.wikipedia.org/wiki?curid=780482" title="Daiting">
Daiting

Daiting – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Monheim. Leży na Wyżynie Frankońskiej, na terenie Parku Natury Dolina Altmühl, około 12 km na północny wschód od Donauwörth.
Dzielnice.
W skład gminy wchodzą następujące dzielnice:
Polityka.
Wójtem gminy jest Johann Roßkopf, rada gminy składa się z 8 osób.

</doc>
<doc id="780485" url="https://pl.wikipedia.org/wiki?curid=780485" title="Riccardo Broschi">
Riccardo Broschi

Riccardo Broschi (ur. ok. 1698 w Neapolu, zm. 1756 w Madrycie) – włoski kompozytor późnego baroku i brat słynnego śpiewaka-kastrata Farinelliego.
Życiorys.
Riccardo Broschi urodził się jako pierwsze z trojga dzieci Salvatora Broschi i Cateriny Barrese. Przytaczana data urodzin pochodzi z wpisu dokonanego 6 listopada 1725 roku gdzie Riccardo był świadkiem na ślubie swojej siostry Dorotei oraz Giovan-Domenico Pisaniego:
"Ja, Riccardo Broschi, Neapolitańczyk, syn Salvatora, stwierdzam, że jestem maestro di capella w wieku ok. 27 lat".
W Neapolu studiował sztukę kompozytorską w Conservatorio Santa Maria w Loreto, po czym tworzył w Neapolu. Jesienią 1725 roku w teatrze Fiorentini wystawił swoją pierwszą i jedyną operę buffa – "La vecchia sorda". Riccardo Broschi stał się słynny na całą Europę dzięki ariom skomponowanym dla swego brata Farinellego i przez niego śpiewanych m.in. w Londynie i Madrycie. Broschi skomponował między 1728 a 1735 rokiem osiem oper bohaterskich. Na pierwszy występ Farinellego w Londynie, który odbył się 29 października 1734 roku w King’s Theatre, skomponował słynną arię "Son qual nave ch’agitata (Jako statek unoszę się na falach)". Na swój angielski debiut Farinelli wybrał operę Hassego "Artaserse", wykonaną w formie pasticcio z ariami N. Porpory, R. Broschiego i innych kompozytorów. Z listów Farinellego wiadomo, że w 1735 roku Broschi mieszkał w Mediolanie w strasznej nędzy. Farinelli wspomógł brata finansowo, wysyłając mu 40 cekinów. W listopadzie 1736 od diuka Karola Aleksandra Wirtemberskiego otrzymał posadę "compositore di musica (kompozytora muzyki)" z pensją 1200 guldenów rocznie. Na dworze w Stuttgarcie wystawił skomponowaną w Mediolanie dwa lata wcześniej operę "Adriano in Siria". Śmierć diuka 12 marca 1737 roku spowodowała utratę posady już od 1 kwietnia 1737 roku. Broschi wrócił do Neapolu i od tej pory żył z przypadkowych zarobków. W tym czasie Broschi został poproszony o skomponowanie kilku arii do pasticcio "Demetrio" L. Leo, za które otrzymał 30 dukatów. W 1739 roku przyjął nawet posadę szafarza win w Neapolu. W latach 40. XVIII wieku przeniósł się do Madrytu, do swego brata. Niestety nic nie wiadomo o jego muzycznej aktywności w czasie pobytu w Hiszpanii.
Twórczość.
Większa część dorobku muzycznego Riccardo Broschiego nie zachowała się do naszych czasów. Najsłynniejsze jego arie takie jak "Son qual nave ch’agitata" z opery "Artaserse" Hassego oraz dwie arie z opery "Idaspe" – "Ombra fedele anch’io" oraz "Qual guerriero in campo armato" zyskały wielką popularność, m.in. Antonio Vivaldi wykorzystał ostatnią z nich w swoim pasticcio "Bajazet" RV 703 z 1735 roku. Broschi korzystał z materiału innych kompozytorów, co było ogólnie przyjęte w tych czasach, lecz czynił to szczególnie często. Cieszył się opinią bardzo dobrego kompozytora. Riccardo Broschi został bardzo negatywnie przedstawiony w filmie "" z (1994) roku, jako twórca mierny, słaby psychicznie i zazdrosny. W opinii znawców tematu ocena ta jest wielce niesprawiedliwa. Broschi nigdy też nie był osobiście w Londynie. Za najlepsze dzieło Broschiego uchodzi aria "Ombra fedele anch'io" z opery "Idaspe", które to dzieło sceniczne zyskało pochwały muzykologów. Wiele dzieł Broschiego pozostaje do dziś niezbadanych.

</doc>
<doc id="780488" url="https://pl.wikipedia.org/wiki?curid=780488" title="Ken’ichi Suzumura">
Ken’ichi Suzumura

 – japoński seiyū, aktualnie współpracujący z agencją Arts Vision. Zadebiutował rolą Morleya w anime Macross 7. Przyjaźni się z Takahiro Sakurai oraz z Hiroki Takahashi. Obecnie należy do grupy STA MEN wraz z Junichi Suwabe, Daisuke Kishio, Hiroki Takahashi, Hiroyuki Yoshino, Makoto Yasumura i Kōsuke Toriumi. Ma dwójkę rodzeństwa – młodszego brata Masakiego oraz siostrę Shizukę. W 2008 roku wygrał w drugiej edycji konkursu Seiyu Awards w kategorii 'Najlepsza radiowa osobowość'. Wraz z Takahiro Sakurai stworzył zespół o nazwie R-16 i wydał 2 single.
8 sierpnia 2011 Suzumura poślubił japońską seiyū i piosenkarkę, Maayę Sakamoto.

</doc>
<doc id="780491" url="https://pl.wikipedia.org/wiki?curid=780491" title="Rögling">
Rögling

Rögling – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Monheim. Leży na Wyżynie Frankońskiej, na terenie Parku Natury Dolina Altmühl, około 20 km na północny wschód od Donauwörth.
Polityka.
Wójtem gminy jest Maria Mittl, poprzednio urząd ten obejmował Stefan Dums, rada gminy składa się z 8 osób.

</doc>
<doc id="780492" url="https://pl.wikipedia.org/wiki?curid=780492" title="Fabryka Maszyn Żniwnych">
Fabryka Maszyn Żniwnych

Fabryka Maszyn Żniwnych im. Marcelego Nowotki „Agromet” w Płocku (FMŻ) – jedyny polski producent kombajnów zbożowych serii "Vistula" i "Bizon" oraz innych maszyn żniwnych. Powstała po połączeniu warsztatów naprawczych i fabryk narzędzi rolniczych.
Początki sięgają roku 1870, kiedy to Mojżesz Szyja Sarna założył fabrykę maszyn i urządzeń rolniczych, zlokalizowaną pomiędzy ulicami: Sienkiewicza, Bielską i Królewiecką. Produkowała m.in. pługi i sieczkarnie, a także zajmowała się też remontami maszyn w tartakach, browarach, gorzelniach i innych.
Podczas II wojny światowej zakłady te zostały przejęte przez Niemców i połączone w lutym 1940 w jeden warsztat, który nazywał się "Landmaschinen Fabrik Plock Maschinen-Industrie". Od tego czasu produkowano wyposażenie na potrzeby Wehrmachtu.
6 lutego 1945 decyzją Pełnomocnika Resortu Gospodarki Narodowej i Finansów utworzono Płockie Zakłady Maszynowe w Płocku. W czerwcu 1945 wystartowała w zakładach produkcja maszyn rolniczych (wialni, młocarni, kieratów, sieczkarni, śrutowników). Przyłączono do nich również przedsiębiorstwo "Autohof" zajmujące się naprawą samochodów. Minister Przemysłu i Handlu w dniu 15 września 1948 zakłady te przemianował na Fabrykę Maszyn Żniwnych. W 1953 nadano fabryce imię Marcelego Nowotki i zaczęto budowę nowych hal produkcyjnych przy ul. Otolińskiej 25. Następna reorganizacja miała miejsce w 1974, wtedy ten zakład został połączony z Państwowym Ośrodkiem Maszynowym w Żurominie – przedsiębiorstwo nazywało się Fabryka Maszyn Żniwnych im. Marcelego Nowotki „Agromet” w Płocku, a nadzór nad nim miał Minister Przemysłu Maszynowego.
W fabryce rozpoczęto produkować serie kombajnów o nazwie Bizon. Nazywały się tak, ponieważ wyglądem bardzo przypominają bizona – dużego, parzystokopytnego ssaka z rodziny wołowatych. Filia w Żurominie miała własną strukturę organizacyjną do 1991, wtedy nastąpiło rozdzielenie zakładów i na jej bazie utworzono Zakłady Metalowe „Wkra”. W połowie lat 50. XX wieku FMŻ już była krajowym monopolistą w produkcji kombajnów zbożowych, pod koniec lat 80. XX wieku posiadała monopolistyczną sieć handlową Przedsiębiorstwo Handlu Sprzętem Rolniczym „Agroma” na tzw. zamówienia rządowe. Przy fabryce działała przyzakładowa szkoła zawodowa – od 1961 r. jako Zasadnicza Szkoła Zawodowa oraz od 1969 Zakład Doświadczalny przekształcony pod koniec 1971 w Ośrodek Badawczo-Rozwojowy (istniał do 16 lutego 1982).
Zmiany społeczno-gospodarcze na przełomie lat 1989/1990 załamały sprzedaż kombajnów „Bizon”. Znacznie spadła liczba produkowanych w Płocku kombajnów (1989 – 5847 szt., 1993 – 195 szt.), między innymi główny odbiorca – państwowe gospodarstwa rolne zostały zlikwidowane, rolnicy indywidualni kupowali głównie maszyny używane. Fabryka Maszyn Żniwnych nie przetrwała zmian ustrojowych. Od 1990 podjęto działania restrukturyzacyjne, sprowadzające się do utworzenia 1 grudnia 1992 z rentownej części zakładu spółki prawa handlowego „Bizon”. 22 kwietnia 1993 FMŻ poddano programowi naprawczemu, ustanawiając nad nią zarząd komisaryczny. W wyniku reorganizacji na bazie wydziałów produkcyjnych powołano spółkę "Maszyny Żniwne". 5 stycznia 1996 roku właścicielami spółki Bizon stały się Bank Handlowy (85 proc. udziałów) oraz Sipma (15 proc. udziałów). 1 lipca 1996 z powodu zadłużenia postawiono ją w stan likwidacji. W okresie tym działała pod nazwą "Fabryka Maszyn Żniwnych w Płocku w likwidacji".
10 czerwca 1998 Sąd Wojewódzki w Płocku ogłosił upadłość przedsiębiorstwa. Proces upadłościowy zakładu FMŻ zakończył się w styczniu 2001 i został poprzedzony likwidacją w lipcu 2000 spółki „Maszyny Żniwne”.
W 1998 roku firma New Holland, należąca do koncernu Fiata, kupiła ponad 90 proc. udziałów w płockiej spółce Bizon od Handlowy-Inwestycje należąca do Banku Handlowego. Nowo utworzona spółka została nazwana "New Holland BIZON". W 2002 r. zmieniono nazwę firmy na CNH Polska Sp. z o.o. Od 2014 roku spółka działa pod nazwą CNH Industrial Polska Sp. z o.o.
Obecnie w Płocku są produkowane kombajny zbożowe New Holland z serii TC: TC4.90, TC5.70, TC5.80, TC5.90, TC5.90 Hillside; CX: CX5, CX6 i CH7.70 Crossover Harvesting, prasy rolujące oraz zespoły żniwne do kombajnów Case IH i New Holland. 

</doc>
<doc id="780495" url="https://pl.wikipedia.org/wiki?curid=780495" title="Madonna z Dzieciątkiem i kotkiem">
Madonna z Dzieciątkiem i kotkiem

Madonna z Dzieciątkiem i kotkiem – obraz namalowany w 1478 r. przez włoskiego artystę renesansowego, Leonarda da Vinci. Istnienie obrazu jest udokumentowane tylko rysunkami.
Rysunek był wykonywany szybko i dość niestarannie. Madonna i Dzieciątko są ujęte w swobodny sposób. Z wyważonych ruchów postaci promieniuje życie. Maria jest ukazana niemal jak dziewczynka.

</doc>
<doc id="780499" url="https://pl.wikipedia.org/wiki?curid=780499" title="John Grinder">
John Grinder

John Grinder (ur. 10 stycznia 1940) – amerykański publicysta, lingwista oraz współtwórca (z Richardem Bandlerem) programowania neurolingwistycznego.
Ukończył psychologię na Uniwersytecie w San Francisco w latach sześćdziesiątych. Podczas zimnej wojny służył w Zielonych Beretach w Europie. Był również pracownikiem wywiadu amerykańskiego. Po powrocie do kariery naukowej pod koniec lat 60., Grinder poświęcił się studiom lingwistycznym, uzyskując tytuł doktora językoznawstwa na uniwersytecie w San Diego. Jako językoznawca, współpracował z Noamem Chomskym w zakresie składni, rozwijając jego teorię. Od lat 70. zajmuje się programowaniem neurolingwistycznym.

</doc>
<doc id="780500" url="https://pl.wikipedia.org/wiki?curid=780500" title="Tagmersheim">
Tagmersheim

Tagmersheim – gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Monheim. Leży na Wyżynie Frankońskiej, na terenie Parku Natury Dolina Altmühl, około 18 km na północny wschód od Donauwörth.
Podział administracyjny.
W skład gminy wchodzą następujące części gminy:
Tagmersheim, Blossenau.
Oświata.
W gminie znajduje się przedszkole (50 miejsc) oraz szkoła (4 nauczycieli i 72 uczniów).

</doc>
<doc id="780502" url="https://pl.wikipedia.org/wiki?curid=780502" title="Australian Open 2007">
Australian Open 2007

Australian Open 2007 – pierwszy w sezonie wielkoszlemowy turniej tenisowy, który rozegrano w dniach 15–28 stycznia na twardych kortach Melbourne Park.
Tytułów w grze pojedynczej bronili Szwajcar Roger Federer i Francuzka Amélie Mauresmo. Federer wywalczył kolejne, dziesiąte wielkoszlemowe zwycięstwo. Mauresmo niespodziewanie przegrała z Czeszką Lucie Šafářovą, a nową mistrzynią australijskich kortów została Amerykanka Serena Williams.
Podczas zawodów na kortach Melbourne Park po raz pierwszy zagościł system challenge, pozwalający na komputerowe sprawdzenie śladu po piłce. Został zamontowany na jednym obiekcie, na głównym korcie Rod Laver Arena. Zgodnie z zasadami, zawodnik otrzymywał dwie szanse sprawdzenia śladu podczas jednego seta i dodatkową możliwość w tie-breaku. Problemy z systemem pojawiły się między innymi w trakcie jednego z meczów Amélie Mauresmo. Francuzka poprosiła o sprawdzenie piłki, która jej zdaniem wylądowała poza liniami kortu. Obraz komputerowy pokazał piłkę na aucie, ale wyświetlił komunikat „in”, co oznacza, że piłka była w korcie. System przydał się także Rosjaninowi Maratowi Safinowi, który podczas jednego meczu kilkanaście razy udowodnił sędziom, że nie posiadają jastrzębiego oka, co potem skomentował podczas konferencji prasowej.
Podczas pierwszych dni turnieju niespodziewanie doszło do walk pomiędzy kibicami serbskimi, greckimi i chorwackimi. W zamieszki interweniowała policja stanu Wiktoria.
W czasie turnieju wielokrotnie występowały problemy z pogodą. Przez pierwsze dni kilku zawodników skreczowało z powodu udarów słonecznych. Melbourne nawiedzały także opady deszczu. Pomimo anomalii pogodowych organizatorzy nie zawsze podejmowali decyzję o zasłonięciu dachu na głównych kortach, co budziło wiele niezadowolenia u zawodników, którzy albo ślizgali się na niewysuszonych liniach, albo nie wytrzymywali upałów.

</doc>
<doc id="780503" url="https://pl.wikipedia.org/wiki?curid=780503" title="Goryl nizinny">
Goryl nizinny

Goryl nizinny ("Gorilla gorilla") – gatunek ssaka naczelnego z podrodziny Homininae w obrębie rodziny człowiekowatych (Hominidae), najliczniejszy z goryli. Liczebność jego populacji była szacowana na ok. 100 tys., jednak po odnalezieniu na północy Konga kolejnych 125 tys. liczba ta wzrosła do 175-225 tys. W marcu 2012 roku ogłoszono w Nature zsekwencjonowanie genomu tego gatunku.
Zasięg występowania.
Goryl nizinny występuje w środkowej Afryce zamieszkując w zależności od podgatunku:
Taksonomia.
Gatunek po raz pierwszy naukowo opisał w 1847 roku amerykański przyrodnik Thomas Staughton Savage nadając mu nazwę "Troglodytes gorilla". Holotyp pochodził z Mpongwe, w Gabonie. 
W 2001 roku w Ebo Forest w zachodnim Kamerunie odkryto niewielką populację goryli, geograficznie pośrednią między podgatunkami "gorilla" i "diehli". Potrzebne są analizy genetyczne, aby ustalić, czy goryle z Ebo stanowią odrębną grupę taksonomiczną. Autorzy "Illustrated Checklist of the Mammals of the World" rozpoznają dwa podgatunki.
Morfologia.
Długość ciała (bez ogona) samców 103–107 cm, wysokość w pozycji stojącej samic 109–152 cm, samców 138–180 cm; masa ciała samic 57–73 kg, samców 145–191 kg. Goryl nizinny jest nieco mniejszy od goryla górskiego. 
Goryl nizinny ma szeroką, dobrze umięśnioną klatkę piersiową i grubą szyję. Również jego ręce i stopy są mocno zbudowane i bardzo umięśnione. Futro, które pokrywa całe ciało goryla nizinnego z wyjątkiem twarzy, wnętrza dłoni i podeszew stóp, ma kolor od ciemnoszarego do ciemnobrązowego. Włosy na głowie mają często odcień rudobrązowy. Podobnie jak u innych gatunków goryli futro dorosłego samca goryla nizinnego w dolnej części grzbietu ma kolor srebrzysty.
Głowa goryla nizinnego jest większa i grubsza niż u innych gatunków goryli. Charakterystyczne są jego wyraziste, mocno wystające brwi.
Odległość między kciukiem i pozostałymi palcami stopy jest większa niż u innych gatunków goryli.
Dieta goryli nizinnych składa się głównie z owoców, termitów i mrówek. W poszukiwaniu owoców przemierzają dziennie średnio ok. 1 km, a obszar ich aktywności obejmuje powierzchnię od 7-14 km².
Ekologia.
Goryl nizinny ("Gorilla gorilla") występuje w nizinnych lasach tropikalnych oraz bagnach. Spotykany jest na wysokościach od poziomu morza do 1600 m n.p.m. Na obszarze jego występowania nie ma dużego zagęszczenia skupisk ludzkich.
Status ochronny.
"G. gorilla" został wpisany do Czerwonej Księgi IUCN jako gatunek krytycznie zagrożenia wyginięciem w najbliższej przyszłości. Objęty jest również Konwencją CITES.

</doc>
<doc id="780505" url="https://pl.wikipedia.org/wiki?curid=780505" title="Gorilla gorilla">
Gorilla gorilla



</doc>
<doc id="780507" url="https://pl.wikipedia.org/wiki?curid=780507" title="Łuska (dermatologia)">
Łuska (dermatologia)

Łuska (łac. "squama") – w dermatologii, złuszczająca się warstwa rogowa. Może być wynikiem zejścia stanu zapalnego bądź nadmiernego (hiperkeratoza) lub nieprawidłowego (parakeratoza) rogowacenia. Przykładem choroby z hiperkeratozą jest łuszczyca, do dyskeratoz należy m.in. choroba Dariera.

</doc>
<doc id="780512" url="https://pl.wikipedia.org/wiki?curid=780512" title="Droga wojewódzka nr 924">
Droga wojewódzka nr 924

Droga wojewódzka nr 924 (DW924) – droga wojewódzka łącząca Kuźnię Nieborowską z Żorami.

</doc>
<doc id="780514" url="https://pl.wikipedia.org/wiki?curid=780514" title="Idaspe">
Idaspe

Idaspe – opera sceniczna skomponowana w typowym dramatycznym, pociągłym stylu neapolitańskim w 1730 roku. Skomponował ją Riccardo Broschi (1698-1756), włoski kompozytor późnego baroku, brat słynnego śpiewaka-kastrata Carlo Broschiego znanego pod pseudonimem Farinelli. Z opery tej pochodzi aria "Ombra fedele anch'io".

</doc>
<doc id="780516" url="https://pl.wikipedia.org/wiki?curid=780516" title="Auhausen">
Auhausen

Auhausen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Oettingen in Bayern. Leży około 33 km na północny zachód od Donauwörth, nad rzeką Wörnitz, przy linii kolejowej Nördlingen - Gunzenhausen.
Dzielnice.
W skład gminy wchodzą następujące dzielnice:
Auhausen, Dornstadt, Lochenbach.
Polityka.
Wójtem gminy jest Wilhelm Dorner, rada gminy składa się z 12 osób.
Oświata.
W gminie znajduje się przedszkole (50 miejsc).

</doc>
<doc id="780520" url="https://pl.wikipedia.org/wiki?curid=780520" title="Agnieszka Lê Thị Thành">
Agnieszka Lê Thị Thành

Św. Agnieszka Lê Thị Thành (Bà Ðê) (znana również jako Agnieszka Ðê) (wiet. Anê Lê Thị Thành) (ur. ok. 1781 r. w Bái Điền w Wietnamie – zm. 12 lipca 1841 r. w Nam Định w Wietnamie) – męczennica, święta Kościoła katolickiego.
Życiorys.
Agnieszka Lê Thị Thành urodziła się w Bái Điền w rodzinie chrześcijańskiej. Gdy była dzieckiem rodzina przeniosła się do Phúc Nhạc. W wieku 17 lat została wydana za mąż za rolnika Nguyễn Văn Nhất. Mieli dwóch synów (Đê i Trân) oraz cztery córki (Thu, Năm, Nhiên i Nụ). Ponieważ miejscowe zwyczaje pozwalały nazywać rodziców imieniem najstarszego dziecka jest ona też znana jako św. Đê. Małżeństwo było religijne i w tym duchu wychowywało swoje dzieci. Podczas prześladowań chrześcijan w Wietnamie w marcu 1841 r. w Phúc Nhạc ukrywało się czterech księży – jeden z nich w domu Agnieszki Lê Thị Thành. Została razem z nim aresztowana, a dom został przeszukany i obrabowany przez żołnierzy. Więźniów zabrano do Nam Định. Próbowano skłonić ją do wyrzeczenia się wiary. Była wielokrotnie torturowana. W więzieniu zachorowała na dyzenterię i zmarła 12 lipca 1841 r.
Dzień wspomnienia.
24 listopada w grupie 117 męczenników wietnamskich
Proces beatyfikacyjny i kanonizacyjny.
Beatyfikowana 2 maja 1909 r. przez Piusa X w grupie 20 męczenników wietnamskich. Kanonizowana przez Jana Pawła II 19 czerwca 1988 r. w grupie 117 męczenników wietnamskich (jest jedyną kobietą w tej grupie).

</doc>
<doc id="780522" url="https://pl.wikipedia.org/wiki?curid=780522" title="Ehingen am Ries">
Ehingen am Ries

Ehingen am Ries, Ehingen a.Ries – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Oettingen in Bayern. Leży około 30 km na północny zachód od Donauwörth.
Dzielnice.
W skład gminy wchodzą następujące dzielnice:
Polityka.
Wójtem gminy jest Paul Fackler, rada gminy składa się z 8 osób.
Oświata.
W gminie znajduje się przedszkole (50 miejsc i 35 dzieci).

</doc>
<doc id="780525" url="https://pl.wikipedia.org/wiki?curid=780525" title="Agnieszka Kim Hyo-ju">
Agnieszka Kim Hyo-ju

Św. Agnieszka Kim Hyo-ju (kor. 김효주 아녜스) (ur. 1816 r. w Bamseom, Korea, zm. 3 września 1839 r. w Seulu) – męczennica, święta Kościoła katolickiego.
Życiorys.
Urodziła się w rodzinie niechrześcijańskiej, ale jej matka wcześnie zaczęła interesować się religią katolicką, natomiast ojciec nie chciał nic o tym słyszeć. Po jego śmierci matka zaczęła praktykować katolicyzm razem z szóstką dzieci. Wkrótce po chrzcie Agnieszka, Kolumba i ich siostra Klara złożyły ślub dziewictwa. Ich matka uważała, że powinny wyjść za mąż, ale nie zdołała przekonać do tego córek. Ażeby uwydatnić swoje postanowienie ścięły włosy, co wówczas w Korei znaczyło, że są zamężne. Zamieszkały w domu ich starszego brata w Yongmori niedaleko Seulu. Poświęciły się rozwijaniu życia duchowego przez modlitwy, post 2 razy w tygodniu, czytanie książek religijnych, odmawianie różańca i pomaganie ludziom będącym w potrzebie. Okoliczni katolicy podziwiali ich dobroć i przykładne życie i okazywali im dużo szacunku. W 1839 r. w Korei rozpoczęły się prześladowania i aresztowano wielu katolików. Siostry nie bały się jednak i codziennie modliły za uwięzionych. Agnieszka Kim Hyo-ju i jej siostra Kolumba Kim Hyo-im zostały aresztowane w maju. Były wielokrotnie okrutnie torturowane, żeby wyrzekły się wiary. 3 września 1839 r. Agnieszka Kim Hyo-ju została ścięta w Seulu w miejscu straceń za Małą Zachodnią Bramą razem z 5 innymi katolikami (Marią Pak K'ŭn-agi, Barbarą Kwŏn Hŭi, Janem Pak Hu-jae, Barbarą Yi Chŏng-hŭi i Marią Yi Yŏn-hŭi).
Dzień obchodów.
20 września (w grupie 103 męczenników koreańskich).
Proces beatyfikacyjny i kanonizacyjny.
Beatyfikowana 5 lipca 1925 r. przez Piusa XI, kanonizowana 6 maja 1984 r. przez Jana Pawła II w grupie 103 męczenników koreańskich.

</doc>
<doc id="780528" url="https://pl.wikipedia.org/wiki?curid=780528" title="Hainsfarth">
Hainsfarth

Hainsfarth – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Oettingen in Bayern. Leży około 30 km na północny zachód od Donauwörth, przy drodze B466 i linii kolejowej Nördlingen - Gunzenhausen.
Polityka.
Wójtem gminy jest Klaus Engelhardt, poprzednio urząd ten obejmował Franz Bodenmüller, rada gminy składa się z 12 osób.
Oświata.
W gminie znajduje się przedszkole oraz szkoła podstawowa (4 nauczycieli i 66 uczniów).

</doc>
<doc id="780531" url="https://pl.wikipedia.org/wiki?curid=780531" title="Megesheim">
Megesheim

Megesheim – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Oettingen in Bayern. Leży około 25 km na północny zachód od Donauwörth.
Dzielnice.
W skład gminy wchodzą następujące dzielnice:
Polityka.
Wójtem gminy jest Karl Kolb, rada gminy składa się z 8 osób.
Oświata.
W gminie znajduje się przedszkole oraz szkoła podstawowa (7 nauczycieli i 137 uczniów).

</doc>
<doc id="780535" url="https://pl.wikipedia.org/wiki?curid=780535" title="Merw">
Merw



</doc>
<doc id="780536" url="https://pl.wikipedia.org/wiki?curid=780536" title="Munningen">
Munningen

Munningen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Oettingen in Bayern. Leży około 25 km na północny zachód od Donauwörth, nad rzeką Wörnitz.
Dzielnice.
W skład gminy wchodzą następujące dzielnice:
Polityka.
Wójtem gminy jest Friedrich Hertle, rada gminy składa się z 12 osób.

</doc>
<doc id="780537" url="https://pl.wikipedia.org/wiki?curid=780537" title="Rock ’n’ Roll (album Johna Lennona)">
Rock ’n’ Roll (album Johna Lennona)

Rock ’n’ Roll – wydany w 1975 roku album muzyczny autorstwa Johna Lennona. Zawiera on covery rockowych piosenek z lat 50. i 60. XX wieku
Historia powstawania.
Podczas, gdy John Lennon był ciągle atakowany przez amerykańskie władze w celu jego deportacji, szef wytwórni muzycznej Roulette Records - Morris Levy - oskarżył go o plagiat. W pewnym wywiadzie Lennon powiedział, że inspiracją dla jego piosenki "Come Together" (wydanej na albumie zespołu The Beatles "Abbey Road") był utwór Chucka Berry’ego "You Can't Catch Me". Zapożyczył z niego melodię oraz jedną linijkę tekstu („Here come old flat-top"). Levy, po oskarżeniu, postanowił dogadać się z Lennonem, w wyniku czego zawarto umowę. John miał na swoim następnym albumie studyjnym umieścić trzy piosenki, do których prawa autorskie posiadał Levy. Po przejrzeniu katalogu utworów Levy’ego, Lennon postanowił wydać cały album zawierający covery piosenek swoich idoli z młodzieńczych lat.
Po tym jak Lennon przeszedł w stan separacji z żoną, wraz z asystentką i kochanką, May Pang, zamieszkał w Los Angeles. Tam, z producentem Philem Spectorem, zaczął prace nad nowym albumem. Charakter obu panów zamienił sesje nagraniowe w studiach A&amp;M Records w ciągłe imprezy, z obecnością dużej ilości alkoholu. Gdy sytuacja zaczęła przybierać groźną formę, włodarze studiów nagraniowych postanowili zakazać dalszych prac. Po tym wydarzeniu Phil zniknął wraz z całym materiałem jaki udało się do tamtego czasu nagrać, a Lennon wrócił wraz z Pang do Nowego Jorku, aby zacząć pracę nad swoim następnym albumem. Tuż przed tym jak Lennon zaczął nagrywać "Walls and Bridges" odnalazły się zgubione taśmy, które przysłał Spector. John postanowił jednak nie przerywać prac nad płytą i odłożył zgubę do dopracowania na później. Kiedy wydał "Walls and Bridges" wrócił do materiału, który nagrywał niemal rok wcześniej, odkrywając, że pijackie sesje nie przyniosły spektakularnych efektów. John najął tych samych muzyków co przy poprzednim albumie i w zaledwie kilka dni dokończył "Rock ’n’ Roll".
Wydanie.
Umowa między Lennonem i Levym zawarta została po wydaniu albumu "Mind Games" i przewidywała, że na następnym albumie zostaną wydane trzy piosenki z katalogu Levy’ego. Ze względu na to, że na albumie "Walls and Bridges" została wydana tylko jedna piosenka z tegoż katalogu ("Ya-Ya"), był on niezadowolony i domagał się wyjaśnień. Lennon przedstawił mu sprawę ze zniknięciem nagrań i powiedział, że już pracuje nad wydaniem całego albumu. Levy otrzymał kopię nagrań, które wkrótce miały znaleźć się na "Rock ’n’ Roll". Zaproponował wtedy Lennonowi układ polegający na wyminięciu kontraktu podpisanego z EMI i wydaniu płyty na własną rękę, w wytwórni Levy’ego, co dałoby im obu większe zyski. EMI i Apple oczywiście nie zgodziły się na taki krok i propozycja Morrisa została odrzucona. Wtedy postanowił on wydać album "Roots", którego podstawą była kopia nagrań przekazana mu przez Lennona. Okładkę płyty zdobiła niedbała fotografia, a wydaniem zajęła się jego własna firma fonograficzna - Adam VIII.
Wydana przez EMI i Apple płyta okazała się kolejnym hitem Lennona plasując się na szóstym miejscu, zarówno brytyjskich jak i amerykańskich list przebojów (w USA płyta zdobyła status złotej). Utwór "Stand by Me" także okazał się niemałym sukcesem będąc na liście dwudziestu najchętniej kupowanych singli. Lennon dołączył do płyty teksty wszystkich utworów, biografie pierwotnych wykonawców, oraz swoje własne uwagi i przemyślenia dotyczące piosenek. Dłużące się prace i zamieszanie wokół sesji nagraniowych spowodowały, że płyta straciła swoją innowacyjność, dlatego że w tym samym czasie wielu innych muzyków wydawało podobne albumy.
Niedługo po tym jak wydano płytę, Yoko Ono odkryła, że jest w ciąży. Lennon nie chcąc dopuścić do utraty dziecka (po trzech wcześniejszych nieudanych ciążach Yoko), postanowił odejść od świata muzyki i show-biznesu. 9 października 1975 roku przyszedł na świat jego drugi syn - Sean Lennon. Wydarzenie to spowodowało, że aż przez pięć lat John nie nagrał żadnej nowej płyty, a nawet, jak sam mówił, nie ściągał przez ten czas gitary ze ściany.
W roku 2004 Ono nadzorowała prace nad reedycją albumu. Do nowej wersji dodano cztery bonusowe piosenki nagrane w roku 1973 z Philem Spectorem. Kilka innych utworów z sesji do "Rock ’n’ Roll" umieszczono także na płytach "Menlove Ave." i "John Lennon Anthology".
Lista utworów.
"Rock ’n’ Roll".
Wszystkie utwory wyprodukowane przez Johna Lennona, poza zaznaczonymi.

</doc>
<doc id="780540" url="https://pl.wikipedia.org/wiki?curid=780540" title="Akatalazja">
Akatalazja

Akatalazja (choroba Takahary, ang. acatalasia, Takahara disease) – rzadka choroba metaboliczna spowodowana brakiem białka enzymu katalazy w erytrocytach i fibrocytach. Jest dziedziczona w sposób autosomalny recesywny. W stosunku do częstości występowania w innych rejonach świata choroba ta jest częsta w populacji japońskiej (heterozygoty stanowią tam 0,09–1,4%). Przyczyną akatalazji jest mutacja w genie katalazy w "locus" 11p13.
Do objawów choroby należą owrzodzenia podudzi, owrzodzenia błony śluzowej jamy ustnej, skłonność do wczesnego wypadania zębów, martwica języka i migdałków. 
Chorobę jako pierwszy opisał w 1948 roku japoński otolaryngolog, Shigeo Takahara.

</doc>
<doc id="780541" url="https://pl.wikipedia.org/wiki?curid=780541" title="Goryl górski">
Goryl górski

Goryl górski ("Gorilla beringei") – gatunek ssaka naczelnego z podrodziny Homininae w obrębie rodziny człowiekowatych (Hominidae). Jest największą małpą człekokształtną – dorosły samiec może ważyć od 150-200 kg. Od goryli nizinnych różni się dłuższymi i ciemniejszymi włosami.
Zasięg występowania.
Goryl górski występuje w Afryce Środkowej i Wschodniej zamieszkując w zależności od podgatunku:
Taksonomia.
Gatunek po raz pierwszy naukowo opisał w 1903 roku niemiecki zoolog Paul Matschie nadając mu nazwę "Gorilla beringeri". Holotyp pochodził z Mount Sabyinyo, w Rwandzie. 
Goryle z Bwindi Impenetrable National Park w południowo-zachodniej Ugandzie są obecnie wymieniane jako podgatunek "beringei". Ich mtDNA nie różni się od "beringei" w regionie wulkanicznym Wirunga, ale morfologicznie bardziej przypominają podgatunek "graueri". Potrzebne są dalsze badania, aby wyjaśnić ich taksonomię. Autorzy "Illustrated Checklist of the Mammals of the World" rozpoznają dwa podgatunki.
Morfologia.
Długość ciała (bez ogona) 101–120 cm, wysokość w pozycji stojącej samic 130–150 cm, samców 159–196 cm; masa ciała samic 60–98 kg, samców 120–209 kg. 
Tryb życia.
Grupa rodzinna goryli górskich składa się z dorosłego samca, kilku samic i młodych w różnym wieku. Takiej grupie, liczącej od 2-30 osobników, przewodzi samiec, którego można rozpoznać po białej sierści na grzbiecie. Są to dojrzałe samce liczące powyżej 10 lat (wówczas osiągają dojrzałość płciową), nazywane "srebrzystogrzbietymi". Stada goryli górskich są uporządkowane hierarchicznie według wieku samców. Stado prowadzi powolny tryb życia, a członkowie stada nie oddalają się od niego. Porozumiewają się gestami i odgłosami, przy czym repertuar znaków jest ubogi. Agresja występuje rzadko.
Samice osiągają dojrzałość płciową w wieku ok. 6 lat. Ciąża trwa 9 miesięcy. Młode goryle po urodzeniu ważą ponad 2 kg.
Młode samice po osiągnięciu dojrzałości porzucają macierzyste stado i poszukują innych haremów. Nieliczne młode samce pozostają w haremie jako samce podporządkowane, oczekując na przejęcie stada po śmierci ojca, większość z nich wędruje samotnie i próbuje zwerbować wolne samice do własnego haremu. Współpraca między samicami jest rzadkością – niekiedy pojawia się w czasie, kiedy migrują pomiędzy stadami, poza tymi przypadkami rywalizują one pomiędzy sobą o względy dominującego samca. W czasie rui obrzęk sromowy jest 
u nich nieznaczny.
W niewoli goryle żyją do ok. 35 lat.
Odniesienia w kulturze masowej.
Badaniami goryli górskich zajmowała się m.in. Dian Fossey.
Media:
Zagrożenie wymarciem.
Do 2010 roku goryle górskie były szybko wymierającym gatunkiem. Ich populacja liczyła około 600 osobników. Dzięki poprawie warunków życia i zmniejszeniu zagrożenia od strony ludzi liczba tych ssaków wzrosła o 25% (stan na czerwiec 2018 r.).

</doc>
<doc id="780543" url="https://pl.wikipedia.org/wiki?curid=780543" title="Choroba Takahary">
Choroba Takahary



</doc>
<doc id="780545" url="https://pl.wikipedia.org/wiki?curid=780545" title="Igor Michalski">
Igor Michalski

Igor Michalski (ur. 10 stycznia 1957 w Sopocie) – polski aktor teatralny i filmowy, reżyser teatralny, w latach 1980–1982 aktor Teatru im. Wojciecha Bogusławskiego w Kaliszu, w latach 1982–2006 aktor Teatru Wybrzeże w Gdańsku, w latach 2007–2013 dyrektor Teatru im. Wojciecha Bogusławskiego w Kaliszu i Kaliskich Spotkań Teatralnych, od 2014 dyrektor Teatru Muzycznego im. Danuty Baduszkowej w Gdyni.
Życiorys.
Igor Michalski jest synem aktorów Stanisława Michalskiego i Sabiny Mielczarek. W 1980 ukończył studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi. W tym samym roku debiutował rolą Janka w „Nowych szatach króla” według Hansa Christiana Andersena w reżyserii Bogdana Toszy na scenie Teatru im. Wojciecha Bogusławskiego w Kaliszu, którego aktorem pozostał do 1982 i w którym występował pod nazwiskiem "Igor Mielczarek".
W latach 1982–2006 był aktorem Teatru Wybrzeże w Gdańsku, gdzie zagrał m.in. we „Wszystko dobre, co się dobrze kończy” (Król) i „Ryszard III” (Stalney) Williama Shakespearea, „Trzy siostry” (Solony) i „Mewa” (Ilja Szamrajew) Antoniego Czechowa, „Noże w kurach” (Gilbert) Davida Harrowera. Współpracował (jako asystent reżysera) z Anną Augustynowicz. W 2003 w Teatrze Muzycznym w Gdyni reżyserował „Sceny miłosne dla dorosłych” Zbigniewa Książka.
W latach 2007–2014 był dyrektorem Teatru im. Wojciecha Bogusławskiego w Kaliszu, od 2008 był dyrektorem Kaliskich Spotkań Teatralnych.
W filmie debiutował w 1984 w „Czasie dojrzewania” w reżyserii Mieczysława Waśkowskiego. Od tego czasu grał u takich reżyserów jak Kazimierz Kutz („Wkrótce nadejdą bracia”), Barbara Sass („Pajęczarki”), Magdalena Łazarkiewicz („Drugi brzeg”) czy Robert Gliński („Wróżby Kumaka”). Występował również w serialu „Radio Romans” (1994–1995) oraz w spektaklach Teatru Telewizji.
Od 2005 współpracuje z Piotrem Rubikiem, występując jako narrator w oratoriach "Tu Es Petrus" i "Psałterz wrześniowy".
Podczas 50. jubileuszowych Kaliskich Spotkań Teatralnych w 2011, świętujący 30-lecie pracy artystycznej, z rąk marszałka województwa wielkopolskiego Marka Woźniaka odebrał nadany przez ministra kultury i dziedzictwa narodowego Bogdana Zdrojewskiego Srebrny Medal „Zasłużony Kulturze Gloria Artis”.
Mąż aktorki Doroty Kolak. Ojciec aktorki Katarzyny Z. Michalskiej.

</doc>
<doc id="780546" url="https://pl.wikipedia.org/wiki?curid=780546" title="Gorilla beringei">
Gorilla beringei



</doc>
<doc id="780562" url="https://pl.wikipedia.org/wiki?curid=780562" title="Johan Helmich Roman">
Johan Helmich Roman

Johan Helmich Roman (ur. 26 października 1694 w Sztokholmie, zm. 20 listopada 1758 w Haraldsmåla koło Kalmaru) – szwedzki kompozytor późnego baroku. Członek Królewskiej Szwedzkiej Akademii Nauk.
Życiorys.
W Londynie uczyli go Johann Christoph Pepusch i Attilio Ariosti. Romana nazywano ojcem muzyki szwedzkiej lub „szwedzkim Händlem”, zarówno z powodu jego wybitnych umiejętności kompozytorskim, jak i inspirowania się muzyką Händla. Roman był tak jak Händel zwolennikiem polifonii włoskiej, takiej jakiej hołdowali Domenico Scarlatti i Giovanni Battista Pergolesi.
Najsłynniejszym dziełem Romana jest "Drottningholmsmusik" z 1744, 24-częściowa suita, skomponowana z okazji ślubu szwedzkiego następcy tronu Adolfa Fryderyka z siostrą Fryderyka II Pruskiego, Ludwiką Ulryką (Lovisa Ulrika).
Roman był mistrzem wielu gatunków muzyki instrumentalnej i wirtuozem skrzypiec, dobrym oboistą i dyrygentem. Organizował w Sztokholmie pierwsze publiczne koncerty. W ostatnich latach życia podupadł na zdrowiu (m.in. miał problemy ze słuchem) i wyjechał na południe Szwecji. Zmarł na raka.
Profesor Ingmar Bengtsson skatalogował dzieła Romana używając numerów BeRI.

</doc>
<doc id="780563" url="https://pl.wikipedia.org/wiki?curid=780563" title="Uczniowski klub sportowy">
Uczniowski klub sportowy

Uczniowski klub sportowy – szczególny rodzaj klubu sportowego, który m.in. zajmuje się szkoleniem młodzieży.
Członkami uczniowskiego klubu sportowego mogą być w szczególności uczniowie, rodzice i nauczyciele.
Historia.
Pierwsze UKS powstały w 1994 roku. Ich pomysłodawcą był prezes PKOl, Stanisław Stefan Paszczyk.
Wielkim zaangażowaniem w rozwój UKSów wykazał się przewodniczący Sejmowej Komisji ds. Młodzieży, Kultury Fizycznej i Sportu; Marek Wielgus. Był on, wraz z Lesławem Ćmikiewiczem, jednym z pierwszych założycieli UKSów oraz inicjatorem zorganizowania turnieju mini piłki nożnej dla dzieci, zrzeszonych w UKS-ach. Taki turniej to obecny Turniej im. Marka Wielgusa.
Zasady tworzenia UKS.
Aby założyć UKS potrzeba:

</doc>
<doc id="780572" url="https://pl.wikipedia.org/wiki?curid=780572" title="Running Free">
Running Free

Running Free (ang. "Na Wolności") – pierwszy singel brytyjskiej heavymetalowej grupy Iron Maiden. Został wydany 8 lutego 1980 na płycie winylowej. Piosenkę napisali Paul Di’Anno i Steve Harris. Pojawia się ona jako czwarta ścieżka debiutanckiego albumu Iron Maiden – Iron Maiden.
Singel został wydany także w wersji koncertowej.
Piosenka opowiada o zakłopotanym szesnastolatku, który podrywa kobietę w barze, przez co zyskuje sobie nieprzychylność ludzi, przed którymi ucieka potem na pick-upie, spędza noc w więzieniu w Los Angeles, po czym kontynuuje ucieczkę. Utwór znany jako jeden z bardziej zbliżonych do tradycyjnego rocka kawałków grupy.
Utwór został zamieszczony na albumach koncertowych "Maiden Japan", "Live After Death", "A Real Dead One", "Live at Donington", "Beast Over Hammersmith" i "BBC Archives" (w 2 wersjach). Oficjalne kompilacje zawierające „Running Free” to "Best of the Beast" i "The Essential Iron Maiden".
Na stronie B płyty znajduje się „Burning Ambition” (ang. "paląca ambicja") jedna z wcześniejszych kompozycji Steve’a Harrisa z czasów, gdy grał on w zespole Gypsy’s Kiss.

</doc>
<doc id="780573" url="https://pl.wikipedia.org/wiki?curid=780573" title="Paul Kagame">
Paul Kagame

Paul Kagame(ur. 23 października 1957 w Gitaramie) – rwandyjski polityk, założyciel i lider Rwandyjskiego Frontu Patriotycznego, w latach 1994–2000 wiceprezydent i minister obrony, od 24 marca 2000 prezydent Rwandy (do 22 kwietnia 2000 pełniący obowiązki).
W latach 2018–2019 przewodniczący Unii Afrykańskiej. 
Młodość i pobyt w Ugandzie.
Paul Kagame urodził się w rodzinie pochodzącej z plemienia Tutsi w 1957 roku w Gitaramie w Prefekturze Południowej w Rwandzie. W listopadzie 1959 roku w Rwandzie doszło do rewolty, wznieconej przez plemię Hutu i obalenia króla Kigeli V. W wyniku walk śmierć poniosło 150 tysięcy osób, w tym wiele z plemienia Tutsi. Setki tysięcy Tutsi zmuszonych było uciekać do sąsiedniej Ugandy i Burundi. Wśród nich była także rodzina Kagame, która w 1960 roku opuściła Rwandę i uciekła na północ do Ugandy. W 1962 roku osiedliła się w obozie dla uchodźców w Gahunge, w którym Paul Kagame spędził lata swojego dzieciństwa. Uczęszczał tam do "Ntare Secondary School" w mieście Mbarara.
W 1979 roku Kagame rozpoczął swoją karierę wojskową. Wstąpił wówczas do Narodowej Armii Oporu (NRA, "National Resistance Army"), dowodzonej przez Yoweri Museveniego. Spędził w jej szeregach kilka lat, walcząc jako partyzant przeciw rządowi prezydenta Ugandy Miltona Obote w wojnie powszechnie określanej jako tzw. wojna w buszu.
W lipcu 1985 roku Obote został pozbawiony władzy w wyniku zamachu stanu, dokonanego przez generała Tito Okello. W 1986 roku Narodowy Ruch Oporu odsunął od władzy Okello, a Yoweri Museveni objął stanowisko prezydenta Ugandy.
W 1985 roku Kagame, razem z przyjacielem Fredem Rwigemą, założył Rwandyjski Front Patriotyczny (RPF, "Rwandan Patriotic Front"), który utworzyli głównie rwandyjscy uchodźcy Tutsi, walczący wcześniej w szeregach NRA. RPF rezydował w Ugandzie, a w 1986 roku Kagame został szefem jego wywiadu wojskowego.
Walki i wojna domowa w Rwandzie.
W październiku 1990 roku, w czasie gdy Paul Kagame przebywał na szkoleniu wojskowym w Fort Leavenworth w Kansas w USA, siły RPF dokonały inwazji na Rwandę. W walkach zginął Rwigema, a Kagame został nowym dowódcą Frontu. Inwazja Rwandyjskiego Frontu Patriotycznego powtórzyła się rok później, a Rwanda pogrążyła się w wojnie domowej.
Zakończenie walk przyniosło dopiero porozumienie w Aruszy (Tanzania), podpisane 4 sierpnia 1993. Zakładało ono włączenie RPF do rządu jedności narodowej, udział RPF w obradach parlamentu oraz przeprowadzenie w ciągu 22 miesięcy wyborów generalnych. Jednak pomimo porozumienia konflikt między Hutu i Tutsi nie został rozwiązany i tlił się nadal.
6 kwietnia 1994 w Kigali doszło do zestrzelenia samolotu z prezydentem Rwandy Juvénalem Habyarimaną i prezydentem Burundi Cyprienem Ntaryamirą na pokładzie. Hutu oskarżyli Tutsi o śmierć prezydenta i rozpoczęli ich eksterminację, co doprowadziło do wybuchu wojny domowej i rozpoczęcia jednego z największych ludobójstw XX wieku. W ciągu 100 dni walk zamordowano od 800 tysięcy do 1 mln Tutsi. W lipcu 1994 roku RPF pod dowództwem Kagame ostatecznie pokonał wojska rządowe Rwandy, bojówki Interahamwe oraz Impuzamugambi i przejął władzę w kraju. W obawie przed zemstą tysiące Hutu opuściło kraj i uciekło do sąsiedniego Zairu.
Prezydentem Rwandy w lipcu 1994 roku został Pasteur Bizimungu. 19 lipca 1994 mianował on Paula Kagame wiceprezydentem i ministrem obrony. Obie funkcje Kagame pełnił do marca 2000 roku.
Jako wiceprezydent i minister obrony, Kagame był szczególnie aktywny podczas I wojny domowej w sąsiedniej Demokratycznej Republice Konga w latach 1996–1997, a następnie w czasie II wojny domowej w tym kraju w latach 1998–2003, w której Rwanda wspierała w walkach bojowników z plemienia Tutsi w walkach z organizacjami partyzanckimi Hutu – uchodźcami z Rwandy.
Prezydentura.
17 kwietnia 2000 Kagame został wybrany prezydentem przez Zgromadzenie Narodowe, po usunięciu z tego stanowiska Pasteura Bizimungu. Powodem odsunięcia go od władzy był konflikt Bizimungu z Kagame. 22 kwietnia 2000 został uroczyście zaprzysiężony na stanowisku.
25 sierpnia 2003 w kraju przeprowadzono wybory prezydenckie, w których Kagame zdobył 95% głosów poparcia i został wybrany szefem państwa na 7-letnią kadencję.
W czasie prezydentury Kagame doszło do szczególnego pogorszenia stosunków rwandyjsko-francuskich. W marcu 2004 roku Kagame publicznie skrytykował Francję za brak zaangażowania w przeciwdziałanie ludobójstwu w Rwandzie, co wywołało pierwszy poważny kryzys dyplomatyczny. W listopadzie 2006 roku Rwanda zerwała stosunki dyplomatyczne z Francją i nakazała opuszczenie kraju w ciągu 24 godzin przez dyplomatów francuskich po tym, jak francuski sąd oskarżył 9 wysokich rangą urzędników rwandyjskich o dokonanie zamachu na samolot prezydenta Habyarimany w kwietniu 1994 roku z rozkazu Kagame.
Jako prezydent zarządził, by w Rwandzie nie używać pojęć określających przynależność etniczną, co ma posłużyć zakopaniu przepaści między Tutsi i Hutu. Walczył z nienawiścią etniczną, przestępczością, korupcją, rozbudowywał sieć dróg, inwestował w oświatę, usprawnił administrację. Dzięki podniesieniu kraju z ruiny, Kagame mimo autokratycznego stylu rządzenia i wprowadzenia dyktatury monopartyjnej stał się faworytem państw Zachodu i przyciągał tamtejszych inwestorów.
W styczniu i w lutym 2009 roku rwandyjskie wojska wzięły udział w ofensywie w Demokratycznej Republice Kongo przeciw siłom FLDR.
W maju 2010 roku prezydent Kagame został kandydatem RPF w wyborach prezydenckich. W wyborach 9 sierpnia 2010 naprzeciw niego stanęło jeszcze troje kontrkandydatów, wszyscy wywodzący się z partii wspierających politykę RPF. Według oficjalnych wyników zdobył 93,08% głosów poparcia, uzyskując tym samym reelekcję na drugą 7-letnią kadencję. Opozycja uznała wybory za „grę pozorów” i odrzuciła ich wyniki, oskarżając władze o tłamszenie w kraju demokracji. 
W wyborach prezydenckich 4 sierpnia 2017 Paul Kagame został wybrany na trzecią kadencję, po zdobyciu ponad 98% głosów.
Życie prywatne.
Kagame jest od 1989 roku żonaty z Jeanette Nyiramongi. Mają czwórkę dzieci.

</doc>
<doc id="780580" url="https://pl.wikipedia.org/wiki?curid=780580" title="Pachnidło (film)">
Pachnidło (film)

Pachnidło (ang. "Perfume: The Story of a Murderer") – francusko-hiszpańsko-niemiecki film fabularny z 2006 roku w reżyserii Toma Tykwera. Film powstał na podstawie powieści "Pachnidło" Patricka Süskinda. Za sprzedaż praw autorskich pisarz otrzymał około 10 000 000 euro. Film kręcono m.in. w Barcelonie, Monachium, Gironie i we Francji.
Film opowiada historię Jana Baptysty Grenouille'a – obdarzonego węchem absolutnym człowieka, który zostaje seryjnym mordercą i zabija piękne kobiety, aby stworzyć swój idealny zapach. Akcja filmu toczy się w XVIII-wiecznej Francji.

</doc>
<doc id="780583" url="https://pl.wikipedia.org/wiki?curid=780583" title="Cewnik Tenckhoffa">
Cewnik Tenckhoffa

Cewnik Tenckhoffa (ang. Tenckhoff catheter) – cewnik używany w dializie otrzewnowej, zawiera pierścienie z dakronu.

</doc>
<doc id="780584" url="https://pl.wikipedia.org/wiki?curid=780584" title="Pan troglodytes">
Pan troglodytes



</doc>
<doc id="780590" url="https://pl.wikipedia.org/wiki?curid=780590" title="Maeve Binchy">
Maeve Binchy

Maeve Binchy (ur. 28 maja 1939 w Dalkey, zm. 30 lipca 2012 w Dublinie) – irlandzka pisarka.
Zaczynała jako dziennikarka w "The Irish Times".
W Polsce w latach 1997-2004 wydano 11 książek Maeve Binchy.
Jej powieści opowiadają głównie o Irlandii, jej miastach i wsiach, burzliwym rozwoju w ostatnich dziesięcioleciach i stosunku do dawnego kolonizatora - Wielkiej Brytanii.

</doc>
<doc id="780592" url="https://pl.wikipedia.org/wiki?curid=780592" title="Barbara Nowak (samorządowiec)">
Barbara Nowak (samorządowiec)

Barbara Nowak (ur. 28 czerwca 1953 w Poznaniu) – polska samorządowiec, w latach 2002–2018 burmistrz Połczyna-Zdroju.
Życiorys.
Jest absolwentką Politechniki Poznańskiej. Mieszka w Połczynie-Zdroju.
W okresie od 8 lipca 1983 do 26 maja 1986 pełniła obowiązki zastępcy naczelnika Połczyna-Zdroju, następnie od 1 sierpnia 1996 do 17 listopada 2002 – pełniła funkcję zastępcy burmistrza Połczyna-Zdroju. 10 listopada 2002 r. została wybrana w wyborach samorządowych na burmistrza gminy Połczyn-Zdrój. Stanowisko objęła po złożeniu ślubowania na sesji Rady Miejskiej w Połczynie-Zdroju 18 listopada 2002 roku.
W wyborach samorządowych, które odbyły się dnia 12 listopada 2006 r., uzyskała 62,19% głosów, wygrywając je w I turze głosowania.
Ponownie wygrała wybory w 2014 roku. Funkcję tę pełniła do 22 listopada 2018 roku.

</doc>
<doc id="780606" url="https://pl.wikipedia.org/wiki?curid=780606" title="Simon Fourcade">
Simon Fourcade

Simon Fourcade (ur. 25 kwietnia 1984 w Perpignan) – francuski biathlonista, pięciokrotny medalista mistrzostw świata.
Kariera.
Pierwsze sukcesy w karierze osiągnął w 2002 roku, kiedy na mistrzostwach świata juniorów w Ridnaun zdobył srebrny medal w sprincie w kategorii juniorów młodszych. Na rozgrywanych rok później mistrzostwach świata juniorów w Kościelisku zwyciężył w biegu indywidualnym. Ponadto podczas mistrzostw świata juniorów w Haute Maurienne w 2004 roku wygrał sprint i bieg pościgowy oraz był drugi w biegu indywidualnym, a na mistrzostwach świata juniorów w Kontiolahti w 2005 roku był najlepszy w biegu pościgowym oraz drugi w sprincie i sztafecie.
W Pucharze Świata zadebiutował 11 marca 2004 roku w Oslo, kiedy zajął 54. miejsce w sprincie. Pierwsze punkty zdobył dwa dni później, zajmując 27. miejsce w biegu pościgowym. Na podium zawodów tego cyklu pierwszy raz stanął 1 marca 2007 roku w Lahti, kończąc rywalizację w biegu indywidualnym na drugiej pozycji. Rozdzielił tam na podium swego rodaka Raphaëla Poirée i Niemca Alexandra Wolfa. W kolejnych startach jeszcze osiem razy stanął na podium, jednak nie odniósł zwycięstwa – 6 razy był drugi i 2 razy trzeci. Najlepsze wyniki osiągnął w sezonie 2011/2012, kiedy piąte ósme miejsce w klasyfikacji generalnej, a w klasyfikacji biegu indywidualnego zdobył Małą Kryształową Kulę.
Na mistrzostwach świata w Pjongczangu w 2009 roku wspólnie z Marie-Laure Brunet, Sylvie Becaert i Vincentem Defrasne wywalczył złoty medal w sztafecie mieszanej. Był to pierwszy w historii złoty medal dla Francji w tej konkurencji. Kolejne dwa medale zdobył na mistrzostwach świata w Ruhpolding w 2012 roku. Najpierw zajął drugie miejsce w biegu indywidualnym, plasując się między Jakovem Fakiem ze Słowenii i Czechem Jaroslavem Soukupem. Następnie razem z kolegami z reprezentacji drugi był też w sztafecie. W sztafecie mężczyzn zdobył jeszcze dwa medale: srebrny na mistrzostwach świata w Novym Měscie w 2013 roku i brązowy podczas mistrzostw świata w Kontiolahti dwa lata później.
W 2006 roku wystartował na igrzyskach olimpijskich w Turynie, gdzie zajął 31. miejsce w biegu indywidualnym. Na rozgrywanych cztery lata później igrzyskach w Vancouver zajął między innymi 14. miejsce w biegu masowym i szóste w sztafecie. Brał też udział w igrzyskach olimpijskich w Soczi w 2014 roku, plasując się na 13. pozycji w biegu indywidualnym, 36. w sprincie i 18. w biegu pościgowym, a biegu masowego nie ukończył.
Jest podoficerem Francuskich Sił Zbrojnych.
Po sezonie 2018/2019 zakończył sportową karierę.
Jego młodszy brat Martin także jest biathlonistą.

</doc>
<doc id="780610" url="https://pl.wikipedia.org/wiki?curid=780610" title="Rafael Correa Delgado">
Rafael Correa Delgado



</doc>
<doc id="780621" url="https://pl.wikipedia.org/wiki?curid=780621" title="Johann Adolf Hasse">
Johann Adolf Hasse

Johann Adolf Hasse (ur. ok. 25 marca 1699 w Bergedorfie, zm. 16 grudnia 1783 w Wenecji) – niemiecki kompozytor doby późnego baroku. Pod koniec życia dostosował swą muzykę do stylu klasycystycznego. Obok Georga Philippa Telemanna Hasse był w swych czasach uważany za największego z kompozytorów niemieckich.
Życiorys.
Hasse urodził się 25 marca 1699 r. w Bergedorfie niedaleko Hamburga, gdzie ojciec nauczył go podstaw muzyki. Obdarzony ładnym tenorem, poświęcił się karierze śpiewaczej i przystąpił do trupy artystycznej, którą kierował Reinhard Keiser, i w którego orkiestrze Händel grał nieco wcześniej drugie skrzypce. Hasse odniósł sukces i został zatrudniony w operze dworskiej księstwa Brunszwik-Lüneburg. Tam debiutował jako kompozytor oper ("Antigonus" 1723). Książę sfinansował dalszą naukę Hassego w Italii. W 1724 roku Hasse odwiedził Neapol i uczył się u Nicola Porpory, z którym nie zgadzał się w wielu kwestiach muzycznych, a także innych. W Neapolu jego przyjacielem i przez jakiś czas przewodnikiem muzycznym został Alessandro Scarlatti. Dzięki niemu Hasse mógł wystawić operę, którą śpiewali potem Farinelli i słynna śpiewaczka Tesi.
Hasse stał się popularny i zaczął komponować dla królewskiej opery w Neapolu. W 1726 udał się na objazd całych Włoch. W Wenecji (1727) poznał słynną śpiewaczkę, w której się zakochał. Faustina Bordoni (urodzona w Wenecji w 1693 r.) wyszła za niego w 1730 roku.
Król Polski August II Mocny zaprosił słynną parę do Drezna. W 1731 August II mianował Hassego "królewsko-polskim i elektorsko-saskim kapelmistrzem" ("Königlich-Polnischer und Kurfürstlich-Sächsischer Kapellmeister"). Hasse pozostał tam dwa lata, po czym wrócił do Włoch, a stamtąd podążył do Londynu. W Londynie od 1733 przyłączył się do Porpory konkurującego z Händlem. Pozostał tam jednak tylko tak długo, jak wystawiano tam napisaną przez Hassego w 1730 roku operę "Artaserse" (pierwsze wystawienie Wenecja 1730).
Faustina stała się ulubienicą publiczności i (kochliwego) elektora. Zrozpaczony Hasse mógł widywać się z żoną jedynie czasami. Dopiero w 1739 roku, gdy August II już nie żył, Hasse zdecydował osiedlić się w Dreźnie na stałe. Mieszkali tam z żoną do 1763 roku, gdy wycofali się z aktywnego życia artystycznego. Żyli odtąd z dość wysokiej renty. Jednak nie na długo zadowalało to energicznego Hassego, który pojechał z rodziną do Wiednia, gdzie wystawił swą ostatnią operę "Ruggiero" (1771). W Wiedniu wysłuchał też dzieła czternastoletniego Mozarta, o którym stwierdził, że „ten młodzik przebije nas wszystkich”. Na życzenie żony powrócili do Wenecji, gdzie Hasse zmarł w 1783 roku.
Pobyty w Warszawie.
W okresie służby dla Augusta III Hasse osobiście nadzorował i prowadził premiery swych oper przeznaczonych dla Drezna, jednak czas, gdy dwór króla przenosił się do Warszawy, kompozytor na ogół wykorzystywał, by wraz z Faustiną podróżować do Włoch i tam wystawiać swe dzieła. Udokumentowany źródłowo jest tylko jeden pobyt Hassego w Warszawie w latach 1762–1763, lecz Alina Żórawska-Witkowska, badaczka polskiej kultury muzycznej w XVIII w., wysuwa hipotezę, iż mógł bywać w tym mieście także w 1754, 1759, 1760 i 1761 przy okazji wystawień tu swych oper. Jedna z nich, "Zenobia", powstała specjalnie z myślą o królewskim teatrze w Warszawie (tzw. Operalni) i tu miała swą premierę w 1761 z okazji urodzin króla. Inne opery Hassego, które po drezdeńskich premierach wystawiano (nierzadko w postaci zaadaptowanej do lokalnych warunków) w Warszawie, to m.in. "Nitteti", "Demofoonte", "Artaserse", "Semiramide riconosciuta, Il trionfo di Clelia", "Ciro riconosciuto "oraz "Il re pastore, "a także serenata "Sogno di Scipione" oraz oratoria (szczególnym powodzeniem cieszyło się "I pellegrini al sepolcro di Nostro Signore" oraz "Cantico de’ tre fanciulli"). Nie są potwierdzone pobyty Hassego w innych polskich ośrodkach, lecz nie można wykluczyć, iż mógł towarzyszyć Augustowi III podczas jego wizyt na magnackich dworach.
Dzieła.
Jego dzieła to 120 oper, wiele oratoriów, kantat, mszy i najróżniejsze utwory instrumentalne. Podczas oblężenia Drezna przez Prusaków w 1760 roku większość jego manuskryptów, zgromadzonych do wspólnego wydania pod elektorskim patronatem, spłonęła. Niektóre jednak, jak opera "Alcide al Bivio" (1760), przetrwały i zostały opublikowane. Ich oryginały znajdowały się w bibliotekach Wenecji i Drezna.

</doc>
<doc id="780629" url="https://pl.wikipedia.org/wiki?curid=780629" title="Mazaniec">
Mazaniec

Mazaniec – wieś w Polsce położona w województwie łódzkim, w powiecie pajęczańskim, w gminie Siemkowice. Miejscowość wchodzi w skład sołectwa Lipnik.
W latach 1975–1998 miejscowość należała administracyjnie do województwa sieradzkiego.

</doc>
<doc id="780634" url="https://pl.wikipedia.org/wiki?curid=780634" title="Rak pustelnik">
Rak pustelnik



</doc>
<doc id="780639" url="https://pl.wikipedia.org/wiki?curid=780639" title="Peace, Love &amp; Truth">
Peace, Love &amp; Truth

Peace, Love &amp; Truth – kompilacyjny album wydany, aby uczcić pracę muzyczną Johna Lennona i Yoko Ono na rzecz pokoju. Został on wydany jedynie na azjatyckim i australijskim rynku muzycznym. W pozostałej części świata kilka miesięcy później ukazał się album "", który był podsumowaniem całej pracy artystycznej Lennona.
Lista utworów.
Wszystkie utwory autorstwa Johna Lennona, poza zaznaczonymi.

</doc>
<doc id="780641" url="https://pl.wikipedia.org/wiki?curid=780641" title="Trezza Azzopardi">
Trezza Azzopardi

Trezza Azzopardi (ur. 1961 w Cardiff) – walijska pisarka pochodzenia maltańskiego. 
Jej powieść pt. "Kryjówka" (ang. "The Hiding Place") uznana została za jeden z najgłośniejszych debiutów współczesnej literatury brytyjskiej i nominowana w 2000 do nagrody Bookera oraz nagrodzona w 2001 Geoffrey Faber Memorial Prize. Przedstawia historię maltańskiej rodziny mieszkającej w Cardiff.
Azzopardi jest wykładowcą na University of East Anglia w Norwich i tam obecnie mieszka.

</doc>
<doc id="780644" url="https://pl.wikipedia.org/wiki?curid=780644" title="LZI-1000">
LZI-1000

LZI-1000 – imitator celu powietrznego LZI-100.
Opis.
Imitator celu powietrznego jest to pocisk rakietowy, który składa się z następujących połączonych ze sobą elementów:
W tulei polistyrenowej znajduje się kadłub pocisku rakietowego (rakiety), w którym mieści się silnik rakietowy na paliwo stałe i odbijacz z gwiazdką świetlną. Obydwa te zespoły mieszczą się w tulei aluminiowej, składającej się z dwóch części. Każda tuleja jest zapakowana w zgrzewanej folii.
W skrzynce drewnianej, przeznaczonej do przewożenia imitatorów, znajduje się 12 zapakowanych w wyżej podany sposób kompletów.
Pocisk rakietowy można odpalić bez dodatkowych urządzeń startowych, ponieważ odrzut jest nieznaczny. Odpalać go należy pod kątem 75-80°. Kąt strzału (startu) można szybko nadać za pomocą pokrytego substancją samoświecącą wahadła umieszczonego na tulei polistyrenowej.
Konstrukcja imitatora umożliwia łatwą obsługę i niezawodne działanie.
Po upływie 10 s ładunek prochowy wyrzuca z pocisku rakietowego odbijacz (spadochron) z gwiazdką świetlną na wysokość ok. 600 m. Gwiazdka świetlna świeci przez co najmniej 25 s. Umożliwia to szybkie wykrycie imitatora wzrokiem i radiolokacyjne określenie (lokację) jego położenia jako celu powietrznego.
Przeznaczenie.
Imitator celu powietrznego LZI-1000 jest przeznaczony do szkolenia (trenowania) obsług systemów przeciwlotniczych. Dzięki odpowiedniej charakterystyce promieniowania wtórnego odbijacza (odpowiednika tzw. odbijacza kątowego) imituje on rzeczywiste samoloty przeciwnika o skutecznej powierzchni odbicia δ=600 cm² i umożliwia zlokalizowanie go (określenie położenia) jako celu przez urządzenie radiolokacyjne na odległość do 5 km, odpowiadającej odległości, w jakiej należy wykryć i zniszczyć cel powietrzny.
Zastosowanie imitatora celu powietrznego przynosi znaczne oszczędności w środkach materiałowo-technicznych i nie wymaga angażowania licznych obług sprzętu.
Sposób użycia.
W celu odpalenia i wystrzelenia imitatora należy, po wyjęciu go ze skrzynki:

</doc>
<doc id="780646" url="https://pl.wikipedia.org/wiki?curid=780646" title="Bugaj Radoszewicki">
Bugaj Radoszewicki

Bugaj Radoszewicki – wieś w Polsce położona w województwie łódzkim, w powiecie pajęczańskim, w gminie Siemkowice. Miejscowość wchodzi w skład sołectwa Pieńki.
W latach 1975–1998 miejscowość należała administracyjnie do województwa sieradzkiego.

</doc>
<doc id="780655" url="https://pl.wikipedia.org/wiki?curid=780655" title="Pearlette Louisy">
Pearlette Louisy

Calliopa Pearlette Louisy (ur. 8 czerwca 1946 w Laborie) – polityk i pedagog, gubernator generalny Saint Lucia od 17 września 1997 do 31 grudnia 2017.
Życiorys.
Pearlette Louisy urodziła się w wiosce Laboire na Saint Lucia i uczęszczała tam również do szkoły. W latach 1966–1969 studiowała język angielski oraz język francuski (licencjat) na Uniwersytecie Indii Zachodnich w Barbadosie. Po studiach, od 1969 do 1972 pracowała jako nauczycielka w szkole średniej " St.Joseph's Convent" w Castries w Saint Lucia. 
Od 1972 do 1975 odbywała magisterskie studia lingwistyczne na Uniwersytecie Laval w Quebecu, w Kanadzie. Po zakończeniu nauki powróciła do pracy pedagogicznej w szkole średniej w Castries. W latach 1980–1986 była lektorką języka francuskiego w kolegium językowym w Dominice. 
Pearlette Louisy odegrała znaczącą rolę w rozwoju edukacji w Saint Lucia. Od 1986 do 1994 pełniła funkcję dziekana Wydziału Sztuki i Nauki w "Sir Arthur Lewis Community College" w Castries. W latach 1994–1995 była wicedyrektorką, a następnie dyrektorką (1996–1997) tej placówki naukowej. W 1994 uzyskała tytuł doktora nauk na Uniwersytecie w Bristolu w Wielkiej Brytanii. 
17 września 1997 Pearlette Louisy została mianowana przez królową Elżbietę II gubernatorem generalnym Saint Lucia i pełniła tę funkcję do 31 grudnia 2017. 
W 1999 została odznaczona przez monarchinię Orderem św. Michała i św. Jerzego.

</doc>
<doc id="780666" url="https://pl.wikipedia.org/wiki?curid=780666" title="Sanctuary">
Sanctuary



</doc>
<doc id="780672" url="https://pl.wikipedia.org/wiki?curid=780672" title="Planisekcja">
Planisekcja

Planisekcja – przedstawienie budowy geologicznej obszaru w przecięciu z fikcyjną płaszczyzną poziomą. Mapę, która przedstawia budowę geologiczną na takiej powierzchni, nazywa się mapą planisekcyjną. Budowę geologiczną obrazuje przebieg granic geologicznych na mapie .

</doc>
<doc id="780677" url="https://pl.wikipedia.org/wiki?curid=780677" title="Intersekcja (geologia)">
Intersekcja (geologia)

Intersekcja – w geologii - przecięcie powierzchni jakiegoś ciała geologicznego z powierzchnią terenu. Linia przecięcia obu tych powierzchni nosi nazwę linii intersekcyjnej. Jest to zarówno linia realnie istniejąca w terenie, jak i linia na mapie geologicznej, uwzględniającej ukształtowanie terenu.

</doc>
<doc id="780678" url="https://pl.wikipedia.org/wiki?curid=780678" title="Promieniowanie naturalne">
Promieniowanie naturalne



</doc>
<doc id="780681" url="https://pl.wikipedia.org/wiki?curid=780681" title="Fort Szczęśliwice">
Fort Szczęśliwice



</doc>
<doc id="780685" url="https://pl.wikipedia.org/wiki?curid=780685" title="Caproni Ca.183 bis">
Caproni Ca.183 bis

Caproni Ca.183 bis – prototyp włoskiego samolotu myśliwskiego z okresu II wojny światowej, którego budowa opierała się na wynikach badań w locie z samolotem doświadczalnym Caproni Campini C.C.2.
Samolot Caproni Ca.183 bis został zaprojektowany w 1942 roku z przeznaczeniem na przechwytujący myśliwiec wysokościowy. Miał być napędzany niemieckim silnikiem rzędowym Daimler-Benz DB 605 lub włoskim silnikiem gwiazdowym FIAT A.30. Silnik tłokowy miał napędzać dwa przeciwbieżne śmigła trójłopatowe oraz po osiągnięciu odpowiedniego pułapu lotu sprężarkę silnika odrzutowego typu Campini umieszczonego z tyłu kadłuba. Pomysł włoskich konstruktorów zakładał, że silnik odrzutowy (działający w tym przypadku podobnie jak silnik strumieniowy) miał powiększyć osiągi silnika tłokowego na dużych wysokościach o ok. 100 km/h.
Prace nad prototypem samolotu Caproni Ca.183 bis zostały przerwane w 1943 roku w momencie kapitulacji Włoch. 

</doc>
<doc id="780686" url="https://pl.wikipedia.org/wiki?curid=780686" title="Ralph Gonsalves">
Ralph Gonsalves

Ralph Gonsalves (ur. 8 sierpnia 1946 w Colonaire, Saint Vincent) – polityk, premier Saint Vincent i Grenadyn od 29 marca 2001. 
Młodość i edukacja.
Ralph Gonsalves określany jest niekiedy mianem "Towarzysza Ralpha". Urodził się w 1946 w rolniczej wiosce Colonarie. Jego ojciec był rolnikiem. Przodkowie Gonsalvesa przybyli do Saint Vincent i Grenadyn jako służący z portugalskiej Madery w 1845. 
Ralph Gonsalves w 1968 ukończył ekonomiczne studia licencjackie, a następnie studia magisterskie z dziedziny zarządzania na Uniwersytecie Indii Zachodnich w Monie na Jamajce. Uzyskał doktorat na Uniwersytecie Manchesterskim w Wielkiej Brytanii z zakresu zarządzania. W czasie studiów doktoranckich przez rok przebywał na Uniwersytecie Makerere w Ugandzie, gdzie prowadził pracę badawczą związaną z jego rozprawą doktorską pt. "Ekonomia polityczna związków zawodowych i stosunki gospodarcze w Ugandzie w l. 1950-1971".
W czasie studiów stał na czele Zrzeszenia Studentów Uniwersytetu Indii Zachodnich, był również dziennikarzem gazety studenckiej. Gonsalves jest żonaty i ma pięcioro dzieci.
Kariera polityczna.
Pierwsze kroki w świat polityki stawiał jeszcze w czasach studenckich. W 1968 zorganizował manifestację studencką w obronie znanego historyka i intelektualisty, Waltera Rodneya.
6 grudnia 1998 Gonsalves stanął na czele Partii Jedności Pracy (ULP, "Unity Labour Party"). 1 października 1999 został liderem opozycji. 
W 2001 Partia Jedności Pracy wygrała jednogłośnie wybory, zdobywając 12 miejsc w 15-osobowym parlamencie. 29 marca 2001 Ralph Gonslaves objął urząd premiera. W wyborach parlamentarnych w grudniu 2006 ULP dokładnie powtórzyła swój wcześniejszy rezultat wyborczy i Gonsalves zachował urząd szefa rządu. Objął także resort finansów, planowania gospodarczego, bezpieczeństwa narodowego, spraw prawnych i energii. 
W maju 2008 kanadyjska prawniczka oskarżyła premiera Gonsalvesa o seksualne molestowanie w czasie pobytu w jego rezydencji pięć lat wcześniej. Premier zaprzeczył tym oskarżeniom.

</doc>
<doc id="780687" url="https://pl.wikipedia.org/wiki?curid=780687" title="Francesco Geminiani">
Francesco Geminiani

Francesco Geminiani (ur. 5 grudnia 1687 w Lukce, zm. 17 września 1762 w Dublinie) – włoski kompozytor barokowy, skrzypek, teoretyk muzyki.
Życiorys.
Geminiani był przede wszystkim wirtuozem skrzypiec, jego uczniowie nazywali go "Il Furibondo" – "szaleniec". Sam uczył się gry i komponowania u Scarlattiego, Lonatiego i Corellego. Od roku 1711 był kapelmistrzem w Neapolu. W 1714 roku wyjechał do Londynu, gdzie został protegowanym Williama Capela, 3. hrabiego Essex. W roku 1715 grał wspólnie z Georgiem Friedrichem Händlem dla dworu Jerzego I Hanowerskiego. Grającemu na skrzypcach Geminianiemu akompaniował Händel na klawesynie. Obaj kompozytorzy cenili się nawzajem i przyjaźnili.
Żył w Londynie komponując i grając, zajmował się także kolekcjonowaniem dzieł sztuki. Po wieloletnim pobycie w Paryżu, powrócił do Londynu w 1755. W 1761 roku podczas wizyty w Dublinie służący skradł mu partyturę utworu, nad którym Geminiani długo pracował. Stratę rękopisu muzyk przeżył tak głęboko, że odbiło się to na jego zdrowiu i miało stać się przyczyną wcześniejszej śmierci.
Był autorem wielu "concerti grossi". W 1751 roku w Londynie ukazała się jego "The Art of Playing" "on the Violin". Był też autorem "Guida harmonica" oraz "The Art of Playing on the Guitar or Cittra."

</doc>
<doc id="780688" url="https://pl.wikipedia.org/wiki?curid=780688" title="Fort W Twierdzy Warszawa">
Fort W Twierdzy Warszawa

Fort W („Wola”) – nieistniejący fort pierścienia wewnętrznego Twierdzy Warszawa, wybudowany w latach osiemdziesiątych XIX wieku. Znajdował się w obecnej dzielnicy Wola w Warszawie.
Opis.
Fort W był typowym umocnieniem ceglano-ziemnym o narysie regularnego pięciokąta z dwoma czołami. W latach dziewięćdziesiątych XIX wieku, w ramach modernizacji twierdzy, został przeznaczony na cele magazynowe. W ramach likwidacji twierdzy po 1909 roku fort został częściowo rozebrany. Dalsza destrukcja fortu nastąpiła w 1916 roku, kiedy to niemieckie władze okupacyjne zezwoliły na jego na rozbiórkę (cegłę z rozbiórki wykorzystano m.in. do budowy muru pobliskiego cmentarza Wolskiego).
W okresie międzywojennym znajdowały się tam koszary 3 Batalionu Pancernego oraz oficerska i podoficerska szkoła wojsk samochodowych.
Według źródeł, w 1945 istniały już tylko niewyraźne ślady w terenie (m.in. resztki fosy). Ostatecznie na początku lat 50. XX wieku teren fortu został przeznaczony pod budowę Zakładów Mechanicznych „Wola" (później PZL-Wola).
Teren pomiędzy ul. Człuchowską a płn-zach. skrajem cmentarza Wolskiego to miejsce, gdzie znajdował się fort, natomiast nieczynne centrum handlowe Fort Wola mimo swej nazwy znajduje się dalej, w kierunku południowym przy ul. Połczyńskiej na esplanadzie fortu. Miejsce to upamiętnia także nazwa ulicy: "Fort Wola".

</doc>
<doc id="780690" url="https://pl.wikipedia.org/wiki?curid=780690" title="Fort W-Szcza Twierdzy Warszawa">
Fort W-Szcza Twierdzy Warszawa

Fort W-Szcza, także fort Odolany (ros. Форт В-Щ) – punkt oporu pierścienia wewnętrznego Twierdzy Warszawa w Imperium Rosyjskim, wybudowany w latach 80. XIX wieku w rejonie obecnych ulic Gniewkowskiej i Potrzebnej w dzielnicy Wola w Warszawie.
Opis.
Fort wraz z czterema innymi fortami pierścienia wewnętrznego powstał w latach 1886–1890. 
Jedynym zachowanym fragmentem budowli jest betonowy schron.

</doc>
<doc id="780691" url="https://pl.wikipedia.org/wiki?curid=780691" title="Coşti Ioniţă">
Coşti Ioniţă

Costi Ioniţă (ur. 14 stycznia 1978 w Konstancy w Rumunii) – rumuński piosenkarz manele.
Karierę muzyczną rozpoczął już w wieku szkolnym. Członek i współzałożyciel zespołu "Valahia". Teraz również współzałożyciel oraz członek formacji "Sahara". Sławę jako wykonawcy manele przyniosły mu płyty nagrane wspólnie z Adrianem Copilul Minune ("Fara Concurenta" i "Autoconcurenta") oraz liczne współprace z innymi wykonawcami tego gatunku (Florin Salam, Liviu Guţă, Vali Vijelie).

</doc>
<doc id="780692" url="https://pl.wikipedia.org/wiki?curid=780692" title="Orbiana">
Orbiana

Orbiana, "Gneia Seia Herennia Sallustia Barbia Orbiana" (daty urodzin i śmierci – nieznane) – małżonka cesarza Aleksandra Sewera.
Była córką senatora Luciusa Seiusa Sallustiusa i w 225 poślubiła cesarza Aleksandra Sewera, będąc dzięki temu podniesiona do godności augusty. Według Herodiana ("Historia cesarstwa rzymskiego" VI 1,9-10) jej ojciec wskutek intryg matki młodego cesarza, Julii Mamei, został w 227 skazany na śmierć pod zarzutem próby zamordowania cesarza. W następstwie tego i wobec biernej postawy męża ona sama została oddalona i zesłana na wygnanie do Afryki.
Mimo usunięcia jej imienia z oficjalnych napisów wskutek nakazanej "damnatio memoriae", pełne jej nazwisko przekazała zachowana w Mauretanii inskrypcja dedykacyjna. Natomiast dość rzadkie monety bite w jej imieniu ujawniają stosowaną tytulaturę cesarzowej.

</doc>
<doc id="780693" url="https://pl.wikipedia.org/wiki?curid=780693" title="Kazimierz Szczepański (sadownik)">
Kazimierz Szczepański (sadownik)

Kazimierz Szczepański (ur. 15 maja 1915 w miejscowości Wronowo, powiat makowski, zm. 27 marca 1997 w Skierniewicach) – wieloletni pracownik Instytutu Sadownictwa w Skierniewicach, profesor Szkoły Głównej Gospodarstwa Wiejskiego w Warszawie, członek Polskiego Związku Niewidomych, pierwszy polski niewidomy profesor.
Życiorys.
Urodził się w mazowieckiej wsi Wronowo, jako drugie dziecko z siedmiorga rodzeństwa. Po ukończeniu szkoły powszechnej, rozpoczął naukę w Gimnazjum im. Piotra Skargi w Pułtusku. Aby pokryć koszty nauki rodzice sprzedali część posiadanej ziemi. Już w trakcie nauki udzielał korepetycji z matematyki, aby utrzymać się w szkole. Maturę zdał w 1936 roku, a następnie rozpoczął studia na Wydziale Mechanicznym Politechniki Warszawskiej. Na studiach utrzymywał się ze stypendium naukowego. Studia przerwał po wybuchu II wojny światowej.
W trakcie wojny, w 1940 roku, rodzina została przesiedlona przez Niemców w okolice wsi Lipce Reymontowskie. Kazimierz rozpoczął tam pracę zarobkową, aby pomóc rodzinie. W trakcie wojny nawiązał współpracę z Armią Krajową oraz z Batalionami Chłopskimi. Prowadził tajne nauczanie matematyki na poziomie szkoły podstawowej i szkoły średniej.
Po zakończeniu wojny rodzina powróciła w rodzinne strony, a Kazimierz postanowił dokończyć studia. Ostatecznie w 1947 roku rozpoczął naukę na Wydziale Ogrodniczym SGGW w Warszawie. Po zakończeniu studiów, w 1951 roku rozpoczął pracę na SGGW jako asystent, a potem jako adiunkt. Zajmował się głównie zadaniami dydaktycznymi aż do 1956 roku. W 1954 roku rozpoczął pracę w powstałym niedawno Instytucie Sadownictwa w Skierniewicach.
W 1951 roku zaczął tracić wzrok w wyniku gruźlicy siatkówki. W 1957 roku był już całkowicie niewidomy. Przez chorobę zrezygnował z pracy na uczelni i popadł w depresję. Dzięki namowom Szczepana Pieniążka, dyrektora Instytutu Sadownictwa, powrócił jednak do pracy zawodowej w Instytucie. Podczas pracy w Instytucie stworzył od podstaw Pracownię Metodyki Doświadczeń i Statystyki, którą kierował przez wiele lat. W samym Instytucie pracował aż do śmierci.
W 1964 roku obronił pracę doktorską na Wydziale Ogrodniczym SGGW. W 1971 roku obronił pracę habilitacyjną. W 1978 roku otrzymał tytułu profesora nadzwyczajnego w zakresie nauk rolniczych. W 1985 roku otrzymał tytuł profesora zwyczajnego. W ten sposób został pierwszym, polskim, niewidomym profesorem.
Opublikował ponad 60 prac naukowych. Był konsultantem i recenzentem prac magisterskich, doktorskich i habilitacyjnych"". Podsumowaniem jego dorobku kilkudziesięciu lat pracy było wydanie podręcznika "Metodyka badań sadowniczych" przeznaczonego dla pracowników naukowych uczelni i instytucji sadowniczych oraz dla studentów wydziałów ogrodniczych.
Przez wiele lat był aktywnym członkiem Polskiego Związku Niewidomych, gdzie był przewodniczącym Głównej Komisji Rewizyjnej, a następnie członkiem Rady Naukowej.
Odznaczony został m.in. Krzyżem Srebrnym Virtuti Militari V Klasy za działalność w trakcie II wojny światowej, Medalem Komisji Edukacji Narodowej za pracę nauczycielską i oświatową oraz Srebrnym Krzyżem Zasługi za działalność społeczną na rzecz niewidomych.
Był żonaty z Danutą Zofią, z którą miał syna Adama.
Zmarł 27 marca 1997 roku w Skierniewicach w wyniku powikłań po grypie. Został pochowany na Cmentarzu Św. Józefa w Skierniewicach.

</doc>
<doc id="780704" url="https://pl.wikipedia.org/wiki?curid=780704" title="Absalom Themba Dlamini">
Absalom Themba Dlamini

Absalom Themba Dlamini (ur. 1 grudnia 1950) – suazyjski polityk, premier Suazi w latach 2003-2008.
Życiorys.
Absalom Themba Dalmini w 1978 ukończył studia licencjackie w dziedzinie handlu na Uniwersytecie Botswany i Suazi. W 1987 uzyskał dyplom MBA na Uniwersytecie Nairobi w Kenii.
Po studiach pracował na wielu stanowiskach m.in. w Banku Centralnym Suazi, "Swaziland Industrial Development Company" oraz "Swaziland National Provident Fund". Od 1991 do 2003 był dyrektorem "Tibiyo Taka Ngwane", narodowej organizacji zajmującej się promocją rozwoju, handlu i strategicznych inwestycji, a także dbającej o zachowanie rodzimej kultury i narodowego dziedzictwa.
26 listopada 2003 objął stanowisko szefa rządu. Funkcję pełnił przez 5 lat. Po wyborach parlamentarnych z września 2008, 23 października 2008 na stanowisku premiera zastąpił go Barnabas Sibusiso Dlamini.

</doc>
<doc id="780712" url="https://pl.wikipedia.org/wiki?curid=780712" title="Życie Sierpca">
Życie Sierpca



</doc>
<doc id="780713" url="https://pl.wikipedia.org/wiki?curid=780713" title="Hidradenitis suppurativa">
Hidradenitis suppurativa



</doc>
<doc id="780715" url="https://pl.wikipedia.org/wiki?curid=780715" title="Poczernino (Władysławowo)">
Poczernino (Władysławowo)

Poczernino (kaszb. "Pòczerznino") – część miasta Władysławowa, w województwie pomorskim, należąca do dzielnicy Cetniewo.
Wieś szlachecka położona była w II połowie XVI wieku w powiecie puckim województwa pomorskiego. Dawniej Poczernino było wsią rybacką. W 1952 włączono je do nowo powstałej gminy Władysławowo, która w 1963 roku otrzymała prawa miejskie. 
W ramach akcji germanizacyjnej w Królestwie Pruskim dotychczasową niemiecką nazwę miejscowości ("Putscharnin") uznano za zbyt słowiańską i w 1873 r. zmieniono ją na "Hohensee".
Inne kaszubskie nazwy miejscowości to "Pòczerzwino", "Pòczerwino", "Pòczërzwino" oraz niemieckie "Putscharnin", dawniej "Podczarnin", "Poscharnin", "Pocziernino", "Pozersino".
Według spisu powszechnego z 1921 r. obszar dworski Poczernino miał 87 mieszkańców.
W 2007 r. Rada Miasta Władysławowa podejmowała próbę zniesienia urzędowej nazwy "Poczernino" z uwagi na fakt iż, miejscowa społeczność posługuje się tą nazwą w sposób zwyczajowy, umożliwiający łatwiejszą identyfikację tej części miasta, lecz nie widnieje ona w Statucie Miasta, nie tworzy osobnej jednostki pomocniczej i nie stanowi także wyodrębnionego dla celów ewidencji gruntów i budynków, obrębu geodezyjnego.

</doc>
<doc id="780718" url="https://pl.wikipedia.org/wiki?curid=780718" title="Nicola Porpora">
Nicola Porpora

Nicola Antonio Porpora (ur. 17 sierpnia 1686 w Neapolu, zm. 3 marca 1768 tamże) – włoski kompozytor operowy epoki późnego baroku i nauczyciel śpiewu, którego najsłynniejszym uczniem był Farinelli.
Opery.
Tytuł, rodzaj (autor libretta), miejsce premiery, miasto, teatr, rok premiery

</doc>
<doc id="780721" url="https://pl.wikipedia.org/wiki?curid=780721" title="Fort Szcza-M Twierdzy Warszawa">
Fort Szcza-M Twierdzy Warszawa

Fort Szcza-M ("Rakowiec") (Щ-М) – punkt oporu pierścienia wewnętrznego Twierdzy Warszawa, wzniesiony w latach dziewięćdziesiątych XIX wieku.
Fort Szcza-M, powszechnie nazywany "Rakowiec", to jeden z sześciu standardowych punktów oporu Imperium Rosyjskiego, jakimi w latach 1889-92 uzupełniono pierścienie Twierdzy Warszawa i jedyny, jaki przetrwał do dnia dzisiejszego (pozostałe to: XIA, XIIA, XIVA, M-Cze (М-Ч) oraz W-Szcza (В-Щ)). Projekt zakładał budowę dzieła ziemnego o charakterystycznym narysie - styk czół cofnięto względem styków z barkami. Punkt otaczała szeroka fosa. Pod wałem, na styku barków i czół wzniesiono dwa betonowe schrony amunicyjne.
Po roku 1909, w ramach likwidacji twierdzy, punkt został przeznaczony do kasacji, ale rozkazu z nieznanych powodów nie wykonano. Obecnie bardzo dobrze zachowane dzieło jest częścią parku na osiedlu "Rakowiec" i praktycznie jedynym obiektem fortecznym w Warszawie włączonym w tkankę urbanistyczną miasta - bez szkody dla jego wartości zabytkowej, a z korzyścią dla mieszkańców. Istnieją również odcinki wałów, łączących punkt z sąsiednimi fortami. Punkt oporu znajduje się pomiędzy ulicami Grzeszczyka i Korotyńskiego.

</doc>
<doc id="780726" url="https://pl.wikipedia.org/wiki?curid=780726" title="Krzysztof Jeżowski">
Krzysztof Jeżowski



</doc>
<doc id="780730" url="https://pl.wikipedia.org/wiki?curid=780730" title="Altintop">
Altintop



</doc>
<doc id="780732" url="https://pl.wikipedia.org/wiki?curid=780732" title="Jean Froissart">
Jean Froissart

Jean Froissart (ur. ok. 1337, zm. ok. 1405) – francuski duchowny, pochodzący z Valenciennes, jeden z ważniejszych kronikarzy Francji.
Jego najważniejszym dziełem są "Kroniki", będące ważnym dziełem w dorobku europejskiej historiografii doby średniowiecza. Froissart opisujące w swoim dziele historię Anglii i Francji oraz sąsiadujących z nimi krajów Europy Zachodniej w okresie od 1327 do 1400. Jego dzieło jest szczególnie ważnym źródłem do badania pierwszych trzydziestu lat wojny stuletniej.
Życiorys.
Niewiele jest wiadomo o życiu Jeana Froissarta, a wszelkie informacje o nim pochodzą z jego kroniki.
Pochodził zapewne z zamożnej, mieszczańskiej rodziny z Valenciennes, w hrabstwie Hainaut. Zgodnie z rodzinnymi tradycjami początkowo parał się kupiectwem, lecz następnie związał swoją przyszłość ze stanem duchownym, zostając klerykiem. Umiejętności literackie, zwłaszcza w zakresie układania poezji, otwarły mu drogę na dwory możnowładców.
Najprawdopodobniej jego pierwszym patronem był Jean, hrabia Beaumont, brat hrabiego Hainaut, Wilhelma I. Zanim ukończył 24 lata, został zauważony przez króla Czech, Karola IV Luksemburskiego. Dzięki jego rekomendacji (w 1361) Froissart znalazł się w służbie Filipy, córki hrabiego Wilhelma, królowej Anglii i małżonki Edwarda III. Opuścił Flandrię i przez kolejne kilka lat przebywał w Anglii.
Na dworze królowej pełnił funkcję dworskiego poety i swego rodzaju oficjalnego kronikarza. Nie ograniczał się jednak wyłącznie do przebywania w Londynie i monarszych rezydencjach wokół miasta, takich jak Eltham, Windsor, zamek Leeds czy Berkhamsted, bowiem sporo podróżował po królestwie i nie tylko. W 1365 na trzy miesiące wybrał się do Szkocji, gdzie spotkał się z królem Dawidem II. Przebywał też przez pewien czas w Walii. Kilkakrotnie opuszczał Anglię, by udać się na kontynent m.in. do Flandrii (odwiedzał wtedy Valenciennes i Brukselę, być może wówczas nawiązał pewne znajomości wśród flandryjskich rodów panujących) i do Francji, korzystając z jednego z rozejmów w toczącej się wojnie stuletniej. Wówczas to był w Awinionie, Bretanii i Akwitanii (1367). Do Londynu powrócił towarzysząc następcy tronu (i zarazem namiestnikowi Akwitanii) Edwardowi. W następnym roku Froissart udał się, w składzie orszaku Lionela księcia Clarence, do Mediolanu, gdzie syn Edwarda III poślubił Violantę Visconti, córkę księcia Galeazza II. Możliwe, że poznał wówczas również tam obecnych Geoffreya Chaucera i Petrarkę (choć w swoim dziele tylko raz wspomina wyłącznie o Chaucerze jako członku pewnego poselstwa z 1376). Nie do razu ruszył w drogę powrotną, zawitał jeszcze do Rzymu i Ferrary. Na wieść o śmierci królowej Filipy (1369) nie wrócił już do Anglii, ale osiadł we Flandrii.
W ciągu następnych lat wsparcie i opiekę zapewniali mu kolejni mecenasi: Robert z Namur (z rodu hrabiów Flandrii), Wacław Luksemburski, książę Luksemburga i Brabantu, jego małżonka Joanna, Guy de Châtillon hrabia Blois i Enguerrand de Coucy. Właśnie w tym czasie przyjął święcenia kapłańskie i objął, dzięki hrabiemu Blois (od którego otrzymywał również wyznaczoną pensję), probostwo w Estinnes-au-Mont, w Brabancie. Po 1383 został kapelanem hrabiego, otrzymał też kanonię w Chimay, blisko Liège. Przez cały czas prowadził prace nad swoją kroniką, jednocześnie nadal pisując poezje. Jego autorstwa jest romans rycerski "Méliador", napisany dla Wacława Luksemburskiego (którego krótkie ballady Froissart zebrał w całość), popularny później wśród rycerstwa. Wsparcie możnowładców i dochody z kościelnych beneficjów umożliwiały Froissartowi podejmowanie nowych podróży, głównie po Francji. W 1388 zapuścił się nawet na dalekie południe, do hrabstw Foix i Béarn. W 1392 przebywał w Paryżu, natomiast trzy lata później gościł w Anglii na dworze króla Ryszard II. O ostatnich latach życia kronikarza niewiele wiadomo, nieznana jest również dokładna data jego śmierci, ani też okoliczności zgonu. Prawdopodobnie został pochowany w kościele św. Monegundy w Chimay.
Dzieła.
Najważniejszym dziełem Froissarta są niewątpliwie jego "Kroniki", w pełnym tytule "Kronika Francji, Anglii, Szkocji, Hiszpanii, Bretonii, Gaskonii, Flandrii i krajów sąsiednich" (franc. "Chronique de France, Dangleterre, Descose, Despaigne, De Bretaigne, De Flandres. Et lieux circumvoisins"). Obejmuje ona swoim zakresem wydarzenia z lat 1327 – 1400. Prace nad nim rozpoczął około 1369, już po śmierci królowej Filipy i kontynuował je przez resztę życia. Księga pierwsza powstała najpewniej w latach 1369 – 1373, druga między 1378 a 1388, trzecia 1390 – 1396, a czwarta pomiędzy 1389 – 1400. Do naszych czasów zachowało się około 100 iluminowanych manuskryptów „dzieła życia” Froissarta.
Wspominany wcześniej "Méliador" jest rycerskim romansem, ułożonym przez Froissarta z krótkich utworów jego mecenasa, Wacława Luksemburskiego. Składa się z 79 poematów (11 ballad, 16 "virelais" i 52 "rondeaux").
Inne jego utwory to: "Dits et débats" ("Le Temple d'Honneur", "Le joli Mois de Mai", "Le dit de la Marguerite", "Le Dit dou Bleu Chevalier", "Le Débat dou Cheval et dou Lévrier", "Le dit dou Florin", "La Plaidoirie de la Rose et de la Violette"), "Le paradis d’amour", "L'orloge amoureus", "Lais amoureus et de Nostre Dame", "Pastourelles", "La Prison amoureuse".

</doc>
<doc id="780733" url="https://pl.wikipedia.org/wiki?curid=780733" title="Children's Internet Protection Act">
Children's Internet Protection Act



</doc>
<doc id="780734" url="https://pl.wikipedia.org/wiki?curid=780734" title="Fort M Twierdzy Warszawa">
Fort M Twierdzy Warszawa

Fort M („Mokotów”) – fort pierścienia wewnętrznego Twierdzy Warszawa, wzniesiony w latach 80. XIX wieku, znajdujący się przy ul. Racławickiej 99.
Opis.
Fort M („Mokotów”) został wzniesiony w pobliżu ówczesnej wsi Mokotów, bezpośrednio po południowej stronie obecnej ulicy Racławickiej. Było to typowe umocnienie o narysie regularnego pięcioboku z suchą fosą. Fosy broniły ceglane kaponiery. Po modernizacji twierdzy w latach 1889–1892 fort przeznaczono na cele magazynowe; z tego względu wybudowano w nim dodatkowe schrony magazynowe. 
Po roku 1909, kiedy została zatwierdzona formalna likwidacja twierdzy, zburzono część umocnień, pozostawiając jednak wszystkie schrony i koszary. W okresie międzywojennym w forcie mieściły się stacje nadawcze Polskiego Radia (w grudniu 1926 zakończono tam montaż radiostacji Warszawa II o mocy 12 kWh). Z tego względu fort był silnie bombardowany w czasie obrony miasta we wrześniu 1939 roku. W trzeciej dekadzie września toczono o niego ciężkie walki.
Po II wojnie światowej, od 1961 r. do końca lat 80 XX w., w forcie mieściły się Zakłady Radiowe i Telewizyjne „Zarat”, producent telewizyjnych i radiowych urządzeń nadawczych. Obecnie fort jest otoczony zabudową mieszkalną wzdłuż ulic: Balonowej, Olimpijskiej i Płatowcowej, zaś sam jest wykorzystywany jako siedziba firm.
Fort wpisany jest do rejestru zabytków jako: fort „Mokotów I”, ul. Racławicka 99, 1883, nr rej.: 808 z 12.03.1975

</doc>
<doc id="780736" url="https://pl.wikipedia.org/wiki?curid=780736" title="Sfora">
Sfora

Sfora – polski serial telewizyjny o tematyce kryminalnej, emitowany od 6 października 2002 do 1 grudnia 2002 w TVP1. Na jego podstawie powstał film pt. "", który jest skróconą i nieznacznie różniącą się wersją serialu.
Okres zdjęciowy: październik 2001 – luty 2002. Film był kręcony m.in. w Warszawie.
Jego kontynuacją jest emitowany w 2006 roku serial "Fałszerze – powrót Sfory".
Fabuła.
Przed laty czterech przyjaciół, którzy mieszkali na terenie jednego z osiedli w Warszawie, zawiązało pakt i nazwało się „sforą”. Obecnie nadkomisarz Walerian Duch (Paweł Wilczak) i komisarz Stanisław Olbrycht (Olaf Lubaszenko) są pracującymi razem policjantami, Grzegorz Nowicki (Radosław Pazura) – prokuratorem, a nadinspektor Jan Sulima (Marek Kalita) – komendantem głównym Policji. Przyjaciele zaczynają badać działalność Ryszarda Starewicza, ps. Stary (Krzysztof Kolberger), szefa jednego z gangów. Nadinspektor Jan Sulima zostaje zastrzelony na zlecenie gangstera. Ryszard Starewicz rozkazuje zabić również komisarza Stanisława Olbrychta. Morderca popełnia jednak błąd i w zamachu ginie żona policjanta, Barbara, będąca w drugim miesiącu ciąży. Komisarz Stanisław Olbrycht nie wytrzymuje i podczas przesłuchania zabija podejrzanego (Robert Więckiewicz), za co trafia do więzienia. Poznaje tam młodego hakera Pawła Lipskiego (Łukasz Garlicki). Ten wkrótce zostaje wypuszczony i zaczyna pracować dla Ryszarda Starewicza. Tymczasem nadkomisarz Walerian Duch i prokurator Grzegorz Nowicki zdobywają zgodę na zwolnienie warunkowe Stanisława Olbrychta. Przyjaciele chcą udowodnić Ryszardowi Starewiczowi udział w praniu brudnych pieniędzy i zniszczyć jego interesy. Pomaga im młoda policjantka komisarz Joanna Różycka „Nika” (Karolina Gruszka).
Obsada.
W rolach głównych
W pozostałych rolach

</doc>
<doc id="780739" url="https://pl.wikipedia.org/wiki?curid=780739" title="Borovec">
Borovec



</doc>
<doc id="780741" url="https://pl.wikipedia.org/wiki?curid=780741" title="Elie Dote">
Elie Dote



</doc>
<doc id="780742" url="https://pl.wikipedia.org/wiki?curid=780742" title="Hans-Gert Pöttering">
Hans-Gert Pöttering

Hans-Gert Pöttering (ur. 15 września 1945 w Bersenbrücku) – niemiecki polityk, w latach 1979–2014 europoseł I, II, III, IV, V, VI i VII kadencji, w latach 2007–2009 przewodniczący Parlamentu Europejskiego.
Życiorys.
Studiował prawo, politologię i historię na Uniwersytecie w Bonn, Uniwersytecie w Genewie oraz na Columbia University w Nowym Jorku. W 1974 uzyskał stopień naukowy doktora, dwa lata później zdał państwowy egzamin prawniczy drugiego stopnia. W drugiej połowie lat 70. był pracownikiem naukowym, w 1989 został starszym asystentem na Uniwersytecie w Osnabrücku, a w 1995 profesorem honorowym.
W latach 1974–1980 pełnił funkcję rzecznika ds. polityki europejskiej w Junge Union, organizacji młodzieżowej Unii Chrześcijańsko-Demokratycznej. Od 1990 przewodniczy CDU w powiecie Osnabrück. W latach 1981–1991 stał na czele regionu ruchu Europa-Union w Dolnej Saksonii. W 1999 zasiadł w ścisłych władzach niemieckiej chadecji.
W 1979 po raz pierwszy został wybrany do Parlamentu Europejskiego. Mandat eurodeputowanego odnawiał w kolejnych wyborach w 1984, 1989, 1994, 1999 i 2004.
Od 1992 do 1992 przewodniczył Podkomisji ds. Bezpieczeństwa i Rozbrojenia. W latach 1999–2007 stał na czele grupy Europejskiej Partii Ludowej i Europejskich Demokratów. Od 16 stycznia 2007 do końca VI kadencji (tj. do 13 lipca 2009) był przewodniczącym Europarlamentu. W 2008 publicznie wezwał uczestników Letnich Igrzysk Olimpijskich w Pekinie do protestów podczas zawodów przeciwko łamaniu przez Chiny praw człowieka w Tybecie. Sam z tego powodu nie wziął udziału w ceremonii otwarcia.
W wyborach w 2009 Hans-Gert Pöttering po raz siódmy z rzędu uzyskał mandat europosła. W VII kadencji został członkiem Komisji Spraw Zagranicznych.
W grudniu tego samego roku został wybrany na przewodniczącego Fundacji Konrada Adenauera.
Życie prywatne.
Zamieszkał w Bad Iburg w powiecie Osnabrück. Jest katolikiem, ma dwóch synów.

</doc>
<doc id="780744" url="https://pl.wikipedia.org/wiki?curid=780744" title="Fort M-Cze Twierdzy Warszawa">
Fort M-Cze Twierdzy Warszawa

Fort M-Cze (Форт М-Ч) – punkt oporu pierścienia wewnętrznego Twierdzy Warszawa, wzniesiony w latach dziewięćdziesiątych XIX wieku, obecnie nieistniejący.
Opis.
Punkt oporu M-Cze był jednym z sześciu standardowych punktów oporu, wzniesionych w twierdzy w ramach jej pierwszej modernizacji w latach 1889–1892. Po 1909 roku w ramach likwidacji twierdzy fort został rozbrojony. W latach 20. XX w. podczas rozbudowy Mokotowa drogę wokół fortu zwaną „Na bateryjce” (chodziło o baterię dział) przemianowano na Czeczota, a fort zabudowano. Fragment wału, którego był częścią, wyrównano i urządzono park Dreszera.

</doc>
<doc id="780748" url="https://pl.wikipedia.org/wiki?curid=780748" title="Nick Stahl">
Nick Stahl

Nicolas Kent Stahl (ur. 5 grudnia 1979 w Harlingen) – amerykański aktor.
Życiorys.
Wczesne lata.
Urodził się w Harlingen, w stanie Teksas jako jedyny syn i najmłodsze dziecko Donny Lynn Reed i Williama Kenta Stahla. Jej rodzina miała pochodzenie niemieckie i angielskie. Ma dwie starsze siostry, Bonny i Emily. Dorastał w Dallas. 
Kariera.
W wieku czterech lat wziął udział w reklamie telewizyjnej. Mając 12 lat po raz pierwszy wystąpił na małym ekranie w dreszczowcu CBS "Obcy przy moich drzwiach" ("Stranger at My Door", 1991) u boku Roberta Uricha. Na kinowym ekranie zadebiutował w roli 12–letniego Charlesa E. „Chucka” Norstadta w dramacie Mela Gibsona "Człowiek bez twarzy" ("The Man Without a Face", 1993), za którą był nominowany do Young Artist Award. 
Zagrał w sensacyjnym dramacie wojennym "Cienka czerwona linia" ("The Thin Red Line", 1998), dramacie kryminalnym Larry’ego Clarka "Zabić drania" ("Bully", 2001), dramacie "Za drzwiami sypialni" ("In the Bedroom", 2001), kasowym dreszczowcu sci-fi' ("Terminator 3: Rise of the Machines", 2003) i sensacyjnym dramacie kryminalnym ' ("Sin City", 2005). Pojawił się także na srebrnym ekranie jako Ben Hawkins w serialu fantasy HBO "Carnivale" ("Carnivàle", 2003-2005). Nie zgodził się przyjąć roli Johna Connora w filmie "" (2009), a postać tę przejął Christian Bale.
Życie prywatne.
Zamieszkał w Los Angeles. 4 czerwca 2009 ożenił się z Rose Murphy. Mają córkę Marlo. W 2012 ogłosił separację z żoną. W 2017 przeprowadził się do Teksasu.

</doc>
<doc id="780749" url="https://pl.wikipedia.org/wiki?curid=780749" title="Yakubu Aiyegbeni">
Yakubu Aiyegbeni

Yakubu Aiyegbeni (ur. 22 listopada 1982 w mieście Benin) – nigeryjski piłkarz grający na pozycji napastnika. Mierzy 183 cm, waży 83 kg. Nosi przydomek „Yak”.
Kariera klubowa.
Początki w Nigerii.
Aiyegbeni pochodzi z miasta Benin. Jego pierwszym klubem w karierze był drugoligowy Okomo Oil, w barwach którego zadebiutował w 1998 roku w wieku 16 lat. Rok później przeszedł do Julius Berger FC z Lagos i w zespole tym grał przez pół roku będąc liderem strzelców Nigeria Premier League.
Maccabi Hajfa - Izrael.
Latem 1999 Aiyegbeni podpisał kontrakt z izraelskim klubem Maccabi Hajfa. Kosztował 0,5 miliona dolarów, jednak od razu został wypożyczony do Hapoelu Kefar Sawa. Dla Hapoelu strzelił 6 goli w lidze izraelskiej, jednak nie pomogło to zespołowi w utrzymaniu się w lidze (Hapoel zajął 13. miejsce). Latem 2000 powrócił do Maccabi i po zaliczeniu debiutu grał coraz częściej. W marcu 2001 był bliski podpisania kontraktu z Dynamem Kijów, ale klub z Hajfy przedłużył kontrakt z Yakubu i transfer nie doszedł do skutku. W lidze zagrał w 14 meczach i strzelił 3 gole (w meczach z Hapoelem Petach Tikwa, Maccabi Netanja i Beitarem Jerozolima). Maccabi wyprzedziło o 7 punktów drugi w tabeli Hapoel Tel Awiw i zostało mistrzem kraju. Latem 2001 Aiyegbenim interesowała się Chelsea F.C., jednak został na kolejny rok w Maccabi. W sezonie 2001/2002 Maccabi po raz drugi z rzędu zostało mistrzem Izraela, przy dość sporym udziale Yakubu, który zdobył 13 goli, będąc najlepszym strzelcem tego zespołu. Latem 2002 przebywał na testach w Derby County i zagrał nawet w kilku sparingach tego zespołu, jednak nie dostał pozwolenia na pracę i wrócił do Hajfy. W sezonie 2002/2003 grał w Maccabi tylko w rundzie jesiennej, w której to zdobył 8 goli. Do siatki trafiał również w spotkaniach Ligi Mistrzów, i na 5 z nich zdobył 5 goli, w tym hat-tricka z Olympiakosem Pireus.
Portsmouth.
Zimą 2003 zmienił klub. Wyjechał do Anglii i został wypożyczony do klubu z Division One, Portsmouth F.C. Już w debiucie, 1 lutego w wygranym 3:0 meczu z Grimsby Town zdobył gola, a tydzień później w wygranym 6:2 meczu z Derby uzyskał 2 bramki i 3 asysty. Na początku kwietnia doznał kontuzji ścięgna i nie grał przez ostatnie 2 miesiące ligi. Łącznie na zapleczu Premiership zagrał w 14 meczach i strzelił w nich 7 goli, co przyczyniło się do awansu „The Pompeys” o klasę wyżej. W Premiership Yakubu zadebiutował w 1. kolejce, 16 sierpnia 2003 w wygranym 2:1 meczu z Aston Villą, a w 2. kolejce w zremisowanym meczu z Manchesterem City zdobył swojego pierwszego gola w lidze. Sezon był udany zarówno dla Aiyegbeniego jak i całej drużyny Portsmouth. Zajęła ona bezpieczne, 13. miejsce w lidze, a Nigeryjczyk uzyskał 16 bramek i był nie tylko najlepszym strzelcem swojego zespołu, ale i jednym z najlepszych w całej Premiership. W sezonie 2004/2005 zdobył 13 goli, w tym kilka w najważniejszych momentach, które zaważyły o tym, że Portsmouth zdołało utrzymać się przed spadkiem.
Middlesbrough.
Latem 2005 Aiyegbeni za 7,5 miliona funtów przeszedł do zespołu Middlesbrough F.C. Tam rywalizował o miejsce w ataku z takimi piłkarzami jak Jimmy Floyd Hasselbaink czy Mark Viduka, ale wyszedł z tej rywalizacji zwycięsko i był podstawowym zawodnikiem „Boro”. W lidze zdobył 13 bramek, a najlepszy mecz rozegrał z Chelsea, gdy Middlesbrough wygrał aż 3:0, a Yakubu zdobył jedną z bramek i został uznany piłkarzem meczu. Była to jedna z 2 porażek Chelsea w sezonie. Yakubu zdobywał gole także z innymi potentatami Premiership, Arsenalem (2:1) i Manchesterem United (4:1). Nigeryjczyk dobrze grał także w Pucharze UEFA i zdobył między innymi gola w 1/8 z Romą w wygranym 1:0 meczu. W rewanżu Anglicy przegrali wprawdzie 1:2, ale awansowali dzięki bramce strzelonej na wyjeździe. Yakubu wystąpił także w przegranym 0:4 finale z Sevillą.
Everton.
W sierpniu 2007 przeszedł za kwotę 11,25 milionów funtów do Evertonu. W nowej drużynie zadebiutował 11 sierpnia w ligowym spotkaniu z Blackburn Rovers. Pierwszą bramkę zdobył natomiast 1 września w wygranym 2:1 wyjazdowym spotkaniu z Boltonem Wanderers. Szybko stało się największą gwiazdą klubu, strzelając 9 bramek zaliczył m.in. hat-tricka w meczu z Fulham (3:0). Debiutancki sezon zakończył z 29 ligowymi występami, w których zdobył 15 bramek.
Blackburn Rovers.
31 sierpnia 2011 przeszedł za 2 miliony funtów do Blackburn Rovers.
Kariera reprezentacyjna.
W pierwszej reprezentacji Nigerii Aiyegbeni zadebiutował 22 kwietnia 2000 roku w wygranym 4:0 meczu z Erytreą rozegranym w ramach kwalifikacji do MŚ 2002, gdy wszedł w drugiej połowie na boisko zmieniając Tijjani Babangidę. Miał wówczas 17 lat. W tym samym roku był członkiem olimpijskiej kadry Nigerii na Olimpiadzie w Sydney. W pierwszym meczu z Hondurasem (3:3) zdobył jedną z bramek. Nigeria wyszła z grupy, ale w ćwierćfinale odpadła po klęsce 1:4 z Chile.
W 2002 roku Yakubu był bliski wyjazdu z kadrą Nigerii na Mistrzostwa Świata, był w szerokiej kadrze, jednak z powodu operacji oka musiał zrezygnować z uczestnictwa w tej imprezie. Był jednakże jednym z trzech rezerwowych na ten Mundial.
W 2003 roku Yakubu był jednym z najlepszych zawodników Nigerii w kwalifikacjach do Pucharu Narodów Afryki 2004. Najlepszy mecz rozegrał z Malawi, gdy zdobył 2 gole, a Nwankwo Kanu dołożył kolejne 2 i „Super Orły” wygrały 4:1.
W 2004 roku Aiyegbeni wystąpił w Pucharze Narodów Afryki. Wystąpił tam jednak w tylko jednym meczu, z Marokiem (0:1) i został wyrzucony z kadry i zawieszony za złamanie przepisów panujących w kadrze. Powrócił dopiero na eliminacje do Mistrzostw Świata w Niemczech po interwencji Sekretarza Nigeryjskiego Związku Piłki Nożnej, Taiwo Ogunjobiego.
W 2006 roku nie wziął udziału w Pucharze Narodów Afryki 2006, w którym Nigeria zajęła 3. miejsce. W Nigerii powszechnie znane są kłótnie Ayiegbeniego z selekcjonerem Augustine Eguavoenem, który nie powołuje napastnika do kadry.

</doc>
<doc id="780750" url="https://pl.wikipedia.org/wiki?curid=780750" title="Strużka (dopływ Błotnicy)">
Strużka (dopływ Błotnicy)

Strużka – struga w woj. zachodniopomorskim o długości ok. 10 km; prawobrzeżny dopływ Błotnicy. Struga łączy Błotnicę z rzeką Parsętą poprzez rów "Wielki Rów", który jest dopływem Parsęty. Granica pomiędzy zlewniami Parsęty i Strużki (dział wód między Wielkim Rowem a Strużką) biegnie między Przećminem a drogą wojewódzką nr 102.
Nazwę Strużka wprowadzono urzędowo w 1949 roku, zastępując poprzednią niemiecką nazwę strugi – "Kleiner Bach".

</doc>
<doc id="780751" url="https://pl.wikipedia.org/wiki?curid=780751" title="Fort Cze Twierdzy Warszawa">
Fort Cze Twierdzy Warszawa

Fort Cze („Ч“, „Legionów Dąbrowskiego“, „Piłsudskiego“, „Czerniaków”) – fort pierścienia wewnętrznego Twierdzy Warszawa, wzniesiony w latach osiemdziesiątych XIX wieku. Fort nazwany przez żołnierzy Imperium Rosyjskiego Fortem "Cz" od nazwy Czerniaków, na niemieckich mapach nazwany w transkrypcji "Tsche". W 1921 nazwany fortem "Legionów Dąbrowskiego", w 1928 przemianowany na fort "Piłsudskiego". Z uwagi na nazwę bywa mylony z fortem Legionów.
Historia.
Fort był umocnieniem ceglano-ziemnym, o narysie regularnego pięcioboku o dwóch czołach. Ze względu na położenie na niskim tarasie, poniżej skarpy wiślanej, fosy fortu były wypełnione wodą. Nad fortem górowała umocniona "Bateria "Królikarnia"", która znajdowała się w okolicy dzisiejszej ulicy Ikara. Po modernizacji twierdzy w 1892 roku fort pełnił głównie funkcje magazynowe.
Po 1909 roku w ramach likwidacji twierdzy fort został rozbrojony. W okresie międzywojennym mieściła się tutaj Wytwórnia Amunicji Specjalnej. W 1930 pas poforteczny na wschód od ulicy Puławskiej wzdłuż Idzikowskiego został poddany parcelacji, z czego połowa została przekazana miastu na zieleńce i parki. Na esplanadzie fortu powstało osiedle wojskowych domów oficerów głównie lotnictwa, do których nawiązują nazwy ulic Ikara, Obserwatorów czy pilota Ludwika Idzikowskiego.
W czasie obrony Warszawy we wrześniu 1939 istniejące obiekty, w tym schrony koszarowe, zostały ciężko uszkodzone. Obiekt jako samodzielny punkt oporu został zajęty przez Niemców 25 września. 
Podczas powstania warszawskiego obsadzony przez Polaków fort został zdobyty przez Niemców 15 września 1944.
Z zabudowań fortecznych ocalały kazamaty koszarowe pod wałem głównym fortu, most stalowy oraz magazyn prowiantowy po drugiej stronie ulicy. Po wojnie na terenie fortu znalazły się garaże oraz ogródki działkowe pierwotnie im. Weteranów Ruchu Robotniczego. 
W 1997 przed bramą fortu odsłonięto obelisk z tablicą informującą, iż jest to fort Józefa Piłsudskiego. Około 2007 roku fort opuściło wojsko, obiekt jest dostępny i pozbawiony nadzoru. Ogródki działkowe na terenie fortu uległy niemal całkowitej dewastacji. Teren fortu porośnięty był drzewami i zarys oryginalnych fortyfikacji stał się trudny do zauważenia.
Do dziś zachowały się spore odcinki dawnych fos fortu, jednym z nich jest tzw. Bernardyńska Woda (wzdłuż ulicy Idzikowskiego na odcinku od al. Witosa do ulicy Powsińskiej).
Wpisany do rejestru zabytków jako: fort "Mokotów II", ul. Idzikowskiego, 1883, nr rej.: 806 z 12.03.1973.

</doc>
<doc id="780754" url="https://pl.wikipedia.org/wiki?curid=780754" title="Random access memory">
Random access memory



</doc>
<doc id="780760" url="https://pl.wikipedia.org/wiki?curid=780760" title="Protele">
Protele

Protele (Protelinae) – monotypowa podrodzina drapieżnych ssaków z rodziny hienowatych (Hyaenidae).
Zasięg występowania.
Podrodzina obejmuje jeden żyjący współcześnie gatunek występujący w południowej i wschodniej Afryce.
Morfologia.
Długość ciała (bez ogona) 55–80 cm, długość ogona 20–30 cm; masa ciała 8–12 kg. 
Systematyka.
Podział systematyczny.
Do podrodziny należy jeden rodzaj protel ("Proteles") z jednym występującym współcześnie gatunkiem: 
oraz gatunkiem wymarłym:

</doc>
<doc id="780761" url="https://pl.wikipedia.org/wiki?curid=780761" title="Nikola Špirić">
Nikola Špirić

Nikola Špirić (ur. 4 września 1956 w Drvarze) – polityk bośniacki, premier Bośni i Hercegowiny od 4 stycznia 2007 do 12 stycznia 2012.
Życiorys.
Spirić z wykształcenia jest profesorem ekonomii. Uczęszczał do szkół w Sarajewie, gdzie potem również studiował finanse publiczne na miejscowym uniwersytecie. Od 1992 jest profesorem na Uniwersytecie w Banja Luce.
Z pochodzenia jest Serbem. Zajmował wiele funkcji państwowych. Od 2002 do 2006 zasiadał w Zgromadzeniu Narodowym Bośni i Hercegowiny. W latach 2002–2003 był przewodniczącym Izby Narodów. Od 2003 do 2004 oraz od 2005 do 2006 pełnił natomiast funkcję przewodniczącego Izby Reprezentantów.
Nikola Spirić jest członkiem Sojuszu Niepodległych Socjaldemokratów ("Savez nezavisnih socijaldemokrata").
1 listopada 2007 podał się do dymisji w proteście przeciw reformom rządowym wprowadzanym z inicjatywy Wysokiego Przedstawiciela Miroslava Lajčáka. Uważał bowiem, że reforma zmniejszy wpływ bośniackich Serbów na podejmowanie decyzji. Jego rezygnacja ze stanowiska wywołała najpoważniejszy kryzys od czasu zakończenia wojny w Bośni.
Po podaniu się do dymisji pełnił tylko obowiązki szefa rządu. Jednak po zgodzie wszystkich trzech społeczności na reformę i zażegnaniu kryzysu, 28 grudnia 2007 Spirić został ponownie zatwierdzony przez parlament na stanowisku premiera. Zajmował je do 12 stycznia 2012, kiedy nowym szefem rządu został Vjekoslav Bevanda.

</doc>
<doc id="780765" url="https://pl.wikipedia.org/wiki?curid=780765" title="Jędrzej Święcicki">
Jędrzej Święcicki

Jędrzej Święcicki – nieznane są daty urodzin i śmierci pisarza. Syn Macieja Święcickiego, wojskiego nurskiego, herbu Jastrzębiec.
W roku 1634 - napisał dzieło "Topographia", najstarszy opis Mazowsza. Dzieło to wydał dopiero jego syn, Zygmunt, pod nazwą „Topografia, czyli opis Mazowsza”. W 1637 napisał biografię biskupa płockiego Andrzeja Noskowskiego. Mieszkał w Ostrołęce, będąc jednocześnie dzierżawcą połowy wójtostwa wareckiego, należącego do dominikanów. 
Dokładnie wykształcony w gospodarowaniu, prawie i sprawach publicznych w szkole jezuickiej w Pułtusku, Wszechnicy Krakowskiej, oraz na dworach płockich biskupów swoich krewniaków Andrzeja Noskowskiego herbu Łada, oraz Piotra Myszkowskiego (1570 – 1577) i Wojciecha Baranowskiego (1590 – 1606) obaj herbu Jastrzębiec. Żona Małgorzata Ciołkówna herbu Ciołek. Gospodarował w dobrach poojcowskich, posagowych (Ostrołęka) a także nabytych i wydzierżawionych wsiach królewskich. Pełnił urzędy notariusza czyli pisarza ziemskiego nurskiego i pisarza grodzkiego w Ostrowi (Ostrów Mazowiecki). Dwukrotnie deputat do Trybunału Głównego Koronnego w Piotrkowie w latach 1607 i 1609. Ojciec ośmiorga dzieci: Jana, Macieja, Piotra, Aleksandra, Zygmunta, Trojana, Marcina i Doroty. 

</doc>
<doc id="780766" url="https://pl.wikipedia.org/wiki?curid=780766" title="Aiyegbeni Yakubu">
Aiyegbeni Yakubu



</doc>
<doc id="780782" url="https://pl.wikipedia.org/wiki?curid=780782" title="Jaskinia Piekło pod Skibami">
Jaskinia Piekło pod Skibami

Jaskinia Piekło pod Skibami – jaskinia położona na północno-zachodnim stoku Góry Żakowej w Paśmie Zelejowskim, na wschód od Gałęzic.
Łączna długość jaskini wynosi 57 metrów, z czego główny korytarz liczy 20 m. Do wnętrza prowadzą 4 otwory – duży, główny, przez który można łatwo dostać się do środka oraz 3 mniejsze o niewielkiej średnicy. Niedaleko głównego wejścia znajduje się niespełna metrowej głębokości zagłębienie, które prawdopodobnie powstało po zasypaniu szybu górniczego. Teren wokół jaskini, wchodzący w skład rezerwatu Góra Żakowa, na przestrzeni od XV do XVII wieku był miejscem poszukiwań rud srebra i ołowiu. W 1954 roku jaskinię objęto ochroną jako pomnik przyrody nieożywionej.
Jaskinia posiada bardzo ubogą szatę naciekową składającą się z kilku wystąpień polewy kalcytowej. Jaskinia, a w szczególności jej wąskie i trudno dostępne boczne korytarze są zamieszkane przez nietoperze, wśród których można wymienić następujące gatunki: nocek duży, mroczek późny, gacek szary i mopek zachodni. Znaleźć tu można także niektóre gatunki pająków.
Koło jaskini przechodzi niebieski szlak turystyczny prowadzący z Chęcin do Łagowa.
Nazwę Piekło okoliczna ludność nadała jaskini już w XVIII wieku. Według legendy, z jej czeluści miały wylatywać diabły, by zło na świecie czynić.
Jaskini Piekło swoją nazwę zawdzięcza odległy o 7 km Raj.

</doc>
<doc id="780784" url="https://pl.wikipedia.org/wiki?curid=780784" title="Duklyon CLAMP School Defenders">
Duklyon CLAMP School Defenders



</doc>
<doc id="780786" url="https://pl.wikipedia.org/wiki?curid=780786" title="Dębowiec (powiat lubartowski)">
Dębowiec (powiat lubartowski)

Dębowiec – nieoficjalna nazwa przysiółka wsi Kozłówka w Polsce położonego w województwie lubelskim, w powiecie lubartowskim, w gminie Kamionka.
Osada leży na północnym skraju Kozłowieckiego Parku Krajobrazowego.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="780787" url="https://pl.wikipedia.org/wiki?curid=780787" title="Duklyon Clamp School Defenders">
Duklyon Clamp School Defenders



</doc>
<doc id="780789" url="https://pl.wikipedia.org/wiki?curid=780789" title="Malcolm Bradbury">
Malcolm Bradbury

Malcolm Stanley Bradbury (ur. 7 września 1932 w Sheffield, zm. 28 listopada 2000 w Norwich) – angielski powieściopisarz, scenarzysta filmowy, krytyk literacki i teoretyk literatury.
Życiorys.
Od 1970 roku pracował jako profesor studiów amerykanistycznych na University of East Anglia w Norwich. Stworzył i prowadził na tej uczelni kursy pisarskie. Był autorem lub współautorem książek na temat sytuacji współczesnej powieści i socjologicznych kontekstów literatury, a także studiów krytycznoliterackich poświęconych m.in. twórczości Evelyna Waugh oraz Saula Bellowa.
Debiutował jako powieściopisarz w 1959 roku książką "Eating People is Wrong". W 1975 powieść "Homo historicus" przyniosła mu sławę. Napisał jeszcze książki "Why Come to Slaka?" w 1986 i "Monsieur Mensonge" w 1987.
W Polsce wydano powieści:
Jego żoną od 1959 roku była Elizabeth Salt. Miał dwójkę dzieci.

</doc>
<doc id="780790" url="https://pl.wikipedia.org/wiki?curid=780790" title="Wygand Ciołek">
Wygand Ciołek

Wygand Ciołek herbu Ciołek – brat Stanisława biskupa poznańskiego. Ojciec Andrzej Ciołek (wojewoda mazowiecki), matka Elżbieta z Sulimów. 
Był chorążym a później kasztelanem czerskim (1443-1452). Razem z bratem powołał w 1429 r. parafię w Ostrołęce. Był właścicielem Ostrołęki, Powsina i Garwolina (sprzedał go 
w 1407 r. księciu Maz. Januszowi I). Brał udział w bitwie pod Grunwaldem w chorągwi Janusza I.
Jest pochowany w kościele parafialnym św. Mikołaja w Warce.

</doc>
<doc id="780793" url="https://pl.wikipedia.org/wiki?curid=780793" title="Tadżycy w Chinach">
Tadżycy w Chinach

Tadżycy w Chinach (chiń. 塔吉克族, pinyin "Tǎjíkèzú") – jedna z 55 oficjalnie zarejestrowanych mniejszości narodowych w Chińskiej Republice Ludowej.
Jej populacja wynosi 41 028 osób. Zamieszkuje ona głównie zachodni region Chin, Sinciang, z czego ponad 60% osób żyje w Takskorgańskim Tadżyckim Obwodzie Autonomicznym. Badania potwierdzają tezę, że ta mała wschodnioirańska grupa etniczna jest związana, ale bardzo odmienna od Tadżyków mieszkających w Tadżykistanie.
W Chinach żaden z języków, którymi posługują się mieszkający tam Tadżycy, nie posiada statusu urzędowego również w regionach zamieszkanych przez większość tadżycką. Głównym językiem jest język sarikoli, którym posługuje się 16 tysięcy osób. Kolejnym jest język ujgurski oraz chiński. Najmniej popularnym językiem chińskich Tadżyków jest język wachański, którym posługuje się około 6000 osób.

</doc>
<doc id="780796" url="https://pl.wikipedia.org/wiki?curid=780796" title="Evridiki">
Evridiki

Evridiki Teokleus, gr. Ευρυδίκη Θεοκλέους (ur. 25 lutego 1968 w Limassolu) – grecko-cypryjska piosenkarka, trzykrotna reprezentantka Cypru w Konkursie Piosenki Eurowizji – w 1992, 1994 i 2007 roku.
Życiorys.
Kiedy skończyła szkołę, zaczęła studiować muzykę, teatr i taniec w Le Studio des Variétés w Paryżu. Następnie została studentką Berklee College of Music w Bostonie, gdzie doskonaliła swój talent muzyczny na kursach harmonii i instrumentacji.
W 1989 roku przeprowadziła się do Aten, a w 1991 nagrała i wydała swój pierwszy solowy album zatytułowany "Gia proti fora". Rok później premierę miała jej druga płyta długogrająca zatytułowana "Poso ligo me kseris". Krążek promował singiel „Teriazume”, którym reprezentowała Cypr podczas 37. Konkursu Piosenki Eurowizji w 1992 roku, wygrywając w marcu finał krajowych eliminacji z wynikiem 228 punktów w głosowaniu jurorskim. W finale konkursu zorganizowanego 9 maja w Malmö zajęła ostatecznie 11. miejsce, zdobywając łącznie 57 punktów.
W 1993 roku ukazała się jej trzecia płyta studyjna zatytułowana "Misise me", a w 1994 – album pt. "Ftinoporo jinekas". Na albumie znalazł się m.in. utwór „Ime antropos ki ego”, z którym po raz drugi reprezentowała Cypr podczas 39. Konkursu Piosenki Eurowizji w 1994 roku. W finale konkursu organizowanego 30 kwietnia w Dublinie uplasowała się ostatecznie na 11. miejscu, zdobywając łącznie 51 punktów, w tym maksymalną notę 12 punktów od jurorów z Grecji. Podczas występu na scenie towarzyszyło jej pięciu wokalistów wspierających: Kyriakos Zymbulakis, Haris Halkitis, Eva Tselidu, Demos van Beke i Joanna Barrington.
W kolejnych latach ukazały się następne płyty w dorobku Evridiki: "I epomeni mera" (1996), "Pes to mu afto!" (1997), "Dese mu ta matia" (1998), "To kumbi" (1999), "Ola dika su" (2000), "Live ...Ki alios" (2002), "Oso fewgo jirizo" (2003) i "Sto idio wajoni" (2005).
W 2002 roku wcieliła się w rolę Taptim w musicalu "King and I" wyprodukowanym przez Mimi Denisi. W 2003 roku wystąpiła na koncercie w Teatro Likawitu razem z wieloma innymi lokalnymi wykonawcami, m.in. z zespołem One, Antonisem Remosem, Christosem Wlachakisem i Paschalisem Terzisem. Zapis z wydarzenia został zamieszczony na specjalnej płycie koncertowej pt. "Tragudi sta pedia – Live sto Teatro Likawitu".
W 2007 ukazał się jej trzynasty krążek długogrający zatytułowany "13". Album promowany był przez singiel „Comme çi, comme ça” napisany przez jej narzeczonego Dimitrisa Korjalasa. Para została wybrana wewnętrznie przez lokalnego nadawcę publicznego (CyBC) na reprezentanta Cypru podczas 52. Konkursu Piosenki Eurowizji organizowanego w Helsinkach. 10 maja wystąpili w półfinale widowiska i zajęli ostatecznie 15. miejsce po zdobyciu łącznie 65 punktów (w tym maksymalnej noty 12 punktów od telewidzów z Grecji), nie dające kwalifikacji się do finału. Podczas występu na scenie towarzyszyły jej dwie tancerki, perkusista Dimitris Horianopulos i klawiszowiec Giannis Skutaris, sama artystka miała na sobie kreację projektu uznanego w kraju projektanta Christoforosa Kotentosa.
Pod koniec października 2011 roku premierę miała kolejna płyta w karierze Evridiki zatytułowana "Onirewome akoma... Mama".
Życie prywatne.
W kwietniu 1993 roku wyszła za mąż za kompozytora i producenta jej pierwszych dziewięciu albumów, Giorgosa Teofaonusa, z którym ma syna Angelosa. W 2000 roku para rozwiodła się, pozostając jednak w przyjacielskich stosunkach. W 2005 roku zaręczyła się z piosenkarzem Dimitrisem Korjalasem.

</doc>
<doc id="780797" url="https://pl.wikipedia.org/wiki?curid=780797" title="Genderkingen">
Genderkingen

Genderkingen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Rain. Leży około 8 km na wschód od Donauwörth.
Polityka.
Wójtem gminy jest Roland Dietz z CSU, poprzednio urząd ten obejmował Johann Schilke, rada gminy składa się z osób.
Oświata.
W gminie znajduje się przedszkole i szkoła podstawowa.

</doc>
<doc id="780798" url="https://pl.wikipedia.org/wiki?curid=780798" title="Women in Uniform">
Women in Uniform

Women in Uniform (ang. "kobiety w mundurze") – singel australijskiej glamrockowej grupy Skyhooks. Utwór pierwotnie znalazł się na albumie "Guilty Until Proven Insane". Autorem muzyki i tekstu jest Greg Macainsh.
Singel Iron Maiden.
Utwór został także wydany jako trzeci singel brytyjskiej heavymetalowej grupy Iron Maiden i ostatnia płyta, którą współtworzył Dennis Stratton. Został wydany 17 października 1980.
Okładka pokazuje Margaret Thatcher w mundurze uzbrojoną w pistolet maszynowy Sterling, przygotowującą się, by zemścić się na Eddiem za jej zamordowanie (co zostało przedstawione na okładce singla „Sanctuary”). Eddie obejmuje dwie kobiety – pielęgniarkę i stewardesę, co prasa brytyjska uznała za wyraz szowinizmu.
Na stronie B płyty znajduje się piosenka „Invasion” (ang. "najazd") – jedna z wczesnych kompozycji Steve’a Harrisa, a także wersja koncertowa utworu z płyty "Iron Maiden" – „Phantom of the Opera” (ang. "upiór w operze") – nagranego 4 lipca 1980 podczas występu grupy w Marquee Club w Londynie.

</doc>
<doc id="780804" url="https://pl.wikipedia.org/wiki?curid=780804" title="Mistrzostwa Świata w Biathlonie 2005">
Mistrzostwa Świata w Biathlonie 2005

40. Mistrzostwa Świata w Biathlonie rozgrywane były w dniach 5-13 marca 2005 w austriackiej miejscowości Hochfilzen. W zawodach uczestniczyło 260 zawodników z 39 państw.
Mężczyźni.
Sprint 10 km.
Data: 5 marca 2005
Bieg na dochodzenie 12,5 km.
Data: 6 marca 2005
Bieg masowy 15 km.
Data: 13 marca 2005
Bieg indywidualny 20 km.
Data: 9 marca 2005
Sztafeta 4 × 7,5 km.
Data: 12 marca 2005
Kobiety.
Sprint 7,5 km.
Data: 5 marca 2005
Bieg na dochodzenie 10 km.
Data: 6 marca 2005
Bieg masowy 12,5 km.
Data: 13 marca 2005
Bieg indywidualny 15 km.
Data: 8 marca 2005
Sztafeta 4 × 6 km.
Data: 11 marca 2005

</doc>
<doc id="780805" url="https://pl.wikipedia.org/wiki?curid=780805" title="Algorytm Warnocka">
Algorytm Warnocka

Algorytm Warnocka – algorytm dziel i zwyciężaj usuwania powierzchni niewidocznych, używany w dziedzinie grafiki komputerowej. Jego autorem jest John Edward Warnock, który zawarł opis algorytmu w swojej pracy doktorskiej pt. „A hidden surface algorithm for computer generated halftone pictures"”" (1969).
Złożoność obliczeniowa algorytmu wynosi formula_1 gdzie formula_2 to liczba rasteryzowanych wielokątów, a formula_3 to liczba pikseli w polu renderowania.
Opis działania.
Algorytm dzieli pole renderowania na kwadraty; początkowo jest tylko jeden kwadrat obejmujący cały obszar rysowania. Każdy kwadrat jest klasyfikowany ze względu na położenie wielokątów:
Jeśli nie można zastosować żadnej z powyższych reguł w którymś kwadracie, dokonywany jest podział na cztery mniejsze kwadraty i są one przetwarzane rekurencyjnie.
Podział kwadratów jest kończony, gdy mają rozmiar jednego piksela, wówczas kolor piksela określa się np. sortując wielokąty ze względu na głębokość. Podział może być też kontynuowany dalej do kwadratów o bokach krótszych niż piksel, co pozwala uzyskać obrazy bez zakłóceń.

</doc>
<doc id="780807" url="https://pl.wikipedia.org/wiki?curid=780807" title="Holzheim (powiat Donau-Ries)">
Holzheim (powiat Donau-Ries)

Holzheim – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Rain. Leży około 18 km na południowy wschód od Donauwörth.
1 lipca 2014 do gminy przyłączono 0,66 km2 pochodzącego z rozwiązanego obszaru wolnego administracyjnie Brand.
Dzielnice.
W skład gminy wchodzą następujące dzielnice:
Bergendorf, Holzheim, Pessenburgheim, Riedheim, Stadel.
Polityka.
Wójtem gminy jest Robert Ruttmann z FWG, rada gminy składa się z 12 osób.
Oświata.
W gminie znajduje się przedszkole oraz szkoła podstawowa z częścią Hauptschule (6 nauczycieli i 120 uczniów).

</doc>
<doc id="780811" url="https://pl.wikipedia.org/wiki?curid=780811" title="Münster (Bawaria)">
Münster (Bawaria)

Münster – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Rain. Leży około 15 km na południowy wschód od Donauwörth, nad Lech i Friedberger Ach.
1 lipca 2014 do gminy przyłączono 1,55 km2 pochodzącego z rozwiązanego obszaru wolnego administracyjnie Brand.
Polityka.
Rada gminy składa się z dwunastu osób.
Wójtem gminy jest Gerhard Pfitzmaier; poprzednio urząd ten piastował Alois Stuber.
Oświata.
W gminie znajduje się przedszkole (50 miejsc).

</doc>
<doc id="780813" url="https://pl.wikipedia.org/wiki?curid=780813" title="Mira (Gwiezdne wojny)">
Mira (Gwiezdne wojny)



</doc>
<doc id="780818" url="https://pl.wikipedia.org/wiki?curid=780818" title="Taniec podhalański">
Taniec podhalański



</doc>
<doc id="780820" url="https://pl.wikipedia.org/wiki?curid=780820" title="Niederschönenfeld">
Niederschönenfeld

Niederschönenfeld – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Rain. Leży około 12 km na wschód od Donauwörth, nad Friedberger Ach.
Dzielnice.
W skład gminy wchodzą następujące dzielnice:
Polityka.
Wójtem gminy jest Peter Mahl, rada gminy składa się z 12 osób.
Współpraca.
Miejscowości partnerskie:

</doc>
<doc id="780822" url="https://pl.wikipedia.org/wiki?curid=780822" title="Niederschonenfeld">
Niederschonenfeld



</doc>
<doc id="780823" url="https://pl.wikipedia.org/wiki?curid=780823" title="Niederschoenenfeld">
Niederschoenenfeld



</doc>
<doc id="780825" url="https://pl.wikipedia.org/wiki?curid=780825" title="Tadżykfilm">
Tadżykfilm

Tadżykfilm (, "Todżikfilm"; ) – tadżyckie studio filmowe. Zostało założone w 1930 roku jako studio filmów dokumentalnych, które wydało swój pierwszy film w 1932 roku. W 1941 roku Tadżykfilm połączył się z Sojuzdetfilm i od tego czasu tworzone są filmy fabularne w językach tadżyckim i rosyjskim. Obecnie siedziba studia znajduje się w Duszanbe, stolicy Tadżykistanu.

</doc>
<doc id="780826" url="https://pl.wikipedia.org/wiki?curid=780826" title="Dzień Judaizmu">
Dzień Judaizmu

Dzień Judaizmu - święto w polskim Kościele katolickim, ustanowione przez Konferencję Episkopatu Polski w 1997 roku, obchodzone corocznie 17 stycznia, tj. w wigilię Tygodnia Modlitw o Jedność Chrześcijan.
Dzień Judaizmu ma na celu ponowne odkrycie więzi z judaizmem poprzez wgłębienie się we własną (katolików) tajemnicę.
Obchody.
Co roku centralne obchody odbywają się w wybranym mieście pod różnym hasłem:
W wielu innych miastach organizowane są również obchody święta, często trwające cały tydzień poprzedzający Dzień Judaizmu. Lokalnie święto obchodzone jest we włoskim i w austriackim Kościele.

</doc>
<doc id="780830" url="https://pl.wikipedia.org/wiki?curid=780830" title="Rogling">
Rogling



</doc>
<doc id="780831" url="https://pl.wikipedia.org/wiki?curid=780831" title="Roegling">
Roegling



</doc>
<doc id="780833" url="https://pl.wikipedia.org/wiki?curid=780833" title="Paguroidea">
Paguroidea



</doc>
<doc id="780835" url="https://pl.wikipedia.org/wiki?curid=780835" title="Główka skowronka">
Główka skowronka

Główka skowronka (inaczej krawat) – węzeł stosowany we wspinaczce m.in. do łączenia karabinka i taśmy, lub lonży do łącznika uprzęży.

</doc>
<doc id="780837" url="https://pl.wikipedia.org/wiki?curid=780837" title="Krawat (węzeł)">
Krawat (węzeł)



</doc>
<doc id="780841" url="https://pl.wikipedia.org/wiki?curid=780841" title="Waldemar Chyliński">
Waldemar Chyliński

Waldemar Chyliński (ur. 13 września 1953 w Gdańsku) – polski poeta, autor tekstów piosenek, pieśniarz związany z nurtem piosenki autorskiej – poezji śpiewanej i piosenki turystycznej.
Życiorys.
Ukończył „Conradinum” – Technikum Budowy Okrętów w Gdańsku. Studiował w Wyższej Szkole Pedagogicznej w Olsztynie (1976-1978), gdzie związał się z artystycznym środowiskiem studenckim. W 1985 r. rozpoczął pracę w Bałtyckiej Agencji Imprez Artystycznych, w której zajmował się promocją. 
Wiersze i piosenki zaczął pisać już w szkole średniej. W krąg kultury studenckiej wszedł w 1971 roku dzięki Grzegorzowi Marchowskiemu, który był pierwszym wykonawcą piosenki z jego tekstem, wykonanej na Studenckim Przeglądzie Piosenki Turystycznej i Januszowi Kasprowiczowi, który spowodował opublikowanie jego pierwszych wierszy w prasie. 
Występy rozpoczął w gdańskim klubie studenckim „Żak”. W latach 1973-1975 zawiązała się jego współpraca z Elżbietą Adamiak, dla której pisał teksty. W drugiej połowie lat 70. XX w. był członkiem grupy literackiej Wspólność. W 1978 roku zagrał w widowisku telewizyjnym „Pieśni miłości i nienawiści” poświęconym twórczości Leonarda Cohena. 
W latach 1980-1981 występował z Jackiem Zwoźniakiem. W 1983 roku współtworzył zespół Kaczki z Nowej Paczki, z którym otrzymał Grand Prix na Przeglądzie Widowisk Estradowych w Rzeszowie i nagrał płytę „Greps”, która uzyskała status „Złotej Płyty” za 200 000 sprzedanych egzemplarzy. Pisał w tym czasie scenariusze telewizyjne (m.in. do programu Hanny Banaszak) i muzykę do filmów telewizyjnych. 
W roku 2001 ukazała się jego płyta „A może tylko nam się zdaje” z archiwalnymi nagraniami z lat 1975-1983. Na przełomie roku 2001-2002, wraz z muzykami z Trójmiasta nagrał płytę „Słowa”, w roku 2018 ukazał się kolejna płyta „Stało się życie”. 
Był wielokrotnie uczestnikiem Bazuny oraz Giełdy w Szklarskiej Porębie, której jest Szarym Łosiem. Współpracował z takimi wykonawcami jak: Elżbieta Adamiak, Adam Drąg, Jacek Zwoźniak, Grażyna Łobaszewska, Adrianna Biedrzyńska oraz z grupami Wały Jagiellońskie, Zayazd, Kaczki z Nowej Paczki i z zespołem Mr. Zoob. 
Nagrody.
Jest laureatem głównej nagrody XV Festiwalu Piosenki i Piosenkarzy Studenckich w Krakowie (1978 r.) i tego samego roku drugiej nagrody na Pierwszym Warszawskim Przeglądzie Piosenki Autorskiej.
Wraz z zespołem Kaczki z Nowej Paczki zdobył:
W 1984 roku zdobył pierwszą nagrodę w konkursie firm fonograficznych na Festiwalu Piosenki Polskiej w Opolu (reprezentowali Polskie Nagrania).
Jako autor, wraz z kompozytorem Stanisławem Sojką, jest laureatem pierwszej nagrody na Festiwalu Polskiej Piosenki w Opolu za piosenkę "Wszystko co złe omija mnie", którą wykonywała Grażyna Łobaszewska w 1991 r.
Bibliografia i fonografia autorska.
Tomiki wierszy
Albumy muzyczne
Wykonawcy piosenek do słów Chylińskiego

</doc>
<doc id="780856" url="https://pl.wikipedia.org/wiki?curid=780856" title="Urządzenie rolnicze">
Urządzenie rolnicze



</doc>
<doc id="780860" url="https://pl.wikipedia.org/wiki?curid=780860" title="Lindsay Felton">
Lindsay Felton

Lindsay Marie Felton (ur. 4 grudnia 1984 w Seattle w stanie Waszyngton) − amerykańska aktorka.
Felton grała różne role filmowe, od kiedy skończyła trzy lata, począwszy od reklam w lokalnej telewizji. Jej pierwszy większy sukces telewizyjny miał miejsce w 1994 roku, kiedy to wystąpiła w krótko emitowanym sitcomie ABC "Thunder Alley". W 2000 roku, Felton otrzymała pierwszoplanową rolę jako Caitlin Seeger w serialu the Nickelodeon "Caitlin's Way" (polski tytuł "W poszukiwaniu szczęścia"). Serial był emitowany przez prawie dwa i pół sezonu, kiedy to podjęto decyzję o zaprzestaniu produkcji. Po zaprzestaniu produkcji serialu "Caitlin's Way", Felton miała propozycję kilku głównych ról w mniejszych, niezależnych filmach emitowanych później w TV i na wideo, włącznie z krótkim filmem "Size 'Em Up" PAX-TV's film, "Anna's Dream" (polski tytuł: "Powrót Anny"), The Metro Chase. W 2003 roku, debiutuje w filmie długometrażowym "Grid" jako Dawn Jenson, siostra filmowego Matta. Felton aktualnie pozostaje aktywna w społeczności aktorów, aby udoskonalać swoje umiejętności aktorskie.

</doc>
<doc id="780861" url="https://pl.wikipedia.org/wiki?curid=780861" title="Gnój (powieść)">
Gnój (powieść)

Gnój – pseudoautobiograficzna powieść obyczajowa Wojciecha Kuczoka wydana w 2003 Warszawie przez Wydawnictwo W.A.B.; autor otrzymał za nią Paszport „Polityki” w 2003 i Nagrodę Literacką „Nike” w 2004.
Podtytuł powieści to "Antybiografia". Książka została podzielona na trzy części: "Przedtem", "Wtedy", "Potem". Akcja toczy się w jednym z miasteczek Górnego Śląska, w czasach PRL-u. Głównym bohaterem jest Mały K. i jego rodzina. W pierwszej części opisane są dzieje rodziny głównego bohatera, zanim on sam pojawił się na świecie. Następnie głównym tematem staje się jego dzieciństwo. Matka i ojciec (nazywany zawsze "starym K.") nie stworzyli dziecku domu pełnego miłości czy bezpieczeństwa. Jego chlebem powszednim jest pejcz, którym tresuje go ojciec (nazywający syna "Gnojem"), ciągłe kłótnie i wyzwiska rodziców oraz wszechogarniający strach. Bezlitośnie kaleczony fizycznie i psychicznie, marzy, aby wybuchła wojna, bo wtedy mógłby bezkarnie zastrzelić ojca. Strach nie opuszcza go także w innych miejscach - szkoła, droga do niej, sanatorium - wszędzie kryją się niebezpieczeństwa. W finale tytułowy gnój zalewa wszystko, burząc dom, symbol nieszczęśliwego dzieciństwa, który swymi gruzami zasypuje rodzinę K.
Na motywach "Gnoju" Wojciech Kuczok napisał scenariusz filmu fabularnego "Pręgi" (2004).

</doc>
<doc id="780863" url="https://pl.wikipedia.org/wiki?curid=780863" title="Park Narodowy Saguaro">
Park Narodowy Saguaro

Park Narodowy Saguaro (ang. "Saguaro National Park") – park narodowy położony w południowo-wschodniej części stanu Arizona w Stanach Zjednoczonych, na przedmieściach miasta Tucson. Park został utworzony w 1994 na powierzchni 370 km2. 
Fauna.
Według danych inwentaryzacyjnych National Park Service na terenie parku występuje 338 gatunków zwierząt kręgowych, w tym 69 gatunków ssaków, 210 gatunków ptaków, 51 gadów i 8 płazów.
Na terenie Parku Narodowego Saguaro występują m.in.: puma, antylopa widłoroga, kojot, pekari oraz crotalus.
Flora.
Na terenie parku rośnie 25 gatunków kaktusów, od największego w USA karnegii olbrzymiej (Saguaro), od której park nosi nazwę do kilkucentymetrowych gatunków z rodzaju Mamilaria. Wszystkich roślin naczyniowych w parku zanotowano 1236 gatunków.
Turystyka.
Infrastruktura turystyczna Parku Narodowego Saguaro jest stosunkowo dobrze rozwinięta. Park posiada dwa centra turystyczne oraz ok. 240 km dobrze oznakowanych szlaków turystycznych o zróżnicowanym stopniu trudności. Nie zaleca się uprawiania turystyki pieszej podczas letnich upałów.

</doc>
<doc id="780870" url="https://pl.wikipedia.org/wiki?curid=780870" title="Kult przodków">
Kult przodków

Kult przodków – praktyka religijna oparta na wierze w życie pozagrobowe przodków, ich wpływ na życie ziemskie oraz możliwość komunikowania się z nimi poprzez określone rytuały. Celem takich rytuałów jest zazwyczaj oddawanie zmarłym czci, dbanie o ich samopoczucie w życiu pozagrobowym (np. poprzez składanie ofiar, patrz: obiata), a także zwracanie się do nich o radę, błogosławieństwo lub protekcję. Za pozareligijne, społeczne funkcje kultu przodków uważa się podtrzymywanie więzów rodowych i rodzinnych, tj. lojalność, szacunek wobec starszych (patrz: nabożność synowska) czy ciągłość pokoleń. 
Kult przodków jest szczególnie rozwinięty w regionie Dalekiego Wschodu i Azji Południowo-Wschodniej, w krajach takich jak Chiny czy Wietnam. W Wietnamie, jest praktykowany poprzez wyznawców różnych religii (buddyzmu) stanowiąc jedną z najbardziej charakterystycznych składowych kultury wietnamskiej.

</doc>
<doc id="780871" url="https://pl.wikipedia.org/wiki?curid=780871" title="Gostomski">
Gostomski



</doc>
<doc id="780872" url="https://pl.wikipedia.org/wiki?curid=780872" title="Wołchow (rzeka)">
Wołchow (rzeka)

Wołchow (ros. Волхов) – rzeka w północno-zachodniej Rosji europejskiej, przepływająca przez obwody nowogrodzki i leningradzki. Długość – 224 km, powierzchnia zlewni – 80,2 tys. km², średni przepływ u ujścia – 593 m³/s (maksymalny – 2900 m³/s; minimalny – 44 m³/s).
Charakterystyka.
Wołchow jest jedyną rzeką wypływającą z jeziora Ilmień. Uchodzi do jeziora Ładoga, a dokładnie do Zatoki Wołchowskiej.
Przepływa m.in. przez Nowogród Wielki i Nową Ładogę.
Gospodarka i historia.
W latach 1915-1927 zbudowano na rzece Wołchow elektrownię wodną. Do tego czasu jednak wody Wołchow płynęły w zasadzie z jeziora Ilmień do jeziora Ładoga, chyba że na Ładodze padały silne deszcze – w takiej bowiem sytuacji wody Ładogi z łatwością pokonywały niewielki spadek terenu u ujścia rzeki Wołchow i wtargnąwszy w jej koryto zmieniały jej bieg na odwrotny – z Ładogi do Ilmienia. Z okolicznością tą wiązać przypuszczalnie należy znany z historii fakt, że plemiona staroskandynawskie poprzez Ładogę i Wołchow płynęły na południe, do jeziora Ilmień (a stamtąd wyruszały z wyprawami handlowymi dalej, aż do Grecji). Odcinek na rzece Wołchow musiałby być bardzo trudny do pokonania cały czas pod prąd. Nie jest jednak rzeczą wykluczoną, że orientowano się w zmianach pogodowych i czekano na południowym brzegu Ładogi na nadejście intensywnych opadów deszczowych, aby później móc bez przeszkód płynąć na południe z prądem rzeki.

</doc>
<doc id="780887" url="https://pl.wikipedia.org/wiki?curid=780887" title="Kierzkówka-Kolonia">
Kierzkówka-Kolonia

Kierzkówka-Kolonia – kolonia w Polsce położona w województwie lubelskim, w powiecie lubartowskim, w gminie Kamionka.
W latach 1975–1998 miejscowość administracyjnie należała do ówczesnego województwa lubelskiego.
Miejscowość stanowi sołectwo gminy Kamionka.

</doc>
<doc id="780893" url="https://pl.wikipedia.org/wiki?curid=780893" title="Alfred Schulze-Hinrichs">
Alfred Schulze-Hinrichs

Alfred Schulze-Hinrichs (ur. 6 listopada 1899 w Lipsku, zm. 23 czerwca 1972) – oficer niemieckiej marynarki wojennej Kriegsmarine, osiągnął stopień komandora, służył podczas II wojny światowej.
W latach 1930-1932 w stopniu porucznika marynarki, następnie kapitana marynarki dowodził torpedowcem "Albatros", w latach 1932-1933 torpedowcem "Seeadler", w 1933 torpedowcem "Leopard".
Podczas II wojny światowej, od 28 sierpnia 1939 w stopniu komandora porucznika ("Fregatenkapitän") dowodził niszczycielem "Erich Koellner". Wziął na nim udział w kwietniu 1940 w inwazji na Norwegię oraz bitwach morskich pod Narwikiem. W drugiej bitwie 13 kwietnia 1940 jego okręt został zatopiony przez okręty brytyjskie przy brzegu fiordu Ofot. Schulze-Hinrichs dostał się do niewoli norweskiej i przebywał w obozie jenieckim Skorpa (jako najstarszy niemiecki oficer), aż do uwolnienia po zajęciu Norwegii przez Niemców w czerwcu 1940.
Od listopada 1940 dowodził 6. Flotyllą Niszczycieli. Między innymi, w dniach 18-22 maja 1941 na niszczycielu "Hans Lody" dowodził eskortą pancernika "Bismarck" i krążownika "Prinz Eugen" płynących z Gdyni do rejonu Trondheim, przed ich korsarskim rejsem na Atlantyk.
Awansował następnie na stopień komandora ("Kapitän zur See"). Po ataku na ZSRR, 6. Flotylla działała w północnej Norwegii i Arktyce. 1 maja 1942 Schulze-Hinrichs dowodził 6. Flotyllą w akcji przeciw konwojowi QP-11 na Morzu Barentsa, jego okręt flagowy "Hermann Schoemann" został następnego dnia samozatopiony na skutek uszkodzeń zadanych przez brytyjskie okręty. 6. Flotyllą dowodził do kwietnia 1943.
Pod koniec wojny, w 1945 dowodził obroną morską obszaru Narwiku.
W 1950 był jednym z zespołu 15 ekspertów opracowujących memorandum Himmeroder, na temat powojennej remilitaryzacji Niemiec Zachodnich, leżącym u podstaw utworzenia Bundeswehry.
Był autorem kilku podręczników marynarskich i prac wojenno-morskich, w tym biografii admirała Tirpitza "Grossadmiral Alfred von Tirpitz" (1958).

</doc>
<doc id="780897" url="https://pl.wikipedia.org/wiki?curid=780897" title="Uczniowskie kluby sportowe">
Uczniowskie kluby sportowe



</doc>
<doc id="780899" url="https://pl.wikipedia.org/wiki?curid=780899" title="UKS">
UKS

Trzyliterowy skrót oznaczający:

</doc>
<doc id="780901" url="https://pl.wikipedia.org/wiki?curid=780901" title="Jasne błękitne okna (album)">
Jasne błękitne okna (album)

Jasne błękitne okna – album zawierający muzykę do filmu "Jasne błękitne okna" skomponowaną przez Wojciecha Waglewskiego.

</doc>
<doc id="780902" url="https://pl.wikipedia.org/wiki?curid=780902" title="Nabożność synowska">
Nabożność synowska

Nabożność synowska (, , ) – jedna z najważniejszych cnót w konfucjanizmie oraz innych dalekowschodnich systemach etycznych. Jej chińskiej nazwy, "xiao", często się nie tłumaczy, bo oznacza ona: "miłość, szacunek i posłuszeństwo wobec rodziców, przodków i krewnych". Mimo ogromnych przemian społecznych w XX wieku, nabożność synowska jest jedną z wartości wysoko cenionych w Chinach, całej Korei, Japonii, Wietnamie, a także na Tajwanie i w Singapurze.
W Chinach "xiao" uważano za najważniejszą cnotę, zaliczaną do pięciu powinności. Pod jej nazwą kryje się szeroki wachlarz pożądanych zachowań, tj. m.in. bezwzględne posłuszeństwo wobec rodziców i starszego rodzeństwa, oddawanie im należnego szacunku, świadczenie pomocy i opieki, w tym finansowej, tuszowanie i naprawianie ich błędów, a także płodzenie męskich potomków. Nabożność zakłada również opiekę nad starymi rodzicami, ukrywanie przed nimi wszelkich problemów i dbanie o ich dobre zdrowie i samopoczucie, a także odbywanie żałoby po ich śmierci oraz oddawanie im kultu w życiu pozagrobowym (patrz: kult przodków).
Chińscy autorzy tradycyjnie poświęcali nabożności synowskiej wiele uwagi, stała się ona tematem wielu traktatów, w których wyliczano przykłady osób, które dokonały wielkich wyrzeczeń, żeby ją kultywować, np. Dwadzieścia Cztery Przykłady Synowskiej Miłości (). "Xiao" znajdowała także odzwierciedlenie w prawie, np. śmiercią karano syna, który – choćby nieumyślnie – przyczynił się do śmierci swojego ojca.
Nabożność synowska znajduje współcześnie odzwierciedlenie m.in. w prawodawstwie ChRL, które nakłada obowiązek opieki nad rodzicami. Z drugiej strony, przed Chińskim Nowym Rokiem policyjne statystyki odnotowują wzrost kradzieży i rozbojów – chińscy przestępcy aktywizują się, bo pragną wykazać się "xiao" i zgodnie z tradycją uhonorować swoich rodziców świątecznym podarkiem.

</doc>
<doc id="780904" url="https://pl.wikipedia.org/wiki?curid=780904" title="Xiao">
Xiao



</doc>
<doc id="780906" url="https://pl.wikipedia.org/wiki?curid=780906" title="Dexter Wansel">
Dexter Wansel

Dexter Gilman Wansel (ur. 22 sierpnia 1950 w Filadelfii) - amerykański klawiszowiec. Był liderem grupy muzycznej Yellow Sunshine. Na swoim koncie ma współpracę m.in. z: Phyllis Hyman, the Jacksons, MFSB czy Lou Rawls. 
Dyskografia.
Albumy:
Single:
Linki zewnętrzne.
Biografia Wansela (ang.) [dostęp: 18.02.2011]

</doc>
<doc id="780907" url="https://pl.wikipedia.org/wiki?curid=780907" title="Hsiao">
Hsiao



</doc>
<doc id="780909" url="https://pl.wikipedia.org/wiki?curid=780909" title="Siao">
Siao



</doc>
<doc id="780913" url="https://pl.wikipedia.org/wiki?curid=780913" title="Eszet">
Eszet



</doc>
<doc id="780914" url="https://pl.wikipedia.org/wiki?curid=780914" title="Robert Bałdyga">
Robert Bałdyga

Robert Bałdyga (ur. 1988 w Hamburgu) – polski zawodowy windsurfer i surfer. Numer na żaglu POL-18. 
Zawodową karierę windsurfingową rozpoczął na jeziorze Miedwie w 1996 roku. Członek Klubu Windsurfingowego w Stargardzie. Startuje w konkurencjach Formula Windsurfing, Wave, Freestyle, Slalom i olimpijskiej klasie RS:X. W 2007 roku rozpoczął studia w Australii, gdzie również trenował i projektował żagle Severne. W 2010 przeprowadził się na Wyspy Zielonego Przylądka na wyspę Boa Vista, gdzie jest właścicielem Restauracji UNICO.

</doc>
<doc id="780916" url="https://pl.wikipedia.org/wiki?curid=780916" title="Paprocie (miejscowość)">
Paprocie (miejscowość)

Paprocie (niem. "Elisenhof") – osada w Polsce położona w województwie zachodniopomorskim, w powiecie kołobrzeskim, w gminie Siemyśl, wchodząca w skład sołectwa Kędrzyno. 
Według danych z 31 grudnia 2013 r. Paprocie miały 48 mieszkańców.
Paprocie powstały w XIX w. na terenie majątku Kędrzyno, z czasem miano Paproci przyjęła cała kolonia Kędrzyno.
Do 1945 r. osada wchodziła w skład Niemiec jako część gminy ("Gemeinde" - odpowiednik polskiego sołectwa) Kędrzyno, od 1945 r. w granicach Polski. W latach 1950-1998 miejscowość administracyjnie należała do województwa koszalińskiego.

</doc>
<doc id="780919" url="https://pl.wikipedia.org/wiki?curid=780919" title="Zespół sił lekkich">
Zespół sił lekkich

Zespół sił lekkich – grupa okrętów jednej lub różnych klas, składająca się z niszczycieli (fregat), kutrów rakietowych i torpedowych, przeznaczony do wykonywania zadań uderzeniowych.

</doc>
<doc id="780921" url="https://pl.wikipedia.org/wiki?curid=780921" title="Szkoła Leonarda da Vinci">
Szkoła Leonarda da Vinci

Szkoła Leonarda da Vinci – pracownia malarska Leonarda da Vinci, włoskiego artysty renesansowego. Powstała 10 stycznia 1478 r., jedną z jej siedzib było Corte Vecchia.
Leonardo zaczerpnął z rzemiosła wikliniarskiego w Vinci pomysł na emblemat szkoły. Na podstawie jego projektów z 1500 r. wykonano serię sztychów przedstawiających skomplikowane splecione wzory z napisem pośrodku "Academia Leonardi Vinci".
Nauka.
Uczniowie wykonywali prace wspólnie, często przy pomocy Leonarda. Z tego powodu trudno jest ocenić autorstwo prac powstałych w szkole, więc stworzonym wówczas pracom przypisuje się autorstwo całej szkoły.
Paolo Giovia podaje, że Leonardo zabraniał uczniom malowania nim ukończyli 20. rok życia. Do tego czasu ćwiczyli, szkicowali ołowianym sztyftem starożytne wzory, przedstawiali naturę i kształty człowieka.
Uczniowie.
Szczególnymi względami Leonarda cieszył się młody Salai (właśc. Giacomo Caprotti), który przybył tu w wieku 10 lat w 1490 r. Zasługiwał na przezwisko, które znaczyło „diabełek”, ponieważ kradł innym drogie srebrne sztyfty lub pieniądze, by zajadać się anyżowymi cukierkami. W 1497 r. Leonardo sporządził listę ubrań, które kupił dla Salaia. Mimo że młodzieniec nie okazał żalu za przewinienia, Leonardo dalej się nim opiekował, dając pieniądze i schronienie w swoim domu. Gdy Giacomo podrósł, zatrudnił go jako posłańca.

</doc>
<doc id="780922" url="https://pl.wikipedia.org/wiki?curid=780922" title="Théophile Abega">
Théophile Abega

Théophile Abega M'Bida, pseudonim „Doktor” (ur. 9 lipca 1954 w Nkomo, zm. 15 listopada 2012 w Jaunde) – kameruński piłkarz, występował na pozycji pomocnika.
Życiorys.
Karierę zaczynał w Colombe de Sangmélima. Następnie przeniósł się do Lion de Jaunde, a później do Canonu z tego samego miasta. Odniósł z tym klubem historyczne zwycięstwo nad I. S. Belima z Zairu (dzisiaj Demokratyczna Republika Konga), Zamelkiem Kair z Egiptu, czy Bendelem Insurance, Enugu Rangers i Shooting Stars z Nigerii. Podczas swojego pobytu w Canonie przytrafiła mu się kontuzja kolana, jednak szybko ją wyleczył. Był gwiazdą swojego klubu. W 1984 roku wyjechał do Francji, by reprezentować barwy Toulouse FC. Debiutował tam 21 sierpnia, podczas wygranego 3:0 meczu z Bastią. W 1985 roku przeniósł się do szwajcarskiego Vevey Sports i grał tam przez dwa sezony, po których zakończył karierę piłkarską.
W reprezentacji debiutował w 1976 roku, w meczu z Kongiem. Ma za sobą udział w Mistrzostwach Świata 1982, na których rozegrał wszystkie trzy zremisowane mecze, z Peru (0:0), Polską (0:0) i Włochami (1:1), a jego reprezentacja odpadła z turnieju już w fazie grupowej. Jednak Abega był zdecydowanie najlepszym zawodnikiem „Nieposkromionych Lwów” na tym mundialu. Był także kapitanem podczas Pucharu Narodów Afryki w 1982 roku, pierwszym wygranym w historii Kamerunu. Abega rozegrał w reprezentacji Kamerunu 51 meczów. W 1982 i 1983 Abega został wyróżniony złotą piłką dla najlepszego zawodnika w kraju, a w 1984 roku zdobył złotą piłkę za miano piłkarza roku w Afryce.

</doc>
<doc id="780925" url="https://pl.wikipedia.org/wiki?curid=780925" title="Szymon Marycjusz">
Szymon Marycjusz

Szymon Marycjusz (Mariciusz) z Pilzna, inne formy nazwiska i pseudonimy: "Maricius" (prawdopodobnie przekł. grecki właściwego nazwiska "Kociełek", wzgl."Kociołek"; według Estreichera: "Koziołek"), "Simon Maricius Pilsnensis, Szymon z Pilzna, Chlebodziejski, Czystochlebski", forma błędna: "Marycki", (ur. 1516 w Pilźnie, zm. 1574) – polski pedagog, prawnik, filolog, wydawca, profesor Akademii Krakowskiej, znawca, wielbiciel i tłumacz literatury starożytnej.
Życiorys.
Urodził się w roku 1516 w Pilźnie, w rodzinie mieszczańskiej, z ojca Macieja. Do Akademii Krakowskiej zapisał się w półroczu letnim 1532, w roku 1535 został bakałarzem, a w 1539 magistrem. Najpierw jako zastępca, później jako profesor wykładał od roku 1539 autorów starożytnych na tejże Akademii. Przez pewien czas nauczał w szkole parafialnej Św. Jana, gdzie jego słuchaczem był A. Patrycy Nidecki.
W roku 1544 wojewoda krakowski Piotr Kmita wysłał go na studia do Włoch w charakterze guwernera Jana Herburta. Zwiedził Rzym, kontynuował swą naukę w Bolonii, Padwie, Ferrarze, gdzie we wrześniu 1545 uzyskał doktorat obojga praw. W półroczu letnim 1546 podjął przerwane wykłady na Akademii Krakowskiej. Niedopuszczenie na wydział prawny zniechęciło go tej pracy, wskutek czego w 1547 zamyślał o ponownym wyjeździe do Włoch. W półroczu zimowym 1550/1551 poprowadził ostatni wykład (o mowach Cycerona i Demostenesa), a latem 1551 objął stanowisko kanclerza u biskupa chełmińskiego Jana Lubodzieskiego. Swe pierwotne właściwe nazwisko "Kociołek", po otrzymaniu szlachectwa w 11 czerwca 1559, zmienił na nowe – "Czystochlebski".
Poznawszy położenie uniwersytetów we Włoszech, w swoim traktacie pedagogicznym ("O szkołach, czyli akademiach, ksiąg dwoje") szeroko rozwija pogląd o pożytku i doniosłości wychowania szkolnego oraz przedstawia środki, jakimi by można – jego zdaniem – zaradzić upadkowi znaczenia szkół w Rzeczypospolitej. Marycjusz, który szczególnie cenił sobie pracę z młodzieżą ubolewał nad deprecjacją stanu nauczycielskiego w Polsce i znalazłszy sobie mecenasa porzucił praktykę pedagogiczną, a poświęcił się teorii. Odpowiedzialnością za upadek szkół obarcza nie nauczycieli, ale odpowiednie władze (uwidacznia się to np. w apelu skierowanym do scholastyków, proboszczów i rajców).
Uważał, że szkolnictwo to skarb narodu, a posiadanie przez państwo Akademii przyczynia się do jego rozwoju (lepiej wykształceni ludzie – mądrzejsze prawa).

</doc>
<doc id="780926" url="https://pl.wikipedia.org/wiki?curid=780926" title="Ramzes IX">
Ramzes IX

Ramzes IX Chaemuaset I – faraon, władca starożytnego Egiptu z czasów XX dynastii, z okresu Nowego Państwa. Prawdopodobnie panował w latach 1125-1107 p.n.e. Prawdopodobnie był synem Ramzesa VI, a bratem Ramzesa VII, lub też według K.A.Kitchena – był synem Ramzesa VIII.
Lata jego panowania przeszły do historii głównie dzięki skandalom, związanym z rabunkami nekropolii tebańskich oraz najazdom Libijczyków, których oddziały dotarły aż do Teb.
Za czasów jego panowania pogłębił się kryzys władzy. Głównymi tego przyczynami była słabość charakteru władcy oraz zapewne brak zainteresowania sprawowaniem władzy oraz waśnie, którymi targana była rodzina królewska. Niepostrzeżenie dla dworu królewskiego, rezydującego na północy kraju, doprowadziło to do powstania w Tebaidzie dziedzicznej dynastii arcykapłanów Amona-Re w Karnaku, którzy stworzyli własna organizacje hierarchiczną, sprawującą władzę równolegle do władzy królewskiej. O potędze owej dynastii może świadczyć fakt, iż na reliefach w Karnaku, przedstawiających sceny potwierdzenia otrzymania darów od faraona, arcykapłan Amenhotep przedstawiony jest w tych samych proporcjach co sam faraon. Jest to wydarzenie bez precedensu w sztuce egipskiej, tak drobiazgowo dbającej o właściwe przedstawianie postaci zgodnie z ich przynależnością do określonej warstwy społecznej. Ową potęgę budowali najpierw arcykapłan Ramzesnacht, a po nim dwaj jego synowie: Nesamon i Amenhotep. Zajmowali się oni głównie działalnością polityczną, co wobec słabości faraona spowodowało, iż władza królewska praktycznie w Tebaidzie przestała istnieć.
Słabość władcy, polityczna działalność arcykapłanów Amona-Re, zajmujących się władzą samą w sobie oraz kilkuletnie niskie wylewy Nilu, spowodowały kryzys gospodarczy i w efekcie klęskę głodu. Było to bezpośrednią przyczyną fali rabunków nekropolii jaka zalała, pod koniec panowania Ramzesa IX, głównie nekropolę tebańską. Władze podjęły kroki, mające na celu uchronienia grobów królewskich przed rabunkami lecz dopiero arcykapłan Amenhotep zdołał doprowadzić do aresztowań sprawców.
Akta procesów, jakie wytoczono sprawcom rabunków zapisano w szesnastym roku panowania Ramzesa IX na papirusie, zwanym od imienia Henry'ego Abbotta – Papirusem Abbott. Relacje te obrazują mechanizm rabunków, odsłaniając kulisy procederu, w który zamieszani byli wysocy urzędnicy oraz personel okolicznych świątyń.
Władzę z ramienia króla sprawował w Tebach wezyr o imieniu Chaemuaset, który rządził za pomocą dwóch urzędników: Pasera III, który zarządzał wschodnią częścią Teb i Pauraa bezpośrednio odpowiedzialnego za nekropolię tebańską, mającego pod swymi rozkazami licznych rzemieślników, strażników i kapłanów. W wyniku rywalizacji o względy wezyra obu tych urzędników oraz wzajemnych oskarżeń powołano komisję śledczą, która jak się wydaje pod wpływem przekupstwa umniejszyła skalę procederu. Zapewne w wyniku kłótni o wysokość udziałów w łupie oraz denuncjacji nastąpiły aresztowania sprawców.
Śledztwo ukazało, iż grobowiec Amenhotepa I nie został naruszony, a grobowce Antefa V i Antefa VI zostały jedynie naruszone "powierzchownie". Natomiast grób Sobekemsafa II został naruszony i splądrowany. Jeden ze sprawców przyznał się także do obrabowania grobu królowej Isis, jednej z żon Ramzesa III. Śledztwo jednakże wkrótce zamknięto, co wywołało protesty i podejrzenia o korupcję. Oskarżonych postawiono przed trybunałem i skazano na śmierć przez wbicie na pal.
Podobnie kulisy procesów rabusiów, przedstawiono na innym dokumencie, zwanym od imienia barona Amhersta, Papirusem Amherst. Po jego odnalezieniu i odczytaniu, okazało się, że jest to sprawozdanie z procesu oskarżonych o rabunek królewskich grobów z czasów Ramzesa IX i że dokument ten nie jest kompletny. W wyniku niezwykłego zrządzenia losu odnaleziono brakującą, górną część papirusu. Znajdowała się ona ukryta we wnętrzu drewnianego posążku, który został przywieziony do Belgii jako część kolekcji belgijskiego następcy tronu, późniejszego króla Leopolda II. Kolekcja ta została w 1936 roku przekazana do Muzeum Sztuki i Historii w Brukseli, w którym to dokonano badań i konserwacji eksponatów. Podczas tych czynności dokonano odkrycia, jak się później okazało, brakującej części Papirusu Amherst, którą nazwano Papirusem Leopolda II.
Ramzes IX został pochowany w Dolinie Królów, w nieukończonym grobowcu KV6. Mumię władcy przeniesiono do skrytki w Deir el-Bahari, odkrytej w 1881 roku.
Obecnie mumia króla znajduje się w Muzeum Egipskim w Kairze.

</doc>
<doc id="780929" url="https://pl.wikipedia.org/wiki?curid=780929" title="Mącznik (województwo zachodniopomorskie)">
Mącznik (województwo zachodniopomorskie)

Mącznik (niem. "Alte Mühle") – osada w Polsce położona w województwie zachodniopomorskim, w powiecie kołobrzeskim, w gminie Siemyśl, należąca do sołectwa Nieżyn.
Według danych z 31 grudnia 2013 r. Mącznik miał 40 mieszkańców.
Niemiecka nazwa wsi pochodzi od istniejącego nad rzeką Błotnicą młyna. W 1867 r. mieszkały tu 2 rodziny – chłopska i młynarska. Do 1945 r. wchodził w skład Niemiec jako część gminy ("Gemeinde" – odpowiednik polskiego sołectwa) Nieżyn, od 1945 r. w granicach Polski. W latach 1950-1998 miejscowość administracyjnie należała do województwa koszalińskiego.

</doc>
<doc id="780933" url="https://pl.wikipedia.org/wiki?curid=780933" title="Modibo Keïta (1915–1977)">
Modibo Keïta (1915–1977)

Modibo Keïta (ur. 4 czerwca 1915 w Bamako, zm. 16 maja 1977 w Kidal) – polityk malijski, pierwszy prezydent Republiki Mali. 
Życiorys.
Działacz niepodległościowy we francuskich posiadłościach w Afryce, współzałożyciel i od 1956 przewodniczący Związku Sudańskiego we francuskim Sudanie Zachodnim; w 1953-1957 deputowany do francuskiego parlamentu. W okresie kolonialnym lider Związku Sudańskiego będącego częścią składową Afrykańskiego Zrzeszenia Demokratycznego.
Od 20 lipca 1960 prezydent niepodległego Mali. Rzecznik współpracy państw afrykańskich, uniezależnienia gospodarki od Francji. Prezydent zadeklarował niezaangażowanie kraju w zimną wojnę i uczestniczył w procesie jednoczenia Afryki - był współzałożycielem Grupy Casablanki (poprzedniczki Organizacji Jedności Afrykańskiej. W 1961 roku dołączył do Unii Afrykańskich Stanów tworzonej przez Ghanę i Gwineę, Mali należała do federacji do 1962 roku. W tym samym roku wsparł Algierczyków toczących wojnę z francuskimi kolonialistami i zażądał natychmiastowego wyjazdu wojsk francuskich stacjonujących w Mali. Rządy Keïty inspirowane były socjalizmem, prezydent starał się zbudować system społeczności socjalistycznych na wsi (miało to promować tzw. „zbiorowe rolnictwo”), zmonopolizował handel zagraniczny, wprowadził przedsiębiorstwa państwowe, przejął kontrolę nad lokalnym handlem oraz ograniczał rolę tradycyjnych przywódców plemiennych. Keïta nawiązał bliższe relacje z ZSRR, utrzymując przy tym dobre relacje z Zachodem. W latach 1962-64. trwała rebelia Tuaregów. Tuaregowie, zarzucający malijskim władzom i czarnoskórym mieszkańcom południa kraju dyskryminację w życiu społecznym i politycznym, dążyli do utworzenia własnego państwa lub co najmniej uzyskania szerokiej autonomii na drodze walki zbrojnej. W 1968 roku doszło do wojskowego zamachu stanu przeprowadzonego przez Moussa Traoré. W wyniku puczu Keïta został odsunięty od władzy.

</doc>
<doc id="780935" url="https://pl.wikipedia.org/wiki?curid=780935" title="Wątłe Błota">
Wątłe Błota

Wątłe Błota – nieoficjalna nazwa części wsi Siemyśl w północno-zachodniej Polsce położona w województwie zachodniopomorskim, w powiecie kołobrzeskim, w gminie Siemyśl.
W latach 1975–1998 miejscowość administracyjnie należała do województwa koszalińskiego.
Nazwę "Wątłe Błota" wprowadzono urzędowo w 1948 roku, zastępując poprzednią niemiecką nazwę "Wilhelmsberg". Nazwa nie występuje na mapach, nazwy nie używa gmina.

</doc>
<doc id="780938" url="https://pl.wikipedia.org/wiki?curid=780938" title="Stanisław Małkowski (ksiądz)">
Stanisław Małkowski (ksiądz)

Stanisław Olaf Małkowski, pseudonimy: "Tadeusz Baczan, Jan Malski, Stanisław Bernalewski, Ksiądz, Socjolog" (ur. 29 lipca 1944 w Woli Korytnickiej) – polski duchowny rzymskokatolicki, kaznodzieja, socjolog, publicysta, społecznik, działacz opozycji demokratycznej w Polskiej Rzeczypospolitej Ludowej i kapelan „Solidarności”. Kawaler Orderu Orła Białego.
Życiorys.
Młodość.
Urodził się w majątku ziemskim swoich pradziadków w Woli Korytnickiej. Jego ojcem był Zdzisław Małkowski (fizyk), a matką Krystyna z Malskich (etnograf). Natomiast jego dziadkiem ze strony ojca był profesor Stanisław Małkowski, a ze strony matki senator Władysław Malski. W grudniu 1945 przeprowadził się wraz z rodziną do Warszawy, gdzie w 1946 roku urodził się jego brat. W 1961 ukończył VI Liceum Ogólnokształcące im. Tadeusza Reytana w Warszawie. Po szkole średniej rozpoczął studia na Wydziale Filozofii Uniwersytetu Warszawskiego. W latach 1964–1966 przerwał je i przebywał w nowicjacie w klasztorze benedyktynów w Tyńcu. Przed przyjęciem habitu zakonnego opuścił zakon i powrócił na studia. Ukończył je w 1969 w Instytucie Nauk Społecznych Uniwersytetu Warszawskiego z tytułem magistra socjologii. Promotorem jego pracy magisterskiej był profesor Adam Podgórecki.
W 1970 wstąpił do Wyższego Metropolitalnego Seminarium Duchownego w Warszawie. W czasie formacji kleryckiej zajmował się pracą naukową. Publikował opracowania z zakresu socjologii na temat subkultur młodzieżowych oraz nieletnich i młodocianych zamkniętych w zakładach wychowawczych, poprawczych i karnych.
Po ukończeniu seminarium duchownego, 22 grudnia 1974 przyjął święcenia kapłańskie z rąk biskupa pomocniczego warszawskiego Zbigniewa Kraszewskiego. W latach 1974–1975 był wikarym w parafii św. Jozafata w Warszawie. W latach 1975–1976 rezydentem w parafii Bożego Ciała na Kamionku w Warszawie, a następnie przez krótki okres duszpasterzem w: Skierniewicach, Ząbkach, Prudniku, Poznaniu. Prowadził rekolekcje dla Ruchu Światło-Życie. Ponownie podjął próbę zostania zakonnikiem. W latach 1976–1977 przebywał w nowicjacie dominikanów.
Działalność opozycyjna w PRL.
Od lat 60. XX wieku zaangażowany w działalność opozycyjną. Jako student Uniwersytetu Warszawskiego brał udział w strajkach w Marcu 1968, za co został usunięty z Wydziału Filozofii UW. Od lat 70. XX wieku jako młody duchowny współpracował z Ruchem Obrony Praw Człowieka i Obywatela i Komitetem Obrony Robotników. Był jednym z sygnatariuszy Listu 59, w którym protestował przeciwko wprowadzeniu do konstytucji Polskiej Rzeczypospolitej Ludowej zapisu o kierowniczej roli Polskiej Zjednoczonej Partii Robotniczej i wieczystego sojuszu ze Związkiem Socjalistycznych Republik Radzieckich. Brał udział w głodówkach organizowanych przez opozycjonistów w kościele św. Marcina w Warszawie i kościele Świętego Krzyża w Warszawie. Przez wiele lat współpracował z czołowymi przywódcami polskiej opozycji spośród intelektualistów warszawskich, m.in.: Andrzejem Czumą, Leszkiem Moczulskim, Wojciechem Ziembińskim i Jackiem Kuroniem. Z tym ostatnim łączyły go również wspólne zainteresowania subkulturami i trudną młodzieżą. Jednak ze względu na inne poglądy Stanisław Małkowski poróżnił się z Jackiem Kuroniem i z czasem zerwał współpracę.
Od 1977 współpracował z Komitetem Samoobrony Chłopskiej Ziemi Grójeckiej, a od 1979 z Komitetem Porozumienia na rzecz Samostanowienia Narodu. Za kontrowersyjne dla władz państwowych kazania zawierające obszerne cytaty z dokumentów Kościoła katolickiego o poszanowaniu praw osoby ludzkiej i zbyt duże zaangażowanie polityczne był wielokrotnie napominany przez instytucje kurii warszawskiej do zmiany swojego postępowania. Obawiano się o jego życie. W 1977 został pozbawiony przydziału do parafii. Był zatrudniany indywidualnie przez proboszczów parafii archidiecezji warszawskiej. W sierpniu 1980 jako delegat z ramienia Komitetu Samoobrony Chłopskiej Ziemi Grójeckiej uczestniczył w strajku w Stoczni Gdańskiej. W stanie wojennym został jednym z kapelanów podziemnej „Solidarności”.
Podczas studiów w seminarium duchownym poznał Jerzego Popiełuszkę, w kilka lat później został jego przyjacielem, a następnie również współpracownikiem. Pomagał mu w duszpasterstwie prowadzonym przy kościołach św. Anny i Res Sacra Miser na Krakowskim Przedmieściu w Warszawie. Od 1982 odprawiał wraz z nim przyciągające tłumy wiernych Msze za Ojczyznę w kościele św. Stanisława Kostki na warszawskim Żoliborzu.
W latach 80. XX wieku angażował się w jeszcze inne formy duszpasterstwa wśród opozycjonistów. Poza udziałem w Mszach za Ojczyznę współorganizował m.in.: Msze Katyńskie, uroczystości pod krzyżem w Parku im. Romualda Traugutta i pod pomnikiem na Olszynce Grochowskiej. Za swą działalność, kazania oraz kontakty z opozycją był wielokrotnie nękany, zatrzymywany, przesłuchiwany i poddawany rewizjom przez Służbę Bezpieczeństwa.
13 grudnia 1981, w dniu ogłoszenia stanu wojennego, był jedynym duchownym katolickim z Warszawy, który został zatrzymany przez Służbę Bezpieczeństwa. Uniknął jednak internowania. Na początku lat 80. XX wieku znalazł się na liście niewygodnych księży sporządzonej dla zastępcy dyrektora Departamentu IV Ministerstwa Spraw Wewnętrznych, płk. Adama Pietruszki, których zamierzano skrytobójczo zgładzić. Figurował na niej pod numerem pierwszym, przed księdzem Jerzym Popiełuszką.
W 1983 został odsunięty od pracy duszpasterskiej i ewangelizacyjnej decyzją kurii archidiecezji warszawskiej i przeniesiony do posługi kapelana na Cmentarzu Komunalnym Północnym na Wólce Węglowej w Warszawie. Pomimo to podejmował się dalej działalności kaznodziejskiej. Zapraszany do różnych warszawskich i podwarszawskich parafii wygłaszał tam swoje wykłady, rekolekcje i homilie cechujące się licznymi odwołaniami do katolickiej nauki społecznej, a wymierzone przeciwko panującemu w Polsce ustrojowi socjalistycznemu. Publikował też pod różnymi pseudonimami w prasie podziemnej oraz niezależnej („Biuletyn Informacyjny”, „Krytyka”, „Spotkania”, „Tygodnik Powszechny”, „Tygodnik Wojenny”, „Więź”, „Znak”).
Po 1989 został zwolniony z nałożonych na niego przez kurię archidiecezjalną zakazów i skierowany jako wikariusz do pracy w parafii Najświętszej Maryi Panny Królowej Świata na Ochocie. W 1990 został przeniesiony do pomocy w parafii Miłosierdzia Bożego i św. Faustyny na Muranowie. Od 1992 ponownie bez stałego przydziału.
Działalność w III RP.
Po 1989 był wolontariuszem duszpasterstwa więziennego. Pracował nadal jako celebrans pogrzebów na Cmentarzu Komunalnym Północnym w Warszawie oraz jako ksiądz wspomagający w kilku parafiach diecezji warszawsko-praskiej i archidiecezji warszawskiej. Do 2002 był rezydentem na Saskiej Kępie w parafii Matki Bożej Nieustającej Pomocy w Warszawie.
24 stycznia 2007 na żądanie proboszcza parafii św. Ignacego Loyoli został odwołany z posługi kapelana na Wólce Węglowej. Powodem decyzji był wywiad, którego udzielił dla programu Jerzego Zalewskiego "Pod Prąd" w TV Puls oraz wystąpienia i wypowiedzi w telewizji publicznej na temat sytuacji Kościoła rzymskokatolickiego w Polsce i mianowania, a następnie rezygnacji metropolity warszawskiego Stanisława Wielgusa. Usunięto go także z pracy w parafii św. Patryka na Gocławiu, gdzie był księdzem wspomagającym. W diecezji warszawsko-praskiej, na terenie której mieszka, decyzją kurii odebrano mu prawo głoszenia homilii, prawo spowiadania oraz przyzwolono mu jedynie na odprawianie mszy świętych koncelebrowanych w parafii na Saskiej Kępie. Po interwencji biskupa pomocniczego warszawskiego Mariana Dusia został przywrócony do posługi przy pogrzebach na cmentarzu na Wólce Węglowej. Od 2007 pełni ponownie obowiązki księdza wspomagającego w parafii św. Ignacego Loyoli, w parafii św. Patryka, a także w parafii Miłosierdzia Bożego w Warszawie.
W lecie 2009 popierał radnego sejmiku województwa mazowieckiego Mariana Brudzińskiego i komitet Pro Polonia w akcji protestacyjnej przeciwko koncertowi Madonny w Warszawie. W lecie 2010 brał udział w zgromadzeniach i przewodniczył wieczornym modlitwom przed Pałacem Prezydenckim w Warszawie. 3 sierpnia 2010 poświęcił tzw. "krzyż smoleński", który w kwietniu 2010 postawili przed pomnikiem księcia Józefa Poniatowskiego polscy harcerze. 13 września 2010 postępowaniem tym ściągnął na siebie ostrzeżenie kurii archidiecezji warszawskiej i groźbę obłożenia karą suspensy. Mimo upomnień pozostał nadal sympatykiem Społecznej Inicjatywy Obrońców Krzyża, dla której poświęcił nowy krzyż.
W listopadzie 2010 na życzenie kurii archidiecezji warszawskiej przestał pełnić posługę w Domu Opieki i Hospicjum Res Sacra Miser w Warszawie.
W 2011 wszedł w skład Rady Stowarzyszenia Solidarni 2010. Był także członkiem honorowego komitetu poparcia Marszu Niepodległości. Publikuje m.in. w „Naszej Polsce” i „Warszawskiej Gazecie”.
Przeszedł na emeryturę w 2022.
Odznaczenia i wyróżnienia.
23 września 2006 prezydent RP Lech Kaczyński za "zasługi dla niepodległości Rzeczypospolitej Polskiej oraz za działalność na rzecz przemian demokratycznych w kraju", odznaczył księdza Stanisława Małkowskiego Krzyżem Komandorskim Orderu Odrodzenia Polski. W 2007 jego nazwisko zostało upamiętnione na tablicy poświęconej kapelanom Solidarności, która znajduje się w kościele św. Katarzyny na warszawskim Służewie.
W styczniu 2011 został uhonorowany Nagrodą im. Grzegorza I Wielkiego przyznaną mu przez redakcję miesięcznika „Niezależna Gazeta Polska – Nowe Państwo”. Tygodnik „Warszawska Gazeta” uznał go natomiast za Człowieka Roku 2010. W 2018 został odznaczony Medalem „Pro Bono Poloniae”. Wyróżniony odznaką „Zasłużony Działacz Kultury”. W 2019 otrzymał Krzyż Wolności i Solidarności.
11 listopada 2021, "w uznaniu znamienitych zasług w pracy duszpasterskiej, za bohaterską postawę kapelana „Solidarności”, wspierającego słowem i czynem walkę o Polskę niepodległą i sprawiedliwą, stojącego po stronie dobra i prawdy w obronie niezbywalnych praw człowieka", został odznaczony przez prezydenta RP Andrzeja Dudę Orderem Orła Białego.
Poglądy.
Od 1989 orędownik dekomunizacji i lustracji w Polsce. Krytyk spotkań Okrągłego Stołu i w Magdalence. W latach późniejszych wielokrotnie krytykował zachowania polskiej sceny politycznej. Utożsamiany z polskim ruchem prawicowym, z którym współpracuje. Bierze aktywny udział w wielu sympozjach, spotkaniach i prelekcjach organizowanych przez stowarzyszenia i działaczy tego nurtu politycznego.
Sceptycznie nastawiony do śledztwa w sprawie katastrofy polskiego samolotu Tu-154M w Smoleńsku, którą uważa za zamach.
W swoich wypowiedziach i publikacjach opowiada się za intronizacją Jezusa Chrystusa na Króla Polski.
Działalność społeczna.
Jest działaczem na rzecz obrony życia poczętego. W 1979 wspólnie z kapłanami Jackiem Salijem OP i Stanisławem Ługowskim był założycielem Ruchu Obrony Dzieci Poczętych Gaudium Vitae.
Jako społecznik zaangażowany jest w duszpasterstwo więzienne oraz pracę w hospicjach i z dziećmi niepełnosprawnymi.
W latach 1979–1991 pracował dla Ruchu Wiara i Światło, w latach 1991–2002 pełnił posługę w areszcie śledczym na warszawskiej Białołęce, w latach 2007–2010 w Domu Opieki i Hospicjum Res Sacra Miser w Warszawie.
Obecnie pracuje jako wolontariusz w ośrodku dla bezdomnych Polskiego Komitetu Pomocy Społecznej w Warszawie.
Postać księdza w filmie.
W 2008 wystąpił, grając samego siebie, w epizodycznej roli w filmie biograficznym "Popiełuszko. Wolność jest w nas". W 2010 postać Stanisława Małkowskiego pojawiła się jako drugoplanowa w spektaklu Teatru Telewizji "Wierność". W rolę księdza wcielił się Witold Dębicki.

</doc>
<doc id="780939" url="https://pl.wikipedia.org/wiki?curid=780939" title="Katastrofa tlenowa">
Katastrofa tlenowa

Katastrofa tlenowa – wielkie przemiany środowiska Ziemi w okresie paleoproterozoiku 2,4–2,0 miliarda lat temu.
Gdy około 2,7 mld lat temu pojawiły się pierwsze formy posiadające zdolność fotosyntezy tlenowej, zaczęły one wytwarzać znaczne ilości tlenu, jednak wzrost jego ilości w atmosferze wystąpił ponad 300 mln lat później. Tłumaczy się to tym, że pierwsze cząsteczki tlenu wydzielane były do wody, tlen ten reagował z żelazem i z węglem.
W owym czasie organizmy fotosyntezujące produkowały także metan. Przy silnym promieniowaniu UV tlen reagował z metanem już przy stężeniu 0,0002% w atmosferze. Spadek zawartości metanu spowodował wystąpienie serii rozległych zlodowaceń. Dopiero uwięzienie większych ilości węgla w organizmach żywych i ich szczątkach spowodowało znaczący wzrost ilości tlenu w atmosferze, co wywołało powstanie warstwy ozonowej ograniczającej proces reakcji tlenu z metanem umożliwiając osiągnięcie stabilnego stanu o zawartości większej niż 0,2% tlenu w atmosferze.
Większa ilość tlenu spowodowała wielki kryzys ekologiczny. Dla większości bakterii beztlenowych (wówczas jedynych organizmów) tlen był trucizną i spowodował ich wielkie obumieranie, prawdopodobnie było to jedno z pierwszych masowych wymierań. Jednakże zarazem pojawiły się wtedy możliwości dla zupełnie nowego rodzaju organizmów żywych korzystających z możliwości energetycznych zawartych coraz powszechniej w materii organicznej, tj. wykorzystujących oddychanie tlenowe.
Znaczenie dla różnicowania minerałów.
Katastrofa tlenowa jest zbieżna w czasie z gwałtownym wzrostem różnorodności minerałów na Ziemi. Szacuje się, że zdarzenie to spowodowało powstanie ponad 2,5 tysiąca nowych minerałów spośród około 4,5 tysiąca minerałów stwierdzonych na Ziemi. Większość z tych nowych minerałów powstała w procesach hydratacji i redoks minerałów tworzonych w wyniku dynamiki płaszcza i skorupy ziemskiej.

</doc>
<doc id="780944" url="https://pl.wikipedia.org/wiki?curid=780944" title="Izdebno (województwo zachodniopomorskie)">
Izdebno (województwo zachodniopomorskie)

Izdebno (niem. "Justinenthal") – osada w Polsce położona w województwie zachodniopomorskim, w powiecie kołobrzeskim, w gminie Siemyśl, należąca do sołectwa Unieradz.
Według danych z 31 grudnia 2013 r. Izdebno miało 22 mieszkańców.
Osada powstałą prawdopodobnie w poł. XIX w. jako folwark dóbr Unieradz B. Do 1945 r. wchodził w skład Niemiec, od 1945 r. w granicach Polski. W latach 1950-1998 miejscowość administracyjnie należała do województwa koszalińskiego.

</doc>
<doc id="780946" url="https://pl.wikipedia.org/wiki?curid=780946" title="Danny Jones">
Danny Jones

Danny Jones (ur. 12 marca 1986 w Bolton) – brytyjski muzyk, członek pop rockowego zespołu McFly, a w latach 2013 - 2015 supergrupy McBusted.
Kariera muzyczna.
Człowiek o oryginalnym głosie. Od 2004 roku wraz z Tomem Fletcherem, Dougiem Poynterem oraz Harrym Juddem tworzy brytyjską formację McFly, której jest wokalistą i gitarzystą. Zespół zadebiutował singlem pod tytułem ""5 Colours In Her Hair", który stał się numerem jeden brytyjskiej listy przebojów. Popularność przyniosło im wspólne tournée po Wielkiej Brytanii wraz z zespołem Busted.
W 2002 roku podczas przesłuchania do innego zespołu, Danny przypadkowo dowiedział się, że Tom Fletcher szuka gitarzysty do nowej pop-rockowej grupy. Później wraz z Jamesem Bourne'em zaczęli pisać pierwsze piosenki dla nowej formacji. W McFly Danny gra na gitarze, harmonijce, a przede wszystkim śpiewa.
W 2018 roku wydał swój pierwszy solowy singiel "Is This Still Love?". Rok później ukazało się EP z utworami: "Muddy Water", "Bad Habbits", "$igns", "Talk in the Morning" oraz "Without Me"".
Pozostała działalność.
W 2010 roku Jones brał udział w programie telewizyjnym "Popstar to Operastar". Odpadł w czwartym tygodniu, przegrywając z Marcellą Detroit.
Od 2017 jest jurorem w brytyjskiej edycji "The Voice Kids".
Życie prywatne.
2 sierpnia 2014 poślubił Georgię Horsley, miss Anglii z 2007 roku. 27 lutego 2018 urodził się ich syn Cooper Alf Jones.

</doc>
<doc id="780947" url="https://pl.wikipedia.org/wiki?curid=780947" title="Wszemierzyce">
Wszemierzyce

Wszemierzyce (również Marianówek, niem. "Marienhof") – osada w północno-zachodniej Polsce, położona w województwie zachodniopomorskim, w powiecie kołobrzeskim, w gminie Siemyśl, należąca do sołectwa Trzynik.
Według danych z 31 grudnia 2013 r. Wszemierzyce miały 1 mieszkańca.
Przysiółek powstał w poł. XIX w. jako folwark dóbr Unieradz, a później często zmieniał właścicieli. Do 1945 r. wchodził w skład Niemiec jako część gminy ("Gemeinde" - odpowiednik polskiego sołectwa) Unieradz, od 1945 r. w granicach Polski. W latach 1950-1998 miejscowość administracyjnie należała do województwa koszalińskiego.
We wsi znajduje się zespół pałacowy z pocz. XX wieku. Znajduje się tu ośrodek rehabilitacyjny NZOZ Monar "Marianówek", zajmujący się psychoterapią, leczeniem psychiatrycznym i somatycznym.

</doc>
<doc id="780951" url="https://pl.wikipedia.org/wiki?curid=780951" title="Wędzice">
Wędzice

Wędzice (niem. "Vändez") – niezamieszkała osada w Polsce położona w województwie zachodniopomorskim, w powiecie kołobrzeskim, w gminie Siemyśl, wchodząca w skład sołectwa Kędrzyno.
Do 1945 r. osada wchodziła w skład Niemiec, od 1945 r. w granicach Polski. W latach 1950-1998 miejscowość administracyjnie należała do województwa koszalińskiego.

</doc>
<doc id="780952" url="https://pl.wikipedia.org/wiki?curid=780952" title="Theophile Abega">
Theophile Abega



</doc>
<doc id="780954" url="https://pl.wikipedia.org/wiki?curid=780954" title="12 Komenda Lotniska">
12 Komenda Lotniska

12 Komenda Lotniska (12 KLot) – rozformowana jednostka wojskowa Sił Powietrznych zlokalizowana ok. 5 km na północ od Mirosławca, została sformowana na bazie 12 Bazy Lotniczej oraz 8 Eskadry Lotnictwa Taktycznego, podlegała Dowódcy 1 Skrzydła Lotnictwa Taktycznego w Świdwinie.
Na bazie 12 Komendy Lotniska i Dywizjonu Rozpoznania Powietrznego, z dniem 1 stycznia 2016 r. sformowano 12 Bazę Bezzałogowych Statków Powietrznych.
Historia.
12 Komenda Lotniska została sformowana 1 stycznia 2011 na bazie 12 Bazy Lotniczej oraz 8 Eskadry Lotnictwa Taktycznego. Rozpoczęcie działalności jednostki nastąpiło 3 dni później.
Do głównych zadań komendy należało utrzymanie gotowości lotniska do przyjmowania statków powietrznych Sił Powietrznych oraz Wojsk Lądowych a także sił i środków państw członkowskich NATO. Na terenie dawnej 12 Komendy stacjonuje Dywizjon Rozpoznania Powietrznego dawniej podporządkowany 1 Brygadzie Lotnictwa Wojsk Lądowych.
Tradycje.
Decyzją Ministra Obrony Narodowej nr 278/MON z dnia 25 lipca 2011 roku 12 Komenda Lotniska przejęła i z honorem kultywowała dziedzictwo tradycji:
Tą Decyzją także ustanowiono doroczne święto jednostki wojskowej w dniu 4 września oraz przejęcie sztandaru wojskowego po 12 Bazie Lotniczej.
Tradycje 12 KLot dziedziczy 12 BBSP.

</doc>
<doc id="780955" url="https://pl.wikipedia.org/wiki?curid=780955" title="Magadi">
Magadi

Magadi – płytkie jezioro w południowej Kenii na wysokości 579 m n.p.m., którego głębokość nie przekracza 1 m. Podczas pory suchej jezioro pokryte jest w 80% grubą warstwą sody. Jest drugim jeziorem po Salton Sea w Stanach Zjednoczonych pod względem wielkości złóż sody na świecie.
Woda zbiera się pod warstwą sody, ponieważ przypływa ona z Wielkiego Rowu Afrykańskiego. Woda ta po drodze podgrzewana jest geotermiczne, co przyspiesza jej rozpuszczanie się z solami alkalicznymi (które zawarte są w podziemnych skałach). Następnie wydobywa się ona na powierzchnię, zbierając w nieodpływowym jeziorze (26 km długości), następnie parując do atmosfery przy temperaturze +40 °C, tworząc trony, czyli tzw. sodę śnieżną. Przy jeziorze powstała firma zajmująca się wydobywaniem trony do przetworzenia jej na sodę amoniakalną i sól. Rocznie wydobywa się 275 tys. t trony. W pobliżu zostało wybudowane "Miasto firmy", które liczy ok. 4 tys. mieszkańców, ma własny szpital, elektrownię, szkołę oraz pole golfowe. W samym jeziorze Magadi występuje endemiczny gatunek ryby "Oreochromis alcalicus grahami".

</doc>
<doc id="780956" url="https://pl.wikipedia.org/wiki?curid=780956" title="Old Jazz Meeting">
Old Jazz Meeting



</doc>
<doc id="780957" url="https://pl.wikipedia.org/wiki?curid=780957" title="Parafia Ewangelicko-Augsburska Świętego Ducha w Orzeszu">
Parafia Ewangelicko-Augsburska Świętego Ducha w Orzeszu

Parafia Ewangelicko-Augsburska w Orzeszu – parafia Kościoła Ewangelicko-Augsburskiego w RP, w diecezji katowickiej.
Historia.
Historia ewangelicyzmu w Orzeszu sięga drugiej połowy XVI w. Odprawiano wówczas nabożeństwa w kościołach w Woszczycach oraz w kościele św. Wawrzyńca w Orzeszu.
Jednak pierwsza parafia, nie posiadająca wówczas jeszcze kościoła, formalnie powstała w 1872 r. Nabożeństwa odprawiano w ratuszu, później w gospodzie, w cechowni kopalni Fryderyk i Orzesze, oraz w kaplicy urządzonej w sali "Domu Jana" w Zawiści należącego do rodziny Hegenscheidt. Obecny kościół parafialny został wybudowany ze środków fundacji Katarzyny Hegenscheidt żony królewskiego radcy Prus Rudolfa Hegenscheidta z Zawiści.
Pierwszym po II wojnie światowej proboszczem parafii, zamieszkującym w Orzeszu, został wybrany w 1998 r. ks. Henryk Reske, wcześniej wikariusz (w latach 1991–1995) i administrator parafii (w latach 1996–1998).
Kościół Ducha Świętego.
Kościół zaprojektowany przez arch. F. Henry’ego z Wrocławia został zbudowany w latach 1912–1913 w wiejskim stylu maklembursko-pomorskim. Wnętrze upiększyli malarze Belling i Zabel z Berlina. Poświęcenie odbyło się 13 maja 1913 r. Kościół otrzymał imię (wezwanie) Ducha Świętego. Fundatorem witraża przedstawiającego zesłanie Ducha Świętego był właściciel majątku w Ornontowicach, Otto Hagenscheidt. W kościele znajdują się 10-głosowe organy firmy "Schlag i Synowie" ze Świdnicy.
31 stycznia 1983 r. ks. senior Rudolf Pastucha poświęcił nowy ołtarz, ambonę oraz prezbiterium wykonane z marmuru, których pomysłodawcą był ówczesny administrator parafii ks. Jan Gross. W następnym roku zakończono remont kościoła. Odmalowano wnętrze, a w starej "marowni" urządzono kaplicę przedpogrzebową. W latach 1992 i 1993 zgazyfikowano centralne ogrzewanie kościoła, wymieniono dach i rynny, a także dokonano kapitalnego remontu wieży kościelnej.
W 1999 r. parafia odzyskała część nieruchomości po byłym Ewangelickim Związku Szkolnym.
W 2000 r. przeprowadzono gruntowny remont sali parafialnej, a w 2003 r. przeprowadzono kapitalny remont wnętrza kościoła wraz z wymianą okien.
Na wieży kościelnej znajduje się oryginalny mechanizm zegarowy pochodzący z 1912 r.
W parafii działa 40-osobowy chór kościelny, którym przez ponad 50 lat dyrygowała Edyta Mrozik, a obecnie dyryguje Anna Pojda. Odbywają się regularne spotkania młodzieży, nauczanie religii według grup wiekowych, zajęcia Szkółki Niedzielnej dla dzieci, spotkania kobiet. Radę parafialną stanowi 12 członków oraz proboszcz. Służbę katechetyczną sprawuje ks. Henryk Reske, katechetka mgr teologii Beata Reske, a nauczanie w Szkółce Niedzielnej Izabela Kłosko i Irena Rymisz. Kuratorem parafii (zastępca prezesa Rady Parafialnej) jest Joachim Rymisz.
Duszpasterze.
Jednym z praktykantów u boku ks. Jana Karpeckiego był obecny biskup diecezji katowickiej, ks. Tadeusz Szurman

</doc>
<doc id="780959" url="https://pl.wikipedia.org/wiki?curid=780959" title="Jeziorność">
Jeziorność

Jeziorność – stosunek powierzchni jezior do ogólnej powierzchni analizowanego obszaru. Wskaźnik ten podawany jest w procentach.
W ujęciu kartograficznym oblicza się odsetek jezior w polach podstawowych, najczęściej w kwadratach o boku 10 km. Obliczony wskaźnik stanowi następnie podstawę do interpolacji.
Podobnym, lecz rzadziej używanym wskaźnikiem jest gęstość występowania jezior na jednostkę powierzchni. Stosowany jest głównie do obliczania gęstości występowania jezior o określonych parametrach, na przykład o powierzchni powyżej 10 km².

</doc>
<doc id="780960" url="https://pl.wikipedia.org/wiki?curid=780960" title="Rezerwaty przyrody w województwie lubuskim">
Rezerwaty przyrody w województwie lubuskim



</doc>
<doc id="780967" url="https://pl.wikipedia.org/wiki?curid=780967" title="Algorytm Knutha-Morrisa-Pratta">
Algorytm Knutha-Morrisa-Pratta

Algorytm Knutha-Morrisa-Pratta – algorytm wyszukiwania wzorca w tekście.
Algorytm wykorzystuje fakt, że w przypadku wystąpienia niezgodności ze wzorcem, sam wzorzec zawiera w sobie informację pozwalającą określić, gdzie powinna się zacząć kolejna próba dopasowania, pomijając ponowne porównywanie już dopasowanych znaków. Dzięki temu właściwy algorytm działa w okresie liniowym względem długości przeszukiwanego tekstu i wzorca, co ma znaczenie dla dużych wzorców.
Algorytm został wynaleziony przez Donalda Knutha i Vaughana Pratta i niezależnie przez Jamesa H. Morrisa w 1977 roku, ale opublikowany został przy współpracy trojga.
Algorytm KMP.
Przykład działania.
W tym artykule przyjęto jako konwencję indeksowanie od zera tablic służących do przechowywania łańcuchów znaków. Zapis taki jest zgodny ze składnią języka C.
By zobrazować, jak działa algorytm, przeanalizujmy jego przebieg.
Niech dane będą wzorzec codice_1 i tekst codice_2. W dowolnej chwili stan algorytmu opisują dwie zmienne: codice_3 oraz codice_4, które oznaczają odpowiednio pozycję w codice_2, od której rozpoczyna się aktualne częściowe dopasowanie oraz indeks codice_1, oznaczający następny rozpatrywany znak wzorca. Niech w naszym przykładzie dane będą następujące:
 m: 4567890123456789012
 S: ABCDAB ABCDABCDABDE
 W: ABD
 i: 456
Rozpoczynamy porównując kolejne znaki codice_1 do "równoległych" znaków codice_2, przemieszczając się dalej, jeśli pasują. Jednak w czwartej iteracji, dostajemy w codice_9 spację, zamiast codice_10, czyli mamy niezgodność. Ponieważ codice_11 nie występuje na pozycjach 1-2 w codice_2 (wiemy to z racji częściowego dopasowania wzorca), w takim razie próby dopasowania wzorca nie powiodą się wcześniej niż na trzeciej pozycji. Zatem przesuwamy się tam, ustawiając codice_13 oraz codice_14.
 m: 0124567890123456789012
 S: ABC ABCDAB ABCDABCDABDE
 W: BCDABD
 i: 123456
Już w pierwszym znaku mamy niedopasowanie, więc przesuwamy się na następny znak ustawiając codice_15 oraz codice_14 
 m: 0123123456789012
 S: ABC ABCDABCDABDE
 W: 
 i: 
Szybko otrzymujemy niemal kompletne dopasowanie codice_17, jednak dla codice_18 (codice_19 znów mamy niezgodność. Ponieważ przed końcem bieżącego dopasowania częściowego, natrafiliśmy na codice_20, które mogłoby być początkiem nowego dopasowania, musimy więc wziąć je pod uwagę. Jak już wiemy litery te odpowiadają dwóm znakom przed bieżącą pozycją, nie musimy ich ponownie sprawdzać; po prostu ustawiamy codice_21, codice_22 i kontynuujemy dopasowywanie kolejnego znaku. W ten sposób omijamy nie tylko znaki poprzednio dopasowane w codice_2, ale również te poprzednio dopasowane z codice_1.
 m: 0123456789123456789012
 S: ABC ABCDAB ABCDABCDABDE
 W: ABDABD
 i: 013456
Próba odnalezienia wzorca natychmiast kończy się porażką, trafiamy bowiem na spację. Wracamy na początek codice_1 i zaczynamy szukanie od kolejnego znaku ustawiając codice_26 oraz zerujemy codice_14.
 m: 0123456789089012
 S: ABC ABCDAB DABDE
 W: 
 i: 
Jeszcze raz, natychmiast natrafiamy na dopasowanie codice_17, lecz kolejny znak, codice_29, nie odpowiada ostatniemu znakowi codice_30 słowa codice_1. Rozumując jak poprzednio, ustawiamy codice_32 oraz codice_22.
 m: 0123456789012342
 S: ABC ABCDAB ABCDE
 W: 
 i: 
Kontynuujemy porównywanie. Tym razem udało się odnaleźć pełne wystąpienie wzorca; jego pozycja to codice_34.
Opis części szukającej algorytmu.
Powyższy przykład zawiera wszystkie elementy algorytmu. Chwilowo opiszemy tylko wyszukiwanie – przy założeniu, że dysponujemy tabelą "cząstkowego dopasowania" codice_35. Jak stworzyć taką tablicę, opisane jest nieco niżej.
Tablica ta wskazuje, gdzie musimy szukać początku nowego dopasowania w przypadku, gdy próba odnalezienia wystąpienia wzorca na obecnej pozycji zakończy się niepowodzeniem.
Tablicy codice_35 używamy w następujący sposób: jeżeli mamy zaczynające się w codice_37 dopasowanie, które zawiedzie podczas porównywania codice_38 z codice_39, wtedy następne możliwe dopasowanie rozpocznie się od indeksu codice_40 w codice_2 (tj. codice_42 jest liczbą kroków wstecz, które musimy wykonać, gdy nie istnieje dopasowanie).
Dla wygody ustawiamy więc codice_43 – jeśli codice_44 nie zostanie dopasowane, nie możemy się cofnąć i musimy po prostu sprawdzić następny znak.
Należy też zauważyć, że skoro po niepowodzeniu na pozycji codice_45 kolejne możliwe dopasowanie rozpocznie się od indeksu codice_40, kontynuujemy więc szukanie od codice_47. Poniżej znajduje się opis części szukającej algorytmu KMP zapisany w pseudokodzie.
 algorytm kmp_search:
 wejście:
 tablica znaków, S (przeszukiwany tekst)
 tablica znaków, W (szukane słowo)
 wyjście:
 liczba całkowita (liczona od zera pozycja w S, na której znaleziono W)
 zdefiniowane zmienne:
 liczba całkowita, m = 0 (początek bieżącego dopasowania w S)
 liczba całkowita, i = 0 (pozycja bieżącego znaku w W)
 tabela liczb całkowitych, T (tabela liczona gdzie indziej)
 dopóki m + i jest mniejsze niż długość S, rób:
 jeżeli W[i] = S[m + i]
 niech i = i + 1
 jeżeli i równe jest długości W, zwróć m
 przeciwnie
 niech m = m + i – T[i]
 jeśli i &gt; 0, niech i = T[i]
 (jeśli dotrzemy tu, to przeszukaliśmy bezskutecznie cały S)
 zwróć długość S
Wydajność części szukającej algorytmu.
Przy założeniu, że tablica codice_35 była już wyliczona, zamortyzowany koszt algorytmu Knutha-Morrisa-Pratta wynosi Ο(k), gdzie k jest długością tekstu codice_2.
Ponieważ większa część obliczeń wykonywana jest w pętli ("dopóki"), wystarczy, że oszacujemy maksymalną liczbę jej przebiegów.
Rozpatrzmy najpierw najgorszy przypadek. Łatwiej będzie opisać go na przykładzie. Gdy dla danych
 S=AAAAAABAC...
 W=AAAAAA
algorytm po znalezieniu częściowego dopasowania A6 (zaczynającego się na pozycji 0) natrafi na B (na pozycji 6), spróbuje odrzucić pierwsze A i rozpocznie z A5 (na pozycji 1), gdzie spróbuje dopasować A6. Wciąż jednak natrafia na B, będzie więc sukcesywnie cofał się krok po kroku aż do A1 (na pozycji 5). Dopiero potem, gdy i ta próba dopasowania zakończy się porażką, przejdzie do następnego znaku. Taka sytuacja wymaga Ο(n) operacji, gdy n jest długością wzorca. Gdy pomnożymy n przez k wyjdzie na to, że algorytm KMP wcale nie jest szybszy od naiwnego algorytmu wyszukiwania wzorca.
Zauważmy jednak, że algorytm, aby móc cofnąć się o jedno miejsce, musi wcześniej przeczytać przynajmniej jeden znak, zatem sytuacje takie jak ta mogą wystąpić jedynie w k/m przypadkach.
Z tej prostej obserwacji wynika, że zamortyzowany koszt działania algorytmu wynosi około 2*k, a więc mieści się w Ο(k).
Tablica częściowych dopasowań.
Celem tej tabeli jest umożliwienie algorytmowi niedopasowywania któregokolwiek znaku z codice_2 więcej niż raz. Kluczową obserwacją natury liniowego poszukiwania, która na to pozwala, polega na tym, że mając porównany pewien segment głównego ciągu znaków z początkowym fragmentem wzorca, wiemy dokładnie, w których miejscach mogłoby się zacząć nowe potencjalne dopasowanie przed bieżącą pozycją. Inaczej mówiąc, występuje tutaj "wstępne przeszukiwanie" samego wzorca i zebranie zestawu wszelkich możliwych pozycji do powrotu, które pomijają złe wybory i zwiększają przez to efektywność wyszukiwania wzorca w tekście.
Chcemy mieć możliwość wyszukania, dla każdej pozycji w codice_1, długości najdłuższego możliwego początkowego segmentu codice_1 wskazującego (ale nie zawierającego) tę pozycję, inną niż całe segmenty zaczynające się w codice_44, których nie dało się dopasować; to wyznacza , jak daleko należy się cofnąć w znajdowaniu kolejnego dopasowania. Zatem codice_42 jest długością najdłuższego możliwego początkowego segmentu codice_1, który jest także podciągiem kończącym się w codice_56. Zakładamy, że pusty ciąg ma długość codice_57. Kiedy występuje rozbieżność na samym początku wzorca, to jest to szczególna okoliczność (nie ma już żadnej możliwości wycofywania się), ustawia codice_58.
Przykład algorytmu budowania tabeli codice_35.
Najpierw rozważmy przykład codice_60. Zobaczymy, że algorytm zachowuje się w dużym stopniu według schematu głównego wyszukiwania i jest z podobnych powodów wydajny. Ustawiamy codice_43. Aby wyznaczyć codice_62 musimy znaleźć właściwy sufiks codice_63, który jest również prefiksem codice_1. Jednakże nie ma właściwych sufiksów codice_63, więc ustawiamy codice_66. Podobnie codice_67. Kontynuując dla codice_68, zauważymy, że jest szybszy sposób sprawdzenia wszystkich sufiksów: załóżmy, że znaleźliśmy właściwy sufiks, który jest jednocześnie właściwym prefiksem, zakończonym w codice_69 o długości codice_70 (maksymalna możliwa); wtedy jego pierwszy znak jest też właściwym prefiksem samego wzorca codice_1, a zarazem samego siebie, i kończy się w codice_72, co – jak już określiliśmy – nie może wystąpić. Zatem nie potrzebujemy nawet zajmować się wzorcami o długości codice_70, i jak w poprzednim przypadku odpada jedynie ten o długości codice_74, więc codice_75.
Przekazujemy następny w kolejności znak codice_76, czyli codice_11. Ta sam sposób rozumowania pokazuje, że najdłuższy wzorzec, który musimy rozważyć ma długość codice_74 i pomimo że w tym przypadku codice_11 zadziała, należy pamiętać, że szukamy segmentów kończących się przed bieżącym znakiem, zatem również codice_80.
Rozważając teraz kolejny znak, codice_81, czyli codice_82, prześledźmy następujące rozumowanie: jeśli mielibyśmy znaleźć wzorzec zaczynający się przed poprzednim znakiem codice_76, kontynuując do bieżącego codice_81, wtedy w szczególności on sam zawierałby właściwy segment początkowy kończący się w codice_76, zaczynający się przed nim, co zaprzecza faktowi, że już znaleźliśmy to codice_11, które jest najwcześniejszym wystąpieniem właściwego segmentu kończącego się w codice_76. Zatem nie musimy patrzeć za łańcuch końcowy dla codice_81. Faktycznie sprawdzając go, odkryjemy, że jest to codice_11, to samo jak w codice_44. Zatem codice_91.
Ostatecznie zauważamy, że następnym znakiem w kolejnym segmencie, rozpoczynającym się w codice_92 byłoby codice_82, i w rzeczy samej jest to także codice_81. Dalej, ten sam argument co powyżej uzasadnia, że nie musimy zaglądać poza codice_76, by odnaleźć segment dla codice_18, więc to jest to, i otrzymujemy codice_97.
W ten sposób otrzymujemy następującą tabelę:
Opis i pseudokod algorytmu budowania tabeli codice_35.
Powyższy przykład ilustruje ogólną technikę zapełniania tabeli przy najmniejszym wysiłku. Podstawą dla takiego podejścia jest to, że większość pracy zostaje wykonana podczas docierania do aktualnej pozycji, więc nie trzeba wiele robić przy przechodzeniu do następnej pozycji. Jednakże metoda, która jest poprawna w dalszej części łańcucha, powoduje błędne generowanie ciągów znaków na początku łańcucha. Można to naprawić dzięki wprowadzeniu niezbyt rozbudowanego kodu inicjującego.
 algorytm kmp_table:
 Dane wejściowe:
 tablica znaków, W (słowo, które będzie analizowane)
 tablica liczb całkowitych, T (która ma być zapełniona)
 Dane wyjściowe:
 nic (ale podczas działania zapełniana jest tablica wejściowa)
 Zdefiniowane zmienne:
 liczba całkowita, i = 2 (aktualna pozycja, jaką przetwarzamy w tablicy T)
 liczba całkowita, j = 0
 (liczony od zera indeks tablicy W, w której ma być umieszczona kolejna litera szukanego ciągu znaków)
 (pierwszych kilka wartości to stałe, ale inne, niż algorytm mógłby sugerować)
 niech T[0] = -1, T[1] = 0
 dopóki i jest mniejsze od długości w, rób:
 (pierwsza opcja: ciąg znaków jest dłuższy)
 jeżeli W[i – 1] = W[j], niech T[i] = j + 1, i = i + 1, j = j + 1
 (druga opcja: ciąg znaków nie jest dłuższy, ale nie możemy się cofnąć)
 przeciwnie
 jeśli j &gt; 0, niech j = T[j]
 (trzeci przypadek: wyczerpuje się zasób kandydatów, Zauważ, że j=0)
 przeciwnie
 niech T[i] = 0, i = i + 1
Złożoność obliczeniowa algorytmu budowania tabeli codice_35.
Złożoność algorytmu budowania tablicy wynosi Ο(n), gdzie n jest długością tablicy codice_1. Poza inicjacją, cała praca jest wykonywana w pętli. Wystarczy więc pokazać, że ta pętla wykonuje się w czasie Ο(n), jednocześnie badając wartości codice_4 oraz codice_102. W pierwszej pętli wartość różnicy codice_103 jest zachowana, jako że codice_4 oraz codice_105 są zwiększane jednocześnie, ale naturalnie to codice_4 jest zwiększane. W drugiej pętli codice_105 jest zastępowane przez codice_108, które – jak widzieliśmy wcześniej – jest zawsze mniejsze od codice_105, zatem zwiększa się różnica codice_103. W trzeciej pętli codice_4 jest zwiększane, codice_105 pozostaje bez zmian, a więc zarówno codice_4 oraz codice_103 wzrasta. Ponieważ codice_115, to znaczy, że na każdym etapie albo codice_4 albo dolna granica codice_4 się zwiększa; zatem, gdy algorytm zakończy się, gdy codice_118, musi zakończyć się po najwyżej codice_119 iteracjach pętli, bo codice_120 zaczyna się od codice_74. Więc złożoność algorytmu to Ο(n).
Wydajność algorytmu Knutha-Morrisa-Pratta.
Skoro algorytm składa się z dwóch części, z czego pierwsza ma złożoność Ο(k), a druga Ο(n), to całkowita złożoność jest równa sumie złożoności częściowych, czyli Ο(k+n).
Jest oczywiste, że w opracowanym przykładzie algorytm będzie miał największą przewagę nad algorytmem naiwnym, gdy może naraz opuszczać większą część znaków tekstu. To znaczy: im mniej musi się cofać, tym szybciej wykonuje się wyszukiwanie, co jest odzwierciedlone przez obecność zer w tabeli codice_35. Przykładowo wzorzec taki jak codice_123 jest korzystnym przykładem dla tego algorytmu, bo nie zawiera powtórzeń swojego początku, więc jego tabela codice_35 to po prostu same zera z codice_125 jedynie na początku. Dla kontrastu, dla wzorca codice_126 algorytm zadziała gorzej, bo jego tabela ma postać:
Jest to najgorszy możliwy rodzaj wzorca dla codice_35, i może zostać użyty dla tekstu takiego, jak: codice_128, gdzie algorytm będzie próbował dopasować każde codice_11 do codice_82 przed zakończeniem działania. To skutkuje maksymalną liczbą powtórzeń, gdy liczba powtórzeń segmentu codice_131 wzrasta. Chociaż dla tego tekstu metoda tablicowa jest szybka (nie ma tutaj żadnego cofania), to przebiega tylko raz dla danego wzorca codice_1, kiedy to procedura poszukiwania potencjalnie może przebiegać go wiele razy. Jeżeli za każdym razem tekst codice_2 będzie przeszukany w poszukiwaniu wzorca, to ogólna wydajność będzie najgorsza z możliwych. Wybierając sposób porównywania, to szczególne połączenie będzie znakomitym przypadkiem do zastosowania algorytmu algorytm Boyera-Moore'a. Jednakże algorytm codice_134 gwarantuje, że poszukiwanie zostanie wykonane w liniowym czasie, zarówno w najlepszym i najgorszym przypadku, podczas gdy algorytm Boyera-Moore'a osiąga Ο(n+m) dla najlepszego przypadku, gdy wzorzec nie występuje w tekście, oraz Ο(nm) dla najgorszego przypadku, gdy wzorzec występuje w tekście.

</doc>
<doc id="780975" url="https://pl.wikipedia.org/wiki?curid=780975" title="Christian Coulson">
Christian Coulson

Christian Peter Coulson (ur. 3 października 1978 w Manchesterze) – brytyjski aktor, reżyser, scenarzysta i fotograf, najlepiej znany z roli Toma Riddle’a w "Harrym Potterze i Komnacie Tajemnic" (2002).
Wczesne lata.
Urodził się w Manchesterze. Uczęszczał do Westminster School w Westminsterze, gdzie dostał stypendium. W latach 1990–1997 był członkiem Brytyjskiego Państwowego Teatru Młodzieży (National Youth Music Theatre). W 1998 w Bedford Modern School w Harpur w Bedford był autorem scenariusza, muzyki i reżyserem musicalu rockowego "The Fallen". Studiował literaturę angielską w Clare College na Uniwersytecie Cambridge, który ukończył w 2000. Podczas studiów występował na scenie w roli mistrza ceremonii M.C. w musicalu "Kabaret", Arturo Ui w przedstawieniu "Kariera Artura Ui" Bertolta Brechta i Claire w spektaklu "Pokojówki" Jeana Geneta.
Kariera teatralna.
W 2002 został obsadzony w tytułowej roli Romea Monteki w tragedii Williama Szekspira "Romeo i Julia" w McCarter Theatre w New Jersey i Liverpool Playhouse w Liverpoolu. Wkrótce trafił na sceny nowojorskiego Broadwayu i Off-Broadwayu. Od 2004 do marca 2006 występował jako Raleigh w sztuce R. C. Sherriffa "Kres drogi" ("Journey’s End") w Comedy Theatre i New Ambassadors Theatre na West End w Londynie oraz Broadway Center w Nowym Jorku. W 2006 odbył trasę po Stanach Zjednoczonych w roli Christiana w spektaklu "Festen". W 2007 zebrał dobre recenzję za rolę Osvalda w sztuce Henrika Ibsena "Upiory" w Gate Theatre w Londynie. 25 stycznia 2009 w Center Theatre Group i Deaf West Theatre opened Pippin przy Mark Taper Forum w Los Angeles premierę miał spektakl "Pippin" z jego udziałem.
W 2010 w The Lesbian and Gay Community Center w Nowym Jorku wystąpił w "Veritas" (25 maja), a w PS122 Theathre w Nowym Jorku zagrał ojca Stevena w "Rumble Ghost" (10 grudnia), będącym połączeniem psychoterapii grupowej i dreszczowca "Duch". Od 19 czerwca do 6 sierpnia 2011 w Berkshire Theatre Group w Stockbridge występował jako Steve w duodramie "Dutch Masters". Od 13 marca do 1 kwietnia 2012 w McCarter Theatre w New Jersey grał Tristana Tzarę w sztuce Toma Stopparda "Trawestacja". Od 20 sierpnia 2012 do 1 sierpnia 2013 w Berkshire Theatre Group w Stockbridge i Colonial Theatre w Pittsfield można go było oglądać w przedstawieniu "Swan!!!", a 16 października 2012 w Bank Street Theatre i Cherry Lane Studio Theater w Nowym Jorku w produkcji "The Click of The Lock" u boku Randy’ego Harrisona. Od 23 maja do 14 lipca 2013 w The Mint Theater w Nowym Jorku grał Franka w inscenizacji "Zdjęcie jesieni" ("A Picture of Autumn"). Był asystentem reżysera przedstawień Off-Broadwayowskich - "Efekt" (2016) w Barrow Street Theatre i "Dying City" (2019) w Second Stage Theatre.
W 2015 na scenie Cherry Lane Theatre w "Everything You Touch" wystąpił w roli Victora, autodestrukcyjnego projektanta mody. W 2016 tragedii jakobińskiej Thomasa Middletona i Williama Rowleya "Wyzwanie" ("The Changeling") w Lucille Lortel Theatre pojawił się jako Alsemero, szlachcic, zalotnik Beatrice. W 2018 na DeSales University, podczas Festiwalu Szekspirowskiego w Pensylwanii, wystąpił jako Lord Wessex w widowisku "Zakochany Szekspir" oraz jako król Ryszard w spektaklu "Ryszard II".
Role ekranowe.
Związał się z agencjami – skierowaną do fanów – nowojorską The Katz Company (Talent Management Company) i Yakety Yak (Talent Agency) w Londynie. Debiutował na małym ekranie w serialu BBC One "Miłość w zimnym klimacie" ("Love in a Cold Climate", 2001) z Rosamund Pike i Alanem Batesem oraz serii ITV "Kolegium Weirdsister. Przygód niefortunnej czarownicy ciąg dalszy" (2001). W 2002 dostał rolę Toma Riddle’a w filmie "Harry Potter i Komnata Tajemnic", mimo że miał 24 lata, a poszukiwano 15-17-latków. Brał udział w castingu do "Harry’ego Pottera i Księcia Półkrwi" (2009), jednak nie został zaangażowany; reżyser David Yates w programie MTV wytłumaczył to wiekiem, bo mając niemal 30 lat, nie mógł grać roli nastolatka.
Fotografia.
W 2010 zamieszkał w Nowym Jorku i podjął pracę jako fotograf, a zdjęcia jego autorstwa publikowane były m.in. przez takie magazyny jak „Elle”, „Time Out New York” i „The New York Times”. Prowadzi stronę internetową poświęconą fotografii na Instagramie i Twitterze. 

</doc>
<doc id="780978" url="https://pl.wikipedia.org/wiki?curid=780978" title="Festiwal Barbórkowy Chórów Studenckich">
Festiwal Barbórkowy Chórów Studenckich

Festiwal Barbórkowy Chórów Studenckich (potocznie Barbórka) – festiwal chórów akademickich, organizowany jest przez Akademicki Chór Politechniki Wrocławskiej.
Jego zasięg jest ogólnopolski, choć w swojej historii miał także edycje międzynarodowe. Pierwszy festiwal odbył się w 1973 i od tamtej pory jest organizowany corocznie. Festiwal ma miejsce we Wrocławiu w grudniu, w okolicach święta patronki górników świętej Barbary.
W programach festiwalu dominuje chóralna muzyka a cappella, a jego finał zwieńcza dzieło oratoryjno-kantatowe z udziałem chórów, orkiestry symfonicznej i solistów.
Wieloletnim dyrektorem festiwalu był Piotr Ferensowicz. Od 2000 dyrektorem artystycznym jest Małgorzata Sapiecha-Muzioł.

</doc>
<doc id="780981" url="https://pl.wikipedia.org/wiki?curid=780981" title="Park Narodowy Rwenzori Mountains">
Park Narodowy Rwenzori Mountains

Park Narodowy Rwenzori Mountains – park narodowy położony w południowo-zachodniej Ugandzie. Park został utworzony w 1991 na powierzchni 996 km². W 1994 Park Narodowy Rwenzori Mountains został wpisany na listę światowego dziedzictwa UNESCO.
Flora.
Na dużą różnorodność i bujność roślinności parku narodowego wpływa kilka czynników: podłoże szczególnie bogate w minerały, wysoka wilgotność powietrza, stała temperatura i wysoki poziom promieniowania ultrafioletowego. Masyw górski Rwenzori, wokół którego rozciąga się park narodowy z sawannami, lasami tropikalnymi i terenami bagnistymi, należy do nielicznych miejsc w Afryce pokrytych w najwyższych partiach lodem i śniegiem. Jego najwyższy szczyt to Góra Stanleya (5109 m n.p.m.), trzecia pod względem wysokości góra Afryki. Klimat i roślinność, a co za tym idzie i krajobraz, zmieniają się tu w zależności od wysokości. W dolinach oraz odnogach Rwenzori rozciągają się rozległe tereny bagniste, a wysokie rośliny, takie jak choćby papirus, stają się naturalną tarczą ochronną dla żyjących tu słoni afrykańskich. Powyżej 1500 metrów rosną wysokopienne lasy. Na wysokości 2500 metrów zaczynają się gęste zarośla bambusowe – naturalne środowisko lamparta, ponad nimi znajdują się partie tropikalnych lasów spowite nieustanną mgłą. To właśnie obszar występowania gigantycznych roślin.
Fauna.
Na terenie parku występują: słoń afrykański, nosorożec, bawół afrykański, antylopa, koczkodan rudy, okapi leśne, lemury, gazela. Najsłynniejszym mieszkańcem tych lasów jest endemiczny goryl górski.

</doc>
<doc id="780984" url="https://pl.wikipedia.org/wiki?curid=780984" title="Kuchnia Śląska">
Kuchnia Śląska



</doc>
<doc id="780997" url="https://pl.wikipedia.org/wiki?curid=780997" title="Valerius Cordus">
Valerius Cordus

Valerius Cordus (ur. 18 lutego 1515 r. w Erfurcie, zm. 25 września 1544 r. w Rzymie) – lekarz, chemik i botanik niemiecki. Wraz z Hieronimem Bockiem, Ottonem Brunfelsem i Leonhartem Fuchsem jest zaliczany do "wielkiej czwórki" niemieckich "ojców" botaniki.
Podstaw botaniki uczył się od swego ojca, lekarza Euriciusa Cordusa, który z kolei przyswoił sobie tę wiedzę od botaników włoskich. Studiował medycynę na uniwersytecie w Wittenberdze, gdzie też już w 1531 r. uzyskał tytuł doktora. Jak przystało na renesansowego naturalistę zajmował się następnie wieloma dziedzinami nauk przyrodniczych. Studiował przyrodnicze traktaty starożytnych, znał również prace Paracelsusa. W 1540 r. jako pierwszy Europejczyk otrzymał eter drogą dehydratacji etanolu kwasem siarkowym. Jak się przypuszcza, V. Cordus poznał tę reakcję chemiczną od portugalskich podróżników, którzy właśnie powrócili z pierwszych wypraw do Indii.
W 1542 r. wyjechał do Italii, gdzie zachorował na malarię. Zmarł w młodym wieku, nie zobaczywszy wydanego drukiem żadnego ze swoich dzieł. W 1548 r. władze Norymbergi wydały jego "Pharmacorum conficiendorum ratio". W 1561 r. ukazały się jego "Annotationes in Pedacii Dioscoridis de Materia medica libros V" – krytyczne opracowanie dzieła Pedaniosa Dioskuryda, w którym opisał ok. 500 gatunków roślin. V. Cordus nie ograniczał się jedynie do przywołania dawnych tekstów, lecz poczynił wiele w kierunku uściślenia opisów i wprowadzenia jednoznacznego nazewnictwa roślin. Dzięki zabiegom innego wybitnego naturalisty epoki, Konrada Gesnera, pośmiertnie ukazała się drukiem "Historia Stirpium et Sylva" V. Cordusa, złożona z komentarzy uczonego do tekstów Dioskuryda oraz z licznych uwag, jakie zanotowali podczas wykładów jego uczniowie.

</doc>
<doc id="781000" url="https://pl.wikipedia.org/wiki?curid=781000" title="Rów Wlenia (Pogórze Kaczawskie)">
Rów Wlenia (Pogórze Kaczawskie)



</doc>
<doc id="781005" url="https://pl.wikipedia.org/wiki?curid=781005" title="Rów Wlenia">
Rów Wlenia



</doc>
<doc id="781006" url="https://pl.wikipedia.org/wiki?curid=781006" title="Chambray-les-Tours">
Chambray-les-Tours



</doc>
<doc id="781007" url="https://pl.wikipedia.org/wiki?curid=781007" title="Chambeon">
Chambeon



</doc>
<doc id="781009" url="https://pl.wikipedia.org/wiki?curid=781009" title="Węzeł zwykły">
Węzeł zwykły

Węzeł zwykły (inaczej supeł lub półsztyk) – najprostszy rodzaj węzła.
Jest stosowany we wspinaczce i żeglarstwie m.in. jako węzeł zabezpieczający inny węzeł przed rozwiązaniem. Czasem stosowany jako zabezpieczenie liny przed wysunięciem się z bloczka lub kipy, jednak w tym celu lepiej stosować ósemkę.
Zawiązany na linie złożonej podwójnie tworzy pętlę nieruchomą zwaną kluczką.

</doc>
<doc id="781010" url="https://pl.wikipedia.org/wiki?curid=781010" title="Chamberat">
Chamberat



</doc>
<doc id="781011" url="https://pl.wikipedia.org/wiki?curid=781011" title="Chamberia">
Chamberia



</doc>
<doc id="781014" url="https://pl.wikipedia.org/wiki?curid=781014" title="Champ-Saint-Pere">
Champ-Saint-Pere



</doc>
<doc id="781015" url="https://pl.wikipedia.org/wiki?curid=781015" title="Champ-pres-Froges">
Champ-pres-Froges



</doc>
<doc id="781016" url="https://pl.wikipedia.org/wiki?curid=781016" title="Champagnac-la-Riviere">
Champagnac-la-Riviere



</doc>
<doc id="781021" url="https://pl.wikipedia.org/wiki?curid=781021" title="Champagne-Saint-Hilaire">
Champagne-Saint-Hilaire



</doc>
<doc id="781022" url="https://pl.wikipedia.org/wiki?curid=781022" title="Champagne-le-Sec">
Champagne-le-Sec



</doc>
<doc id="781023" url="https://pl.wikipedia.org/wiki?curid=781023" title="Champagne-les-Marais">
Champagne-les-Marais



</doc>
<doc id="781024" url="https://pl.wikipedia.org/wiki?curid=781024" title="Champdotre">
Champdotre



</doc>
<doc id="781025" url="https://pl.wikipedia.org/wiki?curid=781025" title="Opalińscy herbu Łodzia">
Opalińscy herbu Łodzia

Opalińscy herbu Łodzia – polska rodzina szlachecka, posługująca się herbem Łodzia.
Historia.
Opalińscy wzięli swe nazwisko od Opalenicy, osady powstałej pod koniec XIV wieku. Pierwszą osobą, która przyjęła nazwisko Opaliński, był brat biskupa Andrzeja z Bnina, który przyczynił się do rozwoju miejscowości, Piotr. Zamieszkał on na zakupionym niedaleko zamku. Pod koniec XVI wieku powstała druga, sierakowska gałąź rodu.

</doc>
<doc id="781026" url="https://pl.wikipedia.org/wiki?curid=781026" title="Champfremont">
Champfremont



</doc>
<doc id="781027" url="https://pl.wikipedia.org/wiki?curid=781027" title="Kevin Amuneke">
Kevin Amuneke

Kevin Onyekachi Amuneke (ur. 10 maja 1986 w Eze Obodo) – piłkarz nigeryjski grający na pozycji napastnika.
Kariera klubowa.
Amuneke piłkarską karierę zaczynał w małym klubie Soccer Warriors. Grał tam w drużynie juniorów. Latem 2002 Amuneke wyjechał do Portugalii i jako 16-latek trafił do młodzieżowej drużyny Benfiki Lizbona. Grał tam przez rok, a w 2003 roku był już zawodnikiem młodzieżowców innej utytułowanej portugalskiej drużyny, FC Porto. Latem 2004 Kevin wyjechał na testy do szwedzkiego klubu Landskrona BoIS i po paru tygodniach podpisał z tym klubem 4-letni kontrakt. W sparingu doznał jednak kontuzji kolana i pauzował przez kilka pierwszych kolejek Allsvenskan. Po powrocie szybko odnalazł formę i w 13 meczach zdobył 7 goli dla swojego zespołu, z którym zajął 11. miejsce w lidze. W sezonie 2005 grał w Landskronie regularnie i również uzyskał 7 goli w lidze. Drużyna Landskrony zajęła 11. miejsce i po fazie play-off o utrzymanie się w lidze została zdegradowana o klasę niżej. Na początku 2006 roku Kevin przebywał na testach w Utrechcie, ale nie zaliczył ich pomyślnie. Przez pół sezonu grał na zapleczu szwedzkiej ekstraklasy i w końcu latem znalazł sobie nowy klub, Vitorię Setubal, a barwach której zadebiutował w Portugalskiej Superlidze.
Latem 2007 przeszedł do CSKA Sofia, jednak już na początku 2008 wyjechał do szwedzkiego IFK Norrköping. Na początku 2009 roku został piłkarzem rumuńskiego FC Timiszoara, z którym został wicemistrzem kraju, a latem Nacionalu Funchal. W latach 2011-2012 grał w Östers IF, a w 2013 roku w Trelleborgs FF. Następnie krótko był zawodnikiem CD Tondela, a w 2014 roku przeszedł do Slobody Užice.
Kariera reprezentacyjna.
W 2005 roku Amuneke po raz pierwszy został powołany do pierwszej reprezentacji Nigerii. Kontuzji doznał Yakubu Aiyegbeni i Amuneke wskoczył na jego miejsce. 5 czerwca wystąpił w zremisowanym 1:1 meczu z Rwandą rozegranym w ramach eliminacji do Mistrzostw Świata w Niemczech. Wystąpił także 2 tygodnie później w kolejnym meczu eliminacji, zremsowanym 1:1 z Angolą.

</doc>
<doc id="781028" url="https://pl.wikipedia.org/wiki?curid=781028" title="Champgeneteux">
Champgeneteux



</doc>
<doc id="781032" url="https://pl.wikipedia.org/wiki?curid=781032" title="Champigny-les-Langres">
Champigny-les-Langres



</doc>
<doc id="781033" url="https://pl.wikipedia.org/wiki?curid=781033" title="Champigne">
Champigne



</doc>
<doc id="781036" url="https://pl.wikipedia.org/wiki?curid=781036" title="Champnetery">
Champnetery



</doc>
<doc id="781037" url="https://pl.wikipedia.org/wiki?curid=781037" title="Champoleon">
Champoleon



</doc>
<doc id="781038" url="https://pl.wikipedia.org/wiki?curid=781038" title="Champrond-en-Gatine">
Champrond-en-Gatine



</doc>
<doc id="781039" url="https://pl.wikipedia.org/wiki?curid=781039" title="Madonna z wrzecionem">
Madonna z wrzecionem

Madonna z wrzecionem – obraz namalowany 1501 r. przez włoską renesansową szkołę Leonarda da Vinci. Nie ma pewności co do udziału Leonarda da Vinci w wykonaniu obrazu.
Obraz stanowi kopię dzieła „Madonna z kądzielą” wykonanego przez Leonarda. Należące do Maryi wrzeciono, na które spogląda zamyślone Dzieciątko Jezus, symbolizuje w formie krzyża jego przyszłą mękę.

</doc>
<doc id="781044" url="https://pl.wikipedia.org/wiki?curid=781044" title="Les Champs-Geraux">
Les Champs-Geraux



</doc>
<doc id="781045" url="https://pl.wikipedia.org/wiki?curid=781045" title="Champteusse-sur-Baconne">
Champteusse-sur-Baconne



</doc>
<doc id="781046" url="https://pl.wikipedia.org/wiki?curid=781046" title="Champtoce-sur-Loire">
Champtoce-sur-Loire



</doc>
<doc id="781048" url="https://pl.wikipedia.org/wiki?curid=781048" title="Champeon">
Champeon



</doc>
<doc id="781049" url="https://pl.wikipedia.org/wiki?curid=781049" title="Wielkie plemię">
Wielkie plemię

Wielkie plemię (zwane także związkiem plemiennym, związkiem plemion, lub szczepem) – związek kilku lub kilkunastu plemion połączonych więzami pochodzenia, religii lub zagrożenia zewnętrznego.
Wielkie plemiona mogły powstawać na skutek rozrostu liczebnego i rozpadu wcześniejszych plemion (wspólnota pochodzenia, religii i dialektu). Mogły też być efektem umowy sąsiadujących ze sobą plemion, stawiających sobie wspólne cele do osiągnięcia (gospodarcze, militarne). Trudno natomiast uważać za wielkie plemię państwo plemienne powstałe na skutek podboju okolicznych plemion przez plemię agresywne.
W warunkach słowiańskich organem wielkiego plemienia był wiec wielkoplemienny, złożony z przedstawicieli starszyzny plemion członkowskich. Jeśli wielkie plemię znajdowało się na wyższym stopniu rozwoju instytucjonalnego, na jego czele – oprócz wiecu – stał wybieralny lub dziedziczny wódz, zwany wielkim księciem.

</doc>
<doc id="781050" url="https://pl.wikipedia.org/wiki?curid=781050" title="Champetieres">
Champetieres



</doc>
<doc id="781052" url="https://pl.wikipedia.org/wiki?curid=781052" title="Chameane">
Chameane



</doc>
<doc id="781053" url="https://pl.wikipedia.org/wiki?curid=781053" title="Węzeł podwójny zwykły">
Węzeł podwójny zwykły

Węzeł podwójny zwykły – węzeł stosowany we wspinaczce i żeglarstwie m.in. jako tzw. bezpiecznik, czyli węzeł zabezpieczający inny węzeł przed rozwiązaniem.

</doc>
<doc id="781054" url="https://pl.wikipedia.org/wiki?curid=781054" title="Chanceaux-pres-Loches">
Chanceaux-pres-Loches



</doc>
<doc id="781057" url="https://pl.wikipedia.org/wiki?curid=781057" title="Rozwinięcie linii brzegowej">
Rozwinięcie linii brzegowej



</doc>
<doc id="781059" url="https://pl.wikipedia.org/wiki?curid=781059" title="Lob-nor">
Lob-nor

 
Lob-nor, "Łob-nor" (ujg. لوپنۇر; ) – prawie wyschnięte jezioro we wschodniej części Kotliny Kaszgarskiej, w regionie autonomicznym Sinciang w zachodniej części Chin, na wysokości 778 m n.p.m.. 
Charakter.
Jezioro jest słonowodne i bezodpływowe. Okresowo zasilane przez rzekę Tarym. Powierzchnia misy jeziora, na większym obszarze wyschniętej, wynosi przeciętnie około 3000 km². 
Historia.
Nad jeziorem leżało starożytne miasto Loulan. Odkrycia dla nauki europejskiej tego jeziora dokonał w 1877 Mikołaj Przewalski. Opublikowana przez niego mapa sprowokowała trwający wiele lat spór dotyczący położenia, kształtu i wielkości jeziora. Okazało się bowiem, że informacje Przewalskiego nie zgadzały się z wcześniejszymi mapami chińskimi tego regionu, które zakładały, że akwen posiada stałe zasilanie w wodę i powierzchnię 5300 km².
Podczas jednej ze swych pierwszych wypraw w roku 1896 dotarł do jeziora również szwedzki badacz Sven Hedin. Wkrótce stwierdzono, że położenie i powierzchnia jeziora Łob-nor są zmienne ze względu na zasypywanie go przez wielkie piaszczyste wydmy oraz że jezioro nie ma ściśle określonej linii brzegowej.
Od 1964 poligon nuklearny.

</doc>
<doc id="781060" url="https://pl.wikipedia.org/wiki?curid=781060" title="Change (Mayenne)">
Change (Mayenne)



</doc>
<doc id="781063" url="https://pl.wikipedia.org/wiki?curid=781063" title="Szata">
Szata



</doc>
<doc id="781064" url="https://pl.wikipedia.org/wiki?curid=781064" title="Szaty">
Szaty

Szaty (lit. "Šėta") – miasteczko na Litwie, w okręgu kowieńskim, w rejonie kiejdańskim, siedziba starostwa Szaty; 935 mieszkańców (2011); kościół, szkoła, urząd pocztowy.
Miejsce obrad sejmików ziemskich powiatu brasławskiego w 1659 roku.

</doc>
<doc id="781066" url="https://pl.wikipedia.org/wiki?curid=781066" title="Hamit Altintop">
Hamit Altintop



</doc>
<doc id="781068" url="https://pl.wikipedia.org/wiki?curid=781068" title="Supeł">
Supeł



</doc>
<doc id="781069" url="https://pl.wikipedia.org/wiki?curid=781069" title="Mijegombo Enchbold">
Mijegombo Enchbold



</doc>
<doc id="781070" url="https://pl.wikipedia.org/wiki?curid=781070" title="Półsztyk">
Półsztyk



</doc>
<doc id="781073" url="https://pl.wikipedia.org/wiki?curid=781073" title="Z16 Friedrich Eckoldt">
Z16 Friedrich Eckoldt

Z16 Friedrich Eckoldt – niemiecki niszczyciel typu 1934A ("Leberecht Maass") z okresu przedwojennego i II wojny światowej.
Budowa.
Zamówiony 19 stycznia 1935, położenie stępki – 4 listopada 1935. Zbudowany w stoczni Blohm und Voss w Hamburgu (numer stoczniowy B505). Kadłub wodowano 21 marca 1937, a okręt wszedł do służby 28 lipca 1938. W systemie oznaczeń niemieckich niszczycieli miał przydzielony numer Z16 (rzadko używany oficjalnie), przed wojną nosił numer burtowy 32 (według innych źródeł, 33, następnie 31). Był to ostatni zamówiony z serii niszczycieli typów 34/34A (aczkolwiek nie wszedł do służby jako ostatni). Koszt budowy wyniósł 14,1 miliona Reichsmark. 
Nazwę nadano mu na cześć niemieckiego kapitana marynarki Friedricha Eckoldta, dowódcy niszczyciela V48, poległego na nim w bitwie jutlandzkiej.
Służba.
Przed wojną, 19 sierpnia 1938 uczestniczył w rewii floty przed Hitlerem i węgierskim regentem Horthym. W kwietniu-maju 1939 uczestniczył w rejsie na wody Hiszpanii i Maroka. W maju 1939 wziął udział w okupacji Kłajpedy.
Bałtyk i Morze Północne 1939-1941.
Tuż przed wybuchem II wojny światowej i podczas kampanii wrześniowej patrolował polskie wybrzeże, w składzie 3. dywizjonu (wraz z "Friedrich Ihn" i "Erich Steinbrinck"), bez epizodów bojowych. Następnie działał na Morzu Północnym i w Cieśninach Duńskich, m.in. kontrolując statki handlowe i uczestnicząc w akcji stawiania obronnych zagród minowych na wodach niemieckich. Od października 1939 do lutego 1940 uczestniczył w stawianiu ofensywnych zagród minowych u wybrzeży Anglii, biorąc udział aż w pięciu operacjach tego typu (najwięcej z niemieckich niszczycieli): 17/18 października, 18/19 października 1939, 6/7 stycznia, 10/11 stycznia i 9/10 lutego 1940. 
22 lutego 1940 wziął udział w operacji "Wikinger" - nieudanym wypadzie niemieckich niszczycieli przeciw brytyjskiemu rybołówstwu (zakończonym stratą "Leberecht Maass" i "Max Schultz"). W kwietniu 1940 wziął udział w inwazji na Norwegię – w grupie zajmującej 9 kwietnia 1940 Trondheim, przewożąc na pokładzie niemieckich żołnierzy. Od maja do lipca 1940 w remoncie. 
Od września do października 1940 operował z Brestu w zachodniej Francji. M.in. 28 września 1940 osłaniał operację stawiania ofensywnej zagrody minowej w rejonie Falmouth. 10 października został uszkodzony przez brytyjskie bombowce pokładowe Fairey Swordfish z 812. dywizjonu FAA w Breście (2 bomby, 1 zabity, 3 rannych). Od listopada do grudnia 1940 w remoncie. Prawdopodobnie w tym okresie otrzymał radar. 
Okręt przebywał następnie na Bałtyku, a 18-22 maja 1941 eskortował pancernik "Bismarck" i krążownik "Prinz Eugen" z Gdyni do Trondheim, przed ich rejsem na Atlantyk (wraz z "Hans Lody" i Z23). 11-13 lipca eskortował (wraz z "Hans Lody", "Karl Galster", Z23, Z24) z Kilonii do Trondheim krążownik "Lützow", który jednak został uszkodzony torpedą lotniczą.
Północna Norwegia 1942-1943.
Od lipca do października 1941 "Eckoldt" działał na dalekiej północy przeciwko ZSRR, z baz w Norwegii (Kirkenes), w ramach 2. dywizjonu 6. Flotylli. Uczestniczył w kilku akcjach, lecz bez większych sukcesów. Walczył głównie z radzieckim lotnictwem morskim. 10 sierpnia 1941 podczas wypadu do Zatoki Kolskiej, wraz z "Hans Lody" i "Richard Beitzen", zatopił patrolowiec "Tuman". 12 października został poważnie uszkodzony w kolizji z parowcem w Tromsø (remont w Niemczech od listopada 1941 do marca 1942). W tym okresie prawdopodobnie wzmocniono lekkie uzbrojenie plot do 9 działek 20 mm.
Od lipca 1942 ponownie działał z baz w północnej Norwegii, głównie przeciw konwojom alianckim do ZSRR w Arktyce. 13-15 października 1942 uczestniczył w operacji stawiania min u wybrzeży rosyjskich na Morzu Barentsa (z niszczycielami Z27 i Z30), na których 26 listopada został ciężko uszkodzony lodołamacz "A. Mikojan". W listopadzie wziął udział w operacji "Hoffnung" (nieudany rajd z krążownikiem "Admiral Hipper" przeciw żegludze). 
31 grudnia 1942 uczestniczył w operacji "Regenbogen" przeciw konwojowi JW 51B, pod flagą dowódcy 5. Flotylli komandora Alfreda Schemmela. W toku tzw. bitwy noworocznej na Morzu Barentsa, dobił artylerią uszkodzony przez "Admirala Hippera" brytyjski trałowiec HMS "Bramble", lecz następnie został ostrzelany przez krążownik lekki HMS "Sheffield" i zatonął z całą załogą i sztabem flotylli (ok. 340 osób), na pozycji 73°19' N, 30°47' E. 
"Historia konstrukcji i opis okrętu - w artykule o niszczycielach Typu 1934."
Dowódcy:
Dane techniczne.
Uzbrojenie i wyposażenie: 

</doc>
<doc id="781075" url="https://pl.wikipedia.org/wiki?curid=781075" title="Łódzkie strajki sierpniowo-wrześniowe 1980 roku">
Łódzkie strajki sierpniowo-wrześniowe 1980 roku

Miasto Łódź w lecie 1980 roku znalazło się na drugim planie wydarzeń, które miały w obecnym czasie miejsce w Polsce. Tysiące ludzi w łódzkich fabrykach i innych zakładach pracy, które w sierpniu zdecydowały się rozpocząć strajk miało świadomość uczestniczenia w przemianie, która dokonywała się na terenie kraju. Odnosząc łódzkie strajki do ogólnej sytuacji, jaka miała miejsce w Polsce w sierpniu i wrześniu 1980 roku, można dokonać ich klasyfikacji na:
Strajki spontaniczne.
Fala strajków spontanicznych rozpoczęła się od strajku w Łódzkich Zakładach Igieł i Części do Maszyn Dziewiarskich „Famid”. Przyczyną było niezadowolenie załogi, które narastało od pewnego czasu z powodu trudności produkcyjnych, które spowodowały wyraźne pogorszenie wynagrodzenia i warunków pracy. Niezadowolenie załogi narastało gdyż kierownictwo nie liczyło się ze zdaniem swoich pracowników, narastała napięta sytuacja w przedsiębiorstwie. Próby krytyki warunków pracy były eliminowane poprzez straszenie krytykujących perspektywą zwolnienia z pracy. 15 sierpnia 1980 r., najprawdopodobniej w drodze do zakładu i później już na jego terenie, grupa mężczyzn pracujących w „Famidzie” rozpoczęła strajk. 
Strajki solidarnościowe.
Natomiast falę strajków „solidarnościowych” rozpoczął Zakład Przemysłu Bawełnianego im. Juliana Marchlewskiego. Protest rozpoczął się 26 sierpnia 1980 roku we wtorek, gdy powszechnie znane były już Polakom wiadomości o strajkach na Wybrzeżu. Tego samego dnia zastrajkowali pracownicy komunikacji miejskiej w Łodzi. W tym okresie pracę przerywano w różnych łódzkich zakładach, o czym jednak nie informowały miejscowe środki przekazu. Motywacja przystąpienia „Marchlewskiego” do strajku, poza elementami solidarności z Wybrzeżem, była w zasadzie ograniczona do płacy i lepszego zaopatrywania sklepów. Strajk w tym zakładzie zakończono równocześnie ze strajkami na Wybrzeżu, nie należał on do pierwszoplanowych wydarzeń sierpniowych w kraju, ale był dowodem silnego poczucia solidarności klasowej oraz wspólnoty robotników. 
Strajki opozycyjne.
Strajki opozycyjne w Łodzi rozpoczął we wrześniu 1980 roku Zakład Przemysłu Bawełnianego im. Stanisława Kunickiego.
Podsumowując łódzkie strajki sierpniowo-wrześniowe 1980 roku warto zwrócić uwagę na specyficzne cechy tych protestów, które w sposób istotny różnią się od podobnych wydarzeń w innych rejonach Polski.
Protestujący robotnicy w Łodzi nie odegrali wprawdzie samodzielnej roli w wydarzeniach społecznych i politycznych tak jak to miało miejsce w 1971 r., kiedy strajk włókniarek łódzkich spowodował cofnięcie decyzji o podwyżce cen na mięso i jego przetwory. Zasadnicze znaczenie wśród strajków łódzkich latem 1980 r. miał strajk pracowników komunikacji miejskiej, gdyż byli oni inicjatorami i współtwórcami nowego związku zawodowego. Pojawiające się hasła i polityczne żądania wyrażały solidarność ze strajkującymi w innych miastach, przede wszystkim z Wybrzeżem, gdzie takie hasła i żądania zostały postawione.
Większość strajkujących robotników nie korzystała z pomocy doradców, a w nielicznych przypadkach gdzie tacy doradcy się pojawiali, nie występowali oficjalnie. Strajki łódzkie były wyizolowane, poszczególne zakłady działały odrębnie i niezależnie od siebie. Wydarzenia związane ze strajkami odbywały się wewnątrz fabryk, bez udziału publiczności przed bramami i bez manifestowanego poparcia z zewnątrz. Brak było również elementów religijnych, tak charakterystycznych w Gdańsku. Prawdopodobnie wynikało to z braku przywódców o silnie manifestowanym związku z religią i Kościołem oraz z faktu niepodejmowania przez duchowieństwo prób włączenia się do strajków.
W strajkach łódzkich brało udział wiele kobiet, miało to istotny wpływ na socjalny charakter żądań i protestów.

</doc>
<doc id="781076" url="https://pl.wikipedia.org/wiki?curid=781076" title="Wma">
Wma



</doc>
<doc id="781078" url="https://pl.wikipedia.org/wiki?curid=781078" title="Avi">
Avi

Osoby o tym imieniu

</doc>
<doc id="781079" url="https://pl.wikipedia.org/wiki?curid=781079" title="Podróżnik (serial telewizyjny)">
Podróżnik (serial telewizyjny)

Podróżnik (ang. tytuł "Traveler") – amerykański serial sensacyjny, którego bohaterowie zostają wrobieni w zamach bombowy na nowojorskie muzeum.
Opis fabuły.
Serial opowiada o dwóch studentach, Jayu i Tylerze, którzy zostają podejrzani o dokonanie zamachu na muzeum w Nowym Jorku.
Jay i Tyler uciekają przed FBI, które uważa ich za terrorystów. Spotykają się z ojcem Tylera, Carltonem, który mówi im, że powinni uciekać za granicę. Próbują odszukać swojego przyjaciela, Will Travelera, który też był w tym muzeum i mają nadzieje, że pomoże im oczyścić się z zarzutów.
W tym samym czasie Traveler przeżywa zamach i próbuje skontaktować się ze swoją dziewczyną, żeby z nią uciec. Jay i Tyler odkrywają, że Will jest tajnym agentem pracującym dla Departamentu Bezpieczeństwa Krajowego i zostali przez niego wrobieni w zamach.
Will spotyka Jaya i Tylera i tłumaczy im o spisku. Autorem spisku jest Jack Freed, szef Departamentu Bezpieczeństwa Krajowego. Porywają go i wiozą do gazety, aby przyznał się do tego. Freed nie oczyścił ich z zarzutów, bo limuzyna w której był uwięziony wybuchła.

</doc>
<doc id="781084" url="https://pl.wikipedia.org/wiki?curid=781084" title="SWAT 4">
SWAT 4

SWAT 4 – komputerowa gra akcji, stworzona przez studio Irrational Games i wydana w kwietniu 2005 roku przez Vivendi Games.
W 2006 roku, wydany został przez tę samą firmę dodatek "Syndykat" opowiadający o tytułowym syndykacie Steczkowów.
Rozgrywka.
Gracz wciela się w dowódcę eskadry policyjnej SWAT. Gra składa się z 13 misji. Misje nie są ze sobą powiązane i nie tworzą spójnego scenariusza. Gra stara się maksymalnie odzwierciedlać prawdziwe warunki wykonywania zadań przez SWAT. Na przykład premiowane jest użycie amunicji niepenetrującej a potem aresztowanie celów (zamiast ich zabijania). Co więcej, gracz musi przestrzegać ścisłych wytycznych opisujących kiedy użycie siły jest dozwolone, a kiedy nie. Na początku jego drużyna liczy cztery osoby. Zabijając gracz zgłasza raport, aby nie dostać punktów karnych. Za nieregulaminowe użycie broni czy niezłożenie raportu o rannym funkcjonariuszu, także są odejmowane punkty. Zabicie osoby cywilnej lub śmierć naszej postaci jest równoznaczne z porażką.
W grze można posłużyć się sprzętem używanym przez prawdziwą grupę antyterrorystyczną m.in. M4A1, MP5, strzelby Benelli, Pistolet na kulki z gazem pieprzowym, G36C oraz Benelli M4 super 90. W grze występują 3 typy granatów: łzawiący, błyskowo-hukowy oraz kulkowy.
Wraz z kolejnymi misjami ich trudność zwiększa się – przeciwnicy otrzymują lepsze uzbrojenie oraz wyposażenie. Na początku gracz walczy z przeciwnikami uzbrojonymi w tzw. Colty, Beretty czy MAC-11, a pod koniec z uzbrojonymi w AK-47, karabinki UMP kal.45 oraz ubranymi w kamizelki kuloodporne i maski przeciwgazowe.
Tryb gry wieloosobowej.
W grze istnieje również tryb wieloosobowy, w którym gracz za zadanie ma (stając po stronie terrorystów bądź oddziału SWAT) zaaresztowanie bądź zabicie jak największej liczby przeciwników. Za zabicie jednego ze swoich sojuszników otrzymuje ujemne punkty. Gracze mogą „hostować” własne serwery gry za darmo. Istnieje również możliwość wzięcia udziału w rozgrywce internetowej typu CO-OP, gdzie z innymi graczami można przechodzić misje z kampanii.
W trybie gry sieciowej możemy wyróżnić 4 typy:

</doc>
<doc id="781085" url="https://pl.wikipedia.org/wiki?curid=781085" title="Stadion Samiego Ofera">
Stadion Samiego Ofera

Stadion Samiego Ofera (hebr. אצטדיון סמי עופר), również znany jako Stadion Miejski Hajfa (ang. Haifa Municipal Stadium, heb. האצטדיון העירוני חיפה) lub Stadion Awiego Rana – stadion w Hajfie. Budowa zakończyła się w 2012. Stadion jest wykorzystywany głównie w celu goszczenia meczów domowych piłkarskiej drużyny Maccabi Hajfa oraz Hapoel Hajfa, lecz jest również jednym z narodowych stadionów Izraela.
Stadion zastąpił poprzedni stadion Maccabi – Kiryat Eliezer Stadium, który został zamknięty w 2014 roku i zburzony w 2015 roku. Nosi imię izraelskiego miliardera Samiego Ofera, który przekazał 64 922 000 szekli na budowę stadionu. Udział Ofera wyniósł 19% całkowitych kosztów stadionu.
Historia.
16 września 2008 roku Komitet Budowlany Hajfy zatwierdził plany stadionu, które upublicznipne zostały w sierpniu 2009. We wrześniu 2009 roku ogłoszono, że prace nad budową fundamentów stadionu rozpoczną się pod koniec września 2009 roku.
Pierwszy oficjalny mecz w historii stadionu został rozegrany 27 sierpnia 2014 roku. Hapoel Hajfa gościł Hapoel Acre i wygrał 2-0. Pierwszą historyczną bramkę na nowym stadionie strzelił napastnik Hapoel Hajfa, Tosaint Ricketts. Pierwszy mecz ligowy rozegrano 15 września 2014 roku. Maccabi Hajfa gościło Bnei Sakhnin FC, którego pokonali wynikiem 4-2. Historyczny pierwszy gol zawodnika Maccabi Hajfa strzelił pomocnik reprezentacji Izraela Hen Ezra. W stadionie znandowało się ponad 31 000 kibiców. Pierwszy mecz Ligi Mistrzów UEFA został rozegrany 30 września 2015 – Maccabi Tel Awiw przeciwko Dynamo Kijów. Dynamo wygrało 2:0.
Pierwszy mecz reprezentacji Izraela w piłce nożnej został rozegrany 16 listopada 2014. Izrael gościł reprezentację Bośni i Hercegowiny w meczu eliminacyjnym UEFA Euro 2016 i wygrał 3-0. Bilety na mecz zostały wyprzedane. Pierwszym koncertem na stadionie był koncert Omers Adama, który odbył się 24 maja 2018 roku.

</doc>
<doc id="781088" url="https://pl.wikipedia.org/wiki?curid=781088" title="Ireneusz Kowalski">
Ireneusz Kowalski

Ireneusz Kowalski (ur. 17 marca 1979 we Wrocławiu) – polski piłkarz grający na pozycji pomocnika.
Życiorys.
Jest wychowankiem Parasola Wrocław, skąd na początku 1996 roku przeszedł do Śląska. Przez pierwsze pół roku pobytu w klubie nie grał w I lidze. Zadebiutował w niej 27 lipca 1996 roku w meczu z ŁKS-em Łódź. W 1999 roku przeszedł na wypożyczenie do Zagłębia Lubin. Po zakończeniu wypożyczenia wrócił do Śląska, lecz jeszcze w trakcie trwania rundy jesiennej został wykupiony przez Zagłębie. W barwach Śląska w I lidze zagrał 18 meczów. W barwach lubińskiego zespołu grał aż do 2004 roku. W koszulce Zagłębia rozegrał 94 mecze i strzelił 9 goli. Warto zaznaczyć, że tylko w Zagłębiu strzelał gole w I lidze. Po grze w zespole z Lubina przyszedł czas na występy w Legii Warszawa, lecz tego okresu Ireneusz nie mógł zaliczyć do udanych – w ciągu całego sezonu zagrał tylko 12 meczów, na dodatek żadnego nie zagrał w całości. Po nieudanym epizodzie w Warszawie przeszedł do Odry Wodzisław. Zagrał tam 26 meczów. Przed obecnym sezonem pozyskał go ŁKS Łódź, gdzie zagrał w 12 meczach. 16 stycznia 2007 roku podpisał kontrakt z Wisłą Płock. Przed sezonem 2009/2010 podpisał kontrakt z Polonią Bytom. Po rundzie jesiennej sezonu 2009/2010 rozwiązał kontrakt z Polonią Bytom.

</doc>
<doc id="781089" url="https://pl.wikipedia.org/wiki?curid=781089" title="Pegasus Mail">
Pegasus Mail

Pegasus Mail to jeden z najstarszych klientów poczty elektronicznej.
Od samego początku, czyli od 1990 roku, był rozwijany przez jednego człowieka – Davida Harrisa.
Program jest darmowy, ale jego kod źródłowy pozostaje zamknięty. Program działa wyłącznie w systemach operacyjnych rodziny Windows, dostępna też jest nierozwijana już wersja dla DOS.
Mimo ogromnych możliwości, dużej odporności na wirusy, trojany i spam, oraz bardzo skromnych wymagań sprzętowych, Pegasus Mail w Polsce nie cieszy się wielką popularnością, prawdopodobnie z powodu braku polskiej wersji językowej, zamknięcia kodu źródłowego i konkurencji takich programów, jak Outlook Express i Mozilla Thunderbird.

</doc>
<doc id="781093" url="https://pl.wikipedia.org/wiki?curid=781093" title="Hokejówka krótkopręga">
Hokejówka krótkopręga

Hokejówka krótkopręga, hokejówka z Santa Maria ("Thayeria obliqua") – gatunek słodkowodnej ryby z rodziny kąsaczowatych (Characidae).
Występowanie.
Ameryka Południowa.
Charakterystyka.
Żyją w stadach, w większej liczbie osobników. Jest żywa i towarzyska, nadaje się do akwarium wielogatunkowego. Musi ono być duże i dobrze zarośnięte, temperatura powinna wynosić od 22 do 28 °C. Dymorfizm płciowy u tego gatunku nie jest zaznaczony. 
Bywa często mylona z hokejówką amazońską. Różni się od niej długością czarnej pręgi, która zaczyna się rozmytym pasem w okolicy płetwy grzbietowej i przechodzi przez bok ciała do końca dolnej części płetwy ogonowej.
Dorasta do 8 cm długości.

</doc>
<doc id="781095" url="https://pl.wikipedia.org/wiki?curid=781095" title="Hokejówka">
Hokejówka



</doc>
<doc id="781096" url="https://pl.wikipedia.org/wiki?curid=781096" title="Sonda von Neumanna">
Sonda von Neumanna

Sonda von Neumanna – hipotetyczne urządzenie zdolne do podróży międzygwiezdnych i zbudowania własnej kopii z podstawowych surowców. Pomysł takiego urządzenia opiera się na pracach amerykańskiego fizyka i matematyka węgierskiego pochodzenia, Johna von Neumanna. Von Neumann badał naukowe podstawy projektowania urządzeń mogących konstruować własne kopie, tzw. samoreplikujących. Choć sam nigdy nie łączył tych idei z eksploracją kosmosu, te dwa pomysły zostały później skojarzone.
Samoreplikująca sonda kosmiczna.
Teoretycznie, samoreplikująca sonda mogłaby zostać wysłana do sąsiedniego układu gwiezdnego, gdzie korzystając z surowców naturalnych (np. wydobytych z planetoid) zbudowałaby swoje kopie. Następnie kopie zostałyby wysłane do kolejnych systemów, powtarzając cały proces i powielając się w tempie wykładniczym. Każda sonda po zbudowaniu kopii mogłaby przystąpić do wykonywania wyznaczonego zadania, np. eksploracji systemu i przekazania wyników na Ziemię.
Policzono, że gdyby sondy te osiągały prędkość przelotową równą 10% prędkości światła (co wydaje się możliwe przy zastosowaniu napędu jądrowego), a także raz na 500 lat zakładałyby fabrykę samoreplikujących się sond pracującą z wydajnością jednej sondy na 500 lat, to mogłyby dotrzeć do wszystkich gwiazd w Drodze Mlecznej w ciągu pół miliona lat. Ma to szczególne znaczenie przy rozważaniu paradoksu Fermiego, ponieważ jak dotąd nie wykryto żadnych "obcych" urządzeń takiego typu. Sugeruje to, że w ciągu kilku miliardów lat istnienia naszej galaktyki żadna cywilizacja niczego takiego nie stworzyła.
Warianty zastosowań.
Sondy von Neumana mogłyby poza badaniami wykonywać wiele innych zadań. Najpopularniejsze pomysły to:
Sonda Bracewella.
Gdyby sonda natrafiła na ślady obcej inteligencji, mogłaby próbować nawiązać z nią kontakt. W takiej sytuacji przydatne byłoby wyposażenie sondy w zaawansowaną sztuczną inteligencję oraz możliwie dużą wiedzę na temat ludzkiej cywilizacji i kultury. Pozwoliłoby to sondzie przeprowadzać pełną interakcję z obcymi na miejscu, niezależnie od tego, jak daleko byłoby to od Ziemi. Paul Davies zasugerował możliwość istnienia obcych sond takiego typu w naszym układzie, np. na Księżycu.
Sonda Berserk.
Agresywny wariant sondy von Neumanna to sonda „Berserk”, która zamiast badać, byłaby zaprogramowana do wyszukiwania i niszczenia wszelkich form życia, które napotka. Ten wariant prawdopodobnie nie ograniczałby się do wysyłania jednej kopii do każdego systemu, ale powielałby się w dużej liczbie i tworzył roje. Sondy takie mogłyby być tworzone przez szczególnie ksenofobiczne cywilizacje, bądź powstawać w wyniku jakichś błędów lub „mutacji” w bardziej pokojowych sondach.
Nazwa „Berserk” pochodzi z serii książek SF Freda Saberhagena, w której ludzkość prowadzi wojnę z maszynami tego typu.
Sondy kolonizacyjne.
Kolejnym wariantem jest zastosowanie sond do rozsiewania życia po galaktyce. Sonda taka przechowywałaby w jakiejś postaci zalążki życia z macierzystej planety, potencjalnie również gatunku, który ją stworzył. Po znalezieniu planety mającej odpowiednie warunki (lub nadającej się do terraformowania), próbowałaby stworzyć na niej odpowiednią biosferę – ożywiając przechowywane embriony lub nawet „konstruując” za pomocą nanotechnologii organizmy według instrukcji zapisanych w pamięci.
Mogłoby to służyć terraformowaniu i przygotowaniu miejsca pod przyszłą kolonizację, bądź nawet samej kolonizacji – gdyby sonda przechowywała wiedzę i kulturę swoich twórców oraz potrafiłaby wychować i wyedukować ich nowe pokolenie. Nie jest jednak jasne czy cywilizacja dysponująca taką technologią potrzebowałaby w ogóle kolonizowania planet.

</doc>
<doc id="781099" url="https://pl.wikipedia.org/wiki?curid=781099" title="Nie licząc psa">
Nie licząc psa

Nie licząc psa (tytuł oryg. "To Say Nothing of the Dog") – utrzymana w humorystycznej konwencji powieść science fiction amerykańskiej pisarki Connie Willis, wydana w 1997 roku. Otrzymała w 1999 roku nagrodę Hugo dla najlepszej powieści i nagrodę Locusa dla najlepszej powieści s-f, a także oraz Nagrodę im. Kurda Lasswitza w 2002; była także nominowana do nagrody Nebula w 1998 roku.
Fabuła.
Akcja powieści toczy się dwutorowo: w Anglii drugiej połowy XXI wieku, kiedy to możliwe jest podróżowanie w czasie oraz w czasach wiktoriańskich, do których wysyłani są specjaliści-historycy, mogący w ten sposób osobiście zbadać realia interesującej ich epoki. Ten sam świat autorka opisała również w powieści "Księdze Sądu Ostatecznego", gdzie bohaterka trafia do średniowiecznej Anglii w epoce Czarnej śmierci oraz w dylogii powieściowej "Blackout/All Clear" i noweli "Praktyka dyplomowa", które rozgrywają się w czasach II wojny światowej.
Główny problem to konieczność odnalezienia pewnego elementu wyposażenia katedry w Coventry, która – dzięki fundacji bogatej Amerykanki – jest w XXI wieku rekonstruowana w Oksfordzie.
Tytuł książki nawiązuje do powieści Jerome’a K. Jerome’a "Trzech panów w łódce (nie licząc psa)". Nawiązanie nie jest przypadkowe – znaczna część akcji powieści przebiega w epoce wiktoriańskiej, nad Tamizą, zaś narrator (pierwszoosobowy) dostrzega łódkę z 3 panami i psem. Sposób napisania "Nie licząc psa", zabawnej komedii omyłek, jest też inspirowany twórczością P.G. Wodehouse’a (postać kamerdynera wzorowana na Jeevesie).

</doc>
<doc id="781101" url="https://pl.wikipedia.org/wiki?curid=781101" title="Adam Świtalski">
Adam Świtalski

Adam Jan Feliks Świtalski, ps. „Dąbrowa” (ur. 18 grudnia 1894 w Gorlicach, zm. 9 lipca 1952 w Warszawie) – pułkownik dyplomowany piechoty Wojska Polskiego.
Życiorys.
W 1918 roku został przyjęty do Wojska Polskiego. 19 sierpnia 1920 roku został zatwierdzony z dniem 1 kwietnia 1920 roku w stopniu kapitana, w piechocie, w grupie oficerów byłej armii austro-węgierskiej. Pełnił wówczas służbę w 1 pułku piechoty Legionów. 1 czerwca 1921 roku pełnił służbę w Departamencie I Ministerstwa Spraw Wojskowych, a jego oddziałem macierzystym był nadal 1 pułk piechoty Legionów. W latach 1922–1924 był słuchaczem III Kursu Normalnego Wyższej Szkoły Wojennej w Warszawie. W styczniu 1926 roku został przeniesiony ze sztabu Dowództwa Okręgu Korpusu Nr VI we Lwowie do 1 Dywizji Piechoty Legionów w Wilnie na stanowisko szefa sztabu. 31 października 1927 roku został przeniesiony do Dowództwa Okręgu Korpusu Nr I w Warszawie na stanowisko szefa Oddziału Wyszkolenia. 20 lutego 1930 roku został przeniesiony do 30 pułku Strzelców Kaniowskich w Warszawie na stanowisko zastępcy dowódcy pułku. 2 grudnia 1930 roku awansował na podpułkownika ze starszeństwem z dniem 1 stycznia 1931 roku i 7. lokatą w korpusie oficerów piechoty. Z dniem 1 marca 1931 roku został wyznaczony na stanowisko szefa sztabu Dowództwa Okręgu Korpusu Nr IV w Łodzi. W listopadzie 1932 roku został przeniesiony do dyspozycji II wiceministra spraw wojskowych. Od listopada 1935 roku dowodził 25 pułkiem piechoty w Piotrkowie. Od listopada 1938 roku do marca 1939 roku był słuchaczem Kursu doskonalącego dla oficerów dyplomowanych przy WSWoj. w Warszawie.
W czasie kampanii wrześniowej był dowódcą 25 pułku piechoty. Po kampanii w konspiracji: od listopada 1939 do 1943 był szefem Oddziału IV Dowództwa Głównego Służby Zwycięstwu Polski, następnie działał w Komendzie Głównej Armii Krajowej jako jej inspektor. W 1944 pełnił funkcję dowódcy 3 Dywizji Piechoty Armii Krajowej w czasie akcji „Burza”. W tym samym roku został aresztowany. Internowany był w obozie NKWD nr 179 w Diagilewie. W lipcu 1947 roku internowany w obozie NKWD nr 150 w Griazowcu. W 1947 wrócił do Polski i pracował jako urzędnik. Spoczywa na cmentarzu Powązkowskim (kwatera O-1-24,25).

</doc>
<doc id="781104" url="https://pl.wikipedia.org/wiki?curid=781104" title="Prystelka">
Prystelka

Prystelka ("Pristella maxillaris") – gatunek ryby z rodziny kąsaczowatych (Characidae), jedyny przedstawiciel rodzaju "Pristella". Hodowana w akwariach.
Opis.
Dorasta do 5 cm długości. Towarzyska, spokojna, może przebywać w zbiorniku wielogatunkowym. Pływa głównie w środkowych partiach wody.
Dymorfizm płciowy: samica ma bardziej wypukły brzuch.
Temperatura w akwarium 21–28 °C, woda miękka do twardej 2–20°n, pH 6–8. Wielkość akwarium minimum 40–60 l, sporo roślin, lecz również dużo miejsca do pływania, ciemne dno, rośliny pływające. Tarło odbywa się w pobliżu roślin. Wychów narybku dość trudny.

</doc>
<doc id="781107" url="https://pl.wikipedia.org/wiki?curid=781107" title="Neurotraumatologia">
Neurotraumatologia

Neurotraumatologia - nauka o rozpoznawaniu i leczeniu urazów układu nerwowego będąca częścią neurochirurgii. Ponieważ w zakres zainteresowań neurotraumatologii wchodzą również urazy struktur osłaniających części ośrodkowego układu nerwowego, tj. opon mózgowo-rdzeniowych, czaszki i kręgosłupa, postępowanie w tych przypadkach wymaga często również współpracy chirurgów szczękowo-twarzowych, laryngologów, ortopedów.

</doc>
<doc id="781114" url="https://pl.wikipedia.org/wiki?curid=781114" title="BMW M3">
BMW M3

BMW M3 – sportowa wersja samochodów BMW oparta na serii 3. Pierwsze BMW M3 pojawiło się w 1985 roku. Obecnie istnieje już 6 generacji tych pojazdów. Moc waha się od 195 KM w najstarszym modelu E30 do 500 KM w modelu M4 GTS (F82). W obecnej generacji F80 nazwa M3 odnosi się tylko do wersji sedan, wersja coupé otrzymała nazwę M4 i oznaczenie F82. .
BMW M3 E30.
BMW M3 E30 – pierwszy model M3. Oparty na BMW E30, produkowany był w dwóch wersjach nadwozia: coupé oraz kabriolet. Wyposażony był w czterocylindrowy silnik S14 o pojemności 2,3 bądź 2,5 litra i manualną skrzynię biegów. Wypuszczano też krótkie limitowane serie w celach m.in. homologacyjnych lub jako ukoronowanie zwycięstw w mistrzostwach DTM: M3 Evolution, M3 Evolution II, M3 Sport Evolution, M3 Europameister, M3 Roberto Ravaglia, M3 Johnny Cecotto, M3 Tour de Corse. M3 E30 Jest to model z największa liczbą zwycięstw w historii koncernu BMW oraz najbardziej utytułowane auto w klasie samochodów turystycznych. Jest jednym z najbardziej udanych samochodów sportowych, jakie kiedykolwiek startowały w wyścigach serii DTM.
Historia modelu.
Model BMW M3 E30 był produkowany z przeznaczeniem na rynek europejski, japoński oraz amerykański.
BMW M3 E36.
BMW M3 E36 – model oparty na BMW E36. Produkowany w wersji coupé, kabriolet oraz sedan. Wyposażony w sześciocylindrowy silnik S50 o pojemności 3.0 lub 3.2 litra oraz S52 w wersji amerykańskiej
Historia modelu.
Model BMW M3 E36 był produkowany z przeznaczeniem na rynek europejski, amerykański oraz południowoafrykański. Na rynek amerykański M3 były oferowane z innymi silnikami niż na rynek europejski. BMW M3 US miało niezależnie od silnika (3.0 oraz 3.2) 240 KM, podczas gdy wersje europejskie w zależności od silnika miały 3.0 – 286 KM, 3.2 – 321 KM. Amerykańskie wersje M3 bazowały na silnikach M50/M52. Były o wiele bardziej podobne konstrukcyjnie do M50/M52 niż do prawdziwych silników z M3, a więc S53.
Modele / Osiągi.
Silniki Benzynowe
Podane osiągi są dla wersji Coupé
BMW M3 E46.
BMW M3 E46 – model oparty na BMW E46. Produkowany w wersji coupé i kabriolet. Wyposażony w sześciocylindrowy silnik S54 o pojemności 3246 cm³.
Historia modelu.
Model BMW M3 E46 był produkowany z przeznaczeniem na rynek europejski oraz amerykański. W początkowych modelach BMW M3 miały usterkę fabryczną polegającą na zastosowaniu wadliwego materiału przy produkcji panewek korbowodowych. Usterka ta często powodowała problemy silnikowe. BMW usuwało bezpłatnie usterkę, a w krytycznych przypadkach nawet wymieniało silnik. Warto zwrócić na powyższą przypadłość szczególną uwagę w egzemplarzach wyprodukowanych przed 2003 rokiem. Serwisy BMW na całym świecie wzywały właścicieli aut i nieodpłatnie wykonywały akcję serwisową polegająca na wymianie wadliwych panewek na właściwe.
Modele / Osiągi.
Silniki Benzynowe
Podane osiągi są dla wersji Coupé i Cabrio 
źródło: https://de.wikipedia.org/wiki/BMW_M3 
BMW M3 E46 w kulturze.
-samochód występuje w grach z serii , Need for Speed: Payback i , i jako BMW M3 GTR.
BMW M3 E90/E92/E93.
Model ten jest produkowany od roku 2007. Ostatni egzemplarz M3 coupe opuścił fabrykę w lipcu 2013, natomiast zakończenie produkcji M3 Convertible miało miejsce we wrześniu 2013 roku. Jednocześnie niemiecki koncern podjął decyzję, że nie będzie kolejnej generacji M3 w wersji coupé oraz cabrio. Wersje te zostały zastąpione przez BMW M4 coupé oraz M4 cabrio.
Silnik.
W samochodach BMW serii M3 E90/E92/E93 zastosowano nowy 4-litrowy silnik o zapłonie iskrowym V8 typ S65B40 osiągający moc 420 KM przy 8400 obr./min, w którym zainstalowano czujnik spalania stukowego w każdym cylindrze.
Modele / Osiągi.
Silniki Benzynowe
M3 E92 GTS.
BMW zaprezentowało „M3 GTS” w listopadzie 2009. Samochód napędzany jest 4,4-litrowym silnikiem V8 w oparciu o 4,0-litrowy silnik montowany standardowym M3, który osiąga maksymalnie 450 KM (331 kW). W sumie wyprodukowanych będzie tylko 99 sztuk. Dostawy w Niemczech zaczęły się od maja 2010. Ceny BMW E92 M3 GTS od € 115.000 za sztukę.
M3 E92 Edition.
Specjalne zawieszenie oraz unikatowy design nadwozia i wnętrza w czterech wariantach dostępnych tylko w krótkim okresie. Premiera na rynku odbyła się w lipcu 2009 roku, a sprzedaż zakończyła się w grudniu lub styczniu 2010 roku.
Wersje M3 Edition, zbudowane w oparciu o BMW M3 Coupe, zastosowane zostały aluminiowe obręcze, a także obniżono zawieszenie o 10 milimetrów.
Są dostępne w kolorach Alpine White, Black, Dakar Yellow oraz Monte Carlo Blue. Okres produkcji został ograniczony do zaledwie sześciu miesięcy, co pozwoliło zachować ekskluzywny charakter modeli. Model ten jest wyposażony tylko w skrzynie dwusprzęgłową DKG.
M3 E92 Frozen Gray Edition.
BMW zaprezentowało nową, specjalną odmianę sportowej „M-trójki”. Model M3 Frozen Gray Edition zostanie zaoferowany w ograniczonym nakładzie 30 sztuk, a sprzedaż będzie odbywać się wyłącznie w USA.
Z zewnątrz, nowy produkt BMW wyróżnia się niestandardowym lakierem karoserii, wewnątrz znajdziemy natomiast dwubarwną tapicerkę Fox Red &amp; Black przygotowaną specjalnie dla tego modelu.
Limitowane M3 otrzymało ponadto zestaw obniżający prześwit o 10 mm, nowe 19-calowe felgi, szersze ogumienie, a także system EDC odpowiadający za elektroniczną kontrolę amortyzacji.
BMW M3 F80.
Silnik.
W układzie przeniesienia napędu zastosowano sześciostopniową, ręczną skrzynię biegów oraz dwusprzęgłową przekładnię M DCT o siedmiu przełożeniach, Dzięki temu M3 rozpędza się do 100 km/h odpowiednio w 4,3 s oraz 4,1 s. Na życzenie klienta ogranicznik prędkości może zostać zdjęty. Wówczas samochody osiągnąć mogą prędkość maksymalną 270 km/h.

</doc>
<doc id="781115" url="https://pl.wikipedia.org/wiki?curid=781115" title="Grindhouse">
Grindhouse

Grindhouse – dylogia filmowa składająca się z dwóch części: ' w reżyserii Quentina Tarantino oraz ' Roberta Rodrigueza. Podczas kinowych seansów w Stanach Zjednoczonych wyświetlano fikcyjne trailery filmów, wyreżyserowane przez Eli Rotha, Roba Zombie'go i Edgara Wright.
Oba filmy nawiązują do popularnego w USA podgatunku filmów niskobudżetowych, tzw. kina klasy „B”. Określeniem „Grindhouse” nazywano kino samochodowe, w którym wyświetlano filmy exploitation. Zazwyczaj wyświetlano dwa (rzadziej trzy) filmy jako całość, przedzielone zwiastunami kolejnych produkcji. Kino tego typu przeżyło apogeum popularności w latach 70., zaś w połowie lat 90. całkowicie zniknęło z rynku.
Film wszedł na ekrany kin amerykańskich 6 kwietnia 2007 roku. Glen Besner, odpowiedzialny za międzynarodową dystrybucję filmu, zadecydował o rozdzieleniu filmu na dwa osobne we wszystkich krajach nieanglojęzycznych. Filmy pt. "Grindhouse: Death Proof" oraz "Grindhouse: Planet Terror" były wprowadzane do kin z dwumiesięcznym odstępem. Decyzja ta wywołała oburzenie europejskich fanów filmu, którzy w związku z tym zbierali podpisy pod petycją, aby obydwa filmy pokazywane były jako całość. Oskarżali dystrybutora o powiększanie wpływów z filmu w Europie. Grozili bojkotem, a nawet ściąganiem z Internetu produkcji w wersji amerykańskiej. Dystrybutor odrzucił oskarżenia, tłumacząc się tym, że europejski widz nie jest przyzwyczajony do łączenia dwóch filmów w jeden. Protesty fanów nie zdały się na nic i "Grindhouse" był puszczany poza USA jako dwa oddzielne filmy.
Grindhouse w amerykańskiej wersji składa się z:
Polska premiera filmów:

</doc>
<doc id="781116" url="https://pl.wikipedia.org/wiki?curid=781116" title="Telefonia konwergentna">
Telefonia konwergentna

Telefonia konwergentna powstała wskutek zintegrowania usług klasycznej telefonii stacjonarnej, nowoczesnej telefonii mobilnej i konwergentnych usług dodatkowych. Obecnie sieci telekomunikacyjne wykorzystywane w przedsiębiorstwach przekształcane są w sieci teleinformatyczne, które są podstawą telefonii konwergentnej. 
Konwergencja to rozwiązanie telekomunikacyjne, dzięki któremu użytkownicy są uniezależnieni od sytuacji, w której różne systemy telekomunikacyjne stanowią odrębne media a dane w nich zawarte nie są dostępne z poziomu innych urządzeń. Użytkownik telefonu komórkowego będąc w zasięgu firmowej lub domowej sieci LAN może realizować połączenia tak jak by dzwonił z telefonu stacjonarnego, tym samym wystarczy nam jeden telefon, z którego abonent otrzyma pojedynczy rachunek.
Zalety telefonii konwergentnej.
Systemy konwergentnej komunikacji oparte są na modelu architektury MEGACO: Kontrolerach medialnych bram, czyli serwerów sterujących, bramach mediów tzn. zasobów TDM i urządzeniach końcowych. Istnieje również możliwość łączenia z systemami IT za pomocą standardów komunikacyjnych: H.323, SIP, XML, LDAP i innych. Ponieważ bramy medialne posiadają unikalną strukturę można zastosować konfigurację IP lub środowisko IP-TDM. Dzięki wykorzystaniu dowolnej infrastruktury sieciowej klient ma dostęp do nowoczesnych technologii, może wybierać rozwiązania dostosowane do swoich potrzeb i oczekiwanego poziomu ROI.

</doc>
<doc id="781120" url="https://pl.wikipedia.org/wiki?curid=781120" title="Z4 Richard Beitzen">
Z4 Richard Beitzen

Z4 Richard Beitzen – niemiecki niszczyciel typu "1934" ("Leberecht Maass") z okresu międzywojennego i II wojny światowej, w służbie w latach 1937–1945.
Budowa.
Zamówiony 7 lipca 1934, położenie stępki – 7 stycznia 1935, wodowanie – 30 listopada 1935, wejście do służby – 13 maja 1937. Zbudowany w stoczni Deutsche Werke w Kilonii (numer stoczniowy K245). W systemie oznaczeń niemieckich niszczycieli miał przydzielony numer Z4 (rzadko używany oficjalnie), przed wojną nosił numer burtowy 11 (usunięty na początku wojny). Koszt budowy wyniósł 13,7 miliona Reichsmark. 
Nazwę nadano mu na cześć niemieckiego kapitana marynarki Richarda Beitzena, dowódcy 14. Flotylli Torpedowców, poległego 30 marca 1918 na niszczycielu G87 zatopionym na minie na Morzu Północnym, podczas prób ratowania załóg zatopionych niszczycieli G93 i G94. 
"Historia konstrukcji i opis okrętu został zawarty w artykule niszczyciele typu 1934".
Służba.
Przed wojną m.in. odbył rejs do Norwegii (kwiecień 1938). 19 sierpnia 1938 uczestniczył w rewii floty przed Hitlerem i węgierskim regentem Horthym. W kwietniu-maju 1939 uczestniczył w rejsie na wody Hiszpanii i Maroka. W maju 1939 wziął udział w zajęciu Kłajpedy.
Bałtyk i Morze Północne 1939–1940.
Tuż przed wybuchem II wojny światowej i na początku kampanii wrześniowej patrolował polskie wybrzeże, w składzie 1. dywizjonu 1. Flotylli Niszczycieli (wraz z „Georg Thiele”), bez epizodów bojowych. Następnie działał na Morzu Północnym i w Cieśninach Duńskich, m.in. biorąc udział w kontrolowaniu statków handlowych i operacjach stawiania obronnych zagród minowych "Westwall".
Od grudnia 1939 do lutego 1940 „Beitzen” uczestniczył w trzech nocnych operacjach stawiania ofensywnych zagród minowych u wybrzeży Anglii: 12/13 grudnia 1939 pod Newcastle (z „Erich Steinbrinck”, „Bruno Heinemann”, „Friedrich Ihn” i „Hermann Künne”), 10/11 stycznia 1940 pod Newcastle (z „Friedrich Ihn”, „Friedrich Eckoldt”, „Anton Schnitt”, „Karl Galster”, „Wilhelm Heidkamp”) oraz 9/10 lutego 1940 w rejonie Shipwash (z „Max Schultz” i „Friedrich Eckoldt”).
22 lutego 1940 wziął udział w operacji "Wikinger" – nieudanym wypadzie niemieckich niszczycieli przeciw brytyjskiemu rybołówstwu (zakończonym stratą „Leberecht Maass” i „Max Schultz”). Nie brał udziału w inwazji na Norwegię. 29/30 kwietnia i 9/10 maja 1940 osłaniał akcje stawiania obronnych zagród minowych na Morzu Północnym (odpowiednio nr 17 i 16), a 17/18 maja i 19/20 maja 1940 sam uczestniczył w stawianiu min (zagroda nr 16 – z „Bruno Heinemann”, „Hermann Schoemann”, krążownikiem „Köln” i awizem „Grille”). Następnie przechodził remont.
Zachodnia Francja 1940.
Od października 1940 do marca 1941 operował z Brestu w zachodniej Francji. Prawdopodobnie około tego okresu otrzymał radar. Wraz z „Karl Galster” i „Hans Lody”, w nocy na 25 listopada 1940 zatopił w rejonie przylądka Lizard holenderski statek „Apollonia” (2156 BRT) i uszkodził statek „Stadion II”, a 29 listopada zatopił 3 małe statki i wziął udział w starciu z brytyjskmi niszczycielami, w którym bezskutecznie atakował je torpedami („Lody” uszkodził w nim niszczyciel „Javelin”). W nocy 23/24 stycznia 1941 „Beitzen”, operując z Rotterdamu wziął udział w operacji stawiania aktywnej zagrody minowej SWb Wagner u wybrzeży angielskich (z 4 stawiaczami min oraz torpedowcami „Seeadler” i „Iltis”). W tym okresie pozostał jedynym niemieckim niszczycielem we Francji. 1 i 14 lutego eskortował z torpedowcami pod Brestem krążownik „Admiral Hipper„ wychodzący z Brestu na rejs rajderski i powracający do bazy. Od marca do czerwca 1941 okręt był remontowany w Kilonii. 
Północna Norwegia 1941.
Od lipca do sierpnia 1941 „Beitzen” działał przeciw ZSRR na dalekiej północy, z baz w Norwegii (Kirkenes), w ramach 2. dywizjonu 6. Flotylli Niszczycieli. Uczestniczył w kilku wyjściach w morze, walcząc głównie z radzieckim lotnictwem morskim. Wziął udział w pierwszej akcji Flotylli 10–13 lipca. „Beitzen” wziął następnie udział w akcji 22–29 lipca, podczas której „Schoemann” zatopił okręt hydrograficzny „Meridian”. 
10 sierpnia 1941 podczas wypadu do Zatoki Kolskiej, wraz z „Hans Lody” i „Friedrich Eckoldt”, „Beitzen” zatopił patrolowiec „Tuman”, lecz następnie został uszkodzony przez radzieckie samoloty Pe-2 72. pułku w rejonie Półwyspu Kolskiego. Bliskie wybuchy bomb spowodowały awarię w maszynowni i w konsekwencji od września do listopada 1941 okręt musiał być remontowany w Niemczech. W tym okresie prawdopodobnie wzmocniono lekkie uzbrojenie plot do 9 działek 20 mm.
Morze Północne 1942.
Od 14 do 17 stycznia 1942 „Beitzen” eskortował z Wilhelmshaven do Trondheim pancernik „Tirpitz” (wraz z „Paul Jacobi”, „Bruno Heinemann” i Z29). W lutym 1942 wziął udział w operacji "Cerberus" (osłonie przebicia się przez kanał La Manche niemieckich pancerników), podczas której został 12 lutego lekko uszkodzony przez bliskie wybuchy brytyjskich bomb. 
Północna Norwegia i Arktyka 1942-1943.
21–22 lutego 1942 eskortował do Norwegii krążowniki „Prinz Eugen” i „Admiral Hipper” (operacja "Sportpalast" – z „Hermann Schoemann”, „Paul Jacobi”, „Friedrich Ihn”, Z25), lecz 22 lutego z „Paul Jacobi” i „Friedrich Ihn” został z powodu złej pogody odłączony od zespołu i popłynął do Bergen („Prinz Eugen” został następnie uszkodzony przez okręt podwodny HMS Trident). Następnie od lutego 1942 aż do maja 1943 „Beitzen” ponownie działał z baz w północnej Norwegii, głównie przeciw konwojom alianckim do ZSRR w Arktyce, lecz bez sukcesów bojowych. Między 5 a 8 września 1942 postawił zagrodę minową u brzegów rosyjskich, koło Półwyspu Kolskiego (wraz z Z29 i Z30), a 13–15 października koło Kanin Nos (z „Friedrich Eckoldt”, Z27 i Z 30). 
W listopadzie „Beitzen” wziął udział w operacji "Hoffnung" (rajd z krążownikiem „Admiral Hipper” i niszczycielami „Eckoldt”, Z27, Z30 przeciw żegludze). 31 grudnia 1942 uczestniczył w operacji "Regenbogen" przeciw konwojowi JW 51B w grupie z niszczycielami „Friedrich Eckoldt”, Z29 i krążownikiem „Admiral Hipper” i wziął udział w bitwie na Morzu Barentsa („bitwie noworocznej”), osłaniając uszkodzony „Admiral Hipper”. 
Remonty i Cieśniny Duńskie 1944–1945.
Od maja do września 1943 był remontowany w Niemczech. 27 października 1943 podczas przebazowania do Norwegii poważnie uszkodził dno na skałach, po czym był ponownie remontowany do sierpnia 1944. Otrzymał wówczas uzbrojenie przeciwlotnicze: 4 nowe działka automatyczne 37 mm M42 (2xII) i 8 działek 20 mm (1xIV, 4xI). 
Od sierpnia 1944 do lutego 1945 działał w rejonie Cieśnin Duńskich, uczestnicząc m.in. w stawianiu min i eskorcie konwojów przybrzeżnych. Lekko uszkodzony w kolizji w porcie Horten 5 listopada 1944. 24 kwietnia 1945 poważnie uszkodzony w Skagerraku przez brytyjskie lotnictwo bliskimi wybuchami bomb (bombowce Halifax z 502. Dywizjonu Coastal Command). Skierowany do Oslo na remont, nie ukończony do końca wojny. Kapitulacja Niemiec zastała go w Oslo. 
Po wojnie przekazany Wielkiej Brytanii, otrzymał numer burtowy N-40, lecz nie wszedł do brytyjskiej służby. Zamiast tego po badaniach został skierowany do rezerwy, po czym w 1948 sprzedany na złom firmie British Iron &amp; Steel Corporation (BISCO) i 10 stycznia 1949 odholowany do stoczni złomowej.
Dane taktyczno-techniczne.
Uzbrojenie i wyposażenie: 

</doc>
<doc id="781121" url="https://pl.wikipedia.org/wiki?curid=781121" title="Sortowanie wielofazowe">
Sortowanie wielofazowe

Sortowanie wielofazowe (czasami „polifazowe”, pod wpływem ang. "polyphase sort") – algorytm sortowania zewnętrznego wynaleziony przez R. L. Gilstada. Algorytmy sortowania zewnętrznego operują na taśmach lub innych pamięciach o dostępie sekwencyjnym, a ich podstawowym zastosowaniem jest sortowanie danych, których objętość przewyższa wielkość dostępnej pamięci głównej. W takim wypadku tradycyjne algorytmy sortowania są nieprzydatne, gdyż są przystosowane do dostępu swobodnego i znacznie niższych czasów dostępu.
Efektywność.
Algorytm sortowania wielofazowego jest algorytmem umożliwiającym pełniejsze wykorzystanie dostępnych taśm niż algorytmy sortowania przez scalanie, łączenie proste oraz łączenie naturalne. Przy użyciu N taśm sortowanie wielofazowe działa zawsze jako łączenie (N-1)-kierunkowe, natomiast liczba potrzebnych przebiegów wynosi w przybliżeniu formula_1 gdzie n jest liczbą elementów do posortowania, a N stopniem operacji łączenia. Jest to znaczna poprawa w stosunku do metod wcześniej wymienionych.
Algorytm.
Sortowanie wielofazowe przebiega dwuetapowo:
Algorytm dystrybucji.
Dystrybucja dla sortowania wielofazowego jest oparta na Liczbach Fibonacciego rzędu T-1 o poziomie dobranym do liczby serii na wejściu. Ogólny algorytm wygląda następująco:
Algorytm ten działa bardzo dobrze w przypadku, gdy wejściowa liczba serii jest liczbą Fibonacciego. W przeciwnym razie konieczne są jednak pewne modyfikacje.
Analiza przypadków:
Liczba serii będąca liczbą Fibonacciego.
Przypadek ten jest niezmiernie rzadki, lecz stosunkowo prosty.
Tabela optymalnych rozkładów serii dla T = 3:
Warto tu zauważyć, że poziom liczb Fibonacciego zastosowany w procesie dystrybucji rekordów jest jednocześnie liczbą faz, jakiej potrzebuje algorytm do posortowania ciągu (nie licząc fazy dystrybucji).
Przykładowo, sortując 89 serii, algorytm będzie potrzebował 9 przebiegów (faz). Podobnie dla 88 czy 56 rekordów.
Liczba serii niebędąca liczbą Fibonacciego.
W tym przypadku należy dodać do ciągu wejściowego tyle serii pustych (ang. dummies), aby wyrównać do najbliższej większej liczby Fibonacciego. Najprostszym skutecznym sposobem rozdysponowania serii pustych jest ich rozłożenie równomierne na wszystkich taśmach. Istnieje wiele rozwiązań tego problemu.
Przykładowe rozdysponowanie 10 serii:
"Uwaga! Jest wiele algorytmów umożliwiających dobre rozdysponowanie serii pustych. Ten rozkład nie jest jedynym dobrym, a tylko jedną z wielu możliwości."
Algorytm sortowania.
Jako taśmę wejściową, na której znajdują się dane do posortowania obieramy taśmę T (ostatnią).
Przykłady.
Sortowanie wielofazowe dla liczby taśm T = 4, liczby serii r = 9, długości serii l = 1 bez wstępnego scalania serii przebiega następująco:
"Poszczególne serie rozdzielone są znakiem |"
Dystrybucję przeprowadzamy zgodnie z odpowiednim dla tej liczby serii rozkładem, w tym wypadku 4,3,2 – są to liczby Fibonacciego rzędu 3, poziomu 3. Serie pobieramy z taśmy źródłowej kolejno, bez dodatkowych operacji.
Z każdej zawierającej serie taśmy pobieramy po jednej serii, scalamy sortując i zapisujemy na pustą taśmę. Jeśli na którejś z taśm serie się skończą, przerywamy. Serie na taśmie 4 są, po wykonaniu procedury, posortowanymi trójkami.
Powtarzamy procedurę z poprzedniego kroku pobierając serię z taśmy 1 (20), serię z taśmy 2 (10) oraz serię z taśmy 4 (6, 13, 17), sortujemy i scalamy. Zapisujemy tym razem na taśmę 3 (która, jak łatwo zauważyć, została pusta po poprzednim etapie). Uzyskujemy posortowane serie długości 5 na taśmie 3.
Jako że na każdej taśmie pozostało po jednej serii, scalamy wszystkie na taśmę 2 otrzymując posortowany ciąg 9 liczb (serii).
Optymalizacja.
Sortowanie wielofazowe jest samo w sobie efektywnym algorytmem, jednak w kilku miejscach można, a nawet wskazane jest zastosowanie ulepszeń. Istnieje kilka sposobów ulepszenia procesu sortowania, trzy najbardziej popularne to:
Łączenie serii.
W czasie dystrybucji, zamiast rozdzielania kolejnych wyrazów na taśmy stosujemy algorytm podobny jak w sortowaniu naturalnym, tzn. jeśli dwie lub więcej serii na wejściu są już uporządkowane, scalamy je i zapisujemy na taśmę docelową jako jedną serię. Następnie pobieramy kolejny ciąg serii z wejścia i zapisujemy na następną w kolejności taśmę itd. W pesymistycznym przypadku (serie ułożone od największej do najmniejszej) efekt będzie niewidoczny. Istotny jest jednak przypadek średni, gdy na wejściu występuje częściowe uporządkowanie serii – wtedy optymalizacja ta znacznie przyspiesza proces sortowania.
Sortowanie wstępne.
Sortowanie wielofazowe nie wymaga użycia dużej ilości pamięci głównej, jeśli jednak jest ona dostępna, można to wykorzystać do zwiększenia wydajności algorytmu. Przed przystąpieniem do dystrybucji należy przeprowadzić sortowanie wstępne w następujący sposób:
W ten sposób uzyskujemy na wejściu dokładnie n razy mniej serii, a każda seria ma długość n. Co za tym idzie – znacząco zmniejszamy liczbę etapów potrzebnych do posortowania danych. Przy dużym n metoda ta daje szczególnie dobre rezultaty.
Zapis i odczyt blokowy.
Operacje odczytu z pamięci zewnętrznej są wolne, zatem należy rozważyć wprowadzenie odczytu z dysku całymi blokami do bufora. Każde zmniejszenie liczby operacji odczytu i zapisu na dysk przyspiesza proces sortowania.

</doc>
<doc id="781122" url="https://pl.wikipedia.org/wiki?curid=781122" title="Nathaniel Waena">
Nathaniel Waena

Nathaniel Waena (ur. 1945) – polityk, gubernator generalny Wysp Salomona od 7 lipca 2004 do 7 lipca 2009.
Życiorys.
Nathaniel Waena był członkiem Parlamentu Narodowego Wysp Salomona z prowincji Makira-Ulawa w latach 1984–2004. W tym czasie zajmował stanowisko wiceprzewodniczącego parlamentu. W grudniu 2000 objął funkcję ministra rządu regionalnego. W grudniu 2002 zajął urząd ministra jedności narodowej, pokoju i pojednania. 
15 czerwca 2004, głosami 27 za do 14 przeciw, został wybrany gubernatorem generalnym Wysp Salomona, pokonując byłego premiera Petera Keniloreę (8 głosów) i poprzedniego gubernatora generalnego Johna Lapli (6 głosów). 7 lipca 2009 na stanowisku zastąpił go Frank Kabui.
Nathaniel Waena został odznaczony Krzyżem Wysp Salomona (CSI) oraz Orderem św. Michała i św. Jerzego.

</doc>
<doc id="781127" url="https://pl.wikipedia.org/wiki?curid=781127" title="Gonzalo Torrente Ballester">
Gonzalo Torrente Ballester

Gonzalo Torrente Ballester (ur. 13 czerwca 1910 w Ferrol, zm. 27 stycznia 1999 w Salamance) – hiszpański pisarz, wykładowca uniwersytecki. Laureat Nagrody Cervantesa (1985).
Debiutował w 1943 powieścią "Javier Mariño". Uważa się go za przedstawiciela realizmu magicznego w literaturze europejskiej, choć popularność przyniosła mu monumentalna, trzytomowa, powieść obyczajowa "Blaski i cienie". Akcja dzieła rozgrywa się w fikcyjnym galicyjskim miasteczku Pueblanueva del Conde w ostatnich latach przed wybuchem wojny domowej.

</doc>
<doc id="781131" url="https://pl.wikipedia.org/wiki?curid=781131" title="Teatr Wybrzeże">
Teatr Wybrzeże

Teatr Wybrzeże (dawniej "Miejski Teatr Wybrzeże" i "Państwowy Teatr Wybrzeże w Gdańsku") – teatr, instytucja kultury wpisana do rejestru województwa pomorskiego, mająca swoją główną scenę w Gdańsku i scenę kameralną w Sopocie. W latach 2006-2012 teatr ten, obok Teatru Narodowego w Warszawie i Teatru Starego w Krakowie, był jedną z trzech narodowych scen dramatycznych, podlegających bezpośrednio Ministrowi Kultury.
Historia.
Teatr został założony w 1946. Początkowo działał pod nazwą "Miejski Teatr Wybrzeże" z siedzibą w Gdyni i składał się z kilku scen również w Gdańsku i w Sopocie. Od 1960 teatr prowadził działalność na dwóch scenach (gdańskiej i sopockiej). W 1967, po ukończeniu budowy nowego gmachu, Teatr Wybrzeże przeprowadził się do nowej siedziby na gdańskim Głównym Mieście, przy Targu Węglowym (zbudowanej w miejscu pochodzącego z 1801 r. Teatru Miejskiego, przebudowanego kompleksowo w latach 1933–1935 i zniszczonego pod koniec II wojny światowej). Modernistyczny budynek teatru zaprojektował zespół w składzie: Lech Kadłubowski, Jakub Wujek i Daniel Olędzki. W 2002 dokonano gruntownej modernizacji przebudowy obecnego obiektu teatralnego.
Po obiecujących początkach działalności teatralnej skupionej wokół tzw. "grupy krakowskiej" Iwo Galla nastąpiły czasy socjalistycznego realizmu wypełnionego naturalizmem ery stalinowskiej. Po październikowej odwilży nastały również dla Teatru Wybrzeże czasy otwartości artystycznej. Inscenizacje teatralne lat 60. i 70. charakteryzowały się nowatorskimi i indywidualnymi wizjami teatru na skalę ogólnopolską z uwzględnieniem zaangażowania politycznego, kwestii moralnych i specyfiki polskiej.
1 stycznia 2006 nadano teatrowi status narodowego i zmieniono nazwę na "Państwowy Teatr Wybrzeże w Gdańsku". Teatr utracił ten status z dniem 1 stycznia 2013 w związku z nowelizacją ustawy o prowadzeniu działalności kulturalnej z sierpnia 2011 r, a jego nazwę skrócono do "Teatr Wybrzeże".
18 października 2018, po 4 latach prac w zabytkowym budynku Starej Apteki przy ulicy Teatralnej otwarto nową scenę teatru na 150 widzów. Gmach ten powstał w 1636 roku w miejscu dawnych miejskich fortyfikacji, a jego nazwa pochodziła od kamiennych "pigułek", czyli wytwarzanych tu kul armatnich i granatów. Do końca XVIII wieku była tu prochownia; w 1945 roku obiekt został całkowicie zniszczony, po odbudowie przez kilkadziesiąt lat pełnił funkcję magazynów teatralnych.

</doc>
<doc id="781133" url="https://pl.wikipedia.org/wiki?curid=781133" title="Tomé Vera Cruz">
Tomé Vera Cruz

Tomé Vera Cruz (ur. 1955), polityk, premier Wysp św. Tomasza i Książęcej od 21 kwietnia 2006 do 14 lutego 2008. Lider Ruchu Demokratycznego Siły na rzecz Zmiany-Partii Liberalnej. Obejmując stanowisko premiera pełnił również funkcje ministra informacji i integracji regionalnej.
Z zawodu inżynier, kształcił się w Rumunii. Od 9 sierpnia 2003 do 5 marca 2004 był ministrem zasobów naturalnych.
W wyborach parlamentarnych z 26 marca 2006 jego partia, w koalicji z Partią Demokratyczną, zdobyła większość miejsc w Zgromadzeniu Narodowym. Vera Cruz ogłosił swoją rezygnację z urzędu premiera 7 lutego 2008. 14 lutego 2008 na stanowisku zastąpił go Patrice Trovoada.

</doc>
<doc id="781134" url="https://pl.wikipedia.org/wiki?curid=781134" title="Jan Koźniewski">
Jan Koźniewski

Jan Koźniewski (ur. 19 września 1925 w Warszawie, zm. 30 grudnia 2006 w Warszawie) – magister inżynier, polski konstruktor samolotów i śmigłowców, specjalista w dziedzinie aerodynamiki, popularyzator myśli technicznej.
W 1944 w ramach tajnych kompletów zdał maturę w Liceum im. Stanisława Staszica w Warszawie. W czasie II wojny światowej związany był z konspiracyjną organizacją Warszawskiego Koła Lotniczego. Uczestniczył w powstaniu warszawskim jako kapral podchorąży AK w kompanii „Lawy”.
Po wojnie związany był jako konstruktor z Instytutem Lotnictwa, pracował przy drugim polskim śmigłowcu BŻ-4 Żuk, opracował oryginalny projekt przemiennopłata - samolotu doświadczalnego PS-1 pionowego startu VTOL.
Został pochowany na cmentarzu Powązkowskim w Warszawie (kwatera 8-1-28).

</doc>
<doc id="781135" url="https://pl.wikipedia.org/wiki?curid=781135" title="Radosław Lolo">
Radosław Lolo

Radosław Wojciech Lolo (ur. 1971) – doktor habilitowany nauk humanistycznych w zakresie historii, dziekan Wydziału Historycznego Akademii Humanistycznej im. Aleksandra Gieysztora.
W 1996 ukończył studia na Wydziale Filozoficzno-Historycznym Uniwersytetu Łódzkiego. W 2003 r. uzyskał stopień doktora nauk humanistycznych w zakresie historii, jako pierwszy w Akademii Humanistycznej im. A. Gieysztora. Stopień naukowy doktora habilitowanego uzyskał w 2017 r. na Uniwersytecie Kardynała Stefana Wyszyńskiego.
Członek Rady Naukowej Wydziału Historycznego, od 2008 r. Prodziekan Wydziału Historycznego, od 2017 r. Dziekan Wydziału Historycznego.
Zajmuje się dziejami nowożytnymi Polski, zwłaszcza historią polityczną i wojskową XVII wieku, ze szczególnym uwzględnieniem stosunków dyplomatycznych I Rzeczypospolitej z państwami Europy Zachodniej. Bada również dzieje Mazowsza w epoce nowożytnej.

</doc>
<doc id="781136" url="https://pl.wikipedia.org/wiki?curid=781136" title="Glimy">
Glimy

Glimy – osada w Polsce położona w województwie warmińsko-mazurskim, w powiecie ostródzkim, w gminie Miłomłyn. Miejscowość wchodzi w skład sołectwa Liwa.
W latach 1975–1998 miejscowość administracyjnie należała do województwa olsztyńskiego.
Przed 14 grudnia 1996 r. miejscowość nosiła nazwę Gliny.
Leśnictwo.
W Glimach znajduje się leśniczówka łowiecka. Można tam polować na zwierzynę płową i czarną. Podlega ona pod nadleśnictwo Miłomłyn.

</doc>
<doc id="781137" url="https://pl.wikipedia.org/wiki?curid=781137" title="Udo Voigt">
Udo Voigt

Udo Voigt (ur. 14 kwietnia 1952 w Viersen) – niemiecki polityk, od 1996 do 2011 przewodniczący Narodowodemokratycznej Partii Niemiec (NPD), radny w okręgu administracyjnym Treptow-Köpenick, poseł do Parlamentu Europejskiego VIII kadencji.
Życiorys.
Urodził się w rodzinie członka Sturmabteilung (SA), który po 1945 zarabiał na życie jako kierowca. W wieku 16 lat wstąpił do NPD, był jej przewodniczącym w okręgu Freising (1978–1992). Od 1972 do 1984 służył w siłach powietrznych Bundeswehry, stacjonując m.in. w USA i Grecji. Z powodu odmowy rezygnacji z członkostwa w NPD nie został dopuszczony do służby zawodowej. Po odejściu z armii podjął studia w Wyższej Szkole Nauk Politycznych w Monachium, które ukończył w 1987 z dyplomem magisterskim. Obronił pracę na temat "Teorii Niemiec rządów federalnych według traktatów wschodnich ze szczególnym uwzględnieniem problematyki suwerenności" (niem. "Die Deutschlandtheorien der Bundesregierungen nach der Ostvertragspolitik unter besonderer Berücksichtigung der Souveränitätsproblematik"). Po ukończeniu studiów pracował m.in. jako przedsiębiorca.
Od 1986 prowadził Narodowo-Demokratyczne Centrum Kształcenia w Lombardii. W tym samym roku wybrano go do zarządu federalnego NPD. Sześć lat później objął przewodnictwo nad regionem bawarskim partii. Na kongresie w Bad Dürkheim w marcu 1996 niewielką większością głosów został wybrany na nowego przewodniczącego NPD. Zastąpił w tej roli odbywającego karę pozbawienia wolności za podżeganie do waśni narodowych Güntera Deckerta. W marcu 2002 i w październiku 2004 przedłużano mu kadencję zdecydowaną większością głosów w tym na kongresach w Königslutter i Leinefelde-Worbis. Partią kierował nieprzerwanie przez piętnaście lat do 2011.
Za jego rządów NPD prowadził ofensywę ideologiczną w tzw. nowych landach. Pod jego kierownictwem partia uzyskiwała mandaty w landtagach Saksonii i Meklemburgii. Udo Voigt wywalczył w 2006 jeden z trzech mandatów NPD w Radzie Okręgu Administracyjnego Treptow-Köpenick, obejmując obowiązki przewodniczącego klubu radnych partii.
W 2014 został liderem listy wyborczej NPD w wyborach europejskich przeprowadzanych po raz pierwszy bez obowiązującego progu wyborczego. Wynik na poziomie 1% pozwolił na uzyskanie jednego miejsca w Parlamencie Europejskim VIII kadencji, który obsadził Udo Voigt.
Życie prywatne.
Mieszka w dzielnicy Köpenick. Jest żonaty i bezdzietny. Jako oficer rezerwy został członkiem Niemieckiego Związku Żołnierzy Bundeswehry (Deutscher Bundeswehrverband), który w 2008 podjął starania o wykluczenie go z tego grona.
Poglądy i konsekwencje prawne.
Udo Voigt głosi poglądy wymierzone w porządek prawny RFN, nie stroniąc od wypowiedzi nacjonalistycznych, ksenofobicznych i relatywizujących zbrodnie III Rzeszy, w szczególności Zagładę Żydów. W 2003 sąd w Stralsundzie wszczął postępowanie przeciwko Voigtowi za nawoływanie podczas kampanii w 1998 do zbrojnego oporu przeciwko systemowi politycznemu RFN. W wywiadzie dla pisma „Junge Freiheit” z 2004 zatytułowanym "Naszym celem jest likwidacja RFN" (niem. "Ziel ist, die BRD abzuwickeln") nazwał Adolfa Hitlera „wielkim niemieckim mężem stanu”, a RFN „bezprawnym systemem”. Podczas demonstracji w Jenie w 2007 zaproponował przyznanie Rudolfowi Hessowi pokojowej nagrody Nobla.
W marcu 2007 wziął udział w obchodach na cześć zabitych żołnierzy SS w Budapeszcie, gdzie część działaczy NPD wznosiła nazistowskie pozdrowienia. Sam Udo Voigt nazwał nazistowskie pozdrowienie „pozdrowieniem pokoju”, które po 60 latach od upadku III Rzeszy powinno jego zdaniem zostać zalegalizowane. W grudniu 2007 udzielił irańskiej stacji telewizyjnej wywiadu, w którym powątpiewał w liczbę ofiar Holocaustu, twierdząc, że mogło być "najwyżej 340 tys. ofiar śmiertelnych KL Auschwitz". W związku z tą wypowiedzią przewodniczący komisji spraw wewnętrznych Bundestagu Sebastian Edathy zapowiedział złożenie zawiadomienia o przestępstwie. W 2005 porównał bombardowanie Drezna w czasie II wojny światowej do Holocaustu. W innym z wywiadów z 2007 zażądał od Polski zwrotu Pomorza, Prus Zachodnich, Prus Wschodnich i Śląska, a od Rosji Kaliningradu.
W 2009 został w pierwszej instancji skazany na karę pozbawienia wolności z warunkowym zawieszeniem jej wykonania za podżeganie do nienawiści rasowej w związku z obrazą czarnoskórego niemieckiego piłkarza Patricka Owomoyeli. Po odwołaniu się od tego wyroku został w 2011 prawomocnie uniewinniony. W 2012 orzeczono wobec niego karę pozbawienia wolności z warunkowym zawieszeniem jej wykonania oraz karę grzywny za gloryfikowanie Waffen-SS podczas partyjnego zjazdu w 2010.

</doc>
<doc id="781144" url="https://pl.wikipedia.org/wiki?curid=781144" title="Kéba Mbaye">
Kéba Mbaye

Kéba Mbaye (ur. 5 sierpnia 1924 w Kaolack, zm. 11 stycznia 2007 w Dakarze) – senegalski prawnik, działacz sportowy, wiceprzewodniczący Międzynarodowego Komitetu Olimpijskiego, wiceprezes Międzynarodowego Trybunału Sprawiedliwości w Hadze, sędzia i prezes Trybunału Arbitrażowego do spraw Sportu (CAS). W 1983 stworzył Komisję Etyczną MKOl, której przewodniczył od 1999.
Od 1973 do 2002 był członkiem MKOI (wiceprzewodniczący w latach 1988-1992), a w latach 1984-1988 i 1993-1998 wchodził w skład Komitetu Wykonawczego tej organizacji.

</doc>
<doc id="781146" url="https://pl.wikipedia.org/wiki?curid=781146" title="Muteks">
Muteks



</doc>
<doc id="781153" url="https://pl.wikipedia.org/wiki?curid=781153" title="Karnitki">
Karnitki

Karnitki (niem. "Klein Karnitten") – zniesiona nazwa osady popegeerowskiej w Polsce położonej w województwie warmińsko-mazurskim, w powiecie ostródzkim, w gminie Miłomłyn, nad jeziorem Kocioł.
W latach 1975–1998 miejscowość administracyjnie należała do województwa olsztyńskiego.
Wieś wzmiankowana w dokumentach z roku 1347 pod nazwą Motho, jako wieś pruska na 12 włókach. Pierwotna nazwa "Motho" najprawdopodobniej wywodzi się od imienia Prusa - "Motho". W roku 1782 we wsi odnotowano 11 domów (dymów), natomiast w 1858 w 8 gospodarstwach domowych było 95 mieszkańców. W latach 1937-39 było 70 mieszkańców. W roku 1973 jako majątek Karnitki należały do powiatu morąskiego, gmina Zalewo, poczta Boreczno.
Zabytki.
Do wojewódzkiego rejestru zabytków wpisane są obiekty:

</doc>
<doc id="781154" url="https://pl.wikipedia.org/wiki?curid=781154" title="Bruno Gollnisch">
Bruno Gollnisch

Bruno Gollnisch (ur. 28 stycznia 1950 w Neuilly-sur-Seine) – francuski polityk, wykładowca akademicki, jeden z liderów Frontu Narodowego, deputowany do Parlamentu Europejskiego III, IV, V, VI, VII i VIII kadencji, przewodniczący Sojuszu Europejskich Ruchów Narodowych.
Życiorys.
Studiował na uniwersytecie w Nanterre i w Instytucie Nauk Politycznych. Absolwent prawa i nauk politycznych, doktoryzował się w zakresie nauk prawnych w 1978 w Paryżu. Uzyskał także dyplomy w Institut national des langues et civilisations orientales z zakresu filologii japońskiej, malajskiej i indonezyjskiej. Od 1980 praktykował jako adwokat. W 1981 został profesorem filologii japońskiej na Université Jean-Moulin-Lyon-III.
Zaangażował się w działalność nacjonalistycznego i eurosceptycznego Frontu Narodowego. W 1986 wszedł w skład prezydium tej partii, w 1995 został jej sekretarzem generalnym. Od 1986 do 1988 był posłem do Zgromadzenia Narodowego. Zasiadł w radzie miejskiej Lyonu i radzie regionu Rodan-Alpy.
W 1989 po raz pierwszy został wybrany do Parlamentu Europejskiego. Skutecznie ubiegał się o reelekcję w 1994, 1999, 2004, 2009 i 2014. W styczniu 2007 stanął na czele nowo powstałej grupy politycznej w Europarlamencie pod nazwą Tożsamość, Tradycja i Suwerenność, która przestała istnieć już w listopadzie tego samego roku.
Wielokrotnie wygłaszał kontrowersyjne wypowiedzi. W 2007 został skazany w procesie karnym za publiczne podważanie Holocaustu.

</doc>
<doc id="781155" url="https://pl.wikipedia.org/wiki?curid=781155" title="JAR (format pliku)">
JAR (format pliku)

JAR () – archiwum w formacie ZIP używane do strukturalizacji i kompresji plików klas języka Java oraz powiązanych z nimi metadanych. Wykorzystywane także w OpenDocument.
Budowa.
Archiwum JAR składa się z pliku manifestu umieszczonego w ścieżce codice_1, który informuje o sposobie użycia i przeznaczeniu archiwum. Archiwum JAR, o ile posiada wyszczególnioną klasę główną, może stanowić osobną aplikację.
Podpis.
Archiwa JAR mogą być podpisywane cyfrowo. Podpis składany jest w pliku manifestu. Środowisko uruchomieniowe podczas ładowania podpisanych plików JAR może sprawdzać klasy i odmówić wczytania tych, które nie pasują do podpisu. Zwiększa to wiarygodność kodu.
Narzędzia.
Podstawowym narzędziem do obsługi archiwów JAR jest program JAR dołączony do darmowego pakietu JDK firmy Sun Microsystems.

</doc>
<doc id="781156" url="https://pl.wikipedia.org/wiki?curid=781156" title="Ciąg poligonowy">
Ciąg poligonowy

Ciąg poligonowy – w geodezji, zbiór punktów osnowy geodezyjnej połączonych odcinkami, w którym pomierzone zostały wszystkie długości boków oraz kąty wierzchołkowe i który stanowi szczególny rodzaj sieci kątowo-liniowej. Inaczej – wielobok otwarty lub zamknięty, w którym zostały pomierzone kąty wierzchołkowe i długości boków. Mogą one występować pojedynczo lub tworzyć sieci poligonowe. Pomiar kątów oraz długości pozwala na obliczenie współrzędnych prostokątnych punktów załamania ciągu.
Długość ciągu poligonowego osnowy pomiarowej nie powinna przekraczać 3000 metrów.
Podział ciągów.
Ciągi poligonowe ze względu na sposób nawiązania dzieli się na: 
Ciągi poligonowe ze względu na kształt wieloboku dzieli się na:

</doc>
<doc id="781161" url="https://pl.wikipedia.org/wiki?curid=781161" title="Łojewo (województwo warmińsko-mazurskie)">
Łojewo (województwo warmińsko-mazurskie)

Łojewo – wieś w Polsce położona w województwie warmińsko-mazurskim, w powiecie braniewskim, w gminie Płoskinia.
Wieś należy formalnie do sołectwa Płoskinia.
Najbliżej znajdującą się miejscowością jest Płoskinia-Kolonia.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.
Obecnie w miejscowości nie ma zabudowy.

</doc>
<doc id="781162" url="https://pl.wikipedia.org/wiki?curid=781162" title="Płoskinia-Kolonia">
Płoskinia-Kolonia

Płoskinia-Kolonia – część wsi Płoskinia w Polsce, położona w województwie warmińsko-mazurskim, w powiecie braniewskim, w gminie Płoskinia. Wchodzi w skład sołecta Płoskinia. 
W latach 1975–1998 Płoskinia-Kolonia administracyjnie należała do województwa elbląskiego. 
Najbliżej znajdującymi się miejscowościami są Płoskinia i Giedyle. Wieś znajduje się w historycznym regionie Warmia.

</doc>
<doc id="781167" url="https://pl.wikipedia.org/wiki?curid=781167" title="Cecil H. Underwood">
Cecil H. Underwood

Cecil Harland Underwood (ur. 5 listopada 1922, zm. 24 listopada 2008) – amerykański polityk, działacz Partii Republikańskiej, znany głównie przez wzgląd na swoją długą karierę polityczną. Dwukrotnie piastował urząd gubernatora stanu Wirginia Zachodnia: w latach 1957-1961 oraz 1997-2001. Był zarówno najmłodszym, jak i najstarszym gubernatorem.
Urodzony w Joseph's Mills w Wirginii Zachodniej Underwood studiował w Salem College (obecnie Salem International University) oraz West Virginia University. Sam nauczał potem w szkole średniej i na uniwersytecie (1943-1950). Ponadto był rektorem Salem College w latach 1950-1956.
Karierę polityczną rozpoczynał jako członek stanowej Izby Reprezentantów ("West Virginia House of Delegates"), gdzie zasiadał od 1944 do 1956 roku.
W 1956 został kandydatem Partii Republikańskiej na urząd gubernatora. Choć Wirginia Zachodnia od wielu lat zdominowana jest przez Partię Demokratyczną, Underwood wyszedł z próby wyborczej zwycięsko, zostając pierwszym republikaninem na tym stanowisku od 1928 roku.
Jako szef stanowej władzy popierał stanowczo rozszerzenie praw obywatelskich dla ludności kolorowej oraz desegregację w szkołach publicznych. Inaczej niż w wielu innych stanach Południa, władze lokalne i federalne współpracowały w tej kwestii. Ocenia się, iż pod rządami administracji Underwooda desegregacja przebiegła sprawnie i bez przemocy, mimo opozycji niektórych znaczących polityków, jak np. Senator Robert Byrd.
Ponadto zasłynął jako rzecznik rozszerzenia systemu emerytalnego oraz reformy i rozbudowy służby cywilnej. Jego pierwszym działaniem w tym celu było udanie się do telewizji i za jej pośrednictwem poinformowanie wszystkich urzędników stanowych o ich zwolnieniu w celu reorganizacji. Za jego rządów wykonano też ostatni wyrok śmierci w historii stanu.
Nie mogąc kandydować na ponowną kadencję, zgodnie z ówczesną stanową konstytucją, Underwood ubiegał się o miejsce w Senacie w 1960, ale został pokonany przez demokratę Jenningsa Randolpha. Nie stracił jednak kontaktu z polityką, gdyż trzykrotnie, przed udanym powrotem na najwyższe stanowisko, ubiegał się o jego odzyskanie. Nie uzyskał nominacji w 1968. Zdobył ją natomiast w 1968, ale został pokonany. Tak samo stało się w 1976, kiedy przegrał z demokratą i późniejszym senatorem Jayem Rockefellerem. W tym czasie zajmował się m.in. biznesem, zakładając własne duże przedsiębiorstwo rolne. Był też rektorem Bethany College oraz wykładał politologię na Marshall University.
Jego powrót nastąpił w 1996, kiedy ponownie uzyskał nominację i został wybrany gubernatorem, w dużej mierze dzięki poparciu sporej liczby demokratów (tzw. "demokraci na rzecz Underwooda").
W czasie drugiej kadencji borykał się z poważnymi problemami ekonomicznymi w tym drugim po Missisipi najuboższym stanie Ameryki. Ponadto, jako polityk umiarkowany, rychło stracił poparcie większości konserwatywnych republikanów.
Tym razem mógł ubiegać się o reelekcję, ale przegrał w 2000 (jako jedyny urzędujący gubernator republikański w kraju) z demokratą Bobem Wise'em.
Underwood, w czasie swej pierwszej kadencji, był pierwszym gościem teleturnieju "To Tell the Truth". Jego żona, Hovah Hall, z którą miał trójkę dzieci, zmarła. Był metodystą.

</doc>
<doc id="781170" url="https://pl.wikipedia.org/wiki?curid=781170" title="Wiesbaden-Biebrich">
Wiesbaden-Biebrich

Wiesbaden-Biebrich – dzielnica Wiesbaden, do 1926 było to samodzielne miasto znane jako „Biebrich”.
Współpraca.
Miejscowość partnerska:

</doc>
<doc id="781171" url="https://pl.wikipedia.org/wiki?curid=781171" title="Biebrich">
Biebrich

Niemcy:

</doc>
<doc id="781175" url="https://pl.wikipedia.org/wiki?curid=781175" title="Miejski Teatr Miniatura">
Miejski Teatr Miniatura

Miejski Teatr Miniatura – jeden z najstarszych teatrów lalkowych w Polsce (jako instytucja państwowa powstał w 1950 roku), znajdujący się w gdańskiej dzielnicy Wrzeszcz. Co roku wystawia około 280 spektakli, które ogląda ponad 55 tysięcy widzów. Powstają tu przedstawienia zarówno na podstawie klasyki, jak i współczesnej literatury dziecięcej i młodzieżowej dla widzów już od 1 roku życia. Repertuar teatru dopełniają wydarzenia towarzyszące premierom oraz powstające we współpracy z innymi instytucjami kultury, wydawnictwami i organizacjami pozarządowymi. Są to m.in. warsztaty rodzinne, spotkania otwarte, panele i debaty, kiermasze z książkami, festiwale lub przeglądy.
Historia.
Teatr lalek w Gdańsku wywodzi się z Wileńskiego Teatru Marionetek Łątek, był to rodzinny teatr marionetkowy Olgi Dobużyńskiej-Totwenowej oraz jej córek Ewy i Ireny. Pierwsza premiera odbyła się 12 marca 1941 roku w Teatrze Młodego Widza w Wilnie. Był to spektakl "Nowe szaty króla" według Hansa Christiana Andersena.
Po wojnie Wileński Teatr Łątek przyjechał do Polski, a w 1947 roku znalazł siedzibę w Gdańsku. 25 grudnia 1947 roku wystawił pierwszą premierę przygotowaną od początku do końca w Gdańsku – "Najszczęśliwszą z sióstr" wg tekstu Ewy Szelburg-Zarembiny. Działa w Gdańsku jako grupa prywatna, ale otrzymuje stałe subwencje od władz na działalność artystyczną. Pod koniec 1947 roku dostaje własne pomieszczenia w budynku poniemieckiej Sporthalle – dzisiejszej Opery Bałtyckiej. Nie ma stałej sceny, gra m.in. w małej salce na piętrze Sporthalle, w Sali Stoczni i Teatrze Miejskim (dzisiejsza Miniatura). W 1949 roku otrzymuje od władz stałą siedzibę – Teatr Miejski przy Grunwaldzkiej 16, budynek dawnej kawiarni, niem.: "Cafe Stoeckmann". W lipcu 1950 roku teatr został upaństwowiony, funkcje dyrektora i kierownika artystycznego pełni Olga Totwen. Jednocześnie teatr zostaje filią przedsiębiorstwa Państwowe Teatry Lalek w Łodzi, które skupia 10 scen lakowych w kraju. Oficjalna nazwa gdańskiej instytucji to Państwowy Teatr Lalek – Teatr Łątek. Rok później zostaje zwolniona Olga Totwen, odchodzi także kierownik administracyjny Jan Żejmo (pełniący tę funkcję do 1947 roku) oraz córki Olgi Totwen. Kierownikiem administracyjnym teatru zostaje Mirosław Dybowski. W zespole artystycznym i technicznym nie ma innych zmian personalnych. W styczniu 1952 roku kierownikiem artystycznym teatru zostaje scenograf Ali Bunsch (autor logotypu teatru – charakterystycznej łódeczki), dyrektorem Szczepan Paluszkiewicz. 1 marca tego roku scena zmienia nazwę na Państwowy Teatr Lalek, a w 1953 roku zostaje wyodrębniona jako niezależne przedsiębiorstwo państwowe. 1 kwietnia 1957 roku ponownie zmienia nazwę na Teatr Lalki i Aktora Miniatura. W 1959 roku w ramach decentralizacji organizatorem Teatru Lalki i Aktora Miniatura zostaje Prezydium Wojewódzkiej Rady Narodowej w Gdańsku (od 1973 urząd wojewódzki). Z kolei 1 września 1993 roku organizatorem zostaje Gmina Miasta Gdańsk, a teatr otrzymuje nazwę Miejski Teatr Miniatura.
Przez prawie 70 lat historii teatru w Miniaturze tworzyło wiele postaci polskiego i pomorskiego środowiska artystycznego, m.in. Ali Bunsch (scenograf), Natalia Gołębska (reżyserka, kierownik literacki teatru), Janina Jarzynówna-Sobczak (choreograf), Michał Zarzecki (reżyser, dyrektor artystyczny teatru), Alina i Jerzy Afanasjewowie (twórcy teatralni, autorzy bajek i scenariuszy), Piotr Tomaszuk (reżyser, dyrektor artystyczny teatru), Tadeusz Słobodzianek (dramaturg, kierownik literacki teatru).
Do legendy teatru przeszły takie spektakle, jak: "Bo w Mazurze taka dusza" (scen. i reż. Natalia Gołębska, lalki: Ali Bunsch), "Latający wiatrak" (scen. Alina i Jerzy Afanasjew, reż. Michał Zarzecki), "Ilja Muromiec" (adapt. Natalia Gołębska, reż. Michał Zarzecki, scenogr. Gizela Bachtin-Karłowska), "O Zwyrtale Muzykancie, czyli jak się stary góral" (scenogr. Adam Kilian), "Polowanie na lisa" S. Mrożka (reż. Piotr Tomaszuk, scenogr. Mikołaj Malesza), "Turlajgroszek" (scen. Piotr Tomaszuk, Tadeusz Słobodzianek, reż. Piotr Tomaszuk, scenogr. Mikołaj Malesza).
W latach 1983–1985 budynek teatralny i scena przeszły gruntowną modernizację i rozbudowę (powstało dodatkowe piętro). Kolejna modernizacja odbyła się w 2014 roku, objęła pomieszczenia teatru dla widzów (foyer, toalety), instalację wentylacji, dopasowanie obiektu do potrzeb osób z niepełnosprawnościami oraz doprowadzenie do zgodności z obecnie obowiązującymi przepisami bezpieczeństwa przeciwpożarowego. W roku 1996 Teatr Miniatura skierował także (po raz pierwszy w swej historii) swą propozycję kulturalną do widowni dorosłej.
Infrastruktura teatru obejmuje dwie sale: dużą i kameralną. W 2013 roku premierą "Poobiednich igraszek" została zainaugurowana trzecia sala – Sala Prób.
Zasłużeni aktorzy Teatru Miniatura.
W zespole artystycznym Teatru Miniatura pracowało wielu wybitnych aktorów-lalkarzy, wśród których warto wymienić m.in. Michała Zarzeckiego (jednocześnie reżysera i dyrektora artystycznego teatru w latach 1962-1976), Aleksandra Skowrońskiego, Henryka Zalesińskiego, Józefinę Unczur, Aleksandrę Dukland. 

</doc>
<doc id="781177" url="https://pl.wikipedia.org/wiki?curid=781177" title="Trio Lescano">
Trio Lescano

Trio Lescano − grupa wokalna popularna we Włoszech w latach 30 i 40 XX wieku. Była to włoska wersja zespołu The Andrews Sisters.
W jego skład wchodziły trzy Holenderki, siostry: Alexandra (1910 - 1987), Judith (1913 - 2007) i Kitty Leschan (1919 - 1965), które po przyjęciu włoskiego obywatelstwa w 1941 zmieniły imiona na: Alessandra, Giuditta i Caterinetta (Caterina) Lescano.
Wychowały się w Holandii, początkowo pracowały jako akrobatki, później zaczęły śpiewać. Do Włoch przyjechały w połowie lat 30., zostały odkryte przez Carla Prato i zadebiutowały jako Trio Lescano. Dzięki radiu stały się szybko bardzo popularne. 
Początkowo towarzyszyły słynnym gwiazdom muzyki popularnej, takim jak: Ernesto Boninio i Silvana Fioresi, aby w końcu występować z własnym repertuarem. Do ich najsłynniejszych piosenek należały: "Maramao perché sei morto", "Ma le gambe", "Pippo non lo sa", "Tulipan" i "Il pinguino innamorato".
Sukcesy zespołu skończyły się nagle w 1943. Z powodu żydowskiego pochodzenia ich matki, najpierw wszystkie ich piosenki zostały wycofane z programów radiowych, a następnie siostry zostały aresztowane i osadzone w więzieniu pod zarzutem szpiegostwa. Dowodem miały być teksty ich piosenek, które rzekomo miały zawierać zaszyfrowane informacje.
Po wojnie siostry przeniosły się do Ameryki Południowej, gdzie kontynuowały swoją karierę.

</doc>
<doc id="781179" url="https://pl.wikipedia.org/wiki?curid=781179" title="Malarnia (scena)">
Malarnia (scena)

Scena Malarnia – scena gdańskiego Teatru Wybrzeże, przy ulicy Teatralnej na Głównym Mieście.

</doc>
<doc id="781183" url="https://pl.wikipedia.org/wiki?curid=781183" title="Fundacja Theatrum Gedanense">
Fundacja Theatrum Gedanense

Fundacja Theatrum Gedanense – fundacja założona w 1990 w Gdańsku w celu wskrzeszenia tradycji teatru elżbietańskiego, z równoczesnym zamiarem ożywienia sceny artystycznej w Gdańsku poprzez utworzenie międzynarodowego miejskiego ośrodka wymiany kulturalnej. Fundacja organizuje sympozja naukowe, aukcje sztuki, wieczory literackie oraz parady i festyny uliczne. Theatrum Gedanense jest dwukrotnym współautorem "Dni Kultury Narodów Europy" (w latach 1995 i 1996 poświęcone kulturze szkockiej i litewskiej). W roku 1993 z inicjatywy fundacji zorganizowano po raz pierwszy "Gdańskie Dni Szekspirowskie". Formuła Dni Szekspirowskich została w roku 1997 podczas obchodów millenium Gdańska przekształcona w międzynarodowy Festiwal Szekspirowski. Długodystansowym celem fundacji jest nadal podniesienie znaczenia kulturalnego Gdańska w basenie Bałtyku, z opcją przejęcia przewodnictwa kulturalnego regionu. 
Prezesem Fundacji był przez wiele lat prof. Jerzy Limon. Następnie funkcję tę pełnił Cezary Windorbski, wcześniej pełniący funkcję prezesa Fundacji Gdańskiej. Obecnie prezesem Fundacji Theatrum Gedanense jest Jacek Walczykowski.
Osoby wspierające fundację.
Fundacja przeprowadziła liczne działania promujące i zdobyła zainteresowanie i wsparcie wielu znanych osobistości z dziedzin kultury, gospodarki i polityki:
W roku 2009 rozpoczyna się realizacja głównego celu Fundacji - budowa gdańskiego teatru elżbietańskiego. Władze Gdańska przekazały na ten cel teren, na którym w roku 1610 zbudowano Szkołę Fechtunku - pierwszy budynek teatralny Gdańska. Kosztu budowy wyniósł 95 milionów złotych. 14 września 2009 położono kamień węgielny. Budynek teatru o zewnętrznych ścianach z czarnej cegły mieści urządzenia, pozwalające na zmianę układu sceny i widowni: teatru elżbietańskiego, teatru z centralną sceną i czterema grupami widowni oraz konwencjonalną scenę pudełkową. Rozsuwany dach pozwala na odbywanie przedstawień pod otwartym niebem. Autorem projektu jest wenecki architekt Renato Rizzi. Teatr otwarto we wrześniu 2014 roku.

</doc>
<doc id="781189" url="https://pl.wikipedia.org/wiki?curid=781189" title="Peter Hall">
Peter Hall

Sir Peter Reginald Frederick Hall (ur. 22 listopada 1930 w Bury St Edmunds, zm. 11 września 2017 w Londynie) − angielski reżyser filmowy i teatralny. 
Studiował w St Catharine’s College na Uniwersytecie Cambridge.
W roku 1977 uzyskał tytuł szlachecki za zasługi dla brytyjskiego teatru. W latach 60. Peter Hall współpracował z "Royal Shakespeare Company" jako dyrektor artystyczny. W okresie 1973–1988 sprawował funkcje dyrektora w teatrze "Royal National Theatre". Był autorem wielu inscenizacji i wielkim zwolennikiem tradycyjnego teatru elżbietańskiego, współpracował z najsłynniejszymi aktorami teatru brytyjskiego. Peter Hall wspierał aktywnie gdańską fundację Theatrum Gedanense.

</doc>
<doc id="781193" url="https://pl.wikipedia.org/wiki?curid=781193" title="Agent Purple">
Agent Purple

Agent Purple (mieszanka fioletowa) – kodowa nazwa silnego herbicydu i defoliantu używanego przez Siły Zbrojne Stanów Zjednoczonych w czasie wojny wietnamskiej. Był to jeden „tęczowych herbicydów”, do których zaliczano także Agent Orange (mieszankę pomarańczową).
Mieszanka fioletowa jest chemicznie podobna do mieszanki pomarańczowej, składającej się z herbicydów 2,4-D i 2,4,5-T. W późniejszym okresie stwierdzono, że mieszanki pomarańczowa i fioletowa były skażone różną ilością tetrachlorodibenzodioksyny (TCDD), która jest substancją toksyczną i zalegającą. Skażenie to było efektem ubocznym procesu produkcyjnego 2,4,5-T. Agent Purple zawiera ponad trzy razy więcej dioksyn niż Agent Orange – do 45 ppm, podczas gdy Agent Orange średnio ok. 13 ppm.
Agent Purple użyty był tylko w najwcześniejszym stadium programu oprysków, w latach 1962–1964. Ogólnie użyta była tylko niewielka ilość substancji.

</doc>
<doc id="781198" url="https://pl.wikipedia.org/wiki?curid=781198" title="Kosmos 2">
Kosmos 2

Kosmos 2 – radziecki satelita technologiczny typu 1MS; oficjalnie wysłany w celu badania zewnętrznych warstw ziemskiej atmosfery i rozwoju podzespołów statków kosmicznych; rzeczywiste przeznaczenie statku było najprawdopodobniej inne. 
Satelita został wprowadzony na orbitę 6 kwietnia 1962 roku. Początkowa orbita miała kształt wydłużonej elipsy o perygeum równym 213 km, apogeum – 1560 km. Czas jednego okrążenia Ziemi wynosił 102,5 minuty, natomiast nachylenie do płaszczyzny równika wyniosło 49°.

</doc>
<doc id="781199" url="https://pl.wikipedia.org/wiki?curid=781199" title="MS (satelity)">
MS (satelity)

MS – radziecka seria satelitów technologicznych i naukowych wysłana w 1962 roku. Statki serii MS miały testować podzespoły dla kolejnych statków kosmicznych i (oficjalnie) prowadzić badania jonosfery. Możliwe jednak, że były to statki o przeznaczeniu wojskowym. Seria MS składała się z dwóch mniejszych podserii:

</doc>
<doc id="781201" url="https://pl.wikipedia.org/wiki?curid=781201" title="1MS 2">
1MS 2



</doc>
<doc id="781202" url="https://pl.wikipedia.org/wiki?curid=781202" title="Urban Hymns">
Urban Hymns

Urban Hymns – trzeci album muzyczny brytyjskiej grupy The Verve wydany w 1997. Stał się numerem 1 na brytyjskiej liście Album Top.
Lista utworów.
Niektóre wersje albumu zawierają 15 utworów – dodatkowe ścieżki to "Lord I Guess I'll Never Know" (nr 14) i "Deep Freeze" (nr 15).
Największą popularność zyskał utwór "Bitter Sweet Symphony", wydany również na singlu.

</doc>
<doc id="781203" url="https://pl.wikipedia.org/wiki?curid=781203" title="Alerheim">
Alerheim

Alerheim – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Ries. Leży na Wyżynie Frankońskiej, około 18 km na północny zachód od Donauwörth.
Dzielnice.
W skład gminy wchodzą następujące dzielnice:
Alerheim, Bühl im Ries, Rudelstetten, Wörnitzostheim.
Polityka.
Wójtem gminy jest Christoph Schmid, poprzednio urząd ten obejmował Gerhard Ament, rada gminy składa się z 12 osób.
Oświata.
W gminie znajduje się przedszkole oraz szkoła podstawowa (5 nauczycieli, 96 uczniów).

</doc>
<doc id="781205" url="https://pl.wikipedia.org/wiki?curid=781205" title="Amerdingen">
Amerdingen

Amerdingen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Ries. Leży około 21 km na zachód od Donauwörth, nad rzeką Kessel.
Dzielnice.
W skład gminy wchodzą następujące dzielnice:
Polityka.
Wójtem gminy jest Hermann Schmidt, rada gminy składa się z 8 osób.
Oświata.
W gminie znajduje się przedszkole oraz szkoła (4 nauczycieli, 82 uczniów).

</doc>
<doc id="781206" url="https://pl.wikipedia.org/wiki?curid=781206" title="Deiningen">
Deiningen

Deiningen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Ries. Leży około 20 km na północny zachód od Donauwörth, nad rzeką Eger, przy linii kolejowej Nördlingen - Wemding.
Polityka.
Wójtem gminy jest Karl-Heinz Stippler, rada gminy składa się z 14 osób.
Oświata.
W gminie znajduje się przedszkole, szkoła podstawowa i Hauptschule.

</doc>
<doc id="781209" url="https://pl.wikipedia.org/wiki?curid=781209" title="Ederheim">
Ederheim

Ederheim – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Ries. Leży około 25 km na północny zachód od Donauwörth, przy drodze B466.
Dzielnice.
W skład gminy wchodzą następujące dzielnice:
Polityka.
Wójtem gminy jest Caroline Zehnpfennig, poprzednio urząd ten obejmował Karl-Heinz Stegmeier, rada gminy składa się z 12 osób.
Oświata.
W gminie znajduje się przedszkole (50 miejsc).

</doc>
<doc id="781210" url="https://pl.wikipedia.org/wiki?curid=781210" title="Forheim">
Forheim

Forheim (szwab. "Fora") – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Ries. Leży około 25 km na północny zachód od Donauwörth.
Dzielnice.
W skład gminy wchodzą następujące dzielnice:
Polityka.
Wójtem gminy jest Werner Thum, rada gminy składa się z 8 osób.
Oświata.
W gminie znajduje się przedszkole.

</doc>
<doc id="781211" url="https://pl.wikipedia.org/wiki?curid=781211" title="Hohenaltheim">
Hohenaltheim

Hohenaltheim – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Ries. Leży około 20 km na północny zachód od Donauwörth.
Dzielnice.
W skład gminy wchodzą następujące dzielnice:
Polityka.
Wójtem gminy jest Wulf-Dietrich Kavasch, poprzednio urząd ten obejmował Willi Amerdinger, rada gminy składa się z 8 osób.
Oświata.
W gminie znajduje się przedszkole (30 miejsc).

</doc>
<doc id="781213" url="https://pl.wikipedia.org/wiki?curid=781213" title="Mönchsdeggingen">
Mönchsdeggingen

Mönchsdeggingen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Ries. Leży około 15 km na północny zachód od Donauwörth.
Dzielnice.
W skład gminy wchodzą następujące dzielnice:
Merzingen, Mönchsdeggingen, Rohrbach, Schaffhausen, Untermagerbein i Ziswingen.
Polityka.
Wójtem gminy jest Karl Wiedenmann, poprzednio urząd ten obejmowała Marianne Ganzenmüller-Seiler, rada gminy składa się z 12 osób.
Oświata.
W gminie znajduje się przedszkole (50 miejsc) oraz szkoła podstawowa.

</doc>
<doc id="781216" url="https://pl.wikipedia.org/wiki?curid=781216" title="Reimlingen">
Reimlingen

Reimlingen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Ries. Leży około 22 km na północny zachód od Donauwörth, przy drodze B25.
Polityka.
Wójtem gminy jest Josef Lutz, poprzednio urząd ten obejmował Lorenz Hurler, rada gminy składa się z 12 osób.
Oświata.
W gminie znajduje się przedszkole (75 miejsc) oraz szkoła (5 nauczycieli, 102 uczniów).

</doc>
<doc id="781221" url="https://pl.wikipedia.org/wiki?curid=781221" title="Wechingen">
Wechingen

Wechingen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Ries. Leży około 23 km na północny zachód od Donauwörth, nad rzeką Wörnitz.
Dzielnice.
W skład gminy wchodzą następujące dzielnice:
Polityka.
Wójtem gminy jest Klaus Schmidt, poprzednio urząd ten obejmował Johannes Wiedenmann, rada gminy składa się z 12 osób.
Oświata.
W gminie znajduje się przedszkole (75 miejsc).

</doc>
<doc id="781224" url="https://pl.wikipedia.org/wiki?curid=781224" title="Fünfstetten">
Fünfstetten

Fünfstetten – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Wemding. Leży na Wyżynie Frankońskiej, na terenie Parku Natury Dolina Altmühl, około 12 km na północ od Donauwörth, przy linii kolejowej Monachium – Norymberga.
Polityka.
Wójtem gminy jest Werner Siebert z CSU, poprzednio urząd ten obejmowała Christa Lechner, rada gminy składa się z 12 osób.

</doc>
<doc id="781225" url="https://pl.wikipedia.org/wiki?curid=781225" title="Kongresy pedagogiczne II RP">
Kongresy pedagogiczne II RP

W okresie II Rzeczypospolitej miały miejsce 4 kongresy pedagogiczne:

</doc>
<doc id="781226" url="https://pl.wikipedia.org/wiki?curid=781226" title="Huisheim">
Huisheim

Huisheim – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Wemding. Leży częściowo na terenie Parku Natury Dolina Altmühl, około 12 km na północny zachód od Donauwörth.
Dzielnice.
W skład gminy wchodzą następujące dzielnice:
Polityka.
Wójtem gminy jest Hermann Rupprecht z SPD, rada gminy składa się z 12 osób.
Oświata.
W gminie znajduje się przedszkole oraz szkoła podstawowa.

</doc>
<doc id="781230" url="https://pl.wikipedia.org/wiki?curid=781230" title="Otting">
Otting

Otting – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Wemding. Leży na Wyżynie Frankońskiej, na terenie Parku Natury Dolina Altmühl, około 18 km na północ od Donauwörth, przy linii kolejowej Monachium – Norymberga.
Polityka.
Wójtem gminy jest Johann Bernreuther, rada gminy składa się z 8 osób.
Oświata.
W gminie znajduje się przedszkole (25 miejsc).

</doc>
<doc id="781231" url="https://pl.wikipedia.org/wiki?curid=781231" title="Miesięcznik Ubezpieczeniowy">
Miesięcznik Ubezpieczeniowy

Miesięcznik Ubezpieczeniowy - miesięcznik o tematyce ubezpieczeń gospodarczych, wydawany od 2004. Pismo rozpowszechniane jest również drogą elektroniczną. W każdym numerze pojawiają się stałe działy (m.in. prawo, zarządzanie, techniki), szczegółowe omówienie dwóch wybranych tematów, porównanie ogólnych warunków ubezpieczeń dla jednego z ryzyk oraz szczegółowy opis jednego z ubezpieczycieli.
Celem pisma jest dostarczanie wiedzy na temat ubezpieczeń gospodarczych praktykom polskiego rynku ubezpieczeniowego, tj. pracowników zakładów ubezpieczeń, agentów i brokerów ubezpieczeniowych, pracowników średnich i dużych przedsiębiorstw zajmujących się ich ubezpieczeniami oraz firm z otoczenia rynku ubezpieczeniowego (np. assistance, ekspertów w zakresie likwidacji szkód, kancelarii prawnych, doradców ubezpieczeniowych w zakresie dochodzenia odszkodowań).

</doc>
<doc id="781233" url="https://pl.wikipedia.org/wiki?curid=781233" title="Wolferstadt">
Wolferstadt

Wolferstadt – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, wchodzi w skład wspólnoty administracyjnej Wemding. Leży na Wyżynie Frankońskiej, na terenie Parku Natury Dolina Altmühl, około 20 km na północ od Donauwörth.
Dzielnice.
W skład gminy wchodzą następujące dzielnice:
Polityka.
Wójtem gminy jest Xaver Schnierle, rada gminy składa się z 12 osób.
Oświata.
W gminie znajduje się przedszkole oraz szkoła podstawowa (5 nauczycieli, 112 uczniów).

</doc>
<doc id="781234" url="https://pl.wikipedia.org/wiki?curid=781234" title="Kukła (osada)">
Kukła (osada)

Kukła (niem. "Althütte") – osada w Polsce położona w województwie warmińsko-mazurskim, w powiecie ostródzkim, w gminie Miłomłyn.
Osada położona jest w pobliżu kanału łączącego Kanał Elbląski z jeziorem Jeziorak.
W latach 1975–1998 miejscowość administracyjnie należała do województwa olsztyńskiego.

</doc>
<doc id="781244" url="https://pl.wikipedia.org/wiki?curid=781244" title="Nathan Deakes">
Nathan Deakes

Nathan Douglas Deakes (ur. 17 sierpnia 1977 w Geelong) – australijski lekkoatleta, chodziarz. 
Jest brązowym medalistą olimpijskim z Aten (2004) w chodzie na 20 kilometrów. Jest również byłym rekordzistą świata na dystansie 50 km – 2 grudnia 2006 roku osiągnął rezultat 3:35:47, bijąc rekord świata Roberta Korzeniowskiego o 16 sekund. 
Złoty medalista mistrzostw świata w 2007 z Osaki w chodzie na 50 kilometrów.
Pięciokrotny medalista igrzysk Wspólnoty Narodów: złoty w chodzie na 20 kilometrów i na 50 kilometrów w 2002 w Manchesterze i w 2006 w Melbourne oraz brązowy w chodzie na 20 kilometrów w 1998 w Kuala Lumpur.
Mistrz Australii w chodzie na 20 kilometrów w latach 2000–2006, w chodzie na 30 kilometrów w 2006 oraz w chodzie na 50 kilometrów w 1999, 2005 i 2006, a także wicemistrz w chodzie na 50 kilometrów w 2011.
W 2013 ogłosił zakończenie kariery sportowej.

</doc>
<doc id="781260" url="https://pl.wikipedia.org/wiki?curid=781260" title="Bliżewo">
Bliżewo

Bliżewo – przysiółek wsi Dąbrowa w Polsce, położony w województwie warmińsko-mazurskim, w powiecie braniewskim, w gminie Płoskinia.
W latach 1975–1998 przysiółek administracyjnie należał do województwa elbląskiego. Przysiółek znajduje się w historycznym regionie Warmia.

</doc>
<doc id="781264" url="https://pl.wikipedia.org/wiki?curid=781264" title="Ameliówka">
Ameliówka

Ameliówka – kolonia w Polsce położona w województwie świętokrzyskim, w powiecie kieleckim, w gminie Masłów, w sołectwie Mąchocice Kapitulne.
W latach 1975–1998 miejscowość administracyjnie należała do województwa kieleckiego.
Miejscowość przed II wojną światową miało nazwę „Kolonia Ameliówka”. Położone w Górach Świętokrzyskich, w malowniczym przełomie rzeki Lubrzanki, pomiędzy górami Radostową i Klonówką. Znajdują się tu hotele „Ameliówka” i „Przedwiośnie” oraz hostel „Lubrzanka”. Na zboczu góry Radostowa znajduje się wyciąg narciarski. Badania geologiczne wykazały, że w Ameliówce w dni słoneczne stężenie jodu w powietrzu jest takie, jak nad morzem przy sztormowej pogodzie.
Przez kolonię przebiegają trzy ulice: Łysogórska, Bohdana Kosińskiego oraz Amelii. Przechodzą również dwa szlaki: Główny Szlak Świętokrzyski im. Edmunda Massalskiego z Gołoszyc do Kuźniaków oraz niebieski szlak turystyczny im. E. Wołoszyna z Wąchocka do Cedzyny. Do Ameliówki z Masłowa prowadzi szlak rowerowy z wyodrębnioną ścieżką rowerową. Dla turystów, na miejscu dostępne są wypożyczalnie rowerów. 
Nazwa miejscowości związana jest z rodziną Wieszeniewskich, która w roku 1903 wykupiła tereny na zboczu Dąbrówki. Rodzina ta wybudowała pensjonat, który na cześć właścicielki, pani Amelii, został nazwany "Ameliówką". Założycielka pensjonatu zmarła w roku 1939. Pochowana jest na cmentarzu w Leszczynach.

</doc>
<doc id="781266" url="https://pl.wikipedia.org/wiki?curid=781266" title="Daszów (ujednoznacznienie)">
Daszów (ujednoznacznienie)



</doc>
<doc id="781268" url="https://pl.wikipedia.org/wiki?curid=781268" title="Ruch zmienny po okręgu">
Ruch zmienny po okręgu

Ruch zmienny po okręgu – ruch po torze o kształcie okręgu ze zmienną wartością prędkości. W zależności od charakteru tej zmiany, można wyróżnić:
Ruch jednostajnie zmienny.
Zależność prędkości od czasu w ruchu jednostajnie zmiennym po okręgu wyrażają wzory:
gdzie:
Ruch niejednostajnie zmienny.
W ruchu niejednostajnie zmiennym po okręgu, niezbędne do dalszych obliczeń jest funkcja zmiany drogi, prędkości lub przyspieszenia w czasie.
Droga kątowa (kąt obrotu) jest równy całce czasowej prędkości kątowej:
Dysponując zależnością drogi kątowej w funkcji czasu, można wyliczyć chwilową prędkość kątową:
Chwilowe przyspieszenie kątowe jest pochodną funkcji formula_12 lub jako druga pochodna czasowa drogi kątowej formula_13
Parametry liniowe punktu na okręgu.
Parametry liniowe dla ruchu obrotowego mogą być wyliczone z następujących zależności:
Droga przebyta przez punkt materialny wzdłuż łuku okręgu:
prędkość liniowa punktu na okręgu:
przyspieszenie punktu na okręgu:
gdzie: formula_18 – promień okręgu.

</doc>
<doc id="781269" url="https://pl.wikipedia.org/wiki?curid=781269" title="Richard Jary">
Richard Jary

Richard Jary, także Riko Jaryj (ukr. Ріхард Ярий), ps. "Karpat", "Konsul-2", "Riko"; ur. 14 czerwca 1888 w Rzeszowie, zm. 1969) – ukraiński działacz polityczny i wojskowy, oficer wywiadu austriackiego, a następnie niemieckiego.
Był synem oficera austriackiego, rodzina pochodziła z zachodnich Czech. W 1912 ukończył Akademię Wojskową w Wiener Neustadt, i w randze porucznika został przydzielony do 9. pułku dragonów, stacjonującego w Kołomyi. 
W 1918 służył w randze kapitana w UHA, jako dowódca 2/III sotni saperskiej w Stryju, a potem dowódca 2 pułku brygady konnej generała Antina Krawsa. Następnie służył w 5 chersońskim pułku konnym armii URL. W 1920 wycofał się wraz z brygadą generała Krawsa na Ruś Zakarpacką. Od 1920 w armii Republiki Czechosłowackiej, jako komendant obozu internowanych w Użhorodzie. W październiku 1922 ożenił się tam z Rozalią Szpilfogel (Rosalie Spielvogel) z Przemyśla. Następnie wyjechał do Bawarii na szkolenie dywersyjno-wywiadowcze.
W okresie międzywojennym działacz UWO i OUN. W celu kontrolowania UWO oddelegowany do niej przez Niemców w charakterze kierownika politycznego, który pod pretekstem prowadzenia badań naukowych szpiegował na rzecz Abwehry i zbierał dane o sytuacji w Polsce i jej potencjale zbrojeniowym. Uczestnik wiedeńskiego kongresu OUN w 1929. Od 1937 był łącznikiem pomiędzy Jewhenem Konowalcem a admirałem Wilhelmem Canarisem.
W 1941 r. organizator przekształcenia batalionu „Roland” w Drużyny Ukraińskich Nacjonalistów. Podczas rozłamu w OUN w 1940 stanął po stronie Bandery, ale po zerwaniu współpracy z Abwehrą w lipcu 1941, zaprzestał działalności politycznej i wojskowej.
Po wojnie mieszkał we własnym majątku pod Wiedniem, gdzie zmarł.

</doc>
<doc id="781270" url="https://pl.wikipedia.org/wiki?curid=781270" title="Krab pustelnik">
Krab pustelnik



</doc>
<doc id="781280" url="https://pl.wikipedia.org/wiki?curid=781280" title="Nicolae Vacaroiu">
Nicolae Vacaroiu



</doc>
<doc id="781282" url="https://pl.wikipedia.org/wiki?curid=781282" title="Uwe">
Uwe

Uwe – imię męskie pochodzenia germańskiego (zachodniofryzyjskiego) o niepewnej etymologii; może być skróconą formą germańskich imion złożonych rozpoczynających się słowem "*ob-" ("„pracowity”") lub pochodzącym z języka starowysokoniemieckiego "agil-" ("„miecz”").
Znane osoby o imieniu Uwe:

</doc>
<doc id="781286" url="https://pl.wikipedia.org/wiki?curid=781286" title="41 pułk zmechanizowany">
41 pułk zmechanizowany



</doc>
<doc id="781287" url="https://pl.wikipedia.org/wiki?curid=781287" title="Press (miesięcznik)">
Press (miesięcznik)



</doc>
<doc id="781289" url="https://pl.wikipedia.org/wiki?curid=781289" title="MIDAS 5">
MIDAS 5

MIDAS 5 – amerykański satelita obrony przeciwrakietowej. Piąty statek wysłany w ramach programu MIDAS (ang. "Missile Defense Alarm System", czyli "system ostrzegawczy obrony rakietowej") należącego do US Air Force. MIDAS 5 prowadził testy związane z obserwacjami Ziemi w promieniach podczerwonych w celu wykrywania startów radzieckich rakiet balistycznych. Drugorzędnymi celami misji były pomiary promieniowania kosmicznego, cząstek energetycznych i wpływu środowiska przestrzeni kosmicznej na wybrane substancje.
Statek pozostaje na orbicie okołoziemskiej, której żywotność szacowana jest na 100 tysięcy lat.
Skonstruowała go firma Lockheed Missiles and Space Division (obecnie Lockheed Martin Missiles and Space), w ramach rządowego kontraktu.

</doc>
<doc id="781291" url="https://pl.wikipedia.org/wiki?curid=781291" title="Ludwika Windsor">
Ludwika Windsor

Lady Ludwika Mountbatten-Windsor ("Louise Alice Elizabeth Mary", ur. 8 listopada 2003 we Frimley Park Hospital w Surrey) – potomkini brytyjskiej rodziny królewskiej z dynastii Windsorów, córka Edwarda, księcia Edynburga i jego żony, Zofii, księżnej Edynburga; wnuczka królowej Elżbiety II; znajduje się w linii sukcesji brytyjskiego tronu.
Rodzina i edukacja.
6 maja 2003 rodzina królewska ogłosiła, że trzeci syn królowej Elżbiety II, Edward, hrabia Wesseksu i jego żona, Zofia, hrabina Wesseksu spodziewają się narodzin swojego pierwszego dziecka. 
Ludwika urodziła się 8 listopada 2003 we Frimley Park Hospital w Surrey. Poród odbył się na miesiąc przed planowanym terminem, ponieważ doszło do przedwczesnego odklejenia się łożyska i hrabina przeszła zabieg cesarskiego cięcia w trybie pilnym. Dziecko zostało przewiezione do oddziału neonatologicznego Szpitala Świętego Jerzego w Londynie. Książę Edward był w tym czasie z oficjalną wizytą na Mauritiusie i nie zdążył na poród. Ludwika została wypisana ze szpitala 23 listopada.
Jej dziadkami byli ze strony ojca Filip, książę Edynburga, urodzony w greckiej rodzinie królewskiej i Elżbieta II, królowa Zjednoczonego Królestwa z dynastii Windsorów; natomiast ze strony matki Christopher Bournes Rhys-Jones, sprzedawca samochodów i jego żona, Mary O’Sullivan, sekretarka.
Ma młodszego brata, hrabiego Jakuba.
27 listopada 2003 ogłoszono imiona dziewczynki: Ludwika Alicja (po matce księcia Filipa) Elżbieta (po babce ze strony ojca) Maria (po babce ze strony matki).
Została ochrzczona w kościele anglikańskim w prywatnej kaplicy Zamku Windsor przez dziekana Windsoru dnia 24 kwietnia 2004. Jej rodzicami chrzestnymi zostali: lady Sarah Chatto (cioteczna siostra ojca), lord Ivar Mountbatten (krewny ojca), lady Alexandra Etherington (krewna ojca), Francesca Schwarzenbach i Rupert Elliot. Była ostatnią osobą, która w czasie ceremonii swojego chrztu ubrana była w oryginalny strój, powstały w 1840 dla księżniczki Wiktorii, najstarszej córki królowej Wiktorii. Kolejne osoby z rodziny królewskiej używały kopii tego ubrania, by uchronić oryginał przed zniszczeniem.
Była uczennicą St George's School w Zamku Windsor, podobnie jak jej stryjeczna siostra, księżniczka Eugenia.
W latach 2017 - 2022 uczęszczała do St. Mary's School w Ascot w Berkshire, gdzie zdała egzaminy końcowe z języka angielskiego, historii, polityki i teatru.
We wrześniu 2022 rozpoczęła studia na kierunku literatura angielska na University of St Andrews w szkockim Fife.
Związki z rodziną królewską.
Lady Ludwika urodziła się za panowania swojej babki, królowej Elżbiety II. Jako wnuczka brytyjskiego monarchy w linii męskiej, uprawniona była od urodzenia do używania predykatu Jej Królewskiej Wysokości Księżniczki Zjednoczonego Królestwa oraz tytułu księżniczki Wesseksu, związanego z tytułem jej ojca. Rodzice Ludwiki ogłosili, że będzie tytułowana jak córka hrabiego (lady), a nie jak córka księcia (księżniczka); zaznaczono jednak, że po ukończeniu osiemnastego roku życia może samodzielnie zdecydować o tym, jakich tytułów chce używać w przyszłości.
Po urodzeniu została wpisana na ósme miejsce w linii sukcesji brytyjskiego tronu, za księciem Karolem, księciem Wilhelmem, księciem Henrykiem, księciem Andrzejem, księżniczką Beatrycze, księżniczką Eugenią i księciem Edwardem.
W 2008 jedno z jezior na północy kanadyjskiej prowincji Manitoba nazwane zostało jej imieniem.
W czerwcu 2011 po raz pierwszy wzięła udział w obchodach Trooping the Colour.
W kwietniu 2015 towarzyszyła swoim rodzicom w oficjalnej wizycie dyplomatycznej do Południowej Afryki.
W grudniu 2018 razem z matką zasiadła na widowni brytyjskiego Tańca z gwiazdami.
9 kwietnia 2021 zmarł jej dziadek, Filip, książę Edynburga. Ludwika wzięła udział w ceremonii pogrzebowej na zamku Windsor oraz we mszy dziękczynnej za jego życie w opactwie westminsterskim w marcu 2022. W związku ze wspólną pasją, jaka łączyła ją z dziadkiem (jeździectwo), odziedziczyła jego dwa konie i powóz. Prowadziła ten powóz m. in. w czasie Royal Windsor Horse Show 2021.
We wrześniu 2021 udzieliła swojego pierwszego wywiadu telewizyjnego, który poświęcony był pamięci księcia Edynburga.
W czerwcu 2022 była gościem obchodów jubileuszu 70 lat panowania królowej Elżbiety II.
8 września 2022 zmarła babka Ludwiki, królowa Elżbieta II, a nowym monarchą został jej stryj, Karol III. Razem z członkami rodziny królewskiej uczestniczyła w nabożeństwie w intencji monarchini w Crathie Kirk i oglądała pozostawione przez poddanych pamiątki.
17 września Ludwika razem ze swoim bratem i ciotecznym rodzeństwem: księciem Wilhelmem, księciem Henrykiem, Peterem Phillipsem, Zarą Tindall, księżniczką Beatrycze i księżniczką Eugenią wystąpiła w 15-minutowym czuwaniu wnuków przy trumnie królowej w Westminster Hall. Wnuczki Elżbiety II zostały pierwszymi wnuczkami-kobietami monarchy w historii, które pełniły wartę w czasie wystawienia trumny na widok publiczny.
19 września w towarzystwie rodziców i brata wzięła udział w pogrzebie królowej w opactwie westminsterskim. 
W marcu 2023 jej ojciec otrzymał od króla tytuł księcia Edynburga (który po śmierci księcia powróci do korony i nie będzie dziedziczony). Zgodnie z uczynionymi wcześniej postanowieniami używany tytuł Ludwiki nie uległ zmianie (pomimo, że ma prawo tytułować się księżniczką Edynburga), natomiast jej brat odziedziczył po ojcu tytuł hrabiego Wesseksu. Sytuacja wywołała medialną dyskusję o niesprawiedliwości obowiązującego prawa, które pomija córki w dziedziczeniu tytułów swoich ojców.
Życie prywatne.
Po narodzinach rozpoznano u niej zeza.
W lutym 2018 doznała złamania lewej kończyny dolnej podczas rodzinnych wakacji w St Moritz.
Lady Ludwika interesuje się jeździectwem. W maju 2019 brała udział w Royal Windsor Horse Show.

</doc>
<doc id="781292" url="https://pl.wikipedia.org/wiki?curid=781292" title="George Dzundza">
George Dzundza

George F. Dzundza (ur. 19 lipca 1945 w Rosenheim) – amerykański aktor pochodzenia polsko-ukraińskiego.
Życiorys.
Jego rodzice (ojciec Ukrainiec, matka Polka) byli przymusowymi robotnikami w niemieckich laboratoriach w okresie narodowego socjalizmu. Kilka pierwszych lat życia spędził w obozach dla wysiedleńców, potem rodzina mieszkała w Amsterdamie. W 1956 przeprowadzili się do USA i zamieszkali w Nowym Jorku. Studiował sztuki teatralne na St. John's University.
W 1973 zadebiutował na scenie w dramacie szekspirowskim "Król Lear". Po raz pierwszy pojawił się na szklanym ekranie w jednym z odcinków serialu "Starsky i Hutch" jako Crandell. W 1983 otrzymał Puchar Volpiego dla najlepszego aktora na 40. MFF w Wenecji za rolę Cokesa w kryminalnym dramacie wojennym Roberta Altmana "Chorągiewki" ("Streamers", 1983) wg powieści Davida Rabe’a.
W 1982 ożenił się z Mary Jo, z którą ma trzy córki.

</doc>
<doc id="781295" url="https://pl.wikipedia.org/wiki?curid=781295" title="Koc życia">
Koc życia



</doc>
<doc id="781298" url="https://pl.wikipedia.org/wiki?curid=781298" title="Kłobucko">
Kłobucko



</doc>
<doc id="781300" url="https://pl.wikipedia.org/wiki?curid=781300" title="Rozalia Lubomirska">
Rozalia Lubomirska

Rozalia z Chodkiewiczów Lubomirska (ur. 16 września 1768 w Czarnobylu, zm. 30 czerwca 1794 w Paryżu) – polska księżna. Była córką hrabiego Jana Mikołaja Chodkiewicza, marszałka i starosty żmudzkiego, oraz Marii Ludwiki Rzewuskiej, córki Wacława, hetmana.
1 listopada 1785 roku poślubiła księcia Aleksandra Lubomirskiego, kasztelana kijowskiego. Rok później powiła córkę Aleksandrę. Wyjechała z dzieckiem do Francji, gdzie wkrótce została oskarżona o spisek kontrrewolucyjny – utrzymywanie kontaktów z dworem Marii Antoniny. Ze względu na treść zarzutów, urodę oskarżonej oraz jej młody wiek, zapadły wtedy wyrok śmierci przez zgilotynowanie został powszechnie odebrany jako wymowny dowód na zezwierzęcenie rewolucji.
Jej córka, która przybrała później imię matki, wyszła za Wacława Rzewuskiego, podróżnika i powstańca.
Według znanej na Lubelszczyźnie legendy, duch zgilotynowanej Lubomirskiej pojawia się w pałacu Lubomirskich w Opolu Lubelskim. W parku znajdującym się za tym pałacem, jak donosi Zbigniew Fronczek w "Sensacjach i legendach Lubelszczyzny", miał się go przestraszyć Adolf Dygasiński.

</doc>
<doc id="781302" url="https://pl.wikipedia.org/wiki?curid=781302" title="Kugisho Ohka Model 22">
Kugisho Ohka Model 22

Kugisho MXY7 – japońska załogowa bomba latająca, niewielki samolot, dolnopłat o podwójnym usterzeniu ogonowym i konstrukcji mieszanej z okresu II wojny światowej, wersja rozwojowa Kugisho Ohka Model 11.
Wraz z wstrzymaniem 11 marca 1945 roku produkcji samolotu Ohka Model 11 zakłady Kugisho rozpoczęły przygotowania do produkcji jego następcy, który miałby znacznie lepsze osiągi oraz przede wszystkim byłby bardziej niezależny podczas ataku od samolotu nosiciela. W tym celu postanowiono zaadaptować kadłub Ohki do zainstalowania w nim silnika turboodrzutowego typu Mitsubishi Ne-20. Problemy konstrukcyjne z nową jednostką napędową oraz opóźnienia w jej produkcji zmusiły japońskich konstruktorów do zainstalowania w nowej bombie latającej silnika typu "motorjet", który był wzorowany na zastosowanym na początku II wojny światowej silniku włoskiego samolotu doświadczalnego Caproni Campini C.C.2.
Ponieważ samolot samobójczy Ohka nie wymagał zbyt dużej mocy, do jego napędu został wybrany silnik Tsu-11, którego sprężarkę napędzał silnik rzędowy Hitachi GK4A Hatsukaze 11 (Ha-11-11) o mocy 110 KM. Podczas startu mógł on być dodatkowo wspomagany przez silniki rakietowe Typ 4-1 Model 20 mocowane pod kadłubem.
Samolot samobójczy Ohka Model 22 od swojego pierwowzoru Ohka Model 11 oprócz napędu różnił się: mniejszą rozpiętością skrzydeł, wydłużonym kadłubem, parą wlotów powietrza za kabiną pilota, rurami wydechowymi silnika tłokowego wystającymi pod kadłubem oraz charakterystyczną dyszą wylotową silnika odrzutowego wystającą z tyłu samolotu poza obrys kadłuba. W Ohka Model 22 zastosowano także mniejszą głowicę bojową o masie 600 kg zamiast 800 kg.
Do końca wojny zdołano wyprodukować 50 egzemplarzy Kugisho Ohka Model 22. Wszystkie powstały w zakładach Dai-Ichi Kaigun Koku Gijitsusho w Yokosuka. Żaden nie został wykorzystany bojowo.
Przeprowadzono tylko dwa loty doświadczalne (bez głowicy bojowej), w tym jeden z użyciem silnika odrzutowego. Z powodu niedoświadczenia i błędów pilotów oba zakończyły się katastrofą.
Nosiciel Ohka Model 22.
Ze względu na słabe osiągi i niewielki zasięg samolotu Ohka Model 22 na miejsce misji miał on być dostarczany za pomocą szybkiego bombowca. W przypadku latającej bomby Ohka Model 22 nosicielem miał być specjalnie do tego celu przystosowany bombowiec Kugisho P1Y1 Model 13 Ginga.
Wersje rozwojowe.
Na bazie samolotu samobójczego Kugisho MXY7 Ohka Model 22 powstały:

</doc>
<doc id="781303" url="https://pl.wikipedia.org/wiki?curid=781303" title="Ernest August (elektor Hanoweru)">
Ernest August (elektor Hanoweru)

Ernest August, niem. "Ernst August" (ur. 20 listopada 1629 w Herzberg am Harz, zm. 23 stycznia 1698 w Herrenhausen) – książę Hanoweru w latach 1679-1692, następnie elektor Hanoweru 1692-1698. Był synem Jerzego, księcia Brunszwiku-Lüneburga, i Anny Eleonory z Hesji-Darmstadt; władzę objął po starszym bracie Janie Fryderyku.
Przez długi czas mecenas Gottfrieda Wilhelma Leibniza.
Życiorys.
W 1658, w Heidelbergu poślubił Zofię Wittelsbach, córkę palatyna Fryderyka V i Elżbiety Stuart. Para miała 7 dzieci:
W 1692 cesarz Leopold I Habsburg obdarzył go godnością elektorską i tytułem arcychorążego Rzeszy jako podziękowanie za udział w wojnie dziewięcioletniej po stronie cesarza. Sejm Rzeszy potwierdził jednak oficjalnie tytuł hanowerski dopiero w 1708 roku. Liczebność kurii wzrosła tym samym do dziewięciu.

</doc>
<doc id="781305" url="https://pl.wikipedia.org/wiki?curid=781305" title="Linda Kozlowski">
Linda Kozlowski

Linda Kozlowski (ur. 7 stycznia 1958 w Fairfield, Connecticut) - amerykańska aktorka filmowa i teatralna polskiego pochodzenia.
Życiorys.
Córka polskich emigrantów: Stanleya M. Kozłowskiego i Heleny E. (z domu Parniawskiej). W 1976 roku ukończyła "Fairfield's Andrew Warde High School", a w 1981 roku wydział dramatu na Juilliard School. Jej szkolnym kolegą jest Val Kilmer.
Zadebiutowała w latach 1981-1982 w teatrze na Broadwayu w przedstawieniu "How It All Began". Najbardziej znana z głównej roli żeńskiej w filmach o "Krokodylu Dundee". Od 5 maja 1990 żona odtwórcy roli tytułowego bohatera tych filmów, australijskiego aktora Paula Hogana. Mają syna Chance'a. W październiku 2013 złożyła pozew o rozwód z P. Hoganem, uzasadniając go różnicami nie do pogodzenia.

</doc>
<doc id="781310" url="https://pl.wikipedia.org/wiki?curid=781310" title="Boanerges">
Boanerges

Boanerges (hebr. /"Bene-Regesz"/, gr. "Βοανηργες") – Synowie Gromu, termin jakim Jezus Chrystus określił dwóch z dwunastu apostołów Jakuba i Jana:

</doc>
<doc id="781313" url="https://pl.wikipedia.org/wiki?curid=781313" title="Stefanie Powers">
Stefanie Powers

Stefanie Powers, właściwie Stefania Zofia Federkiewicz (ur. 2 listopada 1942 w Los Angeles) – amerykańska aktorka, producentka telewizyjna, scenarzystka i piosenkarka pochodzenia polskiego. Odtwórczyni roli Jennifer Hart w serialu ABC "Hart to Hart" (1979–1984), za którą była nominowana dwukrotnie do nagrody Emmy i pięciokrotnie do Złotego Globu. Znana z zaangażowania w ochronę dzikiej przyrody we wschodniej Afryce. Laureatka Nagrody Lowella Thomasa.
25 listopada 1992 otrzymała własną gwiazdę w Alei Gwiazd w Los Angeles znajdującą się przy 6776 Hollywood Boulevard.
Życiorys.
Wczesne lata.
Urodziła się w Hollywood, dzielnicy Los Angeles w Kalifornii jako córka Julianny „Julii” Dimitrii Golan (1912–2009) i Morrisona Bloomfielda Paula (właściwie Paul Morrison Bloomfield), fotografa. Jej matka była córką polskich katolików, a ojciec urodził się w Montrealu i był synem rumuńskich Żydów aszkenazyjskich. W okresie jej dzieciństwa matka rozwiodła się z ojcem i wyszła ponownie za mąż za Jacka Robinsona. Dorastała wraz ze starszym bratem Jeffem. Uczęszczała do klasy baletowej z Natalie Wood i Jill St. John. W 1962 ukończyła szkołę średnią Hollywood High School z Lindą Evans. Opanowała biegle sześć języków. Przez jakiś czas trenowała karate.
Kariera.
W wieku 15 lat nieomal dostała angaż do produkcji scenicznej "West Side Story", ale została zastąpiona, gdy odkryto jej wiek. Swoją przygodą z małym ekranem rozpoczęła od występu w telewizyjnym filmie fantastycznonaukowym Irvina Kershnera "Teraz jest jutro" ("Now Is Tomorrow", 1958) z Robertem Culpem. Mając 16 lat podpisała kontrakt z wytwórnią filmową Columbia Pictures. Pod pseudonimem Taffy Paul trafiła na duży ekran w roli Kay w komedii "Tammy, powiedz mi prawdę" ("Tammy Tell Me True", 1961) u boku Sandry Dee, Ginny Miller w melodramacie Toma Laughlina "Jak ojciec i syn" ("Like Father, Like Son", 1961) i Toby Sherwood w dreszczowcu Blake’a Edwardsa "Próba terroru" ("Experiment in Terror", 1962) z Lee Remick. W westernie Andrew V. McLaglena "McLintock!" (1963) zagrała Rebeccę „Becky” McLintock, córkę zamożnego hodowcy bydła (John Wayne). Gościła też w jednym z odcinków serialu NBC "Bonanza" (1963) jako Calamity Jane.
Zapracowała na status gwiazdy małego ekranu dzięki pierwszoplanowej roli agentki April Dancer w serialu NBC "Dziewczyna z U.N.C.L.E." ("The Girl From U.N.C.L.E.", 1966–1967). W miniserialu ABC "Waszyngton za zamkniętymi drzwiami" ("Washington: Behind Closed Doors", 1977) wystąpiła jako Sally Whalen. Popularnością cieszył się serial ABC "Hart dla Hart" ("Hart to Hart", 1979–1984), w którym wraz z Robertem Wagnerem tworzy parę detektywów, grając postać równouprawnionej żony Jennifer Hart. W ekranizacji telewizyjnej powieści Judith Krantz "Córka Mistrala. Dziedzictwo miłości" ("Mistral’s Daughter", 1984) zagrała żydowską modelkę Magali „Maggy” Lunel, która przybywa do Paryża i przełamuje swoją nieśmiałość pozując nago dla walczącego artysty Juliena Mistrala (Stacy Keach). W 1984 otrzymała nagrodę przyznaną przez czytelników magazynu „Bravo”. W miniserialu "Żony Hollywood" ("Hollywood Wives", 1985) została obsadzona w roli utalentowanej niezależnej scenarzystki Montany Gray z zasadami, żony brytyjskiego reżysera (Anthony Hopkins). W telewizyjnym melodramacie NBC "Oszustwo" ("Deceptions", 1985) z Barrym Bostwickiem wcieliła się w dwie role sióstr bliźniaczek – skromnej żony i matki Stephanie Richards oraz atrakcyjnej Sabriny Longworth, która prowadzi ekskluzywną galerię sztuki w Londynie.
Wystąpiła na West Endzie – w 1991 w musicalu "Matador" i w 1993 w roli Helene Hanff w sztuce A.R. Gurneya "Listy miłosne" z Robertem Wagnerem. Trafiła na Broadway w roli Margo Channing produkcji "Applause" (1996), jako Anna Leonowens w musicalu "Król i ja" (2004) i jako Tallulah Bankhead w komedii "Looped" (2013). W 2002 na off-Broadwayu wystąpiła w sztuce Eve Ensler "Monologi waginy". W 2010 na scenie Ogunquit Playhouse w Ogunquit grała rolę Normy Desmond w spektaklu "Sunset Boulevard". W 2019 na scenie w Wilmington w Delaware zagrała w sztuce "One November Yankee" z Harrym Hamlinem.
W 2003 wydała debiutancką płytę z coverami "On the Same Page".
Życie prywatne.
Była dwukrotnie zamężna. 27 sierpnia 1966 poślubiła aktora Gary’ego Lockwooda, z którym rozwiodła się 12 maja 1974. 1 kwietnia 1993 wyszła za mąż za francuskiego hrabię Patricka de la Chenaisa. 18 czerwca 1999 doszło do rozwodu. W latach 1972–1981 była związana z aktorem Williamem Holdenem. W 1983 założyła w Kenii fundację jego imienia. W latach 2000–2014 jej partnerem życiowym był Tom Carroll.
W listopadzie 2008 u Stefanii Powers zdiagnozowano raka płuc. 

</doc>
<doc id="781316" url="https://pl.wikipedia.org/wiki?curid=781316" title="Kenan Doğulu">
Kenan Doğulu

Kenan Doğulu (ur. 31 maja 1974 w Stambule) – turecki piosenkarz, kompozytor i autor tekstów, reprezentant Turcji w 52. Konkursie Piosenki Eurowizji (2007).
Życiorys.
Wczesne lata.
Jest drugim synem tureckiego muzyka Yurdaera Doğulu. W wieku pięciu lat rozpoczął naukę w szkole muzycznej w klasie fortepianu. Sześć lat później zaczął naukę gry na flecie i gitara, a także na instrumentach rytmicznych oraz śpiewu. Był solistą w chórze dziecięcym.
Kariera.
W 1993 rozpoczął pracę nad materiałem na swój debiutancki album, zatytułowany "Yaparim Bilirsin", który ukazał się w sierpniu tego samego roku. W 1995 wydał swój drugi album studyjny, zatytułowany "Sımsıkı Sıkı Sıkı". W ciągu następnej dekady wydał kilka albumów: "III" (1996), "Ben senin her şeyinim" (1999), "Ex aşkım" (2001), "Demedi Deme" (czerwiec 2003) i "Festival" (czerwiec 2006), a także minilabumy "5,5" (2002) i "6,5" (2004).
W 2006 wydał singiel „Çakkıdı”, który nagrał w duecie z Sezen Aksu. W grudniu turecka telewizja TRT ogłosił piosenkarza reprezentantem Turcji z piosenką „Shake It Up Şekerim” w 52. Konkursie Piosenki Eurowizji w Helsinkach. 10 maja wystąpił w półfinale konkursu i z trzeciego miejsca awansował do finału, rozgrywanego 13 maja. Zajął w nim czwarte miejsce ze 163 punktami na koncie, w tym m.in. z maksymalnymi notami 12 punktów od Francji, Niemiec, Wielkiej Brytanii, Holandii i Belgii. W tym samym roku wydał minialbum, zatytułowany "7,5", na którym znalazły się m.in. remiksy piosenki „Shake It Up Şekerim”.
W 2009 na tureckim rynku ukazało się czteropłytowe wydawnictwo kompilacyjne, zatytułowane "The King of Turkish Pop Kenan Doğulu", na którym znalazły się utwory z pierwszych czterech płyt wydanych przez piosenkarza. Pod koniec maja Doğulu wydał swój kolejny album studyjny, zatytułowany "Patron".
W kwietniu 2012 zaprezentował singiel „Bal gibi”, który znalazł się na jego dziewiątym albumie, zatytułowanym "Aşka türlü şeyler" z czerwca 2012. Pod koniec czerwca 2013 wydał singiel „Kız sana hayran”, który nagrał w duecie ze swoim bratem Ozanem, grającym na instrumentach klawiszowych.
25 stycznia 2015 zaprezentował singiel „Aşk íle yap”.
Życie prywatne.
W lutym 2012 zaczął spotykać się z aktorką Beren Saat, której oświadczył się pod koniec lutego 2013. 29 lipca 2014 wzięli ślub w Los Angeles.

</doc>
<doc id="781318" url="https://pl.wikipedia.org/wiki?curid=781318" title="PgSQL">
PgSQL



</doc>
<doc id="781321" url="https://pl.wikipedia.org/wiki?curid=781321" title="Dorothea Erxleben">
Dorothea Erxleben

Dorothea Christiane Erxleben z domu Leporin (ur. 13 listopada 1715 w Quedlinburgu, zm. 13 czerwca 1762 tamże) – pierwsza dyplomowana lekarka niemiecką.
Życiorys.
Była córką lekarza Christiana Leporina, który od dzieciństwa przyuczał ją do zawodu lekarskiego i dał jej takie same wykształcenie, jakie otrzymał jej brat. Mimo to, jako kobieta nie mogła podjąć studiów na uniwersytecie.
Chociaż prowadziła praktykę lekarską, to inni lekarze krytykowali ją za brak formalnego wykształcenia. Jako protest przeciwko tej sytuacji napisała w 1740 "Gründliche Untersuchung der Ursachen, die das weibliche Geschlecht vom Studiren abhalten" ("Dogłębne badanie przyczyn odmawiania osobom płci żeńskiej dostępu do studiów"), w którym wskazała, że odmawianie kobietom dostępu do nauki jest marnotrawstwem ich możliwości i szkodliwą społecznie niesprawiedliwością. W tym samym czasie zwróciła się do króla Prus Fryderyka II z prośbą o umożliwienie jej uzyskania tytułu doktora medycyny.
W 1741 na polecenie króla Uniwersytet w Halle umożliwił Dorothei przystąpienie do egzaminów. Jednak Dorothea w tym czasie wyszła za mąż za pastora-wdowca z pięciorgiem dzieci Johanna Christiana Erxlebena i musiała zająć się liczną rodziną (urodziła czwórkę własnych dzieci) oraz praktyką lekarską, odziedziczoną po zmarłym w 1747 ojcu. Dopiero afera, związana ze śmiercią jednej z pacjentek, zmusiła Dorotheę do ponownego podjęcia starań o uzyskanie dyplomu.
W styczniu 1754 przedstawiła na uniwersytecie pracę doktorską pt. "Academische Abhandlung von der gar zu geschwinden und angenehmen, aber deswegen öfters unsicheren Heilung der Krankheiten", którą obroniła podczas egzaminu w dniu 6 maja tego samego roku. Była pierwszą Niemką, która uzyskała stopień naukowy doktora medycyny. Do końca życia prowadziła praktykę lekarską w Quedlinburgu.
Dopiero ponad 100 lat po śmierci Dorothei, w dniu 20 kwietnia 1899, Cesarstwo Niemieckie pozwoliło kobietom na zdobywanie formalnego wykształcenia w medycynie, farmacji i stomatologii. Najpóźniej, bo dopiero w 1908 r., pierwsze studentki medycyny immatrykulowano na Uniwersytecie Pruskim.

</doc>
<doc id="781327" url="https://pl.wikipedia.org/wiki?curid=781327" title="Wasilisa Bardina">
Wasilisa Bardina

Wasilisa Bardina, ros. Василиса Алексеевна Бардина (ur. 30 listopada 1987 w Moskwie) - rosyjska tenisistka; od 2003 roku o statusie profesjonalnym.
Kariera tenisowa.
W styczniu 2007 roku, tuż przed startem w Australian Open, finał imprezy w Hobarcie, przegrany z Anną Czakwetadze, zapewnił jej najwyższe rankingowe miejsce w czteroletniej wówczas karierze - pozycję czterdziestą ósmą.
Wielkoszlemowy debiut odnotowała na Wimbledonie w 2006 roku, przegrywając w pierwszej rundzie z Amerykanką Meilen Tu. Podobny wynik osiągnęła w sierpniu 2006 w US Open, ulegając tym razem Szachar Pe’er. Również w Australian Open 2007 odpadła w pierwszej rundzie gry pojedynczej.
Po raz pierwszy w turnieju zawodowym zagrała w Bangkoku w 2005 roku, jednak skreczowała już w pierwszej rundzie przeciwko Ashley Harkleroad. W lipcu 2006 osiągnęła drugą rundę w Cincinnati, "urywając" w drugim meczu seta Marion Bartoli. Również w Stanford i San Diego osiągnęła drugą rundę.
W styczniu 2007 doszła do finału turnieju Moorilla Hobart International w Hobart, gdzie przegrała z Anną Czakwetadze.
Wygrała sześć turniejów z cyklu ITF.

</doc>
<doc id="781332" url="https://pl.wikipedia.org/wiki?curid=781332" title="Abalam">
Abalam

Abalam – w demonologii europejskiej książę piekieł, który należy do świty Pajmona. Znany również pod imieniem Abalim. "Goecja" tytułuje go pomniejszym królem. Nie ma własnej pieczęci, jednakże można go wywołać przez pośrednictwo jego pana.

</doc>
<doc id="781333" url="https://pl.wikipedia.org/wiki?curid=781333" title="Abalim">
Abalim



</doc>
<doc id="781335" url="https://pl.wikipedia.org/wiki?curid=781335" title="Nina Siemaszko">
Nina Siemaszko

Nina Siemaszko, właśc. Antonina Jadwiga Siemaszko (ur. 14 lipca 1970 w Chicago) – amerykańska aktorka filmowa i telewizyjna polskiego pochodzenia. Siostra aktora Caseya Siemaszko.

</doc>
<doc id="781338" url="https://pl.wikipedia.org/wiki?curid=781338" title="Natalia Barbu">
Natalia Barbu

Natalia Barbu (ur. 22 października 1979 roku w Bielcach) – mołdawska piosenkarka i skrzypaczka.
Kariera muzyczna.
Natalia Bardu rozpoczęła swoją karierę muzyczną w 2001 roku, kiedy to wydała swój debiutancki album studyjny zatytułowany "Între ieri şi azi". Tytułowy singiel z płyty dotarł do pierwszego miejsca listy przebojów w kraju. W 2003 roku premierę miał jej drugi krążek długogrający zatytułowany "Zbor de dor".
W 2006 roku podpisała trzyletni kontrakt płytowy z wytwórnią Cat Music Records. W grudniu tego samego roku została ogłoszona reprezentantką Mołdawii w 52. Konkursie Piosenki Eurowizji organizowanym w Helsinkach. 10 maja 2007 roku wystąpiła w półfinale widowiska z utworem „Fight” i z dziesiątego miejsca awansowała do finału, w którym zajęła ostatecznie dziesiąte miejsce ze 109 punktami na koncie, w tym m.in. z maksymalną notą 12 punktów od Rumunii.
W 2009 roku ukazał się jej pierwszy album kompilacyjny zatytułowany "Fight – Best of Natalia Barbu". W 2013 roku piosenkarka zgłosiła się do udziału w rumuńskich eliminacjach eurowizyjnych z utworem „Confession”. Pod koniec lutego wystąpiła w pierwszym półfinale selekcji i zajęła w nim 13. miejsce, przez co nie zakwalifikowała się do finału.
Życie prywatne.
11 czerwca 2011 poślubiła starszego od siebie o 26 lat milionera Toniego Sotę. 24 grudnia 2011 urodziła mu syna Victora.

</doc>
<doc id="781342" url="https://pl.wikipedia.org/wiki?curid=781342" title="Wolfowitz">
Wolfowitz



</doc>
<doc id="781343" url="https://pl.wikipedia.org/wiki?curid=781343" title="Teapacks">
Teapacks

Teapacks (hebr. טיפקס) – izraelski zespół rockowy założony w 1988 roku, reprezentant Izraela w 52. Konkursie Piosenki Eurowizji w 2007 roku.
Historia.
Zespół został założony w 1988 roku w Sederot, leżącym w południowych peryferii Izraela. Początkowo grupa nosiła nazwę Tippex, która nawiązywała do płynu do zmazywania, co miało symbolizować „wymazywanie różnic między ludźmi”. Później muzycy zmienili nazwę na Teapacks, po tym, jak dowiedzieli się o problemie z wdychaniem zapachu płynu przez studentów, co powodowało uszkodzenie mózgu. 
Grupa zagrała swój pierwszy koncert w audytorium Kibbutz w Dorot.
W 1992 roku zespół wydał swój debiutancki album zatytułowany "Szwil klipot hagarinim", a rok później – płytę pt. "Ha’acharon wa’asiron hatachton". W ciągu następnych dziesięciu lat ukazały się kolejne albumy zespołu: "Hachajim szelcha w’laffa" (1995), "Chlawim lo nowchim w’jarok" (1996), "Neszika ladod" (1997), "Disco menajek" (1999) i "Joszwim w’veit kafeh" (2001). 
W 2003 roku grupa wydała swój pierwszy album kompilacyjny, zatytułowany "Chol halehitim", na którym znalazły się najpopularniejsze utwory w jej dorobku. Trzy lata później ukazał się ósmy album studyjny zespołu, pt. "Radio/Musika/Iwrit".
W 2007 roku muzycy zostali wybrani wewnętrznie na reprezentantów Izraela w 52. Konkursie Piosenki Eurowizji. Pod koniec lutego wzięli udział w specjalnym koncercie selekcyjnym, podczas którego wykonali cztery propozycje: „Salam salami”, „Twelve Points”, „Voulez vous” i „Push the Button”, który jednogłośnie wygrał finał, dzięki czemu został propozycją zespołu na konkurs organizowany w Helsinkach. Piosenka wzbudziła kontrowersje z powodu politycznych nawiązań w tekście, w tym m.in. do irańskiego programu nuklearnego i zagrożenia wojną nuklearną ze strony Iranu. Zostali jednak dopuszczeni do udziału w konkursie i 10 maja wystąpili jako drudzy w kolejności w półfinale widowiska, w którym zajęli ostatecznie 24. miejsce na 28 uczestników, przez co nie zakwalifikowali się do finału. W październiku Kobi Oz, lider zespołu, wyznał: "nie chcieliśmy być postrzegani jako kompromitujący się prowincjonalni Żydzi, którzy próbują zadowolić świat miłą muzyką i tekstem. Zajęliśmy swoje stanowisko i ich zagięliśmy. Dla nas to było zwycięstwo". 
W styczniu 2009 roku zespół zawiesił działalność. W 2013 roku muzycy zdecydowali się na odnowienie współpracy.

</doc>
<doc id="781348" url="https://pl.wikipedia.org/wiki?curid=781348" title="Otto Lidenbrock">
Otto Lidenbrock



</doc>
<doc id="781352" url="https://pl.wikipedia.org/wiki?curid=781352" title="Park Narodowy Great Basin">
Park Narodowy Great Basin



</doc>
<doc id="781354" url="https://pl.wikipedia.org/wiki?curid=781354" title="Auksochromy">
Auksochromy

Auksochromy – grupy funkcyjne, których zadaniem jest wprowadzenie do cząsteczki barwnika powodującego przesunięcie pasm absorpcyjnego chromoforu oraz zmianie jego natężenia, co powoduje zmianę barwy barwnika.

</doc>
<doc id="781356" url="https://pl.wikipedia.org/wiki?curid=781356" title="Wilanowo (Barwik)">
Wilanowo (Barwik)

Wilanowo (dodatkowa nazwa w j. kaszub. Wilanowò) – część wsi kaszubskiej Barwik w Polsce, położona w województwie pomorskim, w powiecie kartuskim, w gminie Przodkowo, przy drodze wojewódzkiej nr 224.
W latach 1975–1998 Wilanowo administracyjnie należało do województwa gdańskiego.
W roku 1877 właściciel majątku w Leźnie, do którego należały grunty obecnego Wilanowa, uwłaszczył chłopów, dzieląc ziemie i nadając im grunta. Wszyscy budowali wówczas nowe domostwa i dlatego nazwano to osiedle "Willa Nowa". Wieś, mimo iż położona blisko Gdańska, zachowała kaszubski koloryt i można znaleźć w niej jeszcze domy ulepione z gliny i kryte strzechą.

</doc>
<doc id="781358" url="https://pl.wikipedia.org/wiki?curid=781358" title="Sopo Chalwaszi">
Sopo Chalwaszi

Sopo Chalwaszi, gruz. სოფო ხალვაში (ur. 31 maja 1986 w Batumi w Gruzji) – gruzińska piosenkarka, reprezentantka Gruzji w 52. Konkursie Piosenki Eurowizji w 2007 roku.
Kariera muzyczna.
Chalwaszi jest zwyciężczynią trzeciej nagrody w komercyjnym konkursie piosenki "New Wave" organizowanym w 2006 w łotewskiej Jūrmali. Po sukcesie podpisała kontrakt z rosyjską agencją fonograficzną ARS, której szefem był rosyjski kompozytor Igor Krutoj, i powróciła do kraju, gdzie otrzymała propozycję bycia gospodarzem lokalnego programu talentów "On Imedi’s Waves" transmitowanego przez stację Imedi.
W 2007 roku została wybrana wewnętrznie na reprezentantkę Gruzji podczas 52. Konkursu Piosenki Eurowizji. 3 marca wystąpiła podczas specjalnego koncertu selekcyjnego, w trakcie którego wykonała pięć utworów – „Tell Me Why”, „On Adjarian Motives”, „Fantasy Land”, „Freedom” i „My Story”. Ostatnia piosenka uzyskała największe poparcie telewidzów i to ona została wybrana na gruzińską propozycję eurowizyjną. Kilka dni po zakończeniu eliminacji ogłoszono oficjalny tytuł piosenki – „Visionary Dream”. 10 maja Chalwaszi wystąpiła z szóstym numerem startowym w półfinale konkursu i z ósmego miejsca awansowała do finału, w którym zajęła 12. miejsce po zdobyciu łącznie 97 punktów, w tym maksymalnej noty dwunastu głosów od Litwy.

</doc>
<doc id="781367" url="https://pl.wikipedia.org/wiki?curid=781367" title="Pachyrinozaur">
Pachyrinozaur

Pachyrinozaur ("Pachyrhinosaurus") – rodzaj późnokredowego ceratopsa z Ameryki Północnej.
Nazwa rodzajowa "Pachyrhinosaurus" oznacza „grubonosy jaszczur”.
Budowa ciała.
Pachyrinozaur i jego bliski krewny achelozaur wyróżniają się obecnością dużych, guzowatych wyrośli zdobiących kości nosowe. Wyróżnia je również zmodyfikowana ornamentacja obszaru leżącego za oczodołem.
Rozmieszczenie geograficzne.
Pachrinozaur zamieszkiwał tereny dzisiejszej Alberty i Alaski.
Paleobiologia.
Pachyrinozaur był, podobnie jak inne ceratopsy, zwierzęciem roślinożernym.
Masowy grób, jaki został odkryty w 1972, wskazuje na to, że prawdopodobnie pachyrinozaury żyły stadnie i zostały zaskoczone przez powódź. Obecność kilku grup wiekowych zdaje się zaś wskazywać na pewien rodzaj opieki nad potomstwem.
Z przeprowadzonej przez Ericksona i Druckenmillera (2011) analizy histologicznej okazu UAMES 3551, kości udowej pachyrinozaura pochodzącej z północno-wschodniej Alaski, wynika, że osobnik ten zginął w 19. roku życia, nie zakończywszy jeszcze wzrostu. Zwierzę gwałtownie rosło przez pierwsze dwa lata życia: pod koniec pierwszego roku osiągało 28% ostatecznych rozmiarów, a pod koniec drugiego roku – 40%. Potem tempo wzrostu wyraźnie spadało. Na podstawie porównań z innymi ceratopsami zasugerowano, że pachyrinozaur dojrzewał płciowo w 9. roku życia. Obecność wyraźnych linii zahamowanego wzrostu wskazuje, że noc polarną, trwającą tam wówczas około dwóch-trzech miesięcy, zwierzęta spędzały na siedliskach polarnych.
Historia odkryć.
Pierwsze skamieniałości pachyrinozaura zostały odkryte przez Charlesa M. Sternberga w 1946, w kanadyjskiej prowincji Alberta oraz opisane i nazwane w 1950.
W roku 1972 Al Lakusta odkrył w Albercie nagromadzenie szczątków pachyrinozaura, skamieniałości skończono wydobywać dopiero pod koniec lat 80. Okazało się, że na jednym metrze kwadratowym znajdowało się aż do 100 kości. W sumie wydobyto 14 czaszek i 3,5 tysiąca innych elementów kostnych.
Systematyka.
Ryan i współpracownicy w analizie znaleziska TMP 2002.76.1 uznali jego trychotomię z pachyrinozaurem i achelozaurem. Wcześniej uznawano klad obejmujący dwa wymienione z nazwy rodzaje. Analiza przeprowadzona w 2012 roku przez Fiorillo i Tykoskiego zasugerowała z kolei, że TMP 2002.76.1 jest bliżej spokrewniony z pachyrinozaurem niż z achelozaurem. Klad obejmujący ostatniego wspólnego przodka "Pachyrhinosaurus canadensis" i "Achelousaurus horneri" i wszystkich jego potomków otrzymał nazwę Pachyrostra.

</doc>
<doc id="781370" url="https://pl.wikipedia.org/wiki?curid=781370" title="Koszt akcji uprzywilejowanych">
Koszt akcji uprzywilejowanych

Koszt akcji uprzywilejowanych – koszt, który przedsiębiorstwo ponosi w związku z finansowaniem inwestycji akcjami uprzywilejowanymi lub nową emisją tychże.
O tym koszcie decydują:
Zasady określania poziomu dywidend od akcji uprzywilejowanych zapisane są w statucie spółki. Akcje uprzywilejowane z reguły mają charakter imienny i nie są przedmiotem obrotu publicznego. Ich wartość rynkowa jest szacowana, a jedynie w przypadku nowej emisji może być dokładnie określona. Sprawia to, że koszt kapitału akcyjnego uprzywilejowanego jest w miarę stabilny w długim okresie, w niewielkim stopniu zależy od kondycji finansowej przedsiębiorstwa i sytuacji na rynku kapitałowym.
Nowa emisja:

</doc>
<doc id="781374" url="https://pl.wikipedia.org/wiki?curid=781374" title="Pogórze Łużyckie">
Pogórze Łużyckie

Pogórze Łużyckie (czes. "Šluknovská pahorkatina", niem. "Lausitzer Bergland") – niskie pasmo górskie w Pogórzu Zachodniosudeckim, w łańcuchu Sudetów. Leży na zachód od Obniżenia Żytawsko-Zgorzeleckiego (Kotliny Żytawskiej), na pograniczu czesko-niemieckim. Na południowym wschodzie pasmo przechodzi w Góry Łużyckie. 
Podział terytorialny.
Czeska część.
Po czeskiej stronie góry położone są w worku szluknowskim, zajmując jego większą część (z wyjątkiem południowych i południowo-zachodnich krańców). Najwyższym wzniesieniem Pogórza Łużyckiego jest Hrazený o wysokości 609 m n.p.m. Inne ważne szczyty to: Plešný (593 m n.p.m.), Vlčí hora (581 m n.p.m.), Tanečnice (597 m n.p.m.), Špičák (544 m n.p.m.), Dymník (515 m n.p.m.), Vlčice (512 m n.p.m.), Buková hora (512 m n.p.m.) – najdalej na północ wysunięty punkt Czech, Jitrovník (509 m n.p.m.), Ječný vrch (502 m n.p.m.) oraz Šibeniční vrch (386 m n.p.m.).
Niemiecka część.
Po stronie niemieckiej Pogórze Łużyckie sięga do Budziszyna. Niektóre szczyty mają oficjalne łużyckie nazwy, jak Czorneboh i Bieleboh. Najwyższym szczytem po stronie niemieckiej jest "Valtenberg" (587 m n.p.m.).
Hydrologia.
Przez grzbiet Pogórza Łużyckiego przebiega dział wodny oddzielający zlewisko Morza Bałtyckiego i Północnego. Pasmo leży na granicy dorzeczy trzech dużych rzek: Nysy Łużyckiej (zlewisko Morza Bałtyckiego) oraz Łaby i Sprewy (zlewisko Morza Północnego).
Geologia.
Są to jedne z najstarszych gór Europy Środkowo-Wschodniej, powstałe 570–510 mln lat temu.
Góry zbudowane są z granitu (tzw. łużyckiego) tworzącego masyw krystaliczny oraz z młodszych skał magmowych. Górotwór zbudowany jest z 4 rodzajów skał: granitu rumburskiego, granitu bartnickiego, granodiorytu i tzw. granodiorytu dwułyszczykowego. Skały granitowe poprzecinane są żyłami lamprofiru. Z młodszych skał magmowych (głównie trzeciorzędowego bazaltu) zbudowane są najwyższe wzniesienia gór.

</doc>
<doc id="781375" url="https://pl.wikipedia.org/wiki?curid=781375" title="Park Narodowy Waterberg">
Park Narodowy Waterberg

Park Narodowy Waterberg – park narodowy położony w centralnej części Namibii. Został utworzony w 1972 na powierzchni 405 km². Płaskowyż Waterberg jest trudno dostępny, wobec czego we wczesnych latach siedemdziesiątych powstał program przeniesienia tam kilku z zagrożonych gatunków zwierząt w celu ochrony przed drapieżnikami oraz kłusownikami. Program zakończył się powodzeniem. W 1989 do parku zostały wprowadzone nosorożce zwyczajne. 
Fauna.
Na terenie Parku Narodowego Waterberg występuje bardzo dużo gatunków zwierząt. Stwierdzono występowanie 30 gatunków ssak, wśród których można wymienić: panterę, geparda, karakal elanda, żyrafę, nosorożec afrykański, nosorożca zwyczajnego, bawoła afrykańskiego, bawolca krowiego, koziołka skalnego, sassebi oraz impalę.
W parku występują 23 gatunki węży, spośród których można wymienić pytona skalnego i żmiję sykliwą. Spośród gadów można wymienić warana stepowego.

</doc>
<doc id="781378" url="https://pl.wikipedia.org/wiki?curid=781378" title="Kawle Górne">
Kawle Górne

Kawle Górne (dodatkowa nazwa w j. kaszub. Górné Kawle) – kolonia kaszubska w Polsce, położona w województwie pomorskim, w powiecie kartuskim, w gminie Przodkowo.
W latach 1975–1998 miejscowość administracyjnie należała do województwa gdańskiego.

</doc>
<doc id="781379" url="https://pl.wikipedia.org/wiki?curid=781379" title="Bursztynik">
Bursztynik

Bursztynik (dodatkowa nazwa w j. kaszub. Bùrsztinik) – część wsi Kczewo w Polsce, położona w województwie pomorskim, w powiecie kartuskim, w gminie Przodkowo, na Kaszubach.
W latach 1975–1998 Bursztynik administracyjnie należał do województwa gdańskiego.

</doc>
<doc id="781380" url="https://pl.wikipedia.org/wiki?curid=781380" title="Jinlong">
Jinlong

Jinlong ("Yinlong downsi" Xu, Forster, Clark &amp; Mo, 2006) – dwunożny roślinożerca, najstarszy i najprymitywniejszy ceratops. Jego szczątki odnaleziono w centralnej Azji, żył pod koniec jury 161-156 milionów lat temu. Być może często padał ofiarą guanlonga – najstarszego znanego, niedawno odkrytego, przedstawiciela rodziny tyranozaurów. Nazwa rodzajowa jinlonga pochodzi od mandaryńskich słów oznaczających "ukryty smok" – jest to nawiązanie do filmu "Przyczajony tygrys, ukryty smok", którego część scen kręcono niedaleko lokalizacji, z której pochodzi jedyna znana dotychczas, a odkryta w 2004 roku, skamieniałość jinlonga – świetnie zachowany szkielet wraz z czaszką. W części brzusznej szkieletu znaleziono gastrolity. Epitet gatunkowy to ukłon w stronę nieżyjącego już Willa Downsa, uczestnika wielu wypraw paleontologicznych do Azji. Skamieniałość jinlonga została znaleziona w górnej części formacji Shishugou (wieku oksfordzkiego, górna jura) na terenie Sinciangu. Jinlong jest najstarszym i najprymitywniejszym znanym przedstawicielem ceratopsów, więc jego odkrycie pozwoliło rzucić nieco światła na pochodzenie całej tej grupy. Mały rogowy dziób w przedniej części górnej szczęki jest cechą pozwalającą bez wątpienia uznać jinlonga za ceratopsa, ale posiadał on również cechy charakterystyczne dla pachycefalozaurów. Kość łuskowa posiadała na przykład charakterystyczną ornamentacją, dotąd uważaną za autapomorfię (unikatową zaawansowaną cechę) pachycefalozaurów. Teraz wydaje się ona być po prostu synapomorfią (wspólną zaawansowaną cechą) marginocefali.
Kolejnymi łącznikowymi cechami są, chociażby: względnie mała (w stosunku do reszty ciała) czaszka, pewne szczegóły w jej budowie, jak również konstrukcja miednicy. Jego jeszcze bardzo pierwotna prakryza była zbudowana na bazie kości łuskowej, a nie ciemieniowej jak u późniejszych ceratopsów. Odkrycie jinlonga nie tylko wspiera monofiletyczność marginocefali, ale również wskazuje, dzięki jego jeszcze pierwotniejszym cechom, na ich związek z heterodontozaurami. Dla marginocefali (pachycefalozaurów i ceratopsów) oraz heterodontozaurów utworzono więc nową grupę taksonomiczną – heterodontozaurokształtne (Heterodontosauriformes). W 2007 r. bliskie pokrewieństwo między marginocefalami a heterodontozaurami zostało zakwestionowane przez autorów opisu eokursora, według których heterodontozaury są bazalnymi dinozaurami ptasiomiednicznymi. Pozycja systematyczna tej grupy pozostaje przedmiotem sporów.
Lokalizacja.
Azja, Chiny, Sinciang, okolice Wucaiwan; Kotlina Dżungarska
Stratygrafia.
górna część formacji Shishuguou
Długość.
około 1,2 m

</doc>
<doc id="781383" url="https://pl.wikipedia.org/wiki?curid=781383" title="Młynek (Kczewo)">
Młynek (Kczewo)

Młynek (dodatkowa nazwa w j. kaszub. Młink) – część wsi kaszubskiej Kczewo w Polsce, położona w województwie pomorskim, w powiecie kartuskim, w gminie Przodkowo, na obszarze Pojezierza Kaszubskiego, u ujścia Klasztornej Strugi do Supiny. Znajdują się tu pozostałości wczesnośredniowiecznego grodziska.
W latach 1975–1998 Młynek administracyjnie należał do województwa gdańskiego.

</doc>
<doc id="781386" url="https://pl.wikipedia.org/wiki?curid=781386" title="Amadou Diallo">
Amadou Diallo

Amadou Bailo Diallo (ur. 2 września 1975 r., Gwinea – zm. 4 lutego 1999, Nowy Jork, Stany Zjednoczone) - 23-letni gwinejski uchodźca do Stanów Zjednoczonych, który został postrzelony i zabity przez 4 nieumundurowanych oficerów komisariatu policji Nowego Jorku 4 lutego 1999 r. Diallo był nieuzbrojony w momencie postrzelenia.Oddano do niego łącznie 41 strzałów. Te okoliczności wywołały lawinę kontrowersji i dyskusji zarówno w Nowym Jorku jak i poza nim.
Strzelanina miała miejsce na 1157 Wheeler Avenue w części Bronxu o nazwie Soundview. 4 oficerów należało do obecnie zlikwidowanej jednostki przestępstw ulicznych ("Street Crimes Unit").
Kwestie takie jak brutalność policji, uprzedzenia rasowe i "zaraźliwe strzelanie" ("contagious shooting") stanowiły sedno kontrowersji.
Sprawie morderstwa Amadou Diallo został poświęcony w 2006 r. film "Death of Two Sons" w reżyserii Micah Schaffera, wiele programów i seriali telewizyjnych, książki Dave Eggersa, Malcolm Gladwella, Jeffrey McDaniela oraz piosenki takich muzyków jak: 88 Keys, Aesop Rock, Akon, Big Stan, Bruce Springsteen, Buju Banton, Capone-N-Noreaga, Common, Cunninlynguists, Dead Prez, DMX, Elliott Sharp, Erykah Badu, Greenhouse Effect, Immortal Technique, INDK, Jay-Z, Jedi Mind Tricks, KRS-ONE, Lauryn Hill, Le Tigre, Leftöver Crack, Mischief Brew, Morning Glory, Mos Def, Northern State, Organized Noise, Papoose, Paris, Pharoahe Monch, Public Enemy, Roni Size, Roy Campbell, Spooks, State Radio, Talib Kweli, Terry Callier, Trivium, Wyclef Jean, Youssou N'Dour, i Zack de la Rocha.

</doc>
<doc id="781392" url="https://pl.wikipedia.org/wiki?curid=781392" title="Mark Phillips">
Mark Phillips

Mark Antony Peter Phillips (ur. 22 września 1948 w Tetbury) – brytyjski jeździec sportowy, były mąż księżniczki Anny, wojskowy w stanie spoczynku (kapitan).
Na Igrzyskach Olimpijskich w Monachium w 1972 zdobył złoty medal w drużynowym wszechstronnym konkursie konia wierzchowego, na Igrzyskach Olimpijskich w Seulu w 1988 zdobył srebro w tej samej konkurencji. W 1973 poślubił córkę królowej Elżbiety II księżniczkę Annę. Mają dwoje dzieci: Petera i Zarę. W 1992 rozwiedli się.
W 1997 ponownie ożenił się z amerykańską olimpijką w jeździectwie Sandy Pflueger. Mają córkę Stephanie (ur. 2 października 1997).

</doc>
<doc id="781394" url="https://pl.wikipedia.org/wiki?curid=781394" title="Koralowiec">
Koralowiec



</doc>
<doc id="781395" url="https://pl.wikipedia.org/wiki?curid=781395" title="Young Digital Poland">
Young Digital Poland



</doc>
<doc id="781401" url="https://pl.wikipedia.org/wiki?curid=781401" title="Mirosław Mazur">
Mirosław Mazur

Mirosław Jerzy Mazur (ur. 24 marca 1968 w Zawierciu) – polski polityk, samorządowiec, od 2006 do 2010 prezydent Zawiercia.
Życiorys.
Absolwent Technikum Elektronicznego w Sosnowcu. Studiował elektronikę i pedagogikę na Politechnice Śląskiej w Gliwicach. Ukończył studia na Akademii Ekonomicznej w Katowicach, a także studia podyplomowe na Uniwersytecie Śląskim.
Pracę zawodową rozpoczął w 1993 w Telekomunikacji Polskiej S.A. w Sosnowcu. Przez około dziesięć lat zajmował się nadzorowaniem i realizacją projektów w ramach grupy France Télécom. Od 1998 do 2000 zajmował stanowisko dyrektora rejonu TP S.A. w Zawierciu.
Prowadził wykłady w Regionalnym Ośrodku Szkolenia Kadr w Sosnowcu, w latach 1994–1996 był także zatrudniony w Technikum Górniczym w Sosnowcu jako nauczyciel przedmiotów telekomunikacyjnych.
Został działaczem Platformy Obywatelskiej. W drugiej turze wyborów samorządowych w 2006 został wybrany na urząd prezydenta miasta. Cztery lata później bez powodzenia ubiegał się o reelekcję, uzyskał mandat radnego miasta. W tym samym roku zatrudniony jako specjalista w Orange Polska. W 2014 i 2018 z rekomendacji PO uzyskiwał mandat radnego sejmiku śląskiego V oraz VI kadencji.

</doc>
<doc id="781402" url="https://pl.wikipedia.org/wiki?curid=781402" title="Konklawe 1878">
Konklawe 1878

Konklawe 18-20 lutego 1878 – konklawe, które wybrało Leona XIII na następcę Piusa IX. Było to ostatnie konklawe, na którym doszło do wyboru papieża w procedurze akcesu.
Śmierć Piusa IX i przygotowania do konklawe.
Pius IX zmarł 7 lutego 1878 roku po 31 latach i 7 miesiącach pontyfikatu. Niespełna 8 lat wcześniej Włochy dokonały aneksji Państwa Kościelnego wraz z Rzymem. Pius IX nie uznał tego i ogłosił się „więźniem Watykanu”. Kardynałowie obawiali się, czy w niekorzystnej sytuacji politycznej konklawe będzie mogło odbyć się w Rzymie w atmosferze spokoju i wolności. Rozważano przeniesienie konklawe na Maltę lub do Hiszpanii. Kamerling Pecci oraz subdziekan di Pietro zdołali jednak uzyskać od rządu włoskiego odpowiednie gwarancje, wobec czego zadecydowano, że konklawe odbędzie się na Watykanie.
Lista elektorów.
Na konklawe przybyło 61 z 64 kardynałów:
Trzydziestu ośmiu elektorów pochodziło z Włoch, ośmiu z Francji, pięciu z Austro-Węgier (w tym trzech Niemców; Węgier i Chorwat), czterech z Hiszpanii, dwóch z Wielkiej Brytanii, dwóch z Niemiec (w tym Polak Halka-Ledóchowski), po jednym z Belgii i z Portugalii. Czterech mianował jeszcze Grzegorz XVI, pozostali byli nominatami Piusa IX.
Nieobecni.
Trzech kardynałów, wszyscy z nominacji Piusa IX:
Kandydaci na papieża.
Po najdłuższym w historii, prawie 32-letnim pontyfikacie Piusa IX wszyscy kardynałowie opowiadali się za wyborem papieża w starszym wieku (co najmniej 65 lat), którego pontyfikat byłby znacznie krótszy, „przejściowy”. Po raz pierwszy od XVI wieku wśród kandydatów wymieniano także kardynałów spoza Italii (np. Brytyjczyka Manninga), większość elektorów opowiadała się jednak za zachowaniem dotychczasowej tradycji i wyborem któregoś z Włochów. Za głównych papabile uchodzili kardynałowie Bilio i Pecci. Ten pierwszy był konserwatystą i bliskim współpracownikiem zmarłego papieża, natomiast drugi uchodził za liberała. Większość kardynałów życzyła sobie papieża bardziej otwartego i elastycznego niż Pius IX.
Początek konklawe.
Konklawe rozpoczęło się 18 lutego z udziałem 59 elektorów. Kardynał Donnet przybył 19 lutego rano, a kardynał Cardoso tego samego dnia wieczorem, już po drugim głosowaniu. Co niezwykłe, po jego zakończeniu wyniki głosowań zostały podane do publicznej wiadomości. W dwóch pierwszych głosowaniach najwięcej głosów dostali:
a) 18 lutego wieczorem:
b) 19 lutego:
Wybór Leona XIII.
W porannym głosowaniu 20 lutego były następujące wyniki:
68-letni kardynał Pecci dostał zatem o 3 głosy więcej niż wymagane 2/3. Nowy papież przybrał imię Leona XIII na cześć Leona XII. Koronacja papieska odbyła się 3 marca 1878 w kaplicy Sykstyńskiej zamiast w bazylice św. Piotra bo antyklerykalny rząd obawiał się demonstracji na cześć papieża.

</doc>
<doc id="781407" url="https://pl.wikipedia.org/wiki?curid=781407" title="Danny Shittu">
Danny Shittu

Daniel „Danny” Olusola Shittu (ur. 2 września 1980 w Lagos) – nigeryjski piłkarz grający na pozycji środkowego obrońcy. Mierzy 191 cm, waży 94 kg.
Kariera klubowa.
Shittu urodził się w Lagos. W wieku 12 lat wyemigrował z rodzicami do Wielkiej Brytanii i tam państwo Shittu osiedli w Londynie. Shittu jako nastolatek trafił do małego piłkarskiego klubu szkolącego młodzież, o nazwie Carshalton Athletic, który był filią Charlton Athletic. W 1999 roku Shittu napisał prośbę do trenerów Charltonu o umożliwienie mu testów w tej drużynie i po ich pomyślnym przejściu został zawodnikiem „The Valleymen”. Trafił do zespołu Under-19 i zrobił na trenerze duże wrażenie i został przesunięty do zespołu rezerw, w którym rozegrał 11 meczów, z czego 8 w pełnym wymiarze czasowym. W sezonie 2000/2001 Shittu nie mógł przebić się do składu Charltonu i został wypożyczony do klubu Division Three, Blackpool FC. Zagrał tam 17 meczów i strzelił 2 gole. Blackpool zajęło 7. miejsce, ale dzięki fazie play-off awansowało do Division Two. Latem 2001 wrócił do Charltonu, ale okazało się, że nie ma tam dla niego miejsca w składzie.
W październiku 2001 Queens Park Rangers zapłaciło za Shittu 570 tysięcy funtów i Danny przeniósł się do niżej notowanego rywala zza miedzy. W debiucie z Peterborough United otrzymał czerwoną kartkę. Ogółem w Division Two zagrał w 27 meczach i strzelił 2 gole (w wygranym 3:2 meczu z Chesterfield FC oraz wygranym 3:2 z Notts County). W sezonie 2002/2003 Shittu zagrał w niemal wszystkich meczach QPR – 43 na 46 możliwych – i zdobył w nich 7 goli. QPR zajęło 4. pozycję, ale w play-off o Division One nie wypadło pomyślnie. Rok później londyński klub zajął już 2. miejsce i od razu awansował o klasę wyżej. Shittu przez dużą część sezonu leczył kontuzję, toteż wystąpił tylko w 20 meczach. W sezonie 2004/2005 Queens Park bez problemu utrzymało się w lidze i zajęło w niej 11. miejsce. Dobrze zaprezentował się również Shittu, który był filarem obrony tego klubu i zagrał on w 34 meczach zdobywając 4 gole. Sezon 2005/2006 był dla QPR gorszy od poprzedniego. Zespół dopiero w ostatnich kolejkach zapewnił sobie utrzymanie zajmując 21. pozycję tuż nad strefą spadkową. Shittu, na 46 ligowych kolejek, zagrał aż w 45 i do tego dołożył 4 bramki.
Latem 2006 będącym w wysokiej formie Shittu zainteresował się menedżer beniaminka Premiership, Watfordu, Adrian Boothroyd i 6 sierpnia za 1,6 miliona funtów Nigeryjczyk powędrował do drużyny „Kanarków”. W Premiership w barwach Watfordu Shittu zadebiutował 19 sierpnia w przegranym 1:2 wyjazdowym meczu 1. kolejki z Evertonem. Szybko stał się graczem podstawowego składu oraz ulubieńcem fanów, którzy już nawet wymyślili piosenkę stadionową o Dannym. Swojego pierwszego gola dla Watfordu Shittu zdobył 7 listopada 2006 w meczu Pucharu Anglii z Newcastle United. Padł wówczas wynik 2:2, a Newcastle ostatecznie wygrało ten mecz po rzutach karnych. W 2007 roku spadł z Watfordem do Championship.
6 sierpnia 2008 Shittu podpisał kontrakt z Boltonem Wanderers. W nowej drużynie zadebiutował 26 sierpnia w meczu Pucharu Ligi Angielskiej z Northampton. W lidze pierwszy występ zaliczył 30 sierpnia, kiedy to zagrał w meczu z West Bromwich Albion.
W październiku 2010 roku przeszedł do Millwall, gdzie spędził trzy miesiące, zaś 21 stycznia 2011 związał się półrocznym kontraktem z Queens Park Rangers. 13 sierpnia 2012 roku powrócił do Millwall, z którym podpisał roczny kontrakt.
Kariera reprezentacyjna.
W 2001 roku Shittu został powołany na towarzyski mecz z Libią, który miał się odbyć 7 kwietnia. Mecz został jednak odwołany, ale Shittu był zdziwiony, iż nie rozegrał żadnego oficjalnego meczu w barwach Charltonu, a trafił do pierwszej reprezentacji.
W reprezentacji Nigerii Shittu zadebiutował 26 marca 2002 w towarzyskim meczu z Paragwajem rozegranym w Londynie w ramach przygotowań do finałów MŚ 2002. W meczu tym padł wynik 1:1. Ostatecznie Shittu nie został powołany do 23-osobowej kadry na Mistrzostwa w Korei Południowej i Japonii.

</doc>
<doc id="781408" url="https://pl.wikipedia.org/wiki?curid=781408" title="Barry Unsworth">
Barry Unsworth

Barry Unsworth (ur. 10 sierpnia 1930 w Wingate, Anglia, zm. 5 czerwca 2012 w Perugii, Włochy) – angielski prozaik.
W 1951 ukończył studia na Uniwersytecie Manchesterskim. Był autorem wielu powieści historycznych. W 1992 został laureatem prestiżowej nagrody literackiej "The Booker Prize" za " Sacred Hunger". Książka Unswortha "Pascali's Island" ("Wyspa Pascalego") z 1980 roku doczekała się adaptacji filmowej. W 2003 powstał film "Misterium zbrodni" na podstawie powieści "Morality Play" ("Opowieść o czynach Złego Ducha") z 1995. W 2000 została wydana książka "After Hannibal" ("Śladami Hanibala").

</doc>
<doc id="781417" url="https://pl.wikipedia.org/wiki?curid=781417" title="AFC East">
AFC East

AFC East – Dywizja Wschodnia konferencji AFC ligi futbolu amerykańskiego, NFL.
Dywizja Wschodnia składa się z czterech zespołów: Buffalo Bills, Miami Dolphins, New England Patriots i New York Jets. Wszystkie z tych drużyn były wcześniej członkami American Football League.
Po połączeniu lig w roku 1970, w dywizji grał także zespół Baltimore Colts. Po przeniesieniu zespołu do Indianapolis (1984), Colts pozostali w dywizji do roku 2002, w którym – w wyniku zmian w konferencji – zostali umieszczeni w Dywizji Południowej.

</doc>
<doc id="781418" url="https://pl.wikipedia.org/wiki?curid=781418" title="Silnik R4">
Silnik R4



</doc>
<doc id="781419" url="https://pl.wikipedia.org/wiki?curid=781419" title="AFC North">
AFC North

AFC North - Dywizja Północna konferencji AFC ligi futbolu amerykańskiego, NFL.
Dywizja Północna została utworzona przed sezonem 2002, gdy ligę rozszerzono do 32 zespołów, zastępując Dywizję Centralną (AFC Central), istniejącą od roku 1970.
Obecnie dywizja składa się z czterech zespołów: Baltimore Ravens, Cincinnati Bengals, Cleveland Browns i Pittsburgh Steelers.
Wcześniej Dywizja Centralna złożona była z Browns, Bengals, Steelers oraz Houston Oilers (obecnie"Tennessee Titans"). W roku 1995 dołączyli Jacksonville Jaguars. Rok później, gdy w dywizji pojawili się Ravens, do Dywizji Południowej oddelegowano zespoły Jaguars i Titans.
W przeszłości komentator sportowy Chris Berman nadał dywizji przydomek "AFC Blackjack", gdy drużyny wchodzące w jej skład zaczęły stosować taktykę zdobycia 17 punktów i oparcia się na obronie w celu wygrania meczu.
Lata 70..
Mimo że Bengals wygrali pierwszy sezon Dywizji Centralnej (1970), to drużyna Steelers dominowała przez większość dekady, torując sobie czterokrotnie drogę do zwycięstwa w Super Bowl (IX, X, XIII i XIV).
Lata 80..
W roku 1980 Cleveland Browns przełamali ciąg sześciu mistrzostw dywizji z rzędu należących do Steelers, ale odpadli w fazie play-off przegrywając z Oakland Raiders. W tej dekadzie tylko Bengals byli w stanie reprezentować dywizję w Super Bowl. Jednakże w obu finałach, w których wystąpili (XVI i XXIII), przegrali z San Francisco 49ers.
Lata 90..
Steelers powrócili do dominacji w roku 1992, by przez sześć następnych lat wygrać dywizję aż pięć razy i dojść do Super Bowl XXX.
W roku 1993 Oilers uczestniczyli w jednej najsłynniejszych rozgrywek w historii fazy play-off w NFL. W meczu, nazwanym później "The Comeback" ("Powrót"), Oilers oddali 32-punktowe prowadzenie drużynie Buffalo Bills, by ostatecznie przegrać 38-41 w dogrywce. Była to największa różnica punktów, którą udało się odrobić, w historii NFL.
W roku 1995 Jacksonville Jaguars dołączyli do NFL i zostali ulokowani w Dywizji Centralnej. Była to pierwsza zmiana struktury dywizji od jej powstania. Dwa lata później sprawa zwieszenia Browns w NFL zmusiła ligę do utworzenia nowej franczyzy - Baltimore Ravens. Gdy w roku 1997 Oilers przenieśli się do Tennessee (a w roku 1999 zmienili nazwę na Titans), zespół pozostał w dywizji.
Struktura Dywizji Centralnej zmieniła się ponownie w 1999, gdy "reaktywowano" zespół Cleveland Browns. Przez trzy sezony (1999-2001) w dywizji grało 6 zespołów.
Po roku 2000.
W roku 2002 NFL przebudowano, dzieląc ligę na 8 dywizji po 4 zespoły każda, i przemianowując Dywizję Centralną na Dywizję Północną. Od tego czasu Steelers i Ravens wygrali grupę po dwa razy, zaś Bengals - raz.

</doc>
<doc id="781420" url="https://pl.wikipedia.org/wiki?curid=781420" title="AFC Central">
AFC Central



</doc>
<doc id="781423" url="https://pl.wikipedia.org/wiki?curid=781423" title="AFC South">
AFC South

AFC South - Dywizja Południowa konferencji AFC ligi futbolu amerykańskiego, NFL.
Dywizja Południowa została utworzona przed sezonem 2002, gdy ligę NFL rozszerzono do 32 drużyn.
Obecnie składa się z czterech zespołów: Houston Texans, Indianapolis Colts, Jacksonville Jaguars i Tennessee Titans.
Przed powstaniem dywizji drużyna Texans nie istniała, Colts grali w Dywizji Wschodniej, zaś Jaguars i Titans należeli do ówczesnej Dywizji Centralnej.

</doc>
<doc id="781424" url="https://pl.wikipedia.org/wiki?curid=781424" title="AFC West">
AFC West

AFC West - Dywizja Zachodnia konferencji AFC ligi futbolu amerykańskiego, NFL.
Dywizja Zachodnia powstała po połączeniu lig w roku 1970, a w jej skład weszły cztery drużyny, które były wcześniej członkami American Football League: Denver Broncos, Kansas City Chiefs, Oakland Raiders i San Diego Chargers. Żadna z czterech drużyn nigdy nie opuściła dywizji - nawet wtedy, gdy Raiders w latach 1982-1994 przenieśli się do Los Angeles.
Gdy w roku 1976 do ligi dołączyły zespoły Seattle Seahawks i Tampa Bay Buccaneers, zostały dodane do Dywizji Zachodnich konferencji - odpowiednio - NFC i AFC. Po roku Buccaneers przeszli do Dywizji Centralnej NFC, zaś Seattle przeniesiono do Dywizji Zachodniej AFC. Seahawks zostali tu do roku 2002, w którym ponownie trafili do Dywizji Zachodniej NFC.
Komentator sportowy Chris Berman często nazywał dywizję "AFC Smythe" z powodu jej geograficznego podobieństwa do hokejowej dywizji "Smythe Division" (obecnie "Dywizja Pacyficzna" NHL).

</doc>
<doc id="781426" url="https://pl.wikipedia.org/wiki?curid=781426" title="Aspinwall (Iowa)">
Aspinwall (Iowa)

Aspinwall – miasto w stanie Iowa, w hrabstwie Crawford. W 2000 roku liczyło 58 mieszkańców.

</doc>
<doc id="781429" url="https://pl.wikipedia.org/wiki?curid=781429" title="Udo Lattek">
Udo Lattek

Udo Lattek (ur. 16 stycznia 1935 we wsi Boże, wówczas Bosemb, zm. 31 stycznia 2015 w Kolonii) – niemiecki piłkarz i trener. Obok Ottmara Hitzfelda najbardziej utytułowany trener w Niemczech.
Kariera piłkarska.
Był pomocnikiem. Rozpoczynał karierę w SSV Marienheide, by następnie grać w Bayerze 04 Leverkusen oraz VfR Wipperfürth. Kończył karierę piłkarską w VfL Osnabrück, gdzie w 70 meczach strzelił 34 bramki. W tym samym czasie kończył studia pedagogiczne w Münster. Od 1958 do 1959 uczył w renomowanym gimnazjum w Wipperfürth.
Kariera trenerska.
Wiosną 1965 roku dostał propozycję z niemieckiego związku piłki nożnej. Miał trenować młodzieżowe drużyny Niemiec i być asystentem Helmuta Schöna w pierwszej kadrze. Pracował tam przez 5 lat, by przenieść się 14 marca 1970 roku do Bayernu Monachium. W klubie z Bawarii spędził kolejne 5 lat, w czasie których zespół Bayernu stał się najsilniejszym klubem w Europie. Począwszy od 1970 roku Bayern z Udo Lattkiem jako trenerem zdobył 3 tytuły mistrza Niemiec (1972, 1973, 1974), Puchar Niemiec (1971 oraz wygrał Puchar Europejskich Mistrzów Krajowych, czyli poprzednik Ligi Mistrzów). W sezonie 1974/75 Bayern zajmował dopiero 14 pozycję w tabeli i uwielbianego przez kibiców Udo Lattka zastąpił Dettmar Cramer. Po półrocznej przerwie Udo przeszedł do zespołu, który wydarł Bayernowi prymat mistrza kraju – Borussii Mönchengladbach. Zastąpił w tym klubie innego wielkiego trenera, jedynego który w okresie 1972–1977 zdołał mu odebrać tytuł mistrza Niemiec, czyli Hennesa Weisweilera. Z Borussią zdobył kolejne 2 tytuły mistrzowskie (1976, 1977), dotarł do finału Pucharu Europejskich Mistrzów Krajowych i zdobył Puchar UEFA. Po tym paśmie sukcesów odszedł w 1979 roku do innego klubu z Westfalii – Borussii Dortmund. Mając pod wodzą takich piłkarzy jak Manfred Burgsmüller czy Eike Immel zajął z BVB najpierw 6 a później 7. miejsce w lidze i odszedł do katalońskiego giganta FC Barcelony. W lidze hiszpańskiej Lattkowi nie powiodło się, jednakże i tak zdołał wygrać z Barceloną Puchar Zdobywców Pucharów w 1982. Tym samym jako jedyny trener obok Giovanniego Trapattoniego zdobył wszystkie trzy najważniejsze europejskie trofea. Po hiszpańskiej przygodzie powrócił do Bayernu, gdzie pracował przez kolejne 4 sezony. Znów powtórzył sukcesy – 2 puchary Niemiec, finał Pucharu Europejskich Mistrzów Krajowych, 3 tytuły mistrza Niemiec. Później był dyrektorem sportowym 1. FC Köln, lecz 3 września 1991 zrezygnował z tej funkcji. Powrócił na krótko na posadę trenera Schalke Gelsenkirchen, jednak po półrocznej pracy wycofał się z pracy trenerskiej. Ostatni raz zasiadał na ławce trenerskiej w kwietniu i maju 2000 roku, gdy uratował Borussię Dortmund przed spadkiem przejmując ją na 4 kolejki przed końcem sezonu.
Po zakończeniu kariery trenerskiej został ekspertem w telewizji DSF.
Sukcesy.
Liga Mistrzów:
Puchar UEFA:
Puchar Zdobywców Pucharów:
Puchar Niemiec:
Bundesliga:

</doc>
<doc id="781437" url="https://pl.wikipedia.org/wiki?curid=781437" title="Ibrahim Aoudou">
Ibrahim Aoudou

Ibrahim Aoudou (ur. 23 sierpnia 1955) – kameruński piłkarz, występował na pozycji obrońcy.
Życiorys.
Karierę rozpoczynał w Canonie Jaunde. Zdobył z tym klubem Puchar Afrykańskiej Ligi Mistrzów w 1978 i 1980 roku, a także Mistrzostwo Kraju w 1979 i 1980 roku. Następnie przeniósł się do Francji, by reprezentować barwy AS Cannes. Karierę zakończył w sezonie 1985/1986 w Besançon RC. W pożegnalnym sezonie rozegrał 22 mecze.
Ma za sobą występy na Mistrzostwach Świata 1982, na których rozegrał wszystkie 3 mecze, a w spotkaniu z Polską został ukarany żółtą kartką. Brał udział w pierwszym wygranym przez "Nieposkromione Lwy" Pucharze Narodów Afryki w 1984 roku. Zaliczył również udział w kolejnym PNA, 1986, na którym Kamerun zajął 2. miejsce, przegrywając w finale z Egiptem, 4:5, po serii rzutów karnych.

</doc>
<doc id="781442" url="https://pl.wikipedia.org/wiki?curid=781442" title="Henryk Jagodziński (wioślarz)">
Henryk Jagodziński (wioślarz)

Henryk Teofil Jagodziński (ur. 25 listopada 1925 w Grodźcu k. Będzina, zm. 6 stycznia 2002 w Warszawie) – polski wioślarz, dwukrotny olimpijczyk.
Podczas Igrzysk Olimpijskich 1952 startował w czwórkach bez sternika (ze Zbigniewem Schwarzerem, Edwardem Schwarzerem i Zbigniewem Żarnowieckim). Polska osada dotarła do finału zajmując piąte miejsce. Cztery lata później w Melbourne 1956 Jagodziński wystąpił w dwójkach ze sternikiem (ze Zbigniewem Schwarzerem i sternikiem Bertoldem Mainką), zajmując w finale czwarte miejsce. 
Był brązowym medalistą Mistrzostw Europy w 1957 w Duisburgu w dwójkach ze sternikiem (ze z Schwarzerem i Mainką). W tym samym składzie polska osada zajęła 4. miejsce na ME w Gandawie w 1955 i piąte w Bled w 1956.
Osiemnaście razy zdobywał mistrzostwo Polski. Był zawodnikiem AZS Wrocław.
Był inżynierem budownictwa, dyrektorem Departamentu Budownictwa Przemysłowego Ministerstwa Budownictwa. Przez kilka lat pracował w Nigerii przy budowie nowej stolicy Abudży.
Żonaty z Barbarą Lipczyńską, z którą miał troje dzieci - Ewę, Tomasza i Włodzisława, a następnie z dr Krystyną Burhard-Jagodzińską.

</doc>
<doc id="781449" url="https://pl.wikipedia.org/wiki?curid=781449" title="NFC">
NFC



</doc>
<doc id="781461" url="https://pl.wikipedia.org/wiki?curid=781461" title="Come what(ever) may">
Come what(ever) may



</doc>
<doc id="781462" url="https://pl.wikipedia.org/wiki?curid=781462" title="AFC">
AFC

AFC to skrót oznaczający:
AFC – skrót odnoszący się do klubów piłkarskich:

</doc>
<doc id="781463" url="https://pl.wikipedia.org/wiki?curid=781463" title="Organizacje kombatanckie">
Organizacje kombatanckie



</doc>
<doc id="781465" url="https://pl.wikipedia.org/wiki?curid=781465" title="Dijkstra">
Dijkstra



</doc>
<doc id="781467" url="https://pl.wikipedia.org/wiki?curid=781467" title="Robert Moskwa">
Robert Moskwa

Robert Moskwa (ur. 13 listopada 1965 we Wrocławiu) – polski aktor filmowy i teatralny, karateka. 
Życiorys.
W 1991 ukończył studia aktorskie w Państwowej Wyższej Szkole Teatralnej we Wrocławiu. Wcześniej przez trzy lata studiował filologię polską na Uniwersytecie Szczecińskim.
Jest współzałożycielem i dyrektorem wrocławskiego Teatru K2. Występował we Francji, grając w teatrze "Terre de Scene Int". Jest zawodnikiem piłkarskiej Reprezentacji Artystów Polskich (RAP). Od siedemnastego roku życia trenuje karate, ma czarny pas Federacji Karate Shotokan oraz Fudokan.
Uczestniczył w pierwszej i szóstej edycji programu rozrywkowego telewizji Polsat "Jak oni śpiewają" oraz w drugiej edycji programu TVP2 "Gwiazdy tańczą na lodzie".
Życie prywatne.
Ma siostrę, Monikę.
Dwukrotnie żonaty. Z pierwszą żoną ma córkę Paulinę. Jego drugą żoną była Patrycja Cieślak, z którą ma córkę Nadię (ur. 30 stycznia 2017). W 2018 para ogłosiła rozstanie.

</doc>
<doc id="781470" url="https://pl.wikipedia.org/wiki?curid=781470" title="John Fedorowicz">
John Fedorowicz

John Peter Fedorowicz (ur. 27 września 1958 w Nowym Jorku) – amerykański szachista, arcymistrz od 1986 roku.
Kariera szachowa.
Szachami zainteresował się w wieku nastoletnim, zainspirowany rozegranym w roku 1972 meczem o mistrzostwo świata pomiędzy Borysem Spasskim i Bobby Fischerem. W niedługim czasie awansował do czołówki amerykańskich juniorów, dwukrotnie zdobywając (w latach 1977 i 1978) tytuły mistrza kraju. W 1980 zwyciężył (wraz z Florinem Gheorghiu) w turnieju "US Open". W 1984 podzielił III miejsce w mistrzostwach Stanów Zjednoczonych, na przełomie 1984/85 podzielił II miejsce w Hastings, zaś w 1986 był II w Dortmundzie. W tym samym roku wystąpił w narodowym zespole na olimpiadzie w Dubaju, zdobywając na IV szachownicy 8 pkt w 10 partiach i walnie przyczyniając się zdobycia przez drużynę brązowego medalu&lt;. W 1987 triumfował w Cannes oraz Sesimbrze. W 1989 zwyciężył w otwartym turnieju w Nowym Jorku oraz wystąpił w Lucernie na drużynowych mistrzostwach świata. Rok później zajął I miejsce w Wijk aan Zee oraz po raz drugi wystąpił w składzie drużyny amerykańskiej, która na olimpiadzie w Nowym Sadzie zdobyła srebrny medal (ponownie był najlepszym zawodnikiem zespołu, zdobywając 6 pkt w 9 partiach). W roku 2003 podzielił II miejsce w mistrzostwach Stanów Zjednoczonych, rozegranych w Seattle.
Najwyższy ranking w karierze osiągnął 1 stycznia 1999, z wynikiem 2574 punktów zajmował wówczas 12. miejsce wśród amerykańskich szachistów.
W 1996 był sekundantem Gaty Kamskiego w trakcie jego meczu o mistrzostwo świata z Anatolijem Karpowem. Rok później należał do zespołu, który przygotował bibliotekę debiutową dla Deep Blue w meczu przeciwko Garriemu Kasparowowi.

</doc>
<doc id="781475" url="https://pl.wikipedia.org/wiki?curid=781475" title="Trzy Rzeki">
Trzy Rzeki

Trzy Rzeki (dodatkowa nazwa w j. kaszub. Trzë Rzéczi) – część wsi Rąb w Polsce, położona w województwie pomorskim, w powiecie kartuskim, w gminie Przodkowo.
W latach 1975–1998 Trzy Rzeki administracyjnie należały do województwa gdańskiego.
Okolice Trzech Rzek są miejscem źródłowym Supiny.
Na terenie Trzech Rzek znajduje się stanowisko archeologiczne, datowane na wczesną epokę żelaza, wpisane do rejestru zabytków województwa Pomorskiego.

</doc>
<doc id="781477" url="https://pl.wikipedia.org/wiki?curid=781477" title="Spółgłoska nosowa dziąsłowa dźwięczna">
Spółgłoska nosowa dziąsłowa dźwięczna

Spółgłoska nosowa dziąsłowa – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: [].
Artykulacja.
Opis.
W czasie artykulacji podstawowego wariantu []:
Warianty.
Głoska ta może być wymawiana z udziałem zębów zamiast dziąseł – powstaje wtedy dźwięk: .
Ponadto spółgłoska ta może występować w różnych wariantach:
Przykłady.
Przykłady w wybranych językach:

</doc>
<doc id="781478" url="https://pl.wikipedia.org/wiki?curid=781478" title="Stanisława Kopiec">
Stanisława Kopiec

Stanisława Kopiec (ur. 27 marca 1953 w Lubeni, zm. 2 marca 2012 w Rzeszowie) – polska poetka.
Debiutowała w 1967 r. w „Zielonym Sztandarze”. Jej wiersze publikowane były w prasie ogólnopolskiej i regionalnej, także w licznych almanachach i antologiach. Laureatka prestiżowych literackich nagród i wyróżnień. Prowadziła indywidualne gospodarstwo rolne, zajmowała się rodziną i wychowywaniem dzieci. O poezji Stanisławy Kopiec polski poeta Tadeusz Nowak powiedział: "Jej wiersze czyta się tak, jakby się wyrosło ze żniwnego pola i sięgnęło po garnuszek źródlanej wody". Była członkiem Związku Literatów Polskich.

</doc>
<doc id="781479" url="https://pl.wikipedia.org/wiki?curid=781479" title="Zbigniew Nowak (bioenergoterapeuta)">
Zbigniew Nowak (bioenergoterapeuta)

Zbyszek Nowak, właściwie Marian Zbigniew Nowak (ur. 26 sierpnia 1945 w Łodzi) – polski bioenergoterapeuta, osobowość telewizyjna, wydawca mediów związanych z medycyną niekonwencjonalną, przedsiębiorca. Jest członkiem Cechu Radiestetów i Bioenergoterapeutów w Katowicach i członkiem Polskiego Cechu Bioenergoterapeutów w Warszawie. Posiada dyplom Mistrza Bioenergoterapii i dyplom Mistrza Naturopaty.
Życiorys.
W latach 60. XX wieku ukończył Technikum Przemysłu Drzewnego w Bydgoszczy. Pełnił funkcję sekretarza Stowarzyszenia Inżynierów i Techników Leśnictwa i Drzewnictwa. W 1966 rozpoczął studia na Wydziale Technologii Drewna SGGW i rozpoczął pracę w P.P. „Desa – dzieła sztuki i antyki”. W latach 1968–1985 prowadził własne przedsiębiorstwa: zakład przeróbki włókien, ogrodnictwo szklarniowe, wytwórnię galanterii drzewnej i dewocjonaliów.
W latach 80. XX wieku zajął się zawodowo energoterapią.
W 1984 założył Towarzystwo Przyjaźni Polsko-Kuwejckiej i w latach 1985–86 udzielał pomocy energoterapeutycznej w Kuwejcie i Katarze. W uznaniu zasług został uhonorowany przez Burmistrza Miasta Doha Medalem City of Doha – honorowe obywatelstwo miasta za uzdrowienie dziesiątków obywateli państwa Katar.
W 1991 powstała firma Marian Zbigniew Nowak firma SUN dla prowadzenia działalności w zakresie usług bioenergoterapeutycznych. Jest to działalność paramedyczna mająca na celu wspomaganie leczenia tradycyjnego. Spotkania indywidualne i grupowe odbywają się w Podkowie Leśnej oraz w kilku innych miastach Polski.
W 1988 rozpropagował formułę trzech gestów służącą do przekazu energetycznego oraz metodę energetyzacji wody.
W 2000 ogłosił program Tryb Intensywnej Opieki Przez Zdjęcie – TIOPZ służący kontaktowi na odległość.
Jest mistrzem pszczelarskim, mistrzem produkcji ogrodniczej. Posiada patent kapitana żeglugi wielkiej.
Od wielu lat zaangażowany jest w działalność społeczno-charytatywną. Był jednym z budowniczych Przychodni Zdrowia oraz Klubu Kombatanta w Podkowie Leśnej.
W latach 90. XX wieku prowadził program "Ręce, które leczą" na antenie telewizji Polsat, potem TV4. Obecnie program o tej samej nazwie prowadzi w Superstacji.
W latach 1997–2000 wydawał pismo o zdrowiu „Świat to Apteka”.
Był biegłym sądowym Sądu Okręgowego w Warszawie w latach 2006–2012.
Od października 1996 do listopada 1997 opublikował w Kurierze Polskim ponad sto felietonów pod zbiorowym tytułem „Ręce, które leczą”.
Od sierpnia 2015 publikuje felietony w „Gazecie Wieczór Pomorze” (poprzednio „Twój wieczór”).
Otrzymał Srebrny Krzyż Zasługi, Medal „Za zasługi dla obronności kraju”, Zasłużony dla Miasta Warszawy, Zasłużony dla Służby Zdrowia.
Autor książek: "Kurierem z Podkowy", "Ocean czasu" i "Ręce które leczą", "Jesteśmy energią", "Nowak – takie są fakty", "Ambasada Pana Boga – zapis ocalenia".

</doc>
<doc id="781480" url="https://pl.wikipedia.org/wiki?curid=781480" title="Zbyszek Nowak">
Zbyszek Nowak



</doc>
<doc id="781486" url="https://pl.wikipedia.org/wiki?curid=781486" title="Spółgłoska nosowa zębowa">
Spółgłoska nosowa zębowa

Spółgłoska nosowa zębowa – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczanej symbolem: [].
Artykulacja.
Opis.
W czasie artykulacji podstawowego wariantu []:
Warianty.
Opisanej powyżej artykulacji może towarzyszyć dodatkowo:

</doc>
<doc id="781487" url="https://pl.wikipedia.org/wiki?curid=781487" title="Thích Quảng Ðức">
Thích Quảng Ðức

 , właśc. Lâm Văn Tức (ur. 1897 w Hội Khánh , zm. 11 czerwca 1963 w Sajgonie) – buddyjski mnich mahajany, który dokonał aktu samospalenia w proteście przeciwko dyktaturze i prześladowaniom buddyzmu w Wietnamie Południowym przez rząd katolickiego prezydenta Ngô Đình Diệma.
Życiorys.
Urodził się w Hội Khánh w prowincji Khánh Hòa w centralnej części Wietnamu jako Lâm Văn Tức. Miał sześcioro rodzeństwa. Jako siedmiolatek wstąpił do klasztoru mahajany, w wieku dwudziestu lat został mnichem i przyjął imię Thích Quảng Ðức. W 1932 roku zajął się nadzorowaniem budowy świątyni, pod jego kierownictwem łącznie powstało 31 obiektów sakralnych. Pracował także jako nauczyciel. W 1943 roku zamieszkał w Sajgonie, gdzie pełnił funkcję przewodniczącego komisji ds. obrzędów ceremonialnych. Stał się jednym z czołowych przedstawicieli buddyzmu w Wietnamie. Później zamieszkał w buddyjskim klasztorze w Huế. 
Okoliczności śmierci.
Na początku lat 60. w Wietnamie Południowym katolicki prezydent Ngô Đình Diệm prześladował buddyzm, którego wyznawcy stanowili 70% społeczeństwa. Diệm zakazał publicznego obchodzenia świąt buddyjskich, jednak 8 maja 1963 roku w Hue celebrowano urodziny Buddy. Demonstracja została stłumiona przez siły rządowe, zginęło dziewięć osób, w tym dwoje dzieci. Prezydent nie przyznał się do użycia siły wobec obywateli, co podsyciło falę protestów w całym kraju. 
10 czerwca 1963 roku współpracownicy Thích Quảng Ðứca poinformowali w prywatnej korespondencji dziennikarzy z amerykańskiej agencji prasowej, że nazajutrz przed budynkiem ambasady Kambodży dojdzie do jakiegoś ważnego wydarzenia. Ze względu na zmęczenie opinii publicznej tematem protestu buddystów, tylko nieliczni dziennikarze pojawili się na miejscu.
11 czerwca 1963 roku około godziny 10.00 rozpoczął się marsz buddystów, na którego czele jechał niebieski sedan marki Austin Westminster (model A95). Demonstranci mieli ze sobą transparenty w językach angielskim i wietnamskim. Na skrzyżowaniu z samochodu wysiadł Thích Quảng Ðức w towarzystwie dwóch innych mnichów. Jeden z nich podłożył mu poduszkę, na której ten usiadł w pozycji kwiatu lotosu. Drugi - wylał na niego benzynę z pięciolitrowego kanistra. Następnie Ðức odmówił mantrę, której w buddyzmie używa się do uspokojenia myśli, po czym podpalił się zapałką. Ciało buddysty paliło się dziesięć minut, a później osunęło się na ziemię. W międzyczasie jeden z mnichów wypowiadał do mikrofonu hasła: "Buddyjski mnich spalił się na śmierć! Buddyjski mnich stał się męczennikiem!" w języku angielskim oraz wietnamskim.
Zdarzenie widziały dziesiątki ludzi, między innymi David Halberstram, dziennikarz "The New York Times", który napisał:
Wydarzenie zostało udokumentowane przez Malcolma Browne:
Ciało Thích Quảng Ðứca zostało skremowane. Wyjątkiem było jego serce, które stało się relikwią. Samochód, którym przyjechał do Sajgonu jest przechowywany jako pamiątka w klasztorze w Huế.
Reakcja władz.
Prezydent uznał śmierć Thích Quảng Ðứca za spisek ze strony Kambodży i USA. Pojawiły się zarzuty, że Browne odurzył mnicha i nakłonił go do samobójstwa, w celu napisania atrakcyjnego artykułu. 
Trần Lệ Xuân, żona brata prezydenta, powiedziała w telewizji: "Człowiek powinien zaklaskać w obie dłonie patrząc na widowisko, jakie zgotował nam smażący się żywcem mnich".
Historia Thích Quảng Ðứca była wykorzystywana przez komunistyczną propagandę, która interpretowała ją jako protest przeciwko imperializmowi.
Reakcje społeczeństwa.
Mahajana uznaje Thích Quảng Ðứca jako bódhisattvu, czyli takiego, który jest w stanie osiągnąć duchowe przebudzenie, chociaż wielu buddystów nie zgadza się z tym stwierdzeniem, gdyż akt samospalenia jest niezgodny z nauką tej religii.
Zdjęcie palącego się mnicha wykonane przez Malcolma W. Browne'a zostało wyróżnione nagrodą World Press Photo za rok 1963. W 1964 roku otrzymał on również Nagrodę Pulitzera.
W 1992 amerykański zespół rockowy Rage Against the Machine umieścił zdjęcie palącego się Thích Quảng Ðứca na okładce swego debiutanckiego albumu. To samo zdjęcie zostało już wcześniej, w 1989 umieszczone na okładce albumu Faces, Forums &amp; Illusions kanadyjskiej grupy Delerium.
Jedna z ulic w Ho Chi Minh nosi imię Thích Quảng Ðứca.

</doc>
<doc id="781488" url="https://pl.wikipedia.org/wiki?curid=781488" title="Thich Quang Duc">
Thich Quang Duc



</doc>
<doc id="781490" url="https://pl.wikipedia.org/wiki?curid=781490" title="Olli-Matti Multamäki">
Olli-Matti Multamäki

Olli-Matti Multamäki (ur. 18 kwietnia 1948 w Iitti, zm. 7 stycznia 2007 w Helsinkach), wojskowy fiński, generał, dowódca Armii Fińskiej.
Ukończył fińskie uczelnie wojskowe (Kadettikoulu, korpus kadetów w 1971 i Sotakorkeakoulu, uniwersytet obrony w 1985), a także National Defense University w USA. W latach 1988-1989 służył w misji wojskowej Narodów Zjednoczonych w Afganistanie i Pakistanie. W 2002 był szefem delegacji fińskiej przy United States Central Command w Tampa w ramach wojny z terroryzmem. W 2003 ponownie znalazł się w Afganistanie, w charakterze doradcy ds. wojskowych Lakhdara Brahimiego, szefa misji Narodów Zjednoczonych. W 2004 pracował jako zastępca szefa delegacji wojskowej Finlandii przy NATO i Unii Europejskiej.
W latach 1997-2000 dowodził brygadą Pori ("Porin Prikaati"). 1 sierpnia 2004 został mianowany dowódcą Armii Fińskiej. Krótko przed zakończeniem służby w grudniu 2006 awansowany na generała porucznika (odpowiednik polskiego generała dywizji), 1 stycznia 2007 został zastąpiony na czele armii przez generała Ilkkę Asparę. Kilka dni później zmarł po krótkiej chorobie.

</doc>
<doc id="781492" url="https://pl.wikipedia.org/wiki?curid=781492" title="Lâm Văn Tức">
Lâm Văn Tức



</doc>
<doc id="781493" url="https://pl.wikipedia.org/wiki?curid=781493" title="Milk and Honey (album)">
Milk and Honey (album)

Milk and Honey – album muzyczny wydany w 1984 roku zawierający utwory Johna Lennona i Yoko Ono. Jest to pierwsza płyta zawierająca niepublikowane utwory Lennona wydana po jego śmierci. Materiał zawarty na krążku został nagrany w ostatnich miesiącach życia artysty (w trakcie trwania sesji do "Double Fantasy" oraz bezpośrednio po nich).
Historia.
Płyta została oparta na podobnym pomyśle, co "Double Fantasy", czyli miała stanowić rodzaj dialogu. Projekt nowego albumu pojawił się jeszcze przed śmiercią Lennona, lecz to tragiczne wydarzenie spowodowało, że Yoko nie była w stanie go dokończyć. Dopiero w 1983 roku nagrano jej brakujące utwory, które w odróżnieniu od dość niedbałych nagrań Lennona dokonanych na próbach, są nowoczesne i nastawione na komercyjny odbiór. Zdjęcie umieszczone na okładce płyty zostało wykonane podczas tej samej sesji, co zdjęcie na okładce "Double Fantasy".
Sukces na listach przebojów.
Album odniósł spory sukces, plasując się na trzecim miejscu brytyjskich list przebojów, oraz jedenastym w USA (gdzie płyta otrzymała status złotej). Także single z tej płyty okazały się hitami - "Nobody Told Me", "I'm Stepping Out" oraz "Borrowed Time" osiągnęły miejsca w pierwszej dziesiątce najlepiej sprzedających się singli na świecie.
W roku 2001 Yoko Ono nadzorowała prace nad reedycją płyty. Album został zremiksowany i zremasterowany, a także dodano do niego trzy bonusowe utwory, oraz 22 minutowy wycinek z ostatniego wywiadu, jakiego udzielił John Lennon w swoim życiu (późnym popołudniem 8 grudnia 1980 roku).

</doc>
<doc id="781495" url="https://pl.wikipedia.org/wiki?curid=781495" title="Stanisław Chełchowski">
Stanisław Chełchowski

Stanisław Kostka Anastazy Chełchowski (ur. 27 lutego 1866 w Chojnowie, zm. 23 marca 1907 w Ciechanowie) – działacz społeczny, oświatowy, gospodarczy i polityczny, rolnik, przyrodnik (mykolog) i etnograf, właściciel majątków Chojnowo i Miłoszewiec Kmiecy.
Rodzina.
Stanisław Chełchowski był synem Teodora Chełchowskiego h. Lubicz, właściciela majątku Chojnowo i Julii z Obrębskich. Rodzeństwo: Maria Śniechowska, Teodora Rouppertowa, Kazimierz i Jadwiga Milewska.
Żonaty z Jadwigą Jaworowską z Unikowa (ślub odbył się w 1891), miał czworo dzieci: Zbigniewa (1894-1917), zmarłego tragicznie w Rosji, Halinę Jadwigę Bojanowską z Lipy (1895-1937), Kazimierza (1899-1954), który odziedziczył Chojnowo i Danutę Żelechowską (1902-1983), która odziedziczyła Miłoszewiec Kmiecy.
Edukacja.
Uczył się w Mławie w szkole A. L. Pigłowskiego, następnie w Warszawie, gdzie ukończył IV gimnazjum (1883) i w 1887 (ze złotym medalem) Wydział Fizyko-Przyrodniczy Cesarskiego Uniwersytetu Warszawskiego.
Praca naukowa.
Chełchowski już w wieku 14 lat rozpoczął współpracę z redakcją Słownika Geograficznego Królestwa Polskiego, opracowując kilka haseł. W latach następnych badał stosunki etnograficzne Mazowsza Płockiego, szczególnie jego części północnej i Kurpiów. W "Wiśle" zamieścił m.in. "Materiały do etnografii ludu z okolic Przasnysza" (1888) oraz "Stosunki etnograficzne w powiecie przasnyskim" (1893, na podstawie własnej pracy "Stosunki etnograficzne w guberni płockiej" ogłoszonej w "Kalendarzu Płockim" na rok 1891). Najważniejszą pracą etnograficzną Chełchowskiego są "Powieści i opowiadania ludowe z okolic Przasnysza", zebrane w osobnym wydawnictwie biblioteki "Wisły" jako tomy V i VI (1889-90). Zawierają one 86 bajek spisanych w gwarze, z zachowaniem odrębności poszczególnych bajarzy i są wysoko cenione także przez współczesnych badaczy folkloru polskiego.
Chełchowski był autorem kilku broszur popularyzujących wiedzę rolniczą (m.in. "O uprawie owsa dla użytku gospodarzy rolnych" 1898, "Nasze wzorowe gospodarstwa włościańskie", 1899, "Rolnictwo w organizacji samorządu", 1906) oraz szeregu artykułów zamieszczonych w "Gazecie Rolniczej" (także jako jej wydawca), "Gazecie Cukrowniczej" czy "Encyklopedii Rolniczej". Był też w komitecie redakcyjnym "Roczników Nauk Rolniczych".
Duże uznanie zyskał jako botanik i mykolog. Prace z tej dziedziny publikował w "Wiadomościach Uniwersyteckich", "Pamiętniku Fizyograficznym" i we "Wszechświecie". Odkrył kilka gatunków grzybów, był autorem pierwszego w Polsce atlasu grzybów oraz bibliografii prac florystycznych i mykologicznych. Kilka rękopisów prac Chełchowskiego zaginęło w czasie powstania warszawskiego.
Działalność społeczna.
Po śmierci ojca w 1891 objął prowadzenie majątku (o pow. ok. 430 ha). Od 1900 kierował pracami sekcji rolnej przy Muzeum Przemysłu i Rolnictwa w Warszawie. Był członkiem Ligi Narodowej. Działacz Macierzy Szkolnej, inicjator zorganizowanego w 1906 r. Wydziału Rolniczego przy Towarzystwie Kursów Naukowych w Warszawie, stanowiącego zaczątek późniejszej SGGW. Został następnie członkiem Rady Naukowej Wydziału. Organizator kółek rolniczych i krzewiciel wiedzy rolniczej wśród ziemian i włościan, m.in. przez pokazy hodowlane, wystawy i konkursy oraz zakładając w Miłoszewcu (1899) rolniczą stację doświadczalną, jedną z pierwszych w kraju. Brał aktywny udział w zorganizowaniu Towarzystw Wzajemnych Ubezpieczeń od ognia – „Snop” i gradobicia – „Ceres”, Towarzystwa Mleczarskiego i Towarzystwa Melioracyjnego. W l. 1901-1905 pierwszy prezes Towarzystwa Rolniczego Płockiego. W Ciechanowie w 1904 zorganizował Towarzystwo Kredytowe Ziemskie. Współzałożyciel i pierwszy prezes Centralnego Towarzystwa Rolniczego w Królestwie Polskim (wybrany kilka dni przed śmiercią w marcu 1907).
Działalność polityczna.
Z czasów studiów uniwersyteckich datuje się znajomość Chełchowskiego z Romanem Dmowskim, który spędzał wakacje w Chojnowie. W późniejszym czasie Chełchowski stał się aktywnym działaczem Ligi Narodowej i Narodowej Demokracji, współpracownikiem "Głosu". Był też posłem z guberni płockiej do I Dumy Rosyjskiej w Petersburgu.
Stanisław Chełchowski zmarł w drodze do Płocka, na zebranie Towarzystwa Rolniczego. Pochowany został w grobie rodzinnym we wsi Czernice Borowe. Grób znajduje się pod opieką Towarzystwa Miłośników Ziemi Ciechanowskiej i Towarzystwa Przyjaciół Ziemi Przasnyskiej.

</doc>
<doc id="781496" url="https://pl.wikipedia.org/wiki?curid=781496" title="Konkurs Piosenki Eurowizji 1996">
Konkurs Piosenki Eurowizji 1996

41. Konkurs Piosenki Eurowizji został zorganizowany 18 maja 1996 w Oslo Spektrum w Oslo przez norweskiego nadawcę publicznego Norsk Rikskringkasting (NRK), dzięki zwycięstwu reprezentantów Norwegii, zespołu Secret Garden podczas konkursu w 1995 roku.
Konkurs prowadzili Ingvild Bryn i lider zespołu A-HA Morten Harket, a zwyciężczynią została reprezentantka Irlandii – Eimear Quinn z utworem „The Voice” autorstwa Brendana Grahama, za który zdobyła 162 punkty.
Przebieg konkursu.
Konkurs w 1996 roku zawierał dwie innowacje, które nie były kontynuowane w kolejnych latach. Każdy reprezentant otrzymał pozdrowienia wideo, nagrane przez lidera politycznego lub urzędnika wyższej rangi z danego kraju. Oprócz tego, podczas drugiej części koncertu, podczas którego ogłaszano wyniki z poszczególnych krajów, wykorzystano technologię "blue screen".
Lista polityków składająca życzenia.
W 1996 roku każdy reprezentant otrzymał życzenia w języku rodzimym od polityka swojego kraju. Życzenia pokazane zostały po pocztówkach, tuż przed występem.
Kraje uczestniczące.
Z powodu wprowadzenia nowych zasad kwalifikacji do finału, mówiące o niedopuszczeniu do udziału krajów, które zajęły słabe miejsca w poprzednich konkursach, z występu w stawce finałowej imprezy w 1996 roku musieli zrezygnować nadawcy z Danii, Izraela, Niemiec, Rosji i Węgier. Po rocznej przerwie do udziału powróciły natomiast Estonia, Finlandia, Holandia, Słowacja i Szwajcaria.
Powracający artyści.
W konkursie w 1996 roku wzięły udział dwie wokalistki, które w przeszłości reprezentowały swój kraj. Mariana Efstratiu zadebiutowała jako reprezentantka Grecji podczas finału konkursu w 1989 roku. Po raz czwarty w stawce konkursowej znalazła się Elisabeth Andreassen reprezentująca Norwegię, która dwukrotnie reprezentowała kraj podczas finału imprezy: w 1985 była członkinią zwycięskiego duetu Bobbysocks, a w 1994 roku jako solistka zajęła szóste miejsce; w 1982 roku reprezentowała Szwecję jako jedna z wokalistek zespołu Chips.
Runda kwalifikacyjna.
Przed organizacją konkursu w 1996 roku Europejska Unia Nadawców (EBU) planowała zmniejszyć liczbę krajów uczestniczących w widowisku z powodu zbyt dużej ilości nadawców publicznych chętnych do uczestnictwa. Podczas imprezy w 1996 roku zorganizowano rundę kwalifikującą, w której nie wystąpił jedynie reprezentant gospodarzy konkursu, czyli norweska wokalistka Elisabeth Andreassen. W rundzie brało udział 29 krajów – mimo udziału Macedonii, z powodu braku kwalifikacji jej debiut nie został uznany aż do pierwszego udziału w finale w 1998. Ponadto zgłoszono również uczestnictwo Bułgarii, która nie wzięła udziału, lecz pojawiła się na jurorskich kartach głosowania.
Etap eliminacyjny nie był transmitowany w telewizji ani nagrywany, krajowe komisje jurorskie przesłuchiwały wersje studyjne wszystkich konkursowych propozycji i przyznawały im punkty. Po zsumowaniu ocen z każdego kraju ogłoszono finalistów, a liczbę punktów i miejsca początkowo pozostawiono w tajemnicy. Później wszystkie wyniki zostały opublikowane.
Kwalifikacja do konkursu w 1997.
Oprócz Irlandii, gospodarza konkursu, w Konkursie Piosenki Eurowizji 1997 mogły wziąć udział 24 kraje z najwyższymi średnimi wynikami w latach 1993–1996, a także wszystkie kraje, które nie brały udziału w rundzie kwalifikacyjnej w 1996.
Legenda:

</doc>
<doc id="781499" url="https://pl.wikipedia.org/wiki?curid=781499" title="August Wrześniowski">
August Wrześniowski

August Oktawian Wrześniowski (ur. 22 marca 1836 w Radomiu, zm. 16 maja 1892 w Warszawie) – polski zoolog, prawnik, popularyzował teorię Darwina o ewolucji, twórca polskiej protozoologii. W latach 1864–1889 był profesorem Szkoły Głównej Warszawskiej, następnie Cesarskiego Uniwersytetu Warszawskiego. Należał do licznych towarzystw naukowych krajowych i zagranicznych oraz do Towarzystwa Tatrzańskiego.
Józef Nusbaum stwierdził, że August Wrześniowski był jednym z pierwszych, którzy w Polsce głosili z katedry zasady ewolucjonizmu; i że zwięźle, nader jasno i krytycznie wykładał podstawy teorii Darwina.
Publikacje.
August Wrześniowski opublikował ponad 200 prac i artykułów, dotyczących m.in. fauny wymoczków i skorupiaków polskich, antropologii górali tatrzańskich, etnografii Podhala.
Oraz przetłumaczył na język polski dzieła Eduarda Oscara Schmidta, Alfreda Russela Wallace'a i Thomasa Henry'ego Huxleya.
Jako działacz Towarzystwa Tatrzańskiego August Wrześniowski w wydanej przez warszawskie "Ateneum" w 1881 r. pracy "Tatry i Podhalanie", przedrukowanej rok później w „Pamiętniku Towarzystwa Tatrzańskiego” wspomina o góralskich pieśniach, podając ich przykłady.
Pochowany na cmentarzu Powązkowskim (kwatera 178-1-9/10).

</doc>
<doc id="781504" url="https://pl.wikipedia.org/wiki?curid=781504" title="Jakub Redel">
Jakub Redel

Jakub Antoni Redel (ur. 20 lipca 1769 w Warszawie, zm. 20 kwietnia 1845 tamże) – artylerzysta Wojsk Koronnych i Litewskich I Rzeczypospolitej, oficer wojsk napoleońskich i Księstwa Warszawskiego, Szef Wydziału Artylerii i Inżynierów Ministerstwa Wojny w 1811 roku, generał brygady wojsk Królestwa Kongresowego.
Zarys biografii.
Redel pochodził z niemieckiej, katolickiej rodziny z Warmii, która przeniosła się do Warszawy w 1. poł. XVIII wieku. Pierwsze nauki pobierał u stołecznych ojców jezuitów. Mając lat 19 zaciągnął się do artylerii koronnej w stopniu kanoniera, a w wieku lat 23 został chorążym w artylerii litewskiej. W czasie wojny polsko-rosyjskiej roku 1792 brał udział już jako porucznik w bitwie pod Niemenczynem. Został kontuzjowany i wzięty do niewoli, w której trzymano go 3 lata. Po powrocie do Warszawy w roku 1796 zbiegł spod władzy pruskiej do Włoch, gdzie zaciągnął się w stopniu kapitana do artylerii konnej w armii gen. Massény stacjonującej w twierdzy Mantua, gdzie odznaczył się podczas oblężenia.
W późniejszych latach Redel był adiutantem marsz. Massény. Po powstaniu Księstwa Warszawskiego został pułkownikiem artylerii konnej, zaś w czasie wojny roku 1813 pełnił funkcję dowódcy artylerii 8. korpusu wojsk polskich. W czasie tej wojny został odznaczony orderem Virtuti Militari. Ciężko ranny w głowę, był świadkiem śmierci księcia Józefa. Po utworzeniu Królestwa Kongresowego otrzymał w roku 1816 awans na generała brygady i funkcję dowódcy artylerii pieszej. W powstaniu listopadowym nie wziął udziału.
Pochowano go na warszawskich Powązkach (kwatera 24-5-16). Trudno dziś czytelny napis na nagrobku głosi (cytat według Szenica, zob. niżej): "D.O.M. Jakób Redel ur. 20 lipca 1769 r., od r. 1788 kanonijer, od r. 1816 generał, dowódca artylerii pieszej b.woj.pol., orderów Św. Stanisława I klassy, Ś. Anny II klas. z brylantami, krzyża wojskowego polskiego i neapol. Ob. Sycylii i Legii Honor. kawaler, urzędnik ozdobiony znakiem honor. nieskazitelnej służby za lat XXXV. W kraju, w legionach i w różnych stronach Europy odbył kampanij 18, znosił rany i niewolę. Spoczął w Bogu dnia 20 kwietnia 1845 roku."
Jakub Redel od 1810 był żonaty z Karoliną z Dąbrowskich (1784-1864) i miał syna Władysława (1812-1877).
Działalność masońska.
Był kandydatem na urząd w Wielkim Wschodzie Narodowym Polski, Namiestnikiem i Mistrzem Katedry w loży wolnomularskiej Świątynia Izis w 1811/1812 roku.
Relacja Jakuba Redla o śmierci ks. Józefa Poniatowskiego.
„"Książę otoczony kilkunastu wojskowymi, pomiędzy którymi i ja byłem, szukał dogodnego miejsca do przeprawy. Długo krążyliśmy nad brzegiem, nareszcie w ogrodzie przez który ta rzeka płynie, trafiliśmy na miejsce, które się zdawało dobrém; a czasu tracić już nie można było, bo dochodziły nas krzyki zbliżających się nieprzyjaciół. Wskoczył książę w rzekę, i już się więcéj nie pokazał...! Podobno w tym skoku, popręg pękł, koń się przewrócił, i zgniótł jeźdzca. Widząc tak okropny koniec tego wojownika, dałem koniowi ostrogę, by stracić z oczu widok tego miejsca”".

</doc>
<doc id="781510" url="https://pl.wikipedia.org/wiki?curid=781510" title="NFC East">
NFC East

NFC East - Dywizja Wschodnia konferencji NFC ligi futbolu amerykańskiego, NFL.
Dywizja Wschodnia składa się z czterech zespołów: Dallas Cowboys, New York Giants, Philadelphia Eagles i Washington Commanders. Historia zmagań tych drużyn oraz obecne statystyki skłaniają analityków sportowych do stwierdzenia, że jest to najtrudniejsza dywizja w całym NFL.
Po połączeniu lig w roku 1970, w dywizji grał także zespół St. Louis Cardinals. Po przeniesieniu zespołu do Arizony (1988), Cardinals pozostali w dywizji do roku 2002, w którym - w wyniku zmian w konferencji - zostali umieszczeni w Dywizji Zachodniej.
Mimo że siedziba St. Louis Rams mieści się bardziej na wschód niż Dallas, Cowboys pozostali w Dywizji Wschodniej a Rams w Dywizji Zachodniej z powodu odwiecznych rywalizacji: Cowboys z trzema pozostałymi rywalami na wschodzie oraz Rams z San Francisco 49ers na zachodzie. Jednakże Cowboys corocznie spotykają się z Cardinals w meczu przed sezonem głównym, na życzenie tych drugich.
Drużyny Dywizji Wschodniej wystąpiły łącznie w 18 finałach Super Bowl, wygrywając 10 razy, czym przewodzą w lidze NFL.

</doc>
<doc id="781511" url="https://pl.wikipedia.org/wiki?curid=781511" title="Wojska Ochrony Pogranicza">
Wojska Ochrony Pogranicza

Wojska Ochrony Pogranicza (WOP) – formacja wojskowa, służba Ministerstwa Bezpieczeństwa Publicznego, Ministerstwa Spraw Wewnętrznych, część "ludowego" Wojska Polskiego. Odrębny rodzaj wojsk powołany do ochrony granic Polski Ludowej.
Największy stan Wojska Ochrony Pogranicza osiągnęły w październiku 1953 roku – 33 675 żołnierzy. W tej liczbie było: 4189 oficerów, 890 podchorążych, 2321 podoficerów nadterminowych, 4352 podoficerów służby zasadniczej i 21 923 szeregowych). 78% żołnierzy (26 275) tych wojsk stanowili żołnierze służby zasadniczej, a 19,6% (6610) kadra zawodowa.
WOP wielokrotnie zmieniały podległość strukturalno-służbową, przechodząc z podległości Ministerstwa Obrony Narodowej poprzez Ministerstwo Bezpieczeństwa Publicznego do Ministerstwa Spraw Wewnętrznych i odwrotnie, by w końcowej fazie swojego istnienia (od 1972 roku) pozostawać w podległości MSW, jako formacja wojskowa. Żołnierzy WOP obowiązywały te same regulaminy i przepisy ubiorcze, co pozostałych żołnierzy SZ PRL. W wyniku przemian i transformacji ustrojowej Wojska Ochrony Pogranicza zostały rozformowane z dniem 16 maja 1991, a w ich miejsce utworzono Straż Graniczną, jako formację typu policyjnego, o charakterze prewencyjnym i będącą organem ścigania, powołaną do ochrony granic Rzeczypospolitej Polskiej.
W myśl Ustawy o Instytucie Pamięci Narodowej – Komisji Ścigania Zbrodni przeciwko Narodowi Polskiemu (art. 5 ust. 1 pkt 6) z 18 grudnia 1998 roku Zwiad WOP jest uznany za organ bezpieczeństwa państwa.
Geneza.
17 maja 1945 roku dowódca 2 Armii Wojska Polskiego otrzymał rozkaz Naczelnego Dowódcy Wojska Polskiego nr 00264, nakazujący mu obsadzenie wschodniego brzegu Odry i Bystrzycy siłami pięciu dywizji piechoty – 5., 7., 8., 10. i 12.. Jeszcze w trakcie prac związanych z realizacją tego rozkazu, kolejna decyzja Naczelnego Dowódcy Wojska Polskiego przesunęła dywizje – 7, 8 i 10 dalej na zachód, tj. na linię Odry i Nysy Łużyckiej. Całość prac związanych z przegrupowaniem i obsadzeniem granicy państwowej przewidziano na 10 czerwca 1945 roku. Dzień ten stał się świętem utworzonych później Wojsk Ochrony Pogranicza. W sumie na granicy państwowej rozmieszczono jedenaście dywizji piechoty i jeden korpus pancerny.
Zabezpieczenie granic wojskami liniowymi trwało do listopada 1945 tj. do czasu zorganizowania Wojsk Ochrony Pogranicza. Do tej chwili struktura wewnętrzna dywizji stanowiła podstawę w organizowaniu służby granicznej. Dywizja ochraniała odcinek granicy długości ok. 120–160 km, pułk 40–70 km, batalion 12–25 km, kompania 8–15 km.
Wojska Ochrony Pogranicza w latach 1945–1948.
Ochronę granicy przez jednostki liniowe traktowano jako stan przejściowy. Utworzenie stałej, wyspecjalizowanej formacji zajmującej się ochroną granic państwowych poprzedziły dyskusje i konsultacje międzyresortowe na temat modelu organizacyjnego, jaki ma przyjąć owa formacja, jak i ministerstwa, któremu byłaby podporządkowana. Pod rozwagę brano trzy różne koncepcje: utworzenie formacji wzorowanej na przedwojennej Straży Granicznej, będącej na etacie Ministerstwa Skarbu, a operacyjnie podległej Ministerstwu Bezpieczeństwa Publicznego lub Ministerstwu Administracji Publicznej; utworzenie w ramach Ministerstwa Bezpieczeństwa Publicznego formacji granicznej zbliżonej do istniejącego już Korpusu Bezpieczeństwa Wewnętrznego (KBW); wreszcie powołanie do życia formacji "stricte" wojskowej, zbliżonej do przedwojennego Korpusu Ochrony Pogranicza (KOP), z uwzględnieniem odmiennych zasad ustrojowych państwa oraz stosunków politycznych z krajami ościennymi, będącej w całkowitym podporządkowaniu Ministerstwu Obrony Narodowej. Problem ten rozstrzygnięto rozkazem Naczelnego Dowódcy Wojska Polskiego nr 0245 z 13 września 1945 roku, którym to utworzono Wojska Ochrony Pogranicza. Wpływ na kształtowanie się struktury organizacyjnej i sposobu działania WOP miały wzorce zaczerpnięte zarówno ze wspomnianego KOP, jak i radzieckich wojsk pogranicznych, do czego przyczyniła się obecność w strukturach nowo utworzonej formacji wielu radzieckich oficerów m.in. płk. Gwidona Czerwińskiego, który objął stanowisko pierwszego dowódcy WOP.
27 września 1945 sformowano Departament Wojsk Ochrony Pogranicza. Do 14 lutego 1946 podlegał I wiceministrowi ON, gen. dyw. Wsiewołodowi Strażewskiemu, a od 30 października 1945 II wiceministrowi ON, gen. broni Karolowi Świerczewskiemu. Stan etatowy wynosił: 48 wojskowych i 5 pracowników kontraktowych.
Składał się on z wydziałów: wywiadowczego, operacyjno-liniowego, szkolenia bojowego, łączności, ewidencji personalnej oraz sekcji porozumiewawczej konfliktów granicznych i przejściowych punktów kontrolnych.
Departament WOP organizował ochronę granic państwa i kierował służbami specjalistycznymi, związanymi z ochroną granic. W tym zakresie podlegały mu wydziały służby pogranicznej okręgów wojskowych, a poprzez nie oddziały ochrony pogranicza. Łączność między wydziałami służby pogranicznej OW a oddziałami ochrony pogranicza zabezpieczały samodzielne kampanie łączności sformowane w okręgach wojskowych.
Na szczeblu okręgów wojskowych utworzono wydziały WOP:
Sformowano także:
Departament WOP i wydziały przy okręgach wojskowych nie stanowiły w ścisłym tego słowa znaczeniu organów dowodzenia terenowymi jednostkami organizacyjnymi, jakimi były oddziały i podległe im komendy odcinków, strażnice i przejściowe punkty kontrolne. Były to instytucje nadzorująco-kontrolne
Rozkaz z 13 września powołał 17 samodzielnych kompanii łączności o stanie etatowym 99 wojskowych w każdej. Ten sam rozkaz zobowiązywał szefa Departamentu WOP do utworzenia w Ostródzie Zakładu Tresury Psów Służbowych o etacie 82 wojskowych.
Rozkaz organizacyjny Departamentu WOP z 29 września 1945 roku dokonał podziału granic państwa na odcinki oddziałów, komend i strażnic. Rozkaz ten określał także dyslokację oddziałów. Według wstępnych założeń oddział 1 rozlokować się miał w Żaganiu, 2 – w Rzepinie, 3 – w Stargardzie, 4 – w Gdańsku, 5 – w Węgorzewie, 6 – w Sokółce, 7 – we Włodawie, 8 – w Przemyślu, 9 – w Nowym Sączu, 10 – w Koźlu i 11 – w Bolkowicach. Średnio na oddział przypadało 321,6 km, na komendę 66,7 km, a na strażnicę 14,4 km granicy. Najdłuższe odcinki otrzymały oddziały 4 i 9..
Na podstawie rozkazu Nr 0304/Org. Naczelnego Dowódcy Wojska Polskiego z 28 października 1945 szefowie wydziałów WOP przy dowództwach okręgów wojskowych zorganizowali 15 listopada 1945 pięćdziesiąt jeden przejściowych punktów kontrolnych (PPK) do kontroli ruchu w przejściach granicznych, w tym 27 drogowych, 19 kolejowych, 4 morskie i 1 lotniczy.
Organizowana pośpiesznie struktura organizacyjna WOP miała sporo wad. Najwcześniej zwrócono uwagę na niewłaściwą dyslokację oddziałów i pododdziałów. Formowany w rejonie Żagania 1 Oddział OP przez pół roku stacjonował w Sulikowie, by od kwietnia 1946 roku przenieść się do Lubania Śląskiego, a 4 Oddział formowany w Gdańsku do października 1946 roku stacjonujący w Słupsku, przeniesiony został do Koszalina. Sformowany w Nowym Sączu 9 Oddział przeniesiono do Krakowa, a 5 Oddział z Olsztyna do Kętrzyna. Nowo sformowany 12 Oddział, do jesieni 1946 roku przebywający w Sopocie, przeniesiony został do Gdańska.
Departament WOP i jednostki ochrony pogranicza zreorganizowano we wrześniu 1946. Rozwiązano wydziały WOP w okręgach wojskowych oraz kompanie łączności przeznaczone do obsługi wydziałów, podporządkowując oddziały ochrony pogranicza bezpośrednio Departamentowi WOP. Oddziałom ochrony pogranicza nadano nazwy regionalne. W departamencie sformowano Wydział Polityczno-Wychowawczy, Węzeł Łączności i służby pomocnicze. Stan etatowy Departamentu WOP po reorganizacji wynosił 96 wojskowych i 17 pracowników kontraktowych. 1 października 1946 Departament WOP przyjął funkcję dowodzenia oddziałami ochrany pogranicza. Zaopatrzenie pozostało w gestii okręgów wojskowych. Powołany został nowy 12 Oddział WOP. Oddział ten przejął od 4 Oddziału trzy komendy odcinków – w Lęborku, Sopocie i Elblągu. 3 Oddział OP w Szczecinie przekazał 4 Oddziałowi 15 komendę odcinka w Międzyzdrojach, zatrzymując dla siebie rejony Bałtyku w okolicach Świnoujścia i Zalewu Szczecińskiego.
Na granicy południowej 8 Oddział w Przemyślu przejął od 9 Oddziału 38 i 39 komendę odcinka. Dla dawnych i przeformowanych oddziałów WOP ustalono nowe nazwy, pochodzące głównie od miejsca ich postoju. Po reorganizacji liczba etatów uległa zmniejszeniu o ponad 5 tysięcy. Stan etatowy kadry uległ zmniejszeniu o ponad 36%.
Rozkazem z 21 września 1946 roku powołano Centrum Wyszkolenia WOP. Miało ono być zlokalizowane w Rawiczu, jednak z braku pomieszczeń zorganizowano je w Ostródzie. Po przeniesieniu centrum do Kętrzyna powstała tam w roku 1949 Oficerska Szkoła WOP.
Rozkaz ND WP nr 077/Org z 13 lutego 1947 roku nakazywał prowadzenie dalszych zmian w strukturze organizacyjnej WOP. Rozformowano wówczas 6 i 8 komendy odcinków oraz 26, 29, 33, 37, 38, 42, 43, 47 i 48 strażnice Poznańskiego Oddziału WOP, a także 109 strażnicę Oddziału Bałtyckiego. 15 komendę odcinka Oddziału Bałtyckiego WOP podporządkowano Oddziałowi Szczecińskiemu. Powołano samodzielną Krośnieńską Komendę WOP w Krośnie nad Wisłokiem. Na granicy południowej uruchomiono 16 przejściowych punktów kontrolnych małego ruchu granicznego. Do końca 1948 roku ich liczbę powiększono do 19. Powołano trzy nowe morskie placówki kontrolne w Ustce, Darłowie i Kołobrzegu. Zlikwidowano też PPK Siólko, Worubie i Zeissen, a zorganizowano drogowe w Świnoujściu i rzeczny w Gryfinie.
Na początku 1947 roku rozformowano w oddziałach grupy manewrowe. W drugiej połowie roku zorganizowano we wszystkich oddziałach WOP szkoły podoficerskie.
Departament WOP i podległe mu jednostki zreorganizowano po raz drugi w marcu 1947 W departamencie przeformowano Wydział Polityczno-Wychowawczy w zarząd oraz sformowano Wydział Morski i Wydział Łączności Specjalnej. Poza tym Wydział Przejściowych Punktów Kontrolnych i Konfliktów Granicznych nazwano Wydziałem Ruchu Granicznego i Konfliktów Granicznych, a przejściowe punkty kontrolne (PPK) na granicy – granicznymi placówkami kontrolnymi (GPK).
15 marca 1948 na jednostkach nawodnych Wojsk Ochrony Pogranicza wprowadzono banderę i proporzec WOP.
Wojska Ochrony Pogranicza w latach 1948–1950.
W 1948 na bazie Departamentu WOP sformowano Główny Inspektorat Ochrony Pogranicza. Podlegał II wiceministrowi obrony narodowej, gen. Stanisławowi Popławskiemu. Stan etatowy wynosił: 155 wojskowych i 21 pracowników kontraktowych.
Składał się on ze sztabu z wydziałami: operacyjnym, szkolenia bojowego, organizacyjno-ewidencyjnym, ruchu granicznego i konfliktów granicznych, łączności specjalnej. Ponadto w inspektoracie występowały: Zarząd Polityczno-Wychowawczy, Wydział VII (specjalny), Wydział Personalny, Wydział Inspekcji Kwatermistrzowskiej, Służba Inżynieryjno-Saperska, Inspektor Uzbrojenia, Wydział Zdrowia, Węzeł Łączności, Prokuratura i Kancelaria Tajna.
Tym samym rozkazem zmieniono nazewnictwo oddziałów i pododdziałów WOP. Oddziały WOP przemianowano na brygady ochrony pogranicza, komendy odcinków na samodzielne bataliony ochrony pogranicza, Krośnieńską Komendę WOP na Krośnieński samodzielny batalion ochrony pogranicza.
Głównemu Inspektoratowi Ochrony Pogranicza podlegało dwanaście brygad ochrony pogranicza, jeden samodzielny batalion Centrum Wyszkolenia Ochrony Pogranicza i GPK – Okęcie. Zaopatrzenie inspektoratu i jednostek WOP nadal należało do III Wiceministerstwa ON i okręgów wojskowych.
Rozkazem Ministra Obrony Narodowej nr 205/Org. z 4 grudnia 1948 roku, z dniem 1 stycznia 1949 roku, Wojska Ochrony Pogranicza podporządkowano Ministerstwu Bezpieczeństwa Publicznego. Zaopatrzenie WOP przejęły komendy wojewódzkie MO. Zbiegło się to w czasie z pogarszaniem stosunków międzynarodowych, a w kraju z rozpoczęciem walki z "odchyleniem prawicowo – nacjonalistycznym". WOP włączony został do walki ideologicznej. Migrację i przemyt zaczęto traktować jako szpiegostwo lub dywersyjną penetrację pogranicza przez agentów obcych wywiadów. Narzucenie przez kierownictwo MBP takiego widzenia zagrożeń, spowodowało daleko idące zmiany organizacyjno-strukturalne WOP.
W terminie do 10 listopada 1948 roku obsadzony został ostatni odcinek graniczny w cyplu ciśnieńskim. Wybudowano strażnice WOP w Wetlinie, Ustrzykach Górnych, Stuposianach, Dwerniku i Hulskiem.
1 stycznia 1949 w WOP były 2673 etaty oficerskie. 2070 z nich zostało obsadzonych. Braki sięgały około 23%. Najliczniejszą grupę żołnierzy stanowili oficerowie pochodzenia chłopskiego (40,6%) oraz robotniczego (37,5%). 79% żołnierzy było wychowankami ludowego Wojska Polskiego, 16% przedwojennego Wojska Polskiego, zaś pozostałe 5% stanowili obywatele ZSRR i oficerowie Armii Radzieckiej. We wrześniu 1949 roku sformowano bataliony ochrony portów, zmieniając przy tym system ochrony granicy na ich obszarze i obejmując stałą kontrolą ruch rybacki. W tym okresie ochraniane przez brygady OP odcinki granicy uległy korektom i odpowiadały granicom województw, a odcinki samodzielnych batalionów OP powiatów nadgranicznych. Miało to poprawić współdziałanie między wojskami OP a powiatowymi i wojewódzkimi organami partyjnymi, UB oraz administracji publicznej.
Aby nadać ochronie granic większą rangę, podkreślając wojskowy charakter tej formacji, od 1 stycznia 1950 r. powrócono w nazwach jednostek do wcześniejszego określania: „Wojska Ochrony Pogranicza”.
Struktura organizacyjna WOP w 1948 roku.
Główny Inspektorat Ochrony Pogranicza
Utrwalanie struktury organizacyjnej w latach 1951–1956.
W 1950, na bazie Głównego Inspektoratu Ochrony Pogranicza, sformowano Dowództwo Wojsk Ochrony Pogranicza. Podlegało ministrowi bezpieczeństwa publicznego, gen. dyw. Stanisławowi Radkiewiczowi. Stan etatowy wynosił 210 (267) wojskowych.
W jego skład wchodziły: sztab WOP z wydziałami: operacyjny, wyszkolenia bojowego, łączności, organizacyjno-ewidencyjny, łączności specjalnej i morski. Ponadto: Zarząd Polityczno-Wychowawczy i samodzielne wydziały: zwiadowczy, ruchu granicznego i konfliktów granicznych, uzbrojenia, inżynieryjno-saperski, służby zdrowia, służby weterynarii, a także Inspekcja Kwatermistrzowska i kancelaria główna.
Podlegały mu: trzynaście brygad WOP, Oficerska Szkoła WOP w Kętrzynie, Szkoła Specjalistów Morskich w Gdańsku i GPK Warszawa Okęcie.
Z dniem 1 stycznia 1951 roku weszła w życie nowa numeracja batalionów i brygad Wojsk Ochrony Pogranicza.
Dowództwo WOP i podległe mu oddziały po raz drugi zreorganizowano w 1956 roku. Rozformowano 4 brygady WOP na granicy wschodniej. W ich miejsce powołano 4 samodzielne grupy manewrowe i 4 samodzielne oddziały zwiadowcze, a w miejsce strażnic 22 placówki Zwiadu. Samodzielne grupy manewrowe powołano w Kętrzynie, Białymstoku, Chełmie Lubelskim i Przemyślu. Miały one prowadzić działania pościgowe w przypadku nielegalnego przekroczenia granicy do Polski oraz doraźnie organizowaną ochronę określonych odcinków granicy. Zadaniem samodzielnych oddziałów zwiadowczych było kierowanie pracą placówek i organizowanie pracy kontrwywiadowczej.
W lutym 1957 roku połączono 3 Brygadę WOP ze sztabem w Krakowie i 26 Brygadą WOP z Nowego Sącza w jedną 3 Brygadę WOP ze sztabem w Nowym Sączu.
Struktura WOP w 1956 roku.
Dowództwo WOP w Warszawie
Kolejne przeobrażenia w strukturze organizacyjnej WOP.
Po raz kolejny Wojska Ochrony Pogranicza zreorganizowano w maju 1957 roku. Połączono grupy manewrowe i samodzielne oddziały zwiadowcze w cztery oddziały, pozostawiając kadrowy system ochrony granicy wschodniej.
W 1958 roku sformowano Szkołę Podoficerów Sanitarną w Szczecinie i Samodzielną Eskadrę Lotnictwa Rozpoznawczego WOP. W dowództwie WOP utworzono Oddział Służby Medycznej i Wydział Normatywno-Prawny oraz Komitet Partyjny PZPR. Powołano redakcję pisma WOP „Granica”. Nazwy regionalne nadano brygadom w 1958 roku, a oddziałom w roku 1959. W 1961 roku dowództwo posiadało kryptonim Omega, a Szefostwo Służby Morskiej – Organ.
Struktura organizacyjna.
Dowództwo WOP
Po nadaniu nazw regionalnych brygadom w 1958, a oddziałom w 1959 roku dowództwu WOP podlegały:
W strukturach MON 1965–1971.
W lipcu 1965 roku Wojska Ochrony Pogranicza ponownie wróciły do Ministerstwa Obrony Narodowej i zostały włączone w skład systemu Wojsk Obrony Terytorialnej. Motywowano to potrzebą ujednolicenia struktury organizacyjnej i systemu dowodzenia Sił Zbrojnych PRL. Na bazie Dowództwa WOP sformowano Szefostwo Wojsk Ochrony Pogranicza. Podlegało głównemu inspektorowi obrony terytorialnej, gen. broni Grzegorzowi Korczyńskiemu. Odpowiadało za organizację ochrony granic państwa poza przejściami granicznymi i kierowało służbami specjalnymi, związanymi z ochroną granic. Stan etatowy: 82 wojskowych.
Na czele szefostwa stał gen. bryg. Mieczysław Dębicki. W jego skład wchodziły: Zarząd II WOP, Oddział Operacyjno-Szkoleniowy, Wydział Łączności, Wydział Organizacyjno-Planistyczny, Wydział Ogólno-Administracyjny i kancelaria.
Podlegały mu: osiem brygad WOP, cztery oddziały WOP, Zakład Tresury Psów Służbowych WOP w Zgorzelcu, Szkoła Specjalistów Morskich WOP w Gdańsku, Szkoła Podoficerów Łączności w Zgorzelcu, Szkoła Samochodowa w Białymstoku, Szkoła Podoficerów Sanitarnych WOP w Szczecinie.
Podległe jednostki przeniesiono na nowe, mniejsze etaty. Powstały strażnice: techniczne, lądowe i morskie. Na granicy zachodniej rozpoczęto instalowanie urządzeń sygnalizacyjnych. W 1966 roku rozformowano Szkołę Podoficerów Sanitarnych, w 1967 Szkołę Specjalistów Morskich, w 1968 – Szkołę Samochodową i Szkołę Podoficerów Łączności. Kadrę specjalistów WOP uzupełniać miało szkolnictwo wojskowe MON.
W strukturach Ministerstwa Spraw Wewnętrznych 1971–1976.
W październiku 1971 wyłączono WOP ze struktur Wojsk Obrony Terytorialnej i podporządkowano ponownie Ministrowi Spraw Wewnętrznych. Na bazie Szefostwa WOP i komórek organizacyjnych WOP przekazanych przez MON i MSW sformowano Dowództwo WOP. Podlegało Ministrowi Spraw Wewnętrznych, gen. bryg. Stanisławowi Kowalczykowi. Stan etatowy: 523 żołnierzy.
Jednocześnie powrócił do WOP pion kontroli ruchu granicznego wraz z przejściami granicznymi. Przywrócono jednolity system ochrony granicy państwa
Do ochrony granicy morskiej na Wybrzeżu nadal wykorzystywano i udoskonalano system r./lok. wykrywania.
Według stanu z 1 stycznia 1971 roku składał się z 64 POWT. W 1971 roku wybudowano dwa dalsze POWT (Przytor i Gdynia Port).
Struktura organizacyjna.
W 1971 roku dowództwu WOP podlegały:
WOP w latach 1976–1983.
W 1976 roku Wojska Ochrony Pogranicza przeszły na dwuszczeblowy system dowodzenia. W brygadach rozformowano bataliony, a strażnice podporządkowano bezpośrednio brygadom. W miejscu rozformowanych batalionów sformowano placówki zwiadu, grupy kwatermistrzowskie i techniczne oraz kompanie odwodowe lub ośrodki szkolenia. Rozformowano także 19 Kętrzyński Oddział WOP. Oddziały WOP ochraniające granicę wschodnią przeformowano w brygady.
W latach 80. XX w. formacje i sprzęt (głównie pojazdy) WOP wspomagały działania MO i ZOMO w walkach z demonstrantami sprzeciwiającym się stanowi wojennemu. Niektóre pododdziały WOP kierowane były w tym celu do służby w tak zwanych Rezerwowych Oddziałach Milicji Obywatelskiej (ROMO).
Struktura organizacyjna.
W latach 80. XX w. Wojska Ochrony Pogranicza składały się z dowództwa i 11 brygad. Były to:
WOP u schyłku istnienia 1983–1991.
Po stanie wojennym odtwarzano bataliony graniczne. Odtworzono bataliony w Sanoku, Nowym Targu, Cieszynie, Raciborzu, Prudniku, Zgorzelcu, Gubinie, Słubicach i Chojnie. Organizacja batalionów w Nowym Sączu, Lubaniu Śląskim i Szczecinie zatrzymana została na etapie szkieletowych dowództw. Te w terminie późniejszym rozformowano.
W 1986 roku dzień 13 września ustanowiono Dniem Weterana Służby Granicznej.
16 czerwca 1989 roku dowódca WOP wydał zarządzenie odnośnie do zmian restrukturyzacyjnych w WOP. Kolejnymi zarządzeniami zmieniono podporządkowania GPK w Terespolu oraz strażnic lądowych w Janowie Podlaskim, Terespolu i Sławatyczach. Natomiast wydane po kilku dniach kolejne zarządzenie rozkazywało rozformować Nadbużańską Brygadę, sformować Nadbużański Batalion WOP oraz przeformować Bieszczadzką Brygadę WOP. Strażnice rozformowanej brygady rozformowaniem brygady w Janowie Podlaskim, Terespolu i Sławatyczach oraz GPK Terespol-Kukuryki przekazane zostały Podlasko-Mazurskiej Brygadzie WOP, a nowo sformowany Nadbużański Batalion i GPK w Dorohusku podporządkowano Bieszczadzkiej Brygadzie WOP. Restrukturyzowana Bieszczadzka Brygada WOP Karpackiej Brygadzie WOP batalion odwodowy w Sanoku, GPK Barwinek oraz strażnice w Wetlinie, Łupkowie, Komańczy, Jaśliskach, Barwinku, Ożennej i w Roztokach.
W Górnośląskiej Brygadzie WOP zaplanowano rozformować strażnice Bliszczyce i Równe, a strażnice rozwinięte Gościce i Jasienica Górna przekształcono w strażnice kadrowe. Z dniem 14 lipca 1989 roku rozformowano strażnicę WOP Krzyżkowice, a od końca roku zlikwidowano strażnicę Skrbeńsko. Rozformowano też dowództwa batalionów Żywiec i Prudnik, a w 1990 roku batalionu Racibórz.
W Sudeckiej Brygadzie WOP z dniem 4 sierpnia 1989 roku rozformowano strażnice kadrowe Długopole i Kamienica, z dniem 22 sierpnia strażnice kadrowe Pstrążna, a z dniem 28 sierpnia strażnicę Tłumaczów.
Późną jesienią rozformowano Lubuską Brygadę WOP, a na jej bazie utworzono Ośrodek Szkolenia WOP w Krośnie Odrzańskim. Rejon służbowej odpowiedzialności brygady przekazano Łużyckiej i Pomorskiej Brygadzie WOP.
W tym samym czasie rozformowano bataliony portowe w Gdańsku i Gdyni z Kaszubskiej Brygady WOP.
W 1989 roku przeformowano Sudecką i Nadbużańską Brygadę WOP w Sudecki i Nadbużański Batalion WOP. W 1990 roku Bałtycką Brygadę WOP przeformowano w Bałtycki Oddział WOP. W Szczecinie, Gdyni i Gdańsku rozformowano bataliony portowe WOP. Restrukturyzacja jednostek WOP trwała przez cały 1990 rok. Rozformowanych zostało 6 dowództw batalionów granicznych i 13 strażnic WOP, sformowane zostały nowe GPK w Dorohusku i Hrebennem, przeformowano 10 strażnic rozwiniętych na strażnice kadrowe. Ogółem zmniejszono stan etatowy WOP o 576 żołnierzy, a stan faktyczny – po zlikwidowaniu nadwyżek etatowych – o 1878 żołnierzy.
W związku z likwidacją formacji, kadra WOP została formalnie zwolniona do rezerwy i na zasadzie dobrowolności przeszła do służby w charakterze funkcjonariuszy nowo formującej się Straży Granicznej.
Struktura organizacyjna w 1991 roku.
Dowództwu Wojsk Ochrony Pogranicza w 1991 roku podlegały:
Zadania mobilizacyjne WOP.
Wojska Ochrony Pogranicza, w okresie zagrożenia i wojny, realizować miały zadania mobilizacyjne. Po mobilizacji stan osobowy zwiększyć się miał do 49 015 żołnierzy. Na potrzeby Ministerstwa Obrony Narodowej mobilizowano jedną brygadę Wojskowej Służby Wewnętrznej Frontu i trzy brygady WSW Armii oraz Komendę Garnizonu Nowy Sącz. Do dyspozycji Pomorskiego Okręgu Wojskowego planowano przekazać 15 Bałtycką oraz 16 Kaszubską Brygadę WOP. Do Marynarki Wojennej kierowano m.in. trzy dywizjony Okrętów Pogranicza, a do Korpusu Bezpieczeństwa Wewnętrznego samodzielną eskadrę lotnictwa WOP. Dla swoich potrzeb formowano jednostki zapasowe: 1, 2 i 3 zapasowy batalion WOP i zapasowy batalion łączności WOP.
Zwiad WOP.
W myśl Ustawy o Instytucie Pamięci Narodowej – Komisji Ścigania Zbrodni przeciwko Narodowi Polskiemu z 18 grudnia 1998 roku (art. 5 ust. 1 pkt 7) Zwiad WOP uznawany jest za organ bezpieczeństwa państwa.
&lt;br&gt;W początkowym okresie funkcjonowania Wojsk Ochrony Pogranicza w dowództwie WOP utworzono Wydział Zwiadowczy. W jego skład weszły trzy sekcje.
Struktura Wydziału Zwiadowczego
Z dniem 1 stycznia 1950 utworzono Wydział VII Zwiadowczy (VII była odpowiednikiem struktury naczelnej w MBP tj. Departamentu VII (wywiadu). W 1957 Wydział VII Zwiadowczy został przekształcony w Zarząd II Zwiadu WOP, odpowiednika struktury naczelnej w Zarządzie II Sztabu Generalnego WP (wywiadu). Zmiana z W. VII na Z. II jest związana z przeniesieniem podległości WOP z MBP/MSW do MON. Mimo późniejszego powrotu WOP do Min. Spraw Wewnętrznych nazwa Zarząd II Zwiadu WOP pozostała.
Struktura Zarząd II Zwiadu WOP w 1957
W 1965 Wojska Ochrony Pogranicza podporządkowano Ministerstwu Obrony Narodowej. W strukturach Ministerstwa Spraw Wewnętrznych pozostał tylko Oddział Kontroli Ruchu Granicznego. Pozostałe komórki organizacyjne Zarządu II nadal funkcjonowały w strukturach WOP. W 1971 po raz kolejny Wojska Ochrony Pogranicza weszły w podporządkowanie MSW.
Struktura Zarząd II Zwiadu WOP w 1971
Po raz kolejny Zarząd II Zwiadu WOP zmienił swoją strukturę w 1987.
Struktura Zarząd II Zwiadu WOP w 1987
Kontrwywiad w WOP.
Informacja WOP.
Z początkiem stycznia 1946 rozpoczęto organizację Wydziału Informacji WOP. Formalnie rozpoczął on działanie z dniem 1 marca 1946. 5 listopada przeformowany został w Wydział Informacji Departamentu WOP. Od 30 stycznia 1948 był podporządkowany Oddziałowi III Głównego Zarządu Informacji WP. Oficerowie Wydziału zajmowali się pracą kontrwywiadowczą i śledczą w Departamencie WOP oraz nadzorowali podległe mu w tym zakresie oddziały Informacji WOP.
Początkowo oddziały informacji zorganizowano przy jedenastu oddziałach WOP. Były to:
Z dniem 1 stycznia 1949 w organach Informacji WOP przeprowadzono zmiany, zamiast 11 oddziałów Informacji powstały wydziały Informacji przy brygadach Ochrony Pogranicza oraz Sekcja Informacji Samodzielnej Komendy WOP w Krośnie, sekcje Informacji Morskiego Punktu Kontroli w Gdyni i Szczecinie oraz Sekcja Informacji Centrum Wyszkolenia WOP w Ostródzie.
&lt;br&gt;Z dniem 15 marca 1949 Wydział Informacji Departamentu WOP wszedł w skład Zarządu Informacji KBW, a nowa struktura przyjęła nazwę Zarządu Informacji Korpusu Bezpieczeństwa Wewnętrznego i Wojsk Ochrony Pogranicza.
1 maja 1952 na bazie Zarządu Informacji KBW i WOP utworzono Zarząd Informacji Wojsk Wewnętrznych.
Przy brygadach i pułkach KBW oraz brygadach WOP funkcjonowały wydziały Informacji, natomiast sekcje Informacji zorganizowano zostały przy szkołach KBW i WOP.
Zarząd Informacji WW do 7 grudnia 1954 podlegał Ministrowi Bezpieczeństwa Publicznego, a do września 1955 był podporządkowany Ministerstwu Spraw Wewnętrznych, a następnie Komitetowi ds. Bezpieczeństwa Publicznego.
W październiku 1955 Zarząd Informacji Wojsk Wewnętrznych powtórnie rozdzielono na Zarząd Informacji WOP oraz Zarząd Informacji KBW.
W terenie funkcjonowało 12 wydziałów Informacji brygad WOP oraz Sekcja Informacji Centrum Wyszkolenia w Ostródzie i Sekcja Informacji 41 batalionu WOP w Krośnie.
&lt;br&gt;Z dniem 4 lutego 1957 Oddział Informacji KBW i Zarząd Informacji WOP rozformowano.
Wojskowa Służba Wewnętrzna w WOP.
W lutym 1957 rozformowano Zarządu Informacji WOP i Oddział Informacji KBW, a w ich miejsce została utworzona Wojskowa Służba Wewnętrzna KBW i WOP. Nowa formacja funkcjonowała do roku 1965. Zarządzeniem Prezesa Rady Ministrów nr 41 z 24 czerwca 1965 w sprawie zmiany podporządkowania Wojsk Wewnętrznych, do resortu Obrony Narodowej przeszły jednostki WOP i KBW oraz WSW KBW i WOP. W tej sytuacji został utworzony Wydział WSW Jednostek Wojskowych MSW.
W 1971, na mocy Decyzji Prezydium Rządu nr 104/71 z 31 lipca 1971 Wojska Ochrony Pogranicza ponownie podporządkowano Ministerstwu Spraw Wewnętrznych, a Zarządzeniem Organizacyjnym Szefa Sztabu Generalnego nr 054 z 18 września 1971 z sił MON utworzono Oddział WSW Jednostek Wojskowych MSW. Po sformowaniu przekazano go do Spraw Wewnętrznych.
W 1973, w ramach kolejnej reorganizacji, w miejsce Oddziału powołano Zarząd WSW Jednostek Wojskowych MSW.
Ten ostatni rozwiązano Decyzją nr 25 Ministra Spraw Wewnętrznych z 13 lipca 1990 r. w sprawie likwidacji Zarządu WSW JW MSW, a w jego miejsce z dniem 1 września 1990 powstał Samodzielny Oddział Żandarmerii Wojskowej przy Dowództwie Nadwiślańskich Jednostek Wojskowych MSW.

</doc>
<doc id="781513" url="https://pl.wikipedia.org/wiki?curid=781513" title="NFC North">
NFC North

NFC North - Dywizja Północna konferencji NFC ligi futbolu amerykańskiego, NFL.
Dywizja Północna została utworzona przed sezonem 2002, gdy ligę rozszerzono do 32 zespołów, zastępując Dywizję Centralną (NFC Central), istniejącą od roku 1970 po połączeniu ligi NFL z AFL. Dywizji nadano przydomek "Black and Blue Division" z powodu intensywnej rywalizacji i mocnej, fizycznej gry drużyn.
Obecnie dywizja składa się z czterech zespołów: Chicago Bears, Detroit Lions, Green Bay Packers i Minnesota Vikings, składających się wcześniej na Dywizję Centralną, po której odziedziczyła swój przydomek.
W roku 1977 dywizja powiększyła się o piąty zespół, Tampa Bay Buccaneers, który jeden sezon wcześniej dołączył do ligi przez Dywizję Zachodnią AFC. Podczas dużej reorganizacji NFL w roku 2002 Buccaneers przeszli do Dywizji Południowej. Po odejściu zespołu z Tampa Bay dywizję czasem nazywa się przydomkiem "Frozen North" ("Zmrożona Północ"), chociaż dwie z jej czterech drużyn, Detroit i Minnesota, od co najmniej dwóch dekad mają kryte stadiony.
Komentator sportowy Chris Berman często nazywa dywizję "NFC Norris", z powodu jej geograficznego podobieństwa do hokejowej dywizji Norris Division (obecnie Dywizja Centralna NHL).

</doc>
<doc id="781516" url="https://pl.wikipedia.org/wiki?curid=781516" title="NFC Central">
NFC Central



</doc>
<doc id="781517" url="https://pl.wikipedia.org/wiki?curid=781517" title="Marco Tagliatti">
Marco Tagliatti

Marco Tagliatti (ur. 22 stycznia 1975 w Codigoro) – włoski siatkarz, występujący obecnie w Serie A, w drużynie Pallavolo Modena. Gra na pozycji środkowego. Mierzy 200 cm.

</doc>
<doc id="781518" url="https://pl.wikipedia.org/wiki?curid=781518" title="Expo Silesia">
Expo Silesia

"Centrum targowo-wystawiennicze Expo Silesia – "centrum targowe, wystawiennicze, konferencyjne, zlokalizowane w sosnowieckiej dzielnicy Zagórze przy ulicy Braci Mieroszewskich 124, to największy tego rodzaju obiekt w aglomeracji śląsko-zagłębiowskej.
Obiekty wystawiennicze.
Centrum aktualnie oferuje swoim wystawcom 13,5 tys. m kw. powierzchni ekspozycyjnej w klimatyzowanym pawilonie, 20 tys. m kw. zewnętrznej powierzchni ekspozycyjnej, parkingi na 1500 samochodów i centrum konferencyjne mogące obsłużyć do 8060 gości, sale konferencyjne które można dzielić na mniejsze moduły od 50 do 400 osób; W formie bankietowej lub koncertowej hale mogą pomieścić do 14 000 osób.
Historia działalności.
Hale wystawiennicze powstały na terenie upadłej fabryki Silma, gdzie kiedyś powstawały silniki do pralek Frania czy odkurzaczy Zelmer. W 2007 roku teren przejęła spółka Kolporter Expo w celu uruchomienia centrum targowo-wystwienniczego. W pierwszym roku działalności zaplanowano 20 imprez. Do końca roku odbyło się ich 30. 
W 2009 rozpoczęto prace projektowe nad drugim etapem inwestycji. Po jego realizacji obiekt Expo Silesia w Sosnowcu miałby dysponować powierzchnią 43,5 tys. m² w połączonych pawilonach wystawienniczych oraz 30 tys.m² zewnętrznej powierzchni ekspozycyjnej. 
Każdego roku w Expo Silesia odbywa się blisko 40 imprez o charakterze targowym, które gromadzą prawie 3 tysiące wystawców i są odwiedzane przez ponad 70 tysięcy gości z kraju i z zagranicy. Zakres realizowanych imprez obejmuje wydarzenia o charakterze masowym, wielkoprzemysłowe, międzynarodowe targi i specjalistyczne wystawy gospodarcze. Są to między innymi targi takie jak narzędziowe i obrabiarek, spawalnictwa, budowlane, motoryzacyjne, transportowe, samochodowe. Pojawiają się także imprezy poświęcone nowym technologiom jak wirtualizacja procesów czy druk 3d. Lokalizacja oraz charakter organizowanych wydarzeń sprawiają, że Expo Silesia staje się pomostem wymiany biznesowej i technologicznej między Śląskiem, Małopolską, a okręgiem ostrawskim śląsko-morawskiego regionu w Czechach.
W 2013 w obiekcie Expo Silesia zaplanowano ponad 30 wydarzeń o charakterze targowym i konferencyjnym. Część z nich to imprezy organizowane przez zewnętrzne podmioty. 
W halach Expo Silesia odbywają się także koncerty. 
Lokalizacja.
Centrum targowe Expo Silesia znajduje się w sosnowieckiej dzielnicy Zagórze, bezpośrednio przy granicy z miastem Dąbrowa Górnicza. Centrum znajduje się bardzo blisko najważniejszych dróg i węzłów komunikacyjnych województwa śląskiego, w tym:
W pobliżu znajdują się 2 najważniejsze porty lotnicze południowej Polski:

</doc>
<doc id="781519" url="https://pl.wikipedia.org/wiki?curid=781519" title="Krytyka Kościoła katolickiego">
Krytyka Kościoła katolickiego



</doc>
<doc id="781524" url="https://pl.wikipedia.org/wiki?curid=781524" title="NFC South">
NFC South

NFC South – dywizja południowa konferencji NFC ligi futbolu amerykańskiego, NFL.
Dywizja Południowa została utworzona przed sezonem 2002, gdy ligę NFL rozszerzono do 32 drużyn.
Obecnie składa się z czterech zespołów: Atlanta Falcons, Carolina Panthers, New Orleans Saints i Tampa Bay Buccaneers.
Przed powstaniem dywizji drużyna Tampa Bay Buccaneers należała do Dywizji Centralnej, zaś trzy pozostałe zespoły były częścią Dywizji Zachodniej.

</doc>
<doc id="781529" url="https://pl.wikipedia.org/wiki?curid=781529" title="Wedding Album">
Wedding Album

Wedding Album – trzeci i zarazem ostatni awangardowy album wydany przez Johna Lennona i Yoko Ono. Pierwsza edycja płyty zawierała dwa utwory, po jednym na każdej stronie płyty.
Utwór pierwszy, czyli "John &amp; Yoko" to nagranie rozmowy telefonicznej przeprowadzonej między Lennonem i Ono. Druga piosenka - "Amsterdam" - to zapis rozmów oraz wywiadów zarejestrowanych podczas słynnego miesiąca miodowego Johna i Yoko (akcja Bed-In).
Album został wydany w pudełku zaprojektowanym przez Johna Kosha. Znajdowały się w nim rozmaite zdjęcia Johna i Yoko, rysunki Lennona, kopia aktu ślubu, zdjęcie tortu weselnego oraz książeczka z wycinkami prasowych wywiadów, jakich udzieliła para. Skompletowanie wszystkich dodatkowych elementów zajęło trochę czasu, dlatego "ślubny album" został wydany pół roku po zawarciu związku małżeńskiego. Spowodowało to słabe wyniki sprzedaży płyty. "Wedding Album" nie pojawił się na listach przebojów w Wielkiej Brytanii, w USA był on na 178. pozycji.
Pierwszą edycję albumu wydała wytwórnia Apple Records należąca do Beatlesów. W 1997 roku wytwórnia Rykodisc dokonała reedycji płyty, dodając do niej trzy bonusowe utwory autorstwa Yoko Ono.

</doc>
<doc id="781532" url="https://pl.wikipedia.org/wiki?curid=781532" title="NFC West">
NFC West

NFC West - Dywizja Zachodnia konferencji NFC ligi futbolu amerykańskiego, NFL.
Dywizja Zachodnia składa się obecnie z czterech zespołów: Arizona Cardinals, Los Angeles Rams, San Francisco 49ers i Seattle Seahawks.
Gdy powstała po połączeniu lig w roku 1970, w jej skład weszły cztery drużyny: Atlanta Falcons, Los Angeles Rams, New Orleans Saints i San Francisco 49ers. W roku 1976 do NFL dołączyli Seattle Seahawks i spędzili tu swój pierwszy rok w lidze zanim przeszli do Dywizji Zachodniej AFC. W roku 1995 do dywizji przydzielono debiutujący zespół Carolina Panthers, zaś Rams przenieśli się do Saint Louis, pozostając w dywizji.
Rok 2002, poza rozszerzeniem ligi, przyniósł kompletną reorganizację Dywizji Zachodniej: Falcons, Panthers i Saints przeniesiono do Dywizji Południowej, a Cardinals i Seahawks dołączyły do dywizji. Rams pozostali na zachodzie, podtrzymując historyczną rywalizację z 49ers, rozpoczętą w dawnym NFL, w sezonie 1950.

</doc>
<doc id="781533" url="https://pl.wikipedia.org/wiki?curid=781533" title="Stężenie normalne">
Stężenie normalne



</doc>
<doc id="781534" url="https://pl.wikipedia.org/wiki?curid=781534" title="Muszyna (stacja kolejowa)">
Muszyna (stacja kolejowa)

Muszyna – stacja kolejowa w Muszynie, w województwie małopolskim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="781536" url="https://pl.wikipedia.org/wiki?curid=781536" title="Red.">
Red.

Red. – polski kwartalnik literacki, powstały w roku 2006 w Brzegu. Zawieszony w roku 2013. Redaktorem naczelnym pisma jest Radosław Wiśniewski, zastępcą Sławomir Kuźnicki, a wydawcą Klub Integracji Twórczych „Stowarzyszenie Żywych Poetów”. Jednym z założycieli pisma był Grzegorz Hetman, którym w latach 2006-2008 zajmował się w redakcji działem poetyckim i prowadził działalność krytycznoliteracką.
Do pierwszego numeru dołączono debiutancki zbiór wierszy Dawida Junga "312685 powodów" (), do drugiego tomik Karola Maliszewskiego "Zdania na wypadek. Wiersze zebrane" (), do trzeciego "Skraj" Dariusza Adamowskiego, do numeru 4–5 Kuby Niklasińskiego "Proste piosenki o mieszanych uczuciach", a do numeru szóstego Tomasza Pietrzaka "Stany skupienia" ().

</doc>
<doc id="781549" url="https://pl.wikipedia.org/wiki?curid=781549" title="Tōkyō Babylon">
Tōkyō Babylon

 – manga stworzona przez grupę Clamp w latach 1990-1993, prequel mangi "X".
Na podstawie mangi wydano dwie serie OVA, serię telewizyjną oraz film live action.
Opis fabuły.
Jest rok 1991, ostatnie dni japońskiej bańki spekulacyjnej. W Tokio zakradająca się ciemność karmi złe duchy, za których zwalczanie odpowiadają onmyōji. Dwoje najsilniejszych to przystojny weterynarz Seishirō i Subaru, młody dziedzic starożytnego klanu Sumeragi.
Główne postacie.
Crossover.
Postacie z "Tōkyō Babylon" pojawiają się także w innych pracach grupy Clamp, takich jak "X" i "Tsubasa Reservoir Chronicle". 
Subaru w historii "X" jest Smokiem Nieba, a w "Tsubasa Reservoir Chronicle" jest bliźniaczym wampirem Kamui, którzy wędrują poprzez wymiary. Hokuto w "X" pojawia się we wspomnieniach z przeszłości Subaru, Seishirō i Kakyō Kuzuki. Seishirō także pojawia się w "X" jako Smok Ziemi, jak i w "Tsubasa Reservoir Chronicle" jako łowca wampirów podróżujący pomiędzy wymiarami.
Manga.
Grupa Clamp publikowała mangę na łamach magazynów „South” oraz „Gekkan Wings” wydawnictwa Shinshokan w latach 1990-1993. Rozdziały zostały następnie skompilowane w 7 tomikach. Kadokawa wydała później mangę także w kompilacyjnej wersji trzytomowej.
Anime.
Filmy OVA.
W 1992 roku i 1994 roku wyprodukowano odcinki OVA. 
Seria telewizyjna.
W październiku 2020 roku King Amusement Creative ogłosiło za pośrednictwem oficjalnego kanału na Youtube, że na podstawie mangi zostanie wyprodukowana seria anime zatytułowana "Tokyo Babylon 2021", której akcja ma dziać się w roku 2021. Produkcją serii zajęło się studio GoHands. Reżyserami serii są Shingo Suzuki i Susumu Kudo, za scenariusze odpowiada Jun Kumagai, projekty postaci przygotował Makoto Furuta; Furuta i Keiji Tani są reżyserami animacji tej produkcji. Za muzykę skomponował Noriyuki Asakura z King Records.
W grudniu 2020 roku studio GoHands zostało oskarżone o splagiatowanie kostiumów dwóch głównych postaci serii, Hokuto i Subaru Sumeragi, które zostały opublikowane wcześniej przez studio 19 i 20 listopada. Po oskarżeniach rysunki zostały usunięte ze stron internetowych, a firma wystosowała przeprosiny w kierunku osób posiadających prawa do projektów wykorzystanych kostiumów. 24 grudnia tego samego roku studio podało do wiadomości, że z powodu incydentu z plagiatami premiera serii została przesunięta z kwietnia 2021 roku na późniejszy, bliżej nie sprecyzowany termin.
W marcu 2021 roku na oficjalnej stronie zapowiadanego anime podano do wiadomości, że produkcja adaptacji została permanentnie umorzona z założeniem rozpoczęcia jej całkowicie od nowa. Jako powód podano, że podczas śledztwa w sprawie wcześniej wykrytych splagiatowanych projektów kostiumów odkryto więcej przykładów przywłaszczenia cudzych własności, co sprawiło, że dotychczasowy komitet produkcyjny stracił wiarę w powodzenie obecnego projektu.
Live action.
Na podstawie mangi w 1993 roku wyprodukowano film live action, zatytułowany "Tokyo Babylon 1999".
W rolę Subaru Sumeragi wcielił się Tonesaku Toshihide, a rolę Seishirou Sakurazuki odegrał Shihoudou Wataru. Reżyserem jest Joji Ida, a za muzykę odpowiada Kuniaki Haishima. Pomimo tytułu, akcja nie rozgrywa się w 1999 roku ani nie ma nic wspólnego z X. Jednakże historia ma być ciągiem dalszym mangi i rozgrywa się w 5 lat po jej zakończeniu. 

</doc>
<doc id="781550" url="https://pl.wikipedia.org/wiki?curid=781550" title="Algorytm Knutha - Morrisa - Pratta">
Algorytm Knutha - Morrisa - Pratta



</doc>
<doc id="781553" url="https://pl.wikipedia.org/wiki?curid=781553" title="Algorytm KMP">
Algorytm KMP



</doc>
<doc id="781556" url="https://pl.wikipedia.org/wiki?curid=781556" title="Bzdura Roku">
Bzdura Roku

Bzdura roku – plebiscyt organizowany corocznie od 1996 roku przez Gazetę Wyborczą i Radio Eska. Jest to konkurs na najgłupsze lub najbardziej absurdalne wydarzenie lub pomysł, jaki został w danym roku wprowadzony w Polsce. Do 2000 roku włącznie wybierano tylko bzdurę łódzką. Propozycje zgłaszają sami czytelnicy i słuchacze. Zwycięska osoba lub instytucja otrzymuje pomalowaną na złoto muszlę klozetową.
Laureaci.
1997 r. Urząd Miasta Zgierz, który wyposażył toalety dla petentów w szyfrowane zamki.
1998 r. Ex aequo: urzędy gmin Zgierz i Ozorków, za wynikający z braku konsultacji między nimi bałagan w numeracji stanowiącej granicę obydwu gmin ulicy Granicznej w miejscowości Sokolniki.
1999 r. Wojewódzki Fundusz Ochrony Środowiska w Łodzi za szkolenie samorządowców na Cyprze. Podczas pobytu na wyspie uczyli się m.in. techniki odsalania wody morskiej oraz wypalania węgla drzewnego.
2000 r. kierownik Zakładu Usług Komunalnych w Pabianicach. Za drobne uchybienia służbowe przeniósł karnie księgową z wyższym wykształceniem i 35-letnim stażem pracy na stanowisko babci klozetowej z zachowaniem dotychczasowej pensji.
2001 r. Urząd Marszałkowski w Białymstoku. Postanowił przyłączyć woj. podlaskie do europejskiego stowarzyszenia gmin nadmorskich. (Białystok do morza ma około 400 km).
2002 r. straż graniczna za organizację ruchu na przejściu w Chałupkach-Silherovicach. Granica biegnie tam wzdłuż ulicy, co powodowało komiczne sytuacje.
2003 r. Polskie Koleje Państwowe, które podzieliły się na wiele spółek. Ofiarą reformy padł profesor z Torunia. Przyjechał do Warszawy pociągiem pospiesznym. Na Dworcu Centralnym przesiadł się do podmiejskiego pociągu osobowego, żeby dotrzeć do stacji Warszawa-Stadion. Zapłacił karę, bo choć pociąg jechał po tej samej trasie co pospieszny z Torunia, należał do innej spółki kolejowej i profesor powinien był kupić inny bilet.
2004 r. prezydent Szczecina, Marian Jurczyk, wprowadził zasadę, że petent ma płacić urzędnikowi za czas poświęcony załatwieniu jego sprawy. 30 groszy za minutę lub 18 zł za godzinę. Jedna z radnych zapłaciła 3 tys. zł, bo potrzebowała danych o nieruchomościach komunalnych. Urzędnikowi zajęło to 165 godzin, bo musiał zejść do archiwum 248 razy.
2005 r. Urząd Miasta w Płocku za most donikąd, który kosztował 190 mln zł, ale nie udało się przeprowadzić do końca przetargu na zbudowanie dróg dojazdowych i przez ponad dwa lata na ukończony Most Solidarności w Płocku nie można było wjechać.
2006 r. Bogumił Czubacki, burmistrz Sochaczewa, za protest, który podpisał sam przeciwko sobie.
2007 r. nagrody nie przyznano.
2008 r. prezydent Sieradza Jacek Walczak, który kazał zespołowi ludowemu "Sieradzanie" tańczyć nowocześniej uważając, że "robią mu z miasta wioskę".
2009 r. Urząd Miasta Łodzi, który próbował odebrać mieszkanie rodzinie za to, że wymieniła drzwi wejściowe na antywłamaniowe.

</doc>
<doc id="781559" url="https://pl.wikipedia.org/wiki?curid=781559" title="Akademia Katolicka w Warszawie">
Akademia Katolicka w Warszawie

Akademia Katolicka w Warszawie (AKW), do 2020 Papieski Wydział Teologiczny w Warszawie – wyższa szkoła teologiczna erygowana 3 maja 1988 roku przez Stolicę Apostolską. AKW tworzą dwie Sekcje posiadające odrębną osobowość prawną:
Na mocy uzgodnień władz kościelnych i państwowych Wydział jest kościelną szkołą wyższą i posiada osobowość prawną oraz uprawnienia określone w umowie pomiędzy Rządem i Episkopatem.
Historia Collegium Bobolanum.
Collegium Bobolanum to jezuicka szkoła wyższa. W statutach stwierdza się, że Collegium Bobolanum „posiada historyczne powiązania z Akademią Połocką założoną przez zakon Towarzystwa Jezusowego i rząd rosyjski w 1812 roku”.
W czasach współczesnych, Collegium Bobolanum pierwotnie działało w Lublinie (1922/1926–1939/1951), a w Warszawie od 1951 roku – obecnie w ramach Papieskiego Wydziału Teologicznego. Wydział Teologiczny do Lublina został przeniesiony w całości w 1926 roku z Krakowa. Posiadał wtedy po 2 katedry teologii fundamentalnej (apologetyki), teologii dogmatycznej oraz Pisma św., po 1 katedrze teologii moralnej i pastoralnej, katedrę prawa kanonicznego i katedrę historii Kościoła i archeologii chrześcijańskiej. Profesorami byli jezuici, studentami mogli być też duchowni, nie jezuici.
Wydział miał prawa nadawania stopni naukowych na mocy rozporządzenia Rady Ministrów z 27 II 1922 i 8 XI 1929. Ze strony kościelnej posiadał zatwierdzenie Rzymskiej Kongregacji Studiów Uniwersyteckich z 8 IX 1932
Studiowali tam przed II wojną światową oprócz Polaków Jugosłowianie, Czesi, Niemcy, Słowacy, Węgrzy, Rumuni, Litwini i Łotysze.
Studia w Collegium Bobolanum.
Uczelnia prowadzi studia licencjackie na kierunku politologii oraz studia jednolite magisterskie na kierunku teologii, a także podyplomowe studium duchowości, jak również podyplomowe studia zarządzania instytucjami bezpieczeństwa.
Politologia.
W ramach politologii Collegium Bobolanum oferuje specjalności: administracja publiczna i bezpieczeństwo publiczne
Teologia.
W ramach teologii Collegium Bobolanum oferuje specjalności: teologia ogólna, teologia katechetyczna oraz religie abrahamiczne.
Podyplomowe studia dla nauczycieli etyki.
Studia skierowane dla osób posiadających kwalifikacje pedagogiczne, które zamierzają zdobyć uprawnienia do nauczania przedmiotu etyka w szkołach podstawowych, gimnazjach i szkołach ponadgimnazjalnych.
Studia licencjacko-doktoranckie z teologii.
Razem z sekcją św. Jana Chrzciciela, Collegium Bobolanum prowadzi dwuletnie, niestacjonarne studia licencjackie (licencjat kanoniczny) oraz roczne studia doktoranckie z teologii. Studia prowadzone są w zakresie specjalności: dogmatycznej, pastoralnej oraz duchowości.
Otwarte Studium Akademickie.
To propozycja uczęszczania na jeden lub kilka wybranych wykładów z teologii, duchowości, egzegezy czy politologii. Możliwy jest także udział w kursach podstawowych języków starożytnych: łaciny, greki i hebrajskiego
Szkoła Liderów Collegium Bobolanum.
Szkoła Liderów Collegium Bobolanum prowadzi kursy trenerskie, których celem jest rozwinięcie umiejętności interpersonalnych i przywódczych, kształtowanie efektywnych metod pracy z ludźmi, zwłaszcza z grupą/zespołem oraz zdobycie praktycznych umiejętności w zakresie prowadzenia szkoleń i wystąpień publicznych.
Kursy prowadzone są przez doświadczonych trenerów, psychologów oraz praktyków biznesu.
Studium Generale Europa.
Razem z Instytutem Politologii UKSW oraz Fundacją Konrada Adenauera – Konrad Adenauer Stiftung, Collegium Bobolanum organizuje mające kilka razy w roku konferencje i debaty na temat najważniejszych kwestii społecznych, politycznych, ekonomicznych i religijnych we współczesnym świecie.
Biblioteka Bobolanum.
Collegium Bobolanum posiada bibliotekę (310 000 woluminów druków zwartych i 110 000 woluminów czasopism). W zbiorach biblioteki czytelnicy mają dostęp do 550 aktualnych tytułów czasopism zagranicznych i polskich. Zbiory obejmują nie tylko tematykę teologiczno-filozoficzną, ale także pozycje z zakresu nauk historycznych, humanistycznych i społecznych. Rocznie przybywa do biblioteki około 8000 woluminów książek i czasopism.

</doc>
<doc id="781563" url="https://pl.wikipedia.org/wiki?curid=781563" title="Festiwal Piosenki Żeglarskiej „Tratwa”">
Festiwal Piosenki Żeglarskiej „Tratwa”

Festiwal Piosenki Żeglarskiej „Tratwa” − festiwal muzyczny skupiony na szantach i piosence żeglarskiej, organizowany od 1983 roku. W latach 1983–2006 odbywał się w Katowicach (m.in. w Spodku), od 2008 roku organizowany jest w Chorzowie przez Krakowską Fundację Żeglarstwa Sportu i Turystyki “HALS”. W latach 2004−2006 organizowany był pod nazwą Eko-Tratwa. 
Historia.
Pierwsza edycja festiwalu odbyła się w listopadzie 1983 roku w Teatrze Młodego Widza na Koszutce w Katowicach. Druga edycja odbyła się w katowickiej Filharmonii Śląskiej. Od 1987 roku festiwal odbywał się w Hali Parkowej w Katowicach. Od 1996 festiwal odbywał się w katowickim Spodku. W latach 2003 i 2007 festiwal nie odbył się. 
Od 2008 festiwal odbywa się w Chorzowie. 35. edycja odbyła się w dniach 9-10 listopada 2019, wystąpiły m.in. Cztery Refy, Sąsiedzi, Andrzej Korycki czy Dominika Żukowska w Chorzowskim Centrum Kultury.
Na festiwalu tym debiutowały takie zespoły, jak Ryczące dwudziestki, Tonam &amp; Synowie, Perły i Łotry, Banana Boat. 

</doc>
<doc id="781564" url="https://pl.wikipedia.org/wiki?curid=781564" title="Live action">
Live action

Live action – pochodzący z języka angielskiego termin oznaczający pracę wykonywaną przez aktorów przed kamerą, w przeciwieństwie do filmów animowanych. Live action jest normą w kinematografii, więc używanie tego terminu jest zazwyczaj zbyteczne. Jest jednak konieczne w sytuacji, gdzie ważne jest rozróżnienie, czy chodzi o animację, czy praca jest adaptacją kreskówki, jak na przykład "Flintstonowie", "101 dalmatyńczyków" (odnoszące się do kreskówki i filmu aktorskiego).
Termin jest także używany w odniesieniu do filmów łączących animację i pracę aktorów, by wskazać nieanimowane postacie. Takimi filmami są na przykład "Kto wrobił królika Rogera?" i "Kosmiczny mecz", w których postacie animowane i żywi aktorzy występują obok siebie.

</doc>
<doc id="781565" url="https://pl.wikipedia.org/wiki?curid=781565" title="Tosin Dosunmu">
Tosin Dosunmu

Tosin Dosunmu (ur. 15 lipca 1980 w Lagos) – nigeryjski piłkarz grający na pozycji napastnika. Posiada także obywatelstwo belgijskie.
Kariera klubowa.
Dosunmu pochodzi z Lagos. Swoją piłkarską karierę zaczynał w klubie First Bank FC, grającym w 3. lidze. W barwach First Bank zadebiutował w 1997 roku mając niespełna 17 lat. Latem 1998 roku Dosunmu wyjechał do Belgii i został piłkarzem RWD Molenbeek, który dopiero co został zdegradowany z pierwszej ligi. Pierwszy jego sezon w drugiej lidze był udany i zdobył 10 goli. W drugim był już jednak rezerwowym i rzadko grał w pierwszym składzie, w którym stracił miejsce na rzecz Paula Kpaki i Yves'a Buellincxa. Przez to zdobył tylko 2 gole w lidze. W sezonie 2000/2001 prawie w ogóle nie zaistniał na boisku. Rozegrał tylko 1 mecz i został wysłany do rezerw. Latem 2001 Dosunmu został wypożyczony do 3-ligowego Verbroedering Denderhoutem. W barwach tego klubu został najlepszym strzelcem zespołu z 20 golami i latem 2002 zainteresował się nim sam RSC Anderlecht. Dosunmu nie powrócił z wypożyczenia do Molenbeek i podpisał 3-letni kontrakt z KV Mechelen, przechodząc tam jako wolny zawodnik. Mechelen przechodziło jednak kłopoty finansowe, piłkarze przez pół roku nie dostawali pensji i mogli rozwiązać swoje kontrakty z tym klubem. Dosunmu zrobił podobnie i w styczniu 2003 opuścił klub.
Tosin trafił do KVC Westerlo grającego w pierwszej lidze. Już w debiucie, 19 stycznia, zdobył gola w wyjazdowym meczu z Anderlechtem, a jego drużyna niespodziewanie wygrała 2:0. Łącznie w rundzie wiosennej strzelił 7 goli i z Westerlo zajął 10. miejsce w lidze. Sezon 2003/2004 był dla Dosunmu bardzo udany. Rozegrał wszystkie 34 mecze w lidze i zdobył w nich 16 goli. Więcej od niego w lidze zdobyli tylko Luigi Pieroni (28) i Émile Lokonda Mpenza (21). Także cała drużyna Westerlo grała dobrze i zakończyła sezon na 6. miejscu. W następnym sezonie Dosunmu rozegrał tylko 4 mecze w lidze i zdobył w nich 5 goli, ale zaraz potem odszedł z klubu.
We wrześniu 2004 Austria Wiedeń zapłaciła Westerlo milion euro za Dosunmu. Nigeryjczyk spotkał w Austrii swojego rodaka Rabiu Afolabiego. W T-Mobile Bundeslidze zadebiutował w 8. kolejce, 12 września w wygranym 1:0 wyjazdowym meczu z Grazer AK, gdy w 64. minucie zmienił Ivicę Vasticia. Sezon w wiedeńskim klubie nie był jednak dla niego udany. Rozegrał 23 mecze w lidze i zdobył tylko 4 gole, a rzadko grał w pierwszej jedenastce i głównie wchodził na boisko z ławki rezerwowych. Z Austrią zajął 3. miejsce w lidze, a do tego doszedł z nią do ćwierćfinału Pucharu UEFA, z którego Austriacy odpadli po dwumeczu z Parmą. Łącznie w Pucharze UEFA zagrał w 10 meczach (w 2 od pierwszych minut) i strzelił jednego gola w wyjazdowym meczu z Realem Saragossa (2:0).
Latem 2005 Dosunmu wrócił do Belgii zostając wypożyczonym do Germinalu Beerschot Antwerpia. Tam powrócił do swojej dyspozycji sprzed 2 lat i z 18 golami na koncie wywalczył tytuł króla strzelców Jupiler League. Dzięki jego skuteczności Germinal zakończył sezon na 6. pozycji.
W letnim oknie transferowym w 2006 roku za 1,3 miliona euro przeszedł do AS Nancy. W Ligue 1 zadebiutował w 1. kolejce, 5 sierpnia w wygranym 1:0 meczu z AS Monaco, gdy w 85. minucie zmienił Gastona Curbelo. Tydzień później w 88. minucie meczu z CS Sedan zdobył swojego pierwszego gola na francuskich boiskach. Od tego czasu grał jednak słabiej i w rundzie jesiennej nie trafił ani razu do siatki rywala. Po rozegraniu 11 meczów, zimą 2007 Dosunmu został wypożyczony do SV Zulte-Waregem. Latem 2007 roku podpisał kontrakt z Germinalem Beerschot Antwerpia.
Kariera reprezentacyjna.
W 1997 roku Dosunmu był członkiem juniorskiej reprezentacji Nigerii U-17, która brała udział w Meridian Cup w Portugalii. Był tam rezerwowym napastnikiem dla Mohammeda Aliyu i Hashimu Garby.
W pierwszej reprezentacji Nigerii Dosunmu zadebiutował 5 czerwca 2004 w wygranym 2:0 meczu z Rwandą rozegranym w ramach kwalifikacji do Mistrzostw Świata w Niemczech. Został także powołany na odbywający się 2 tygodnie później mecz z Angolą, jednak cały mecz przesiedział na ławce rezerwowych.

</doc>
<doc id="781566" url="https://pl.wikipedia.org/wiki?curid=781566" title="Kosmiczny Mecz">
Kosmiczny Mecz



</doc>
<doc id="781567" url="https://pl.wikipedia.org/wiki?curid=781567" title="Nodocefalozaur">
Nodocefalozaur

Nodocefalozaur ("Nodocephalosaurus") – rodzaj wymarłych gadów z rzędu Ornithischia, roślinożerny dinozaur z rodziny ankylozaurów (Ankylosauridae), zamieszkiwał tereny dzisiejszej Azji.
Obejmuje 1 znany nam gatunek – "Nodocephalosaurus kirtlandensis" Sullivan, 1999.
Dane podstawowe.
Cechy nodocefalozaura:
Wymiary średnie:
Pożywienie: rośliny 
Okres występowania: późna kreda, ok. 95 mln temu.
Biotop: lasy.
Rozród: jajorodne
Znaczenie nazwy:
"Nodocephalosaurus" – jaszczur z gałkowatą głową
Historia odkryć.
Znajdowany w Azji.

</doc>
<doc id="781571" url="https://pl.wikipedia.org/wiki?curid=781571" title="Muzeum Początków Państwa Polskiego w Gnieźnie">
Muzeum Początków Państwa Polskiego w Gnieźnie

Muzeum Początków Państwa Polskiego w Gnieźnie – muzeum powołane w 1973 roku. Stała ekspozycja w nowym gmachu została otwarta w marcu 1983 roku. 
Historia.
Powstanie muzeum w Gnieźnie związane jest z prowadzonymi tu od 1948 roku badaniami archeologicznymi, których celem było poznanie historii oraz uzyskanie zabytków dokumentujących początki państwa polskiego i jego pierwszej stolicy. Rezultaty odkryć stały się impulsem do powołania w 1956 roku gnieźnieńskiego Oddziału Muzeum Archeologicznego w Poznaniu, z siedzibą przy ul. św. Jana 9, gdzie przez prezentowano głównie zabytki pochodzące z wykopalisk.
W 1966 roku zrodził się pomysł budowy pomnika Mieszka I i Bolesława Chrobrego, pierwszych historycznych władców Polski. Pomnikiem tym stał się kompleks budynków mieszczących obecnie: muzeum, aulę widowiskową oraz liceum ogólnokształcące. Realizację rozpoczęto w 1973 roku według projektu wykonanego w Państwowej Wyższej Szkole Sztuk Plastycznych w Poznaniu. Budowa pomnika była okazją do utworzenia samodzielnej placówki muzealnej w Gnieźnie. Muzeum Początków Państwa Polskiego w Gnieźnie jako instytucję powołano do życia w 1973 roku. Od połowy lat 70. trwały też przygotowania głównej wystawy stałej, mającej być podsumowaniem ówczesnego stanu badań nad kształtowaniem się polskiej państwowości. Uroczyste otwarcie stałej ekspozycji „Początki państwa polskiego” w nowym gmachu przy ulicy Kostrzewskiego 1 nastąpiło w marcu 1983 roku.

</doc>
<doc id="781576" url="https://pl.wikipedia.org/wiki?curid=781576" title="Kazimierz Roman Woźnicki">
Kazimierz Roman Woźnicki

Kazimierz Roman Wacław Woźnicki (; ur. 28 lutego 1878 w Osieku, zm. 1 listopada 1949 w Paryżu) – literat, publicysta, działacz emigracyjny, dyplomata, bibliotekarz, bibliograf, bibliofil, kolekcjoner grafiki.
Życiorys.
W latach 1888-1894 uczęszczał do gimnazjum realnego - Zakładu Naukowego Realnego Sześcioklasowego Męskiego Wojciecha Górskiego przy ówczesnej ulicy Hortensji 2 w Warszawie. W roku 1894 roku zdał maturę z uzyskując prawo „wstąpienia do klas dopełniających szkół realnych”. W okresie nauki szkolnej uczestniczył w działalności tajnych kółek samokształceniowych zorganizowanych przez Władysława i Stanisława Grabskich. Przygotował także manifestację uczniów „od Górskiego”, która odbyła się 3 maja 1891 roku, w setną rocznicę uchwalenia konstytucji, przy ruinach świątyni Opatrzności Bożej w Ogrodzie Botanicznym Uniwersytetu Warszawskiego. Ze względu na pogorszenie sytuacji materialnej rodziny, trwającą już przewlekłą chorobę matki oraz studia chemiczne brata na politechnice w Stuttgarcie Woźnicki po ukończeniu szkoły powrócił do majątku ojca. Odbył tu praktykę rolną w Łempicach w pow. pułtuskim (1894-1896) a następnie w majątku swego wuja, Dominika Moraczyńskiego w Śladach (dobra śledzieńskie) i w Tatyjowie na Podolu (1896-1897). W międzyczasie od kwietnia 1895 do kwietnia 1896 odbył roczną służbę wojskową w 18 Pułku Dragonów Klastyckich, który opuścił w randze chorążego. W latach 1897-1898 studiował w Studium Rolniczym na Uniwersytecie Jagiellońskim, a następnie kontynuował studia agronomiczne na Uniwersytecie w Halle (1898-1900). W Halle był prezesem polskiej korporacji studenckiej Filomacja (1899-1900). Wraz ze swym bratem ciotecznym Stanisławem Kozickim powołał do istnienia w Halle grupę reaktywowanego w 1898 roku Związku Młodzieży Polskiej (Zetu). Od tego momentu pozostawał politycznie związany z obozem narodowo-demokratycznym. Na początku 1900 roku przeprowadził się z Halle do Berlina, gdzie studiował na Wydziale Filozoficznym Uniwersytetu Fryderyka Wilhelma (1900-1901). Z powodów finansowych zmuszony do przerwania berlińskich studiów udał się do Paryża, gdzie objął posadę bibliotekarza w Szkole Polskiej. Od tej pory z krótkim przerwami mieszkał w Paryżu. Aby poprawić swoją sytuację finansową pisywał korespondencje do gazet i czasopism ukazujących się na ziemiach polskich, m.in. „Tece”, „Ekonomiście”, „Słowie Polskim” „Gońcu Polskim” i „Słowie Polskim”. Od marca 1901 do lutego 1904 studiował także na Sorbonie i Szkole Nauk Politycznych w Paryżu. Ecole libre des sciences politiques ukończył w 1904 pracą dyplomową poświęconą postaci księdza Gabriela Bonnota de Mably’ego. 
W latach 1904–1906 był drugim bibliotekarzem obok Wacława Karczewskiego w bibliotece Muzeum Narodowego Polskiego w Rapperswilu. Podczas półtorarocznego pobytu w Szwajcarii łączył pracę zawodową (przyporządkowaniu archiwum Seweryna Goszczyńskiego) z aktywnością popularyzatorską i wystawienniczą oraz samokształceniową, szczególnie w odniesieniu do wiedzy o książnictwie i sztuce druku. Prowadził też własne badania nad Lelewelem, uwieńczone kilkoma artykułami i edycjami źródłowymi ze zbiorów rapperswilskich opublikowanymi w latach 1906-1907 w „Bibliotece Warszawskiej”, w „Gazecie Polskiej”, „Sprawozdaniu z zarządu Muzeum Narodowego Polskiego w Rapperswilu” oraz w „Tygodniku Ilustrowanym”. Podczas pobytu w Rapperswilu współpracował z działaczami zetowskim oraz nestorem Ligi Polskiej - Zygmuntem Miłkowskim. Po powrocie do Francji nie zerwał kontaktów z Muzeum Rapperswilskim, zostając jego członkiem korespondentem. W latach 1906–1919 był kierownikiem Biura Informacyjno-Prasowego w Paryżu (Agence Polonaise de Presse)które w 1907 zostało agendą galicyjskiej Rady Narodowej we Lwowie. Miało ono za zadanie informować prasę francuską (a za jej pośrednictwem francuską i do pewnego stopnia zagraniczną opinię publiczną) o sprawach polskich oraz podejmować inne akcje popularyzujące Polskę we Francji. Budżet biura wynosił 2000 franków, zaś pensja kierownika - początkowo 300, a następnie 500 franków miesięcznie. Biuro opracowywało i wydawało biuletyn (151 numerów do wybuchu pierwszej wojny światowej), inspirowało lub zamieszczało życzliwe wobec spraw polskich artykuły, wydawało po francusku broszury i książki, urządzało odczyty, pokazy przeźroczy i wystawy, zorganizowało podróże francuskich literatów (np. Mariusa i Ary Leblondów) i polityków na ziemie polskie. W latach 1907–1908 blisko współpracował z Henrykiem Sienkiewiczem, prowadząc i koordynując zorganizowaną przez noblistę głośną międzynarodową akcję propagandową, tzw. Ankietę Pruską. W 1908 współzałożyciel Komitetu Francusko-Polskiego (późniejszy Komitet „France-Pologne”). 
Po wybuchu I wojny światowej posiadając znajomości w wysokich kręgach paryskich i legitymujący się paszportem Imperium Rosyjskiego, a więc sprzymierzeńca wojennego Francji, nie miał problemów z pozostaniem w Paryżu ani z kontynuacją działalności politycznej. Mimo to pierwszy rok wojny był dla niego trudny choćby z powodu zaprzestania działalności przez lwowską Radę Narodową dotychczas istotnie finansującą działalność prowadzonej przez niego Agencji. Dopiero nawiązanie kontaktu z Erazmem Piltzem który pod we wrześniu 1915 roku powołał do życia Centralną Agencję Polską w Lozannie pozwoliło na załatwienie tego problemu. W momencie powołania tej instytucji Woźnicki stał się jednym z jej współpracownikiem, a Agence polonaise de presse - jej paryskim oddziałem. Podjął wówczas na cztery lata współpracę jako sekretarz z Erazmem Piltzem, który przeniósł się z Lozanny do Paryża, początkowo w ramach prac lozańskiej agencji, zaś od 1917 roku Komitetu Narodowego Polskiego w Paryżu aż do jego rozwiązania.Podczas Konferencji Pokojowej w Paryżu sekretarz delegata Komitetu Narodowego Polskiego przy rządzie francuskim prof. Erazma Piltza. 
Dzięki swoim rozległym kontaktom, doświadczeniu i pracy na rzecz KNP w 1919 roku przeszedł do pracy w Stowarzyszeniu France-Pologne i w Poselstwie Polskim w Paryżu. Od 28 lipca 1919 roku attaché prasowy Poselstwa Polskiego w Paryżu. Był ceniony przez posła Maurycego Zamoyskiego, a następnie od 1924 przez ambasadora Alfreda Chłapowskiego, za którego został mianowany II sekretarzem Ambasady Polskiej w Paryżu Jednak jego pozycja nie była zbyt mocna, pod koniec 1924 Ministerstwo Spraw Zagranicznych w Warszawie planowało przenieść go do poselstwa w Bukareszcie, dopiero sprzeciw ambasadora Chłapowskiego utrzymał go w Paryżu. Po przewrocie majowym 1926 minister August Zaleski odwołał go do centrali w Warszawie, a następnie w 1927 zwolnił go ze służby dyplomatycznej, tym samym pozbawiając z powodu zbyt krótkiej wysługi lat - prawa do emerytury. Według Augusta Iwańskiego „dymisję tę przyspieszyła okoliczność, że był on narodowym demokratą i jako taki stawał się z roku na rok bardziej niepożądanym dla coraz silniej sanacyjnie nastrojonego ministerstwa". Mimo tego był w latach 1929-1933 pozostawał nadal doradcą ambasadora i ambasadorowej Chłapowskich i jeszcze na przełomie lat dwudziestych i trzydziestych był opłacany z funduszów dyspozycyjnych ambasady, zaś w 1931 roku otrzymał kolejny paszport dyplomatyczny.Nadal mieszkał też w Paryżu, m.in. realizując swój stary pomysł wzniesienia w Paryżu pomnika Adama Mickiewicza dłuta Antoine’a Bourdelle’a w 1929. W tym okresie poświęcił się niemal wyłącznie kolekcjonerstwu, pracy literackiej, translatorskiej i publicystyce. Współpracował z ponad sześćdziesięcioma polskimi i francuskimi tytułami, m.in. z „Tygodnikiem Ilustrowanym”, „Gazetą Lwowską”, „La Pologne”, „Le Journal des débats”. 
Po wybuchu II wojny światowej od września 1939 do czerwca 1940 roku był sekretarzem wicepremiera i ministra propagandy prof. Stanisława Strońskiego w rządzie gen. Władysława Sikorskiego. W czerwcu 1940 roku nie ewakuował się do Londynu, pozostając w swym paryskim mieszkaniu. Okres okupacji niemieckiej Paryża stanowił jeden z najtrudniejszych w życiu Woźnickiego. Od 1941 roku jako imigrant korzystał ze wsparcia finansowego ze strony Service social d’aide aux emigrants. Po wyzwoleniu Paryża, za pośrednictwem swych francuskich przyjaciół, czynił bezskuteczne starania o przyznanie mu francuskiej emerytury. Pod koniec życia Woźnicki ponownie nawiązał bliższą i ożywioną współpracę z reaktywowanym po wojnie Polskim Towarzystwem Przyjaciół Książki w Paryżu. Zgromadził cenną bibliotekę (ok. 30 tysięcy woluminów) oraz obszerny zbiór rycin, którego część o tematyce polsko-francuskiej (ok. 1,5 tysiąca rycin) w latach 1924–1931 podarował Muzeum Narodowemu w Warszawie. Obszerne archiwum korespondencji i rękopisów Woźnickiego znajduje się w Bibliotece Polskiej w Paryżu. Zmarł nagle, po nieumyślnym przedawkowaniu leku. Pochowany na Cmentarzu w Montmorency pod Paryżem. 
Rodzina.
Urodził się w rodzinie ziemiańskiej herbu Ciołek, syn właściciela Osieka w Sierpeckiem, a później Łempic i Witek w Pułtuskiem Bronisława i Izabeli z Dembińskich. Miał brata Stanisława Mariana (1876-1925). Nie założył rodziny i żył i umarł samotnie.

</doc>
<doc id="781578" url="https://pl.wikipedia.org/wiki?curid=781578" title="Bakuriani">
Bakuriani

Bakuriani (gruz. ბაკურიანი) – narciarski kurort w Gruzji, położony niedaleko miejscowości Bordżomi. Miasto położone w górach (1700 m n.p.m.), leży nieopodal wulkanu – Mucheri. W Bakuriani znajduje się skocznia narciarska oraz ogród botaniczny. W Bakuriani mieszkał gruziński saneczkarz Nodar Kumaritaszwili, który zginął podczas Zimowych Igrzysk Olimpijskich 2010 w Vancouver.
Bakuriani połączone jest wąskotorową linią kolejową z Bordżomi.

</doc>
<doc id="781579" url="https://pl.wikipedia.org/wiki?curid=781579" title="Puchar Świata w saneczkarstwie (tory lodowe)">
Puchar Świata w saneczkarstwie (tory lodowe)

Puchar Świata w saneczkarstwie na torach lodowych to seria zawodów od listopada do lutego organizowana przez Międzynarodową Federację Saneczkarską (FIL). Pierwsza edycja Pucharu Świata w saneczkarstwie odbyła się w sezonie 1977/1978 i od tej pory odbywa się bez przerwy corocznie. Obecnie zawodnicy startują w następujących konkurencjach: jedynki kobiet, jedynki kobiet-sprint, jedynki mężczyzn, jedynki mężczyzn-sprint, dwójki mężczyzn, dwójki mężczyzn-sprint oraz w konkurencji drużynowej.
Punktacja.
Obecnie.
Obecna punktacja Pucharu Świata FIL jest identyczna dla wszystkich konkurencji. Zwycięzca otrzymuje 100 punktów, drugi 85, trzeci 70, liczba punktów maleje stopniowo; 39 zawodnik dostaje 2 punkty. Zawodnicy sklasyfikowani na miejscach poniżej czterdziestego otrzymują jeden punkt. 
Dawniej.
Początkowo w Pucharze Świata nie było jednej wspólnej punktacji. Zamiast tego istniały trzy oddzielne systemy przydzielania punktów.
Jedynki kobiet
Jedynki mężczyzn
Dwójki mężczyzn

</doc>
<doc id="781580" url="https://pl.wikipedia.org/wiki?curid=781580" title="Jekaterynodar">
Jekaterynodar



</doc>
<doc id="781582" url="https://pl.wikipedia.org/wiki?curid=781582" title="Kaczka dziennikarska">
Kaczka dziennikarska

Kaczka dziennikarska – termin określający nieprawdziwą, zmyśloną informację, często celowo rozpowszechnioną przez dziennikarzy, najczęściej w celu zaciekawienia czy zaszokowania odbiorcy i podniesienia w ten sposób nakładu lub oglądalności.
Częstymi tematami kaczek dziennikarskich są zjawiska paranormalne i doniesienia z dziedziny kryptozoologii. Zdarzają się też tego typu publikacje z dziedziny sportu (rzekoma zmiana klubu czy przyjęcie obywatelstwa przez wybitnego sportowca) czy polityki.

</doc>
<doc id="781584" url="https://pl.wikipedia.org/wiki?curid=781584" title="Skaczemy / Pasażer">
Skaczemy / Pasażer

Skaczemy / Pasażer – debiutancki singel zespołu Coma wydany w 2000 roku. Zamieszczone na nim wersje piosenek "Skaczemy" i "Pasażer" mocno różnią się od wersji znajdujących się na cztery lata późniejszym albumie Pierwsze wyjście z mroku. Ponadto na singlu umieszczono plik multimedialny zatytułowany "Chaos Kontrolowany" zawierający m.in. fragmenty z prób i parodię występu zespołu w znanym talk show. Plik ten nie ma nic wspólnego z tak samo zatytułowaną piosenką zespołu.
Koperta singla nie miała nadrukowanego tytułu, stąd też dość często nazywany jest on "czarnym singlem", bądź "p.w.p.", ze względu na jedyne łacińskie litery na okładce (pozostałe zapisane są hiraganą).
Na tylnej stronie koperty umieszczono adnotację: "Kupując tę skromną płytkę przyczyniasz się bardziej niż myślisz do nagrania i wydania oficjalnej, długogrającej płyty zespołu Coma. Mamy świadomość, że cena tego wydawnictwa jest relatywnie wysoka, ale możemy zapewnić, iż "pełnowymiarowa" płyta będzie w podobnej cenie. - NIE DAJ GWAŁCIĆ SIĘ PRZEZ USZY - SŁUCHAJ ŚWIADOMIE"
Singel wydany był w numerowanym nakładzie.
Skład.
Nagrania dokonano w studio Radia Łódź - kwiecień 2000

</doc>
<doc id="781587" url="https://pl.wikipedia.org/wiki?curid=781587" title="Danio kerri">
Danio kerri



</doc>
<doc id="781596" url="https://pl.wikipedia.org/wiki?curid=781596" title="Kościół św. Klemensa">
Kościół św. Klemensa

Niektóre kościoły pod wezwaniem św. Klemensa:

</doc>
<doc id="781598" url="https://pl.wikipedia.org/wiki?curid=781598" title="Netball">
Netball

Netball – gra zespołowa, prekursor znanej dzisiaj koszykówki.
Gra została stworzona w 1890 roku. Zespół w netballu składa się z 7 osób, a boisko ma wymiary 30,5 na 15,25 metrów. Tak jak w koszykówce, kosz znajduje się na wysokości 3,05 m, jednak nie posiada tablicy. Czas gry to 60 minut (4 kwarty po 15 minut).
Netball jest szczególnie popularny wśród kobiet w Australii i Nowej Zelandii.

</doc>
<doc id="781600" url="https://pl.wikipedia.org/wiki?curid=781600" title="Kościół św. Wawrzyńca">
Kościół św. Wawrzyńca

Kościoły chrześcijańskie pod wezwaniem św. Wawrzyńca
Polska.
W Polsce znajduje się 175 kościołów pod tym wezwaniem

</doc>
<doc id="781605" url="https://pl.wikipedia.org/wiki?curid=781605" title="Bielawy (Szarłata)">
Bielawy (Szarłata)

Bielawy (dodatkowa nazwa w j. kaszub. Biélawë) – część wsi Szarłata w Polsce, położona w województwie pomorskim, w powiecie kartuskim, w gminie Przodkowo, na Kaszubach, na obszarze Pojezierza Kaszubskiego.
W latach 1975–1998 Bielawy administracyjnie należały do województwa gdańskiego.

</doc>
<doc id="781611" url="https://pl.wikipedia.org/wiki?curid=781611" title="Tyraliera">
Tyraliera

Tyraliera (linia tyralierska) – rozproszony liniowy szyk bojowy piechoty.
Żołnierze pododdziału walczącego w tyralierze tworzą pojedynczy szereg wzdłuż frontu, przy zachowaniu odległości 6–8 metrów pomiędzy poszczególnymi żołnierzami. Porządek ten jest utrzymywany po opuszczeniu okopów, następnie, wskutek przeszkód terenowych, szyk tyraliery zwykle traci swą regularność.
W czasach rewolucji francuskiej, tyralierami () nazywano żołnierzy, którzy poruszali się przed głównym ugrupowaniem wojska uformowanego w kolumny. Ich zadaniem było rozpoznanie terenu, a także utrudnianie przeciwnikowi sformowania szyku bojowego. Walczący w tyralierze nosili mundury w niejaskrawych barwach ułatwiających maskowanie, z czasem też uzbrojono ich w broń gwintowaną (na przykład karabin Baker), zapewniającą lepszą celność i donośność niż stosowana powszechnie broń gładkolufowa. Ponadto tyralierę stosowano w przypadku wojska słabo wyszkolonego do walki w regularnym szyku, między innymi ochotników i oddziałów złożonych głównie z rekrutów. 
Również w początkowym okresie I wojny światowej, wobec dużych strat oddziałów walczących w szyku kolumnowym, tyraliera przez pewien czas stała się podstawowym szykiem piechoty. Ujawniła się jednak przy tym jej niska odporność na ogień współczesnej broni strzeleckiej (maszynowej, szybkostrzelnej karabinowej), a na terenie mocno naruszonym silnym ostrzałem artyleryjskim szyk często ulegał zerwaniu, co prowadziło do rozproszenia pododdziału. Dlatego pierwotny szyk tyraliery zmodyfikowano zastępując w ataku wydłużone linie piechurów zespołami krótkich tyralier formowanych przez żołnierzy pojedynczych drużyn.

</doc>
<doc id="781617" url="https://pl.wikipedia.org/wiki?curid=781617" title="William Boyle">
William Boyle

William Henry Dudley Boyle (ur. 30 listopada 1873 w Hale w hrabstwie Surrey, zm. 19 kwietnia 1967 w Londynie) – brytyjski arystokrata i wojskowy, 12. hrabia Cork i Orrery. 
Początek kariery.
Był drugim z czterech synów pułkownika Geralda Boyle'a i prawnukiem 8. hrabiego Cork, jego matką była lady Elizabeth Pepys, córka 1. hrabiego Cottenham. Do Marynarki Brytyjskiej Royal Navy wstąpił w wieku 11 lat. Dwa lata pływał na okręcie szkolnym HMS „Britannia”. W swój pierwszy rejs dalekomorski wyruszył w 1888 r. na pokładzie pancernika HMS „Monarch”. Służbę odbywał na Morzu Śródziemnym, później w Anglii. W 1894 r. znalazł się w Chinach, podczas I wojny japońsko-chińskiej. W 1895 r. został wysłany do Australii. W tym samym roku uzyskał awans na stopień porucznika. W 1902] podczas powstania bokserów służył w eskadrze na wodach Chin.
24 lipca 1902 poślubił lady Frances Cecilię Keppel (24 lutego 1871 – 30 czerwca 1963), córkę Williama Keppela, 7. hrabiego Albemarle i Sophii MacNab, córki sir Alana MacNaba, 1. baroneta. William i Frances byli szczęśliwym i zgodnym małżeństwem, ale nie doczekali się razem potomstwa.
Jeszcze w 1902 Boyle objął swoje pierwsze samodzielne dowództwo niszczyciela HMS „Spitfire”. Rychło został przeniesiony na niszczyciel HMS „Hazard”. Jego kolejną nominacją było stanowisko zastępcy dowódcy krążownika HMS „Astraea”. Na jego pokładzie służył na Morzu Śródziemnym i w Chinach. 31 grudnia 1906 awansował do stopnia komandora porucznika i rozpoczął służbę na pancerniku HMS „Hibernia”, służącym we Flocie Kanału (działającej na kanale La Manche). Rok później został dowódcą krążownika pancernego HMS „Good Hope” i został przydzielony do stacjonującej w Gibraltarze Floty Atlantyckiej.
Wkrótce Boyle wrócił do Anglii i objął dowodzenie nad okrętem HMS „Skirmisher”. 30 czerwca 1913 r. otrzymał awans na stopień komandora. Niewiele wcześniej został mianowany attaché morskim ambasady brytyjskiej w Rzymie. Obserwował i relacjonował do Londynu przebieg II wojny bałkańskiej. W Rzymie pozostał do wybuchu I wojny światowej w czerwcu 1914 r.
I wojna światowa.
Boyle pozostawał na placówce w Rzymie jeszcze przez rok, nim został odwołany do Londynu 11 listopada 1915 r. Otrzymał wówczas dowództwo starego krążownika II klasy operującego na Morzu Czerwonym, HMS „Fox”. W 1916 r. został starszym oficerem ("senior Naval Officer") w eskadrze patrolowej Morza Czerwonego.
Wspierał arabskie powstanie przeciwko Imperium Osmańskiemu. Uczestniczył w konferencji na pokładzie HMS „Dufferin”, gdzie ustalono szczegóły wybuchu powstania. Dowodził następnie ostrzałem tureckich pozycji w porcie Dżudda w czerwcu 1916 r. Po nieudanym szturmie Arabów kontynuował ostrzał jeszcze przez 6 dni, dopóki Turcy nie opuścili miasta. W lipcu 1916 zbombardował port Kunfuda, zmuszając Turków do opuszczenie jeszcze tego miasta. Resztę czasu na Morzu Czerwonym Boyle spędził na blokadzie tureckich portów oraz niespodziewanych atakach na te porty. W lipcu 1917 r. zdobył port Salif.
Podczas powstania arabskiego Boyle współdziałał z T.E. Lawrence'em, chociaż obaj nie przypadli sobie do gustu po pierwszym spotkaniu. Współpracował również z brytyjskim dyplomatą Markiem Sykesem i jego francuskim kolegą po fachu, François Georges-Picotem przy układzie ustalającym strefy wpływów Republiki Francuskiej i Zjednoczonego Królestwa na Bliskim Wschodzie po zwycięstwie nad Turcją.
W listopadzie 1917 Boyle powrócił do Anglii i objął dowodzenie nad krążownikiem liniowym HMS „Repulse”. Pod koniec miesiąca dowodził okrętem podczas krótkiej akcji przeciwko niemieckim pancernikom i krążownikom, zwanej drugą bitwą koło Helgolandu. „Repulse” wdał się tam w walkę z pancernikami SMS „Kaiser” i SMS „Kaiserin”, ale bez skutków po żadnej ze stron. Do końca wojny Boyle i jego okręt nie uczestniczyli w większych starciach.
Okres międzywojenny.
Po zakończeniu I wojny światowej przez pewien czas pracował na stanowiskach sztabowych. Później objął dowództwo krążownika liniowego HMS „Tiger”. W 1923 r., w stopniu kontradmirała, został przeniesiony do Floty Atlantyckiej. Jego okrętem flagowym został HMS „Resolution”. 9 września 1926 r. objął dowodzenie nad 1 eskadrą krążowników we Flocie Śródziemnomorskiej. Jego okrętem flagowym był wówczas HMS „Frobisher”.
Wkrótce Boyle wraz z eskadrą zostali wysłani do Chin, gdzie trwała wojna domowa, a Kuomintang podsycał antybrytyjskie nastroje. Eskadra na wodach chińskich zajmowała się zwalczaniem piractwa i ochroną brytyjskich statków handlowych.
W grudniu 1928 r. został naczelnym dowódcą rezerwy floty. Wkrótce objął przewodnictwo nad Royal Naval College w Greenwich. W 1931 r. otrzymał Krzyż Komandorski Orderu Łaźni, a w 1932 r. otrzymał awans na stopień admirała. W marcu 1933 r. objął dowodzenie nad Home Fleet (dawną Flotą Atlantycką). Jego okrętem flagowym został pancernik HMS „Nelson”. Boyle pozostał na tym stanowisku do 31 sierpnia 1936 r.
W 1934 r. zmarł kuzyn admirała, Robert, co sprawiło, że William odziedziczył jego tytuły hrabiego Cork i barona Boyle of Marston. Tym samym zyskał prawo do zasiadania w Izbie Lordów. Odziedziczył również niewielkie posiadłości ziemskie w hrabstwie Somerset oraz rodzinną rezydencję, Marston House.
Lipiec 1937 r. przyniósł hrabiemu Cork nominację na głównodowodzącego bazy w Portsmouth. W tym samym roku był wymieniany jako kandydat na stanowisko Pierwszego Lorda Morskiego. Poparcia udzielili mu admirałowie Reginald Tyrwhitt i Roger Keyes, jednak Corkowi nie udało się uzyskać tego stanowiska. Keyes opisał hrabiego jako „człowieka silnego charakteru i silnej determinacji”. Tyrwhitt, który był dowódcą Boyle'a podczas jego służby w Chinach w latach 20., napisał, że admirał był „po prostu wspaniały, absolutnie pierwsza klasa”. Admirał Boyle miał rude włosy i był dość niski. Nosił monokl. Był popularny wśród podwładnych, mimo iż wielką wagę przywiązywał do dyscypliny na pokładzie.
W 1938 r. Cork został awansowany do stopnia admirała floty. 30 czerwca 1939 r. odszedł na emeryturę.
II wojna światowa.
Po wybuchu II wojny światowej Cork zgłosił chęć powrotu do służby, ale usłyszał, że nie ma dla niego odpowiedniego stanowiska. Jednak już 21 września 1939 r. został zatrudniony w Admiralicji przez Winstona Churchilla i otrzymał zadanie opracowania planu brytyjskiej ofensywy morskiej na Bałtyku. Projekt ten uzyskał kryptonim „Katarzyna” i był nawiązaniem do pochodzącego jeszcze z czasów I wojny projektu Churchilla wspólnej, brytyjsko-rosyjskiej, operacji morskiej, polegającej na wysadzeniu desantu na niemieckim Pomorzu i odcięcia Niemiec od dostaw surowców ze Skandynawii, zwłaszcza szwedzkiej rudy żelaza.
Lord Cork błyskawicznie przystąpił do wykonywania zadania i już 26 września przedstawił projekt operacji. Zakładał on użycie pancerników, ale z powodu braku czasu na budowę odpowiednio ciężkich jednostek, zdecydowano się wykorzystać zmodyfikowane pancerniki typu "Revenge" ze specjalnie wzmocnioną ochroną przed atakami lotnictwa i okrętów podwodnych. Do udziału w operacji przewidziano jeszcze 5 krążowników, flotyllę niszczycieli, oddział okrętów podwodnych i kilka okrętów-baz. Ukończenie przygotowań planowano na wiosnę 1940 r. Dowódcą zespołu miał zostać lord Cork. Zakładane straty przy przekraczaniu cieśnin duńskich miały wynieść 30% stanów.
Plan ten nie doczekał się realizacji, gdyż nie zdążono na czas przygotować okrętów, zwłaszcza pancerników. Również niemiecki atak na Danię i Norwegię uniemożliwił przejście okrętów brytyjskich przez cieśniny. W maju 1940 r. ostatecznie zrezygnowano z wykonania planu.
Admirał dostał w międzyczasie nowe zadanie. Miał dowodzić działaniami morskimi aliantów w rejonie norweskiego portu Narwik. Był "de facto" naczelnym dowódcą połączonych sił brytyjskich, francuskich, polskich i norweskich, jako najwyższy stopniem. Jego okrętem flagowym był krążownik HMS „Aurora”. Cork był zwolennikiem zmasowanego ataku na Narwik przy użyciu całości sił lądowych i morskich, ale musiał ustąpić ostrożniejszym działaniom generała P.J. Mackesy'ego. Narwik został zdobyty w czerwcu 1940, ale niepomyślny przebieg kampanii francuskiej zmusił aliantów do wycofania się z Norwegii.
Po powrocie do Anglii otrzymał stanowisko dowodzącego oficera na Szetlandach. Miał za zadanie ochronić ten region przed niemiecką inwazją. Pozostawał na tym stanowisku do listopada 1940, kiedy niebezpieczeństwo inwazji uznano za nierealne. Lord Cork udał się jeszcze z misją do Gibraltaru i służył w Home Guard. W 1941 odszedł na emeryturę.
Ostatnie lata.
W latach 1937–1947 admirał był zarządcą Narodowego Muzeum Marynarki. W latach 1943–1953 był przewodniczący Shaftesbury Homes and Arethusa Training Ship. Zmarł w swoim domu w Londynie w wieku 94 lat. Tytuł hrabiowski przypadł jego bratankowi. Admirał został pochowany we Frome w hrabstwie Somerset. 23 sierpnia 1967 r. otworzono jego testament. Pozostawił po sobie majątek warty 7 381 funtów szterlingów.

</doc>
<doc id="781618" url="https://pl.wikipedia.org/wiki?curid=781618" title="Masłowo (Szarłata)">
Masłowo (Szarłata)

Masłowo (dodatkowa nazwa w j. kaszub. Masłowò) – część wsi Szarłata w Polsce, położona w województwie pomorskim, w powiecie kartuskim, w gminie Przodkowo, na Kaszubach, na obszarze Pojezierza Kaszubskiego.
W latach 1975–1998 Masłowo administracyjnie należało do województwa gdańskiego.

</doc>
<doc id="781621" url="https://pl.wikipedia.org/wiki?curid=781621" title="Aces High">
Aces High

Aces High – singel brytyjskiej heavymetalowej grupy Iron Maiden wydany 22 października 1984. Napisana przez Steve’a Harrisa piosenka „Aces High” opowiada historię brytyjskiego lotnika RAF-u walczącego z Luftwaffe podczas Bitwy o Anglię.
„Aces High” była piosenką otwierającą koncerty podczas tournée "World Slavery Tour" i była często poprzedzana Churchill’s Speech – fragmentem sławnej przemowy premiera Wielkiej Brytanii 4 czerwca 1940.
Utwór znalazł się na albumie koncertowym "Live After Death". Został także zamieszczony na kompilacjach "Best of the Beast", "Ed Hunter", "The Essential Iron Maiden" oraz "".
Utwór był coverowany przez wielu artystów, m.in. Children of Bodom czy Arch Enemy
Ścieżka „King of Twilight” (ang. "król zmierzchu") w rzeczywistości łączy dwie piosenki – „King of Twilight” i „Crying in the Dark”. Obie są coverami zespołu Nektar.
Koncertowa wersja „The Number of the Beast” (ang. "Liczba Bestii") (pierwotnie z albumu o tej samej nazwie) została prawdopodobnie nagrana 18 grudnia 1983 w Dortmundzie w Niemczech.

</doc>
<doc id="781626" url="https://pl.wikipedia.org/wiki?curid=781626" title="Nowe Tokary">
Nowe Tokary

Nowe Tokary (dodatkowa nazwa w j. kaszub. Nowé Tokarë) – część wsi kaszubskiej Tokary w Polsce, położona w województwie pomorskim, w powiecie kartuskim, w gminie Przodkowo, na obszarze Pojezierza Kaszubskiego, 1 km na zachód od drogi krajowej nr 20 ze Stargardu do Gdyni.
W latach 1975–1998 Nowe Tokary administracyjnie należały do województwa gdańskiego.

</doc>
<doc id="781629" url="https://pl.wikipedia.org/wiki?curid=781629" title="Bostońskie picie herbaty">
Bostońskie picie herbaty



</doc>
<doc id="781639" url="https://pl.wikipedia.org/wiki?curid=781639" title="Roman Stanisław Sanguszko">
Roman Stanisław Sanguszko

Roman Adam Stanisław Sanguszko herbu Pogoń Litewska (ur. 24 kwietnia 1800 w Antoninach na Wołyniu, zm. 26 marca 1881 w Sławucie) – książę, patriota i działacz społeczny.
Syn generała Eustachego, starszy brat Władysława Hieronima. 
Służył w gwardii rosyjskiej w Sankt Petersburgu. Dostał się do niewoli pod Łysobykami podczas rewolucji w 1831 roku. Za udział w powstaniu listopadowym pieszo i w kajdanach powędrował na Sybir. Zesłany następnie na Kaukaz, odznaczył się w walkach z tubylczymi plemionami, został mianowany oficerem, kontuzjowany. W 1838 roku odzyskał prawa cywilne i przywileje szlacheckie. W tym samym roku został translokowany ze Stawropola do Moskwy, gdzie służył w policji. W 1840 został przeniesiony do służby cywilnej. Od 1843 dużo podróżował po świecie. Dopiero w 1845 uzyskał formalnie zwolnienie z carskiej służby i pozwolenie na powrót do swoich dóbr. Osiadłszy w rodzinnej Sławucie zrobił wiele dla uprzemysłowienia miasteczka, opiekował się literaturą i sztuką, zgromadził słynne zbiory książek i obrazów. Urządził też wzorowo swoje gospodarstwo, gdzie założył fabrykę sukna i hodował konie arabskie.
Miał jedną córkę, Marię, żonę Alfreda Józefa Potockiego, ordynata łańcuckiego, któremu wniosła ogromne (ok. 63 000 ha) dobra antonińskie w posagu.

</doc>
<doc id="781643" url="https://pl.wikipedia.org/wiki?curid=781643" title="Herb Andaluzji">
Herb Andaluzji

Herb Andaluzji, przedstawia Herkulesa, symbol siły, poskramiającego dwa lwy. Po obu stronach herosa umieszczone są dwie kolumny, symbolizujące słupy Heraklesa, które zgodnie z mitologią grecką znajdowały się po obu stronach Cieśniny Gibraltarskiej. 
U dołu herbu, na tle andaluzyjskiej flagi znajduje się napis: "Andalucía por sí, para España y la Humanidad" ("Andaluzja dla siebie, dla Hiszpanii, dla ludzkości"). U góry, także na tle barw prowincji umieszczono napis: "Dominator Hercules Fundator" − "Władca Herkules Założyciel".
Jako herb wspólnoty autonomicznej przyjęty został 30 grudnia 1981 roku.
Herb ten został po raz pierwszy przyjęty w 1918 przez zgromadzenie autonomiczne w Ronda, a jego autorem był Blas Infante, który przy tworzeniu tego herbu wzorował się na herbie Kadyksu.

</doc>
<doc id="781645" url="https://pl.wikipedia.org/wiki?curid=781645" title="Osiedle Nikutowo (Mrągowo)">
Osiedle Nikutowo (Mrągowo)

Osiedle Nikutowo – położone jest w południowej części Mrągowa między jeziorem Sutapie Małe, a linią kolejową. Dawniej była to kolonia wsi Nikutowo. Na początku lat 90. XX w. zostało przyłączona do Mrągowa. W skład osiedla wchodzą ulice Krótka i Wojska Polskiego. 
Atrakcjami turystycznymi są jezioro Czos i Sutapie Małe, niewielkie tereny leśne oraz dwa zabytkowe wiadukty kolejowe. Przez osiedle przebiega droga krajowa nr 16 i 59. Znajduje się tu końcowy przystanek komunikacji miejskiej. Dawniej istniało tu lotnisko sportowe.

</doc>
<doc id="781648" url="https://pl.wikipedia.org/wiki?curid=781648" title="Tokarskie Pnie">
Tokarskie Pnie

Tokarskie Pnie (dodatkowa nazwa w j. kaszub. Tokarsczé Pnie) – część wsi kaszubskiej Czeczewo w Polsce, położona w województwie pomorskim, w powiecie kartuskim, w gminie Przodkowo, na obszarze Pojezierza Kaszubskiego.
W latach 1975–1998 Tokarskie Pnie administracyjnie należały do województwa gdańskiego.
Wskazówka - występuje również wariant nazewniczy miejscowości Tokary-Pnie

</doc>
<doc id="781649" url="https://pl.wikipedia.org/wiki?curid=781649" title="Eugene Ekeke">
Eugene Ekeke



</doc>
<doc id="781653" url="https://pl.wikipedia.org/wiki?curid=781653" title="Radosław Wiśniewski (pisarz)">
Radosław Wiśniewski (pisarz)

Radosław Wiśniewski (ur. 30 lipca 1974 w Warszawie) – polski poeta, krytyk literacki; współzałożyciel i redaktor naczelny kwartalnika „Red.” (2006–2013).
Życiorys.
Jest absolwentem UJ w Krakowie, ponadto studiował w Opolu i Toronto. Mieszka w Brzegu, pracuje we Wrocławiu. Współzałożyciel i aktywny członek działającej w Brzegu grupy poetyckiej Stowarzyszenie Żywych Poetów. Był jednym z głównych twórców wydawanego przez tę grupę w latach 1998–2004 artzinu „BregArt”, w latach 2002–2003 był stałym współpracownikiem pisma „Undergrunt”, w latach 2000–2001 naczelny i jedyny redaktor „Informatora Kulturalnego Opolszczyzny”. Od 2015 redaktor reaktywowanego art-zina „Nowy BregArt”.
Jest laureatem wielu wyróżnień i nagród literackich, między innymi Literackiej Nagrody Młodych im. Marka Jodłowskiego (1999), Ogólnopolskiej Literackiej Nagrody Młodych warszawskiego oddziału ZLP (1999), a także Nagrodą Marszałka Województwa Opolskiego dla animatorów kultury (2008); stypendysta Ministra Kultury i Dziedzictwa Narodowego w roku 2004 oraz w roku 2016.
Publikuje w pismach literackich, stale współpracował z czasopismem „Studium” jako felietonista, a także z czasopismem „Odra” jako współredaktor kwartalnego dodatku literackiego – „Ósmy Arkusz” (2002–2008), a także w latach 2007–2012 współpracował z serwisem www.empik.com jako krytyk/publicysta.
Jako krytyk bywa łączony z literaturą zaangażowaną (tekst "Niepodległość gestu" opublikowany w numerze 2(56)/2006 „Studium”) oraz próbą odtworzenia programu artystycznego poezji neo-apokryficznej.
Tłumaczony na język angielski, niemiecki, hiszpański, czeski, węgierski.
W 2007 był współinicjatorem internetowego projektu "Pekin 2008 – druga strona medalu". W roku 2009 wspólnie z Patrykiem Dolińskim przeformułowali serwis na "Poeci dla Tybetu". Był inicjatorem akcji artystycznych pod hasłem „Poeci dla Tybetu” w latach 2010 i 2015.

</doc>
<doc id="781655" url="https://pl.wikipedia.org/wiki?curid=781655" title="Wisła (czasopismo)">
Wisła (czasopismo)

Wisła – miesięcznik geograficzno-etnograficzny, wydawany w latach 1887-1905 i 1916-17 w Warszawie. Redaktorzy: Artur Gruszecki (1887-88), Jan Karłowicz (1888-99), Erazm Majewski (1899-1905); współpracowali m.in.: Ludwik Krzywicki, Jan Baudouin de Courtenay, Aleksander Brückner, Stanisław Ciszewski, Jan Czekanowski, Izydor Kopernicki, Adam Antoni Kryński, Stanisław Chełchowski. "Wisła" publikowała artykuły i rozprawy etnograficzne, antropologiczne, folklorystyczne, sprawozdania, recenzje, przekłady, bibliografię polską i obcą. Dział korespondencji wypełniały materiały zbierane przez etnografów amatorów.
Pismo odegrało kluczową rolę w rozwoju polskiej etnografii i folklorystyki, w okresie poprzedzającym powstanie pierwszej katedry etnografii.

</doc>
<doc id="781666" url="https://pl.wikipedia.org/wiki?curid=781666" title="Marcel Mahouve">
Marcel Mahouve



</doc>
<doc id="781668" url="https://pl.wikipedia.org/wiki?curid=781668" title="Drżenie głosowe">
Drżenie głosowe

Drżenie głosowe ("drżenie piersiowe", łac. "fremitus pectoralis") – drżenie wyczuwane przy dotykaniu ręką ścian klatki piersiowej osoby mówiącej, zwłaszcza przy wymawianiu dźwięcznych wyrazów, takich jak "czterdzieści cztery" lub angielskie "ninety nine". Badanie drżenia głosowego ma na celu sprawdzenie przewodzenia fal dźwiękowych przez ściany klatki piersiowej.

</doc>
<doc id="781669" url="https://pl.wikipedia.org/wiki?curid=781669" title="Michael Brecker">
Michael Brecker

Michael Brecker, właśc. Michael Leonard Brecker (ur. 29 marca 1949 w Filadelfii, zm. 13 stycznia 2007 w Nowym Jorku) – amerykański saksofonista jazzowy, młodszy brat Randy'ego Breckera. Laureat 15 nagród Grammy.
Życiorys.
Od wczesnej młodości miał styczność z muzyką jazzową, za sprawą ojca – pianisty jazzowego. Na początku uczył się gry na klarnecie, następnie na saksofonie tenorowym. W 1970 roku przeprowadził się do Nowego Jorku i tam zaczął swoją muzyczną karierę. Rozpoczął od zespołu Dreams, grając między innymi ze swoim bratem Randym i Billym Cobhamem.
W późniejszym czasie współpracował z takimi muzykami jak: James Taylor, Paul Simon, Steely Dan, Donald Fagen, Herbie Hancock, Pat Metheny, Frank Zappa czy Joni Mitchell, był również stałym członkiem Steps Ahead.
Michael w latach 70. i 80. był jednym z czołowych przedstawicieli stylu fusion. Jako frontman i sideman nagrał w sumie około 1000 płyt. Zmarł na białaczkę 13 stycznia 2007 roku w Nowym Jorku.

</doc>
<doc id="781670" url="https://pl.wikipedia.org/wiki?curid=781670" title="Joseph-Desire Job">
Joseph-Desire Job



</doc>
<doc id="781673" url="https://pl.wikipedia.org/wiki?curid=781673" title="Bertin Ebwelle">
Bertin Ebwelle



</doc>
<doc id="781674" url="https://pl.wikipedia.org/wiki?curid=781674" title="Orkut">
Orkut

Orkut – dawny internetowy serwis społecznościowy o charakterze międzynarodowym. Jego nazwa pochodzi od imienia inżyniera pracującego w Google – Turka Orkuta Büyükköktena. Orkut został uruchomiony 19 stycznia 2004 przez Google. Orkut Büyükkökten rozwijał go jako niezależny projekt podczas pracy w Google. Około 60% użytkowników Orkut to Brazylijczycy. Każdy użytkownik może w swoim profilu m.in. w łatwy sposób umieścić swoje ulubione filmiki z YouTube i Google Video.
Od 20 października 2006 do założenia konta w Orkut nie było wymagane otrzymanie zaproszenia od użytkownika serwisu. Logowanie odbywało się za pomocą konta Google.
30 czerwca 2014 roku Orkut zakończył działalność.

</doc>
<doc id="781680" url="https://pl.wikipedia.org/wiki?curid=781680" title="Salomon Olembe">
Salomon Olembe



</doc>
<doc id="781683" url="https://pl.wikipedia.org/wiki?curid=781683" title="Cziładze">
Cziładze



</doc>
<doc id="781692" url="https://pl.wikipedia.org/wiki?curid=781692" title="Hiena brunatna">
Hiena brunatna

Hiena brunatna ("Hyaena brunnea") – gatunek drapieżnego ssaka z podrodziny hien (Hyaeninae) w obrębie rodziny hienowatych (Hyaenidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1820 roku szwedzki przyrodnik Carl Peter Thunberg nadając mu nazwę "Hyaena brunnea". Holotyp pochodził z Przylądka Dobrej Nadziei, w Prowincji Przylądkowej Zachodniej, w Południowej Afryce (w oryg. ). 
Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Hiena brunatna występuje w Namibii, Botswanie, zachodnim i południowym Zimbabwe, południowym Mozambiku, Eswatini, zachodnim Lesotho i Południowej Afryce. Wszystkie zapisy z południowo-zachodniej Angoli pochodzą sprzed 1970 roku.
Morfologia.
Długość ciała (bez ogona) 110–136 cm (samce średnio 123 cm, samice średnio 117 cm), długość ogona 18,7–26,5 cm, wysokość w kłębie samców średnio 79 cm, samic średnio 74 cm; masa ciała 28–47,5 kg (średnio 40 kg). Hiena brunatna ma ciemnobrązową sierść ze słabo zaznaczonymi pręgami oraz najsilniej rozwiniętą grzywę, która pokrywa cały przód ciała.
Ekologia.
Tryb życia.
Hieny brunatne żyją w mniejszych klanach o bardziej luźnej strukturze. Zasiedlają przeważnie tereny bardziej niegościnne niż hieny cętkowane, więc nie mogą tworzyć zbyt licznych grup. U tego gatunku nie ma również tak silnie zaznaczonej walki o dominację oraz agresji. W ogrodach zoologicznych hieny brunatne żyją do ok. 20 lat.
Pokarm.
Hiena brunatna jest typowym padlinożercą, zjada wszystko, co się da strawić. Ma bardzo silne szczęki zdolne skruszyć kość słonia. Hiena brunatna czasami poluje na mniejsze zwierzęta, takie jak np. młode gazele, gryzonie i inne. U hieny brunatnej ważnym składnikiem pokarmu i źródłem wody są owoce, zwłaszcza melony.
Wrogowie.
Do głównych wrogów hieny brunatnej należą krokuty cętkowane, lwy, lamparty i likaony.

</doc>
<doc id="781694" url="https://pl.wikipedia.org/wiki?curid=781694" title="Otalżyno (Pomieczyno)">
Otalżyno (Pomieczyno)

Otalżyno (występuje również wariant nazewniczy miejscowości "Otalżyno Pomieczyńskie"; dodatkowa nazwa w j. kaszub. Òtalżëno) – część wsi kaszubskiej Pomieczyno w Polsce, położona na obszarze Pojezierza Kaszubskiego w województwie pomorskim, w powiecie kartuskim, w gminie Przodkowo, w okolicach południowego brzegu jeziora Otalżyno. Wchodzi w skład sołectwa Pomieczyno.
W latach 1975–1998 Otalżyno administracyjnie należało do województwa gdańskiego.

</doc>
<doc id="781698" url="https://pl.wikipedia.org/wiki?curid=781698" title="Karolina Joachima Hiszpańska">
Karolina Joachima Hiszpańska

Karolina Joachima Teresa Hiszpańska, port. "Carlota Joaquina de Bourbon e Bourbon", hiszp. "Carlota Joaquina de Borbón y Borbón" (ur. 25 kwietnia lub 25 maja 1775 w Aranjuez, zm. 6 lub 7 stycznia 1830 w Queluz) − infantka Hiszpanii, Królowa Portugalii, Algarve i Brazylii.
Życiorys.
Była najstarszą córką króla Hiszpanii, Karola IV Burbona (1748-1819) i jego żony, Marii Luizy Parmeńskiej (1751-1819). 8 maja 1785 oficjalnie poślubiła przyszłego króla Jana VI (drugiego syna królowej Marii I i Piotra III). Małżeństwo zostało skonsumowane dopiero 9 stycznia 1790 w Lizbonie.
W 1788 zmarł starszy brat Jana – książę Brazylii i Jan został pierwszym w kolejce następcą tronu. Wkrótce otrzymał tytuł księcia Brazylii i siedemnastego księcia Braganza. Między 1788 i 1816 Karolina Joachima znana była jako „księżna Brazylii”. Była kobietą ambitną i okrutną. W Brazylii podejmowała próby przejęcia władzy w hiszpańskiej części Ameryki Łacińskiej. Sama Hiszpania znajdowała się wtedy w strefie wpływów napoleońskiej Francji, a jej dwaj królowie byli przetrzymywani we Francji. Karolina Joachima sama siebie uważała za dziedziczkę swojej przetrzymywanej rodziny. Chciała wysłać armie do Buenos Aires i północnej Argentyny i chciała, aby nazywać ją „królową La Platy”. Portugalsko-brazylijskie siły zdołały jednak jedynie zaanektować wschodni brzeg rzeki – prowincję Cisplatinę (późniejszy Urugwaj).
W 1807 Portugalia żyła pogrążona w absolutyzmie, a wojska Napoleona przyniosły ze sobą zdobycze rewolucji francuskiej. W 1820 w Porto wybuchła rewolucja liberalna. Jej zasięg rozszerzyły Kortezy, które też w 1821 uchwaliły pierwszą w Portugalii konstytucję. W 1812 podobne rzeczy miały miejsce w rodzinnej Hiszpanii Karoliny Joachimy. Karolina Joachima miała konserwatywne poglądy, a jej mąż nie chciał łamać danego słowa i odwołać konstytucji. W 1821 portugalska rodzina królewska wróciła do Portugalii, po 14 latach nieobecności. Karolina Joachima odkryła, że kraj bardzo się zmienił. Sprzymierzyła się ze swoim młodszym synem, Miguelem, który podzielał jej poglądy. W 1824 ona i Miguel, który był dowódcą wojska, przejęli władzę, króla uwięzili w pałacu i chcieli zmusić do abdykacji na rzecz Miguela. Jan otrzymał pomoc brytyjską i odzyskał władzę. Zmusił też żonę i Miguela do opuszczenia kraju.
Krótko przed swoją śmiercią Jan nominował na przyszłą regentkę czwartą córkę – infantkę Izabelę Marię, mimo że funkcja regentki była tradycyjnie zarezerwowana dla królowej-wdowy. Karolina Joachima zmarła w pałacu Queluz.

</doc>
<doc id="781704" url="https://pl.wikipedia.org/wiki?curid=781704" title="Janusz Odrowąż">
Janusz Odrowąż

Janusz Odrowąż, właściwie Janusz Wiśniewski (ur. 27 stycznia 1914 w Warszawie, zm. 25 grudnia 1984 w Warszawie) – polski literat, satyryk, autor tekstów piosenek.
Debiutował przed II wojną światową współpracą z pismami satyrycznymi, którą kontynuował po wojnie. W latach 1945-1949 opiekun literacki i dostawca tekstów dla zespołu rewelersów "4 Asy". Jednocześnie (1946-1949) prowadził w Warszawie kabaret literacki "Kukułka". W latach 50. i 60. napisał wiele popularnych piosenek, współpracując głównie z kompozytorami Wiesławem Machanem, Romualdem Żylińskim i Zygmuntem Karasińskim. Wiele jego tekstów nagradzanych było na festiwalach piosenki polskiej w Opolu, m.in. "Toast opolski" czy "Staropolskim obyczajem". Autor librett komedii muzycznych: "Wielka przygoda" i "Atomowy rower" (muzyka obu Wiesław Machan).

</doc>
<doc id="781707" url="https://pl.wikipedia.org/wiki?curid=781707" title="Paul Bahoken">
Paul Bahoken

Paul Bahoken (ur. 7 maja 1955 w Duali) – piłkarz, występował na pozycji napastnika. Jego syn, Stéphane, również jest piłkarzem i reprezentantem Kamerunu.
Życiorys.
Swoją karierę zaczynał na pozycji skrzydłowego w Éclair Douala. Następnie grał w Tonnerre Jaunde. Później wyjechał do Francji, gdzie grał w Stade de Reims, Troyes AC, AS Cannes, Valenciennes FC, czy Olympique Alès. Karierę kończył w sezonie 1985/1986 w Saint-Raphaël Stade, strzelając 3 bramki w 10 meczach.
Ma za sobą udział w Mistrzostwach Świata 1982, na których zagrał jeden mecz. Wszedł w 73 minucie meczu z Peru, zmieniając Jacques'a N'Gueę. Bahoken był w kadrze na Letnie Igrzyska Olimpijskie 1984, jednak reprezentacja Kamerunu nie wyszła nawet z grupy, wygrywając tylko mecz z Irakiem 1:0.

</doc>
<doc id="781708" url="https://pl.wikipedia.org/wiki?curid=781708" title="Czarny szlak im. Alojzego Śliwy w Olsztynie">
Czarny szlak im. Alojzego Śliwy w Olsztynie

 Czarny szlak im. Alojzego Śliwy w Olsztynie – najdłuższy pieszy szlak w Olsztynie. Rozpoczyna się przy Wysokiej Bramie, a kończy nieopodal Hotelu Novotel na osiedlu Dajtki. Jego długość wynosi 18,5 km.
Charakterystyka.
Szlak czarny jest najdłuższym pieszym szlakiem miejskim w Olsztynie. Swój początek ma przy olsztyńskiej Wysokiej Bramie, w miejscu startu kilku innych szlaków m.in. szlaku kopernikowskiego. Stąd trasa zmierza ku Parkowi Zamkowemu. Po drodze mija Zamek Kapituły Warmińskiej, a następnie XIX-wieczny wiadukt kolejowy. W dalszym ciągu kieruje się ku Lasowi Miejskiemu. Do momentu skrzyżowania ze szlakiem błękitnym biegnie wzdłuż rzeki Łyny. Następnie przez ok. 600 metrów pokrywa się z tym szlakiem. Po rozejściu szlaków zbliża się do rezerwatu przyrody Redykajny, gdzie rosną m.in. mchy torfowce czy rosiczki. Następnie biegnie w pobliżu Jeziora Tyrsko i dociera do Gutkowa, dawnej wsi, obecnie dzielnicy Olsztyna, gdzie wart zwiedzenia jest kościół św. Wawrzyńca, druga pod względem wieku świątynia w mieście. Obok kościoła znajduje się cmentarz, gdzie pochowany jest m.in. Alojzy Śliwa, patron szlaku. Z Gutkowa szlak wiedzie w kierunku Łupstychu, małej podolsztyńskiej wioski, będącej niegdyś typową warmińską osadą rybacką, o czym świadczą zachowane tam chaty. Z Łupstychu trasa kieruje się ku Olsztynowi, a konkretnie ku osiedlu domków jednorodzinnych Dajtki. Ten odcinek trasy biegnie leśną drogą wzdłuż jeziora Ukiel. Szlak kończy się przy hotelu Omega.

</doc>
<doc id="781710" url="https://pl.wikipedia.org/wiki?curid=781710" title="Philip Lynott">
Philip Lynott



</doc>
<doc id="781714" url="https://pl.wikipedia.org/wiki?curid=781714" title="Załęskie Piaski">
Załęskie Piaski

Załęskie Piaski (dodatkowa nazwa w j. kaszub. Zôłãsczé Piôsczi) – część wsi kaszubskiej Załęże w Polsce, położona w województwie pomorskim, w powiecie kartuskim, w gminie Przodkowo, na obszarze Pojezierza Kaszubskiego.
W latach 1975–1998 Załęskie Piaski administracyjnie należały do województwa gdańskiego.

</doc>
<doc id="781719" url="https://pl.wikipedia.org/wiki?curid=781719" title="Diagram Voronoi'a">
Diagram Voronoi'a



</doc>
<doc id="781720" url="https://pl.wikipedia.org/wiki?curid=781720" title="Diagram Voronoia">
Diagram Voronoia



</doc>
<doc id="781722" url="https://pl.wikipedia.org/wiki?curid=781722" title="Manzini">
Manzini

Manzini (do 1965 roku Bremersdorp) - była stolica i największe miasto Eswatini, położone w środkowej części kraju. Miasto jest stolicą dystryktu Manzini.
Ludność w Manzini wynosi 111 tys. mieszkańców (2005).
W mieście zlokalizowany jest jedyny w kraju międzynarodowy port lotniczy Matsapha Airport położony 10 km na zachód od miasta.

</doc>
<doc id="781724" url="https://pl.wikipedia.org/wiki?curid=781724" title="Ibn Taymiyya">
Ibn Taymiyya



</doc>
<doc id="781725" url="https://pl.wikipedia.org/wiki?curid=781725" title="Warzeńska Huta">
Warzeńska Huta

Warzeńska Huta () – wieś kaszubska w Polsce położona na obszarze Pojezierza Kaszubskiego w województwie pomorskim, w powiecie wejherowskim, w gminie Szemud. Na południe od miejscowości znajduje się jezioro Orzechowo.
W latach 1975–1998 miejscowość administracyjnie należała do województwa gdańskiego.

</doc>
<doc id="781730" url="https://pl.wikipedia.org/wiki?curid=781730" title="Georgy Voronoy">
Georgy Voronoy



</doc>
<doc id="781734" url="https://pl.wikipedia.org/wiki?curid=781734" title="Składowa spójna grafu">
Składowa spójna grafu



</doc>
<doc id="781736" url="https://pl.wikipedia.org/wiki?curid=781736" title="Józef Klebba">
Józef Klebba

Józef Klebba (ur. 24 grudnia 1860 w Żelistrzewie, zm. 31 maja 1931 w Kosakowie) – kowal, polski działacz społeczny i kulturalny, kaszubski poeta i pisarz.
Uczestnik strajku szkolnego w zaborze pruskim, założyciel Polskiego Związku Śpiewaczego i Związku Ludowego. W 1913 pomagał Aleksandrowi Majkowskiemu w tworzeniu Muzeum Kaszubsko-Pomorskiego w Sopocie. Za propolską działalność społeczną był wielokrotnie szykanowany przez władze pruskie, m.in. niemieckim chłopom zakazywano korzystania z jego usług kowalskich i obciążono go nadmiernymi podatkami. Trudności finansowe pokonał dzięki pomocy Banku Kaszubskiego w Wejherowie.
Był organizatorem budowy Domu Ludowego w Kosakowie. Po zakończeniu I wojny światowej był mężem zaufania Komisji Delimitacyjnej – Subkomisji Północnej wytyczającej granicę polsko-niemiecką i Polski z Wolnym Miastem Gdańskiem.
W okresie międzywojennym był członkiem Rady Powiatowej przy Sądzie Pokoju w Wejherowie i naczelnikiem poczty w Kosakowie.
W 1923, po odzyskaniu przez Pomorze niepodległości, został odznaczony Złotym Krzyżem Zasługi, a gen. Józef Haller nazwał go nauczycielem ludu kaszubskiego. 

</doc>
<doc id="781738" url="https://pl.wikipedia.org/wiki?curid=781738" title="LCAT">
LCAT



</doc>
<doc id="781744" url="https://pl.wikipedia.org/wiki?curid=781744" title="Lista najwyższych budynków w Las Vegas">
Lista najwyższych budynków w Las Vegas

W Las Vegas, a także otaczających je obszarach niemunicypalnych znajduje się ponad 160 wieżowców, z których 42 posiadają wysokości ponad 122 metrów. Najwyższą strukturą w Las Vegas jest Stratosphere Tower, położona na północnym krańcu Las Vegas Strip, która ma wysokość 350 metrów. Stratosphere jest jednocześnie najwyższą wieżą widokową w Stanach Zjednoczonych. Jako że Stratosphere nie jest w pełni obiektem mieszkalnym, nie jest uważana za budynek, tylko za wieżę widokową. Dlatego też za najwyższy budynek w Las Vegas uznaje się pozostający w fazie budowy Fontainebleau Resort, który ma wysokość 224 metrów. Z kolei najwyższym skompletowanym budynkiem w mieście jest Palazzo, mierzący 196 metrów.
Historia.
Historia wieżowców w Las Vegas rozpoczęła się w 1954 roku, wraz z oddaniem do użytku Castaways Hotel and Casino w centrum miasta; konstrukcja o wysokości 66 metrów była najwyższym budynkiem w Las Vegas do 1961 roku, zaś w roku 2006 została wyburzona. W 1961 roku wybudowano Diamond of the Dunes Tower i od tego momentu większość powstających w Las Vegas wieżowców koncentrowała się przy bulwarze Las Vegas Strip.
Pierwszym wieżowcem–hotelem/kasynem, który sięgał powyżej 150 metrów był 161–metrowy New York-New York Hotel &amp; Casino, otwarty w 1997 roku. Boom na wieżowce w Las Vegas zaczął się pod koniec lat 90. XX wieku i trwa do dziś; 39 z 40 najwyższych obiektów w mieście powstało po roku 1997. W 2009 roku panorama Las Vegas zajmowała 60. miejsce na świecie i 20. pozycję w Stanach Zjednoczonych pod względem liczby wieżowców, ze 168 skompletowanymi budynkami.
W nurcie zjawiska określanego mianem „Manhattanizacji”, w Las Vegas istnieje obecnie ponad 30 projektów nowych wieżowców o wysokościach powyżej 122 metrów, które pozostają albo w fazach planowania, albo zatwierdzone czekają na rozpoczęcie prac, albo też są już konstruowane.
Najwyższe budynki.
Lista przedstawia skompletowane wieżowce w Las Vegas, które posiadają co najmniej 122 metry wysokości, w oparciu o standardową miarę wysokości. Obejmuje ona iglice oraz detale architektoniczne, ale nie uwzględnia masztów antenowych. Znak równości (=) oznacza, że dwa lub więcej budynków posiada tę samą wysokość. Z kolei kolumna „Rok” odnosi się do roku, w którym dany budynek został skompletowany. Wolnostojące wieże widokowe, jako niezamieszkane budynki, zostały umieszczone na liście wyłącznie w celach porównawczych; nie są wliczane do rankingu.
Wiele wieżowców w Las Vegas leży przy bulwarze Las Vegas Strip, który w większości wykracza poza granice administracyjne miasta. Lista zawiera wszystkie wieżowce, które znajdują się w Las Vegas lub też na sąsiednich obszarach, które wykorzystują Las Vegas w oficjalnym adresie. United States Postal Service używa kodu „Las Vegas, NV” jako oficjalnego adresu pocztowego dla obszarów niemunicypalnych Paradise, Winchester oraz Spring Valley.
Najwyższe budynki w fazach konstrukcji, planowania lub zatwierdzenia do budowy.
W konstrukcji.
Lista zawiera budynki, które pozostają obecnie w fazie konstrukcji, a ich wysokość osiągnie co najmniej 122 metry. Kolumna „Rok” odnosi się do szacowanej daty oddania obiektów do użytku.
Projekty zatwierdzone.
Lista przedstawia budynki, których projekty zostały zatwierdzone i obecnie oczekują na rozpoczęcie prac budowlanych.
Budynki planowane.
Lista składa się z budynków, które są obecnie w stadiach planowania i mają posiadać wysokość co najmniej 122 metrów.
Linia czasu najwyższych budynków w Las Vegas.
Lista przedstawia obiekty, które dzierżyły tytuł najwyższych budynków w Las Vegas w przeszłości, a także obecnego lidera w tej kategorii, Fontainebleau Resort. Stratosphere Tower jest od momentu otwarcia w 1996 roku najwyższą wolnostojącą strukturą w mieście, jednak jako że nie jest w pełni zamieszkania, nie klasyfikuje się jej jako budynek, i nie została zawarta w zestawieniu.

</doc>
<doc id="781749" url="https://pl.wikipedia.org/wiki?curid=781749" title="Przejście graniczne Świecko-Frankfurt">
Przejście graniczne Świecko-Frankfurt

Przejście graniczne Świecko-Frankfurt – istniejące w latach 1962–2007 polsko-niemieckie drogowe przejście graniczne, położone w województwie lubuskim, w powiecie słubickim, w gminie Słubice, w miejscowości Świecko.
Opis.
Przejście graniczne Świecko-Frankfurt z miejscem odprawy granicznej po stronie polskiej w miejscowości Świecko (istniało już 6 listopada 1992 roku) czynne było całą dobę. Dopuszczone było przekraczanie granicy dla ruchu osobowego, towarowego i mały ruch graniczny. Kontrolę graniczną osób, towarów oraz środków transportu kolejno wykonywały kolejno Graniczna Placówka Kontrolna Straży Granicznej w Świecku (GPK SG w Świecku) i Placówka Straży Granicznej w Świecku (PSG w Świecku). Obie miejscowości łączył most na rzece Odrze. 
W 1995 roku oddano do użytku nowy terminal odpraw celnych „Świecko II”, znajdujący się kilka kilometrów od przejścia, przy drodze krajowej nr 29. Terminal miał bezpośrednie połączenie z przejściem granicznym poprzez tzw. drogę celną, którą w późniejszych latach włączono do przebiegu dróg nr 2 i 29.
Do przejścia po stronie polskiej prowadziła droga krajowa nr 2, a po stronie niemieckiej autostrada A12, należące do trasy europejskiej E30 (do lat 80. oznaczana jako E8).
Problemy w ruchu towarowym na przejściu granicznym pogłębiła decyzja władz Brandenburgii o wprowadzeniu zakazu poruszania z dniem 16 września 1996 roku pojazdów z lawetami na odcinku autostrady A12 od zjazdu Muhllosse do przejścia granicznego Świecko-Frankfurt. Konsekwencją tej decyzji było przeniesienie odpraw samochodów na lawetach ze Świecka (dotychczas dziennie odprawiano ok. 600 pojazdów) do Olszyny.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Niemieckiej Republiki Demokratycznej funkcjonowało w tym miejscu polsko-niemieckie drogowe przejście graniczne Świecko, które ustanowiono w 1962 roku. Czynne było codziennie przez całą dobę. Dopuszczone było przekraczanie granicy dla ruchu osobowego i towarowego. Kontrolę graniczną osób, towarów oraz środków transportu wykonywała Graniczna Placówka Kontrolna Świecko (GPK Świecko).
W kulturze.
Na terenie przejścia granicznego nagrywano scenę w serialu 07 zgłoś się (odcinek 19 Zamknąć za sobą drzwi) oraz scenę z filmu "Miś" (w której Ryszard Ochódzki zostaje zatrzymany przez celnika z powodu brakujących kartek w paszporcie).

</doc>
<doc id="781750" url="https://pl.wikipedia.org/wiki?curid=781750" title="Ernest Ebongué">
Ernest Ebongué

Ernest Lottin Ebongué (ur. 15 maja 1962 w Jaunde) – piłkarz, występował na pozycji pomocnika.
Życiorys.
Ebongué zaczynał w Tonnerre Yaoundé. W 1987 roku był zawodnikiem AS Béziers. Następnie grał w takich klubach jak: US Fécamp, Vitoria Guimarães, Varzim SC, CD Aves, União Coimbra, SC Lamego, Persma Manado, Pupuk Kaltim i ASK Kottingbrunn.
Dostał powołanie na Mistrzostwa Świata 1982, jednak nie zagrał na nich ani jednego meczu, cały turniej siedząc na ławce rezerwowych. Był w kadrze na Letnie Igrzyska Olimpijskie 1984, jednak reprezentacja Kamerunu nie wyszła nawet z grupy, wygrywając tylko mecz z Irakiem 1:0. Grał w eliminacjach do Mistrzostw Świata 1994. Strzelił gola w meczu z Zairem (dziś Demokratyczna Republika Konga), 10 stycznia 1993, a mecz zakończył się wynikiem 2:1 dla "Nieposkromionych Lwów".

</doc>
<doc id="781755" url="https://pl.wikipedia.org/wiki?curid=781755" title="Nowodworski Foundation">
Nowodworski Foundation

The Nowodworski Foundation (wł. Nowodworski Foundation Charity for Cultural and Educational Exchange, Inc.) z siedzibą w Purdys, Nowy Jork, to amerykańska fundacja polonijna. Działa od 1999, umacnia polska tradycje i rozwija kontakty polsko-amerykańskie głównie wśród młodzieży poprzez organizacje obozów dla dzieci i młodzieży na terenie Polski, wymianę wakacyjna młodzieży polskiej i amerykańskiej, imprezy kulturalne, koncerty, wernisaże i aukcje. Nazwa fundacji pochodzi od I Liceum Ogólnokształcącego im. B. Nowodworskiego w Krakowie. Prezydentem fundacji jest Jerzy Leśniak.
Linki zewnętrzne.
Strona Nowodworski Foundation

</doc>
<doc id="781776" url="https://pl.wikipedia.org/wiki?curid=781776" title="Bagniewo (Szarłata)">
Bagniewo (Szarłata)

Bagniewo (dodatkowa nazwa w j. ) – część wsi Szarłata w Polsce, położona w województwie pomorskim, w powiecie kartuskim, w gminie Przodkowo.
Bagniewo położone jest na Kaszubach na obszarze Pojezierza Kaszubskiego 
W latach 1975–1998 Bagniewo administracyjnie należało do województwa gdańskiego.

</doc>
<doc id="781777" url="https://pl.wikipedia.org/wiki?curid=781777" title="Asbach-Bäumenheim">
Asbach-Bäumenheim

Asbach-Bäumenheim – gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries. Leży około 5 km na południowy wschód od Donauwörth, przy drodze B2, B16 i liniach kolejowych Norymberga-Augsburg; Ulm - Ingolstadt.
Dzielnice.
W skład gminy wchodzą następujące dzielnice:
Polityka.
Wójtem gminy jest Otto Uhl, rada gminy składa się z 16 osób.

</doc>
<doc id="781784" url="https://pl.wikipedia.org/wiki?curid=781784" title="Maria Luiza Parmeńska">
Maria Luiza Parmeńska

Maria Luiza Parmeńska (ur. 9 grudnia 1751 w Parmie, zm. 2 stycznia 1819 w Rzymie) – królowa Hiszpanii jako żona Karola IV. Była najmłodszą córką Filipa I, księcia Parmy i jego żony Ludwiki Elżbiety, córki króla Francji Ludwika XV.
Powstało wiele portretów Marii Ludwiki autorstwa Francisca Goi, a wszystkie one przedstawiają królową jako brzydką i surową kobietę, która dominuje nad swoim mężem. Jej długoletnim kochankiem był premier Hiszpanii – Manuel Godoy. Po abdykacji jej męża z tronu Hiszpanii w 1808 pod presją cesarza Napoleona, który później na tronie osadził swojego brata Józefa, Maria Luiza trafiła do Francji jako więzień. Maria Luiza, jej mąż i premier Godoy wiedli dalej życie na wygnaniu. Oboje, królowa i król, zmarli w 1819.

</doc>
<doc id="781785" url="https://pl.wikipedia.org/wiki?curid=781785" title="Alwyn Schlebusch">
Alwyn Schlebusch

Alwyn Schlebusch (ur. 16 września 1917 w Lady Grey, zm. 7 stycznia 2008 w Pretorii) – południowoafrykański polityk okresu Apartheidu.
W latach 40. był burmistrzem Henneman, następnie członkiem parlamentu z Kroonstad (1962-1980) oraz jego przewodniczącym, ministrem robót publicznych i imigracji (1976) oraz ministrem sprawiedliwości i spraw wewnętrznych (1979).
1 stycznia 1981 objął urząd wiceprezydenta Republiki Południowej Afryki. Pozycja ta została utworzona podczas serii reform konstytucyjnych, które m.in. zlikwidowały Senat oraz stworzyły Radę Prezydencką, która miała za zadanie przygotowanie projektu nowej ustawy zasadniczej, jej przewodniczącym był właśnie Schlebusch. Zajmował on tę pozycję do 14 września 1984. W tym samym czasie przygotowywana pod jego przewodnictwem nowa konstytucja weszła w życie, inicjując szereg zmian, zwłaszcza połączenie dotychczas ceremonialnej pozycji prezydenta z urzędem premiera.
Po odejściu ze stanowiska wiceprezydenta Schlebusch był jeszcze m.in. ministrem w kancelarii prezydenckiej (1986).

</doc>
<doc id="781786" url="https://pl.wikipedia.org/wiki?curid=781786" title="Fremdingen">
Fremdingen

Fremdingen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries. Leży około 36 km na północny zachód od Donauwörth, nad rzeką Eger, przy drodze B25 i linii kolejowej Ingolstadt - Feuchtwangen.
Dzielnice.
W skład gminy wchodzą następujące dzielnice:
Fremdingen, Hausen, Herblingen, Hochaltingen, Schopflohe, Seglohe.
Polityka.
Wójtem gminy jest Klaus Lingel, rada gminy składa się z 14 osób.
Oświata.
W gminie znajdują się dwa przedszkola (100 miejsc) oraz szkoła (17 nauczycieli, 253 uczniów).

</doc>
<doc id="781787" url="https://pl.wikipedia.org/wiki?curid=781787" title="Marcin Biem">
Marcin Biem

Marcin Biem młodszy, znany także jako "Marcin z Olkusza Młodszy" (ur. ok. 1470 w Olkuszu, zm. 9 listopada 1540 w Krakowie) – polski astrolog, astronom i teolog.
Życiorys.
Pochodził z Olkusza, syn zamożnego mieszczanina Marcina. Od półrocza 1486/1487 student Akademii Krakowskiej, który w grudniu 1488 uzyskał bakalaureat a w pierwszych miesiącach 1491 zdobył magisterium. W latach 1491-1494 objaśniał pisma Arystotelesa i wykładał przedmioty matematyczne. Od 1496 – po wejściu do Kolegium Mniejszego - wykładał też astrologię. 6 marca 1500 stał się członkiem Collegium Maius, a od półrocza 1506/1507 prowadził wykłady na wydziale "artium" (dziekanem tego wydziału był w semestrze zimowym 1500/1501). W latach 1507–1513 przebywał w rodzinnym Olkuszu. Wkrótce potem podjął studia teologiczne, doktorat z teologii zdobył 22 stycznia 1517. W 1529 został proboszczem w kościele w Przegini.
Uczeń Marcina Króla z Żurawicy. Autor projektu reformy kalendarza juliańskiego. Od 22 listopada 1513 wykładał na Akademii Krakowskiej, gdzie zajęcia prowadził niemal do końca życia (przez 26 lat). Wielokrotnie piastował stanowisko dziekana wydziału teologicznego i rektora wszechnicy krakowskiej. W uznaniu zasług, 2 listopada 1538, otrzymał godność podkanclerza Akademii Krakowskiej.
Jego ojciec, Marcin, był rajcą miejskim, matka pochodziła z rodziny Byliców, z której wywodził się głośny astrolog i profesor Akademii Krakowskiej Marcin Bylica.

</doc>
<doc id="781792" url="https://pl.wikipedia.org/wiki?curid=781792" title="Gliniewo">
Gliniewo

Gliniewo (dodatkowa nazwa w j. kaszub. Glëniewò) – część wsi Szarłata w Polsce, położona w województwie pomorskim, w powiecie kartuskim, w gminie Przodkowo, na Kaszubach, na obszarze Pojezierza Kaszubskiego.
W latach 1975–1998 Gliniewo administracyjnie należało do województwa gdańskiego.

</doc>
<doc id="781795" url="https://pl.wikipedia.org/wiki?curid=781795" title="Marxheim">
Marxheim

Marxheim – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries. Leży częściowo na terenie Parku Natury Dolina Altmühl, około 12 km na wschód od Donauwörth, niedaleko ujścia rzeki Lech do Dunaju.
Polityka.
Wójtem gminy jest Alois Schiegg, rada gminy składa się z 14 osób.
Oświata.
W gminie znajdują się dwa przedszkola oraz szkoła podstawowa (7 nauczycieli, 102 uczniów).

</doc>
<doc id="781798" url="https://pl.wikipedia.org/wiki?curid=781798" title="Ardipithecus kadabba">
Ardipithecus kadabba

Ardipithecus kadabba – wymarły ssak naczelny z rodziny człowiekowatych. Jego szczątki, liczące co najmniej 5,8–5,2 mln lat (późny miocen), znaleziono w dolinie Auasz w Etiopii w latach 1997–2001. Początkowo znaleziono sześć zębów, które uznano za należące do podgatunku "Ardipithecus ramidus" ("Ardipithecus ramidus kadabba"). Dalsze prace doprowadziły do odkrycia kolejnych szczątków, na podstawie których w 2004 stwierdzono, że takson "A. kadabba" stanowi odrębny gatunek.

</doc>
<doc id="781800" url="https://pl.wikipedia.org/wiki?curid=781800" title="Brzeziny (Szarłata)">
Brzeziny (Szarłata)

Brzeziny (dodatkowa nazwa w j. kaszub. Brzezënë) – część wsi Szarłata w Polsce, położona w województwie pomorskim, w powiecie kartuskim, w gminie Przodkowo, na Kaszubach, na obszarze Pojezierza Kaszubskiego.
W latach 1975–1998 Brzeziny administracyjnie należały do województwa gdańskiego.

</doc>
<doc id="781804" url="https://pl.wikipedia.org/wiki?curid=781804" title="Centralne Stanowisko Dowodzenia Wojsk Lotniczych i Obrony Powietrznej">
Centralne Stanowisko Dowodzenia Wojsk Lotniczych i Obrony Powietrznej



</doc>
<doc id="781813" url="https://pl.wikipedia.org/wiki?curid=781813" title="Kość piętowa">
Kość piętowa

Kość piętowa (łac. "calcaneus") – największa kość stępu. Leży w jego tylno-dolnej części pod kością skokową.
Kość piętowa:
Kość piętowa składa się z trzonu i trzech wyrostków: 
Na trzonie:
Między tymi trzema powierzchniami znajduje się bruzda kości piętowej, która w połączeniu z taką samą bruzdą kości skokowej tworzy zatokę stępu

</doc>
<doc id="781816" url="https://pl.wikipedia.org/wiki?curid=781816" title="Kościół Ducha Świętego w Orzeszu">
Kościół Ducha Świętego w Orzeszu



</doc>
<doc id="781818" url="https://pl.wikipedia.org/wiki?curid=781818" title="Stanisławy">
Stanisławy

Stanisławy (dodatkowa nazwa w j. kaszub. Stanisławë) – część wsi Szarłata w Polsce, położona w województwie pomorskim, w powiecie kartuskim, w gminie Przodkowo, na Kaszubach, na obszarze Pojezierza Kaszubskiego.
W latach 1975–1998 Stanisławy administracyjnie należały do województwa gdańskiego.

</doc>
<doc id="781819" url="https://pl.wikipedia.org/wiki?curid=781819" title="Mertingen">
Mertingen

Mertingen – gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries. Leży około 8 km na południe od Donauwörth, przy drodze B2 i linii kolejowej Norymberga – Augsburg.
Polityka.
Rada gminy składa się z 16 osób.
Oświata.
W gminie znajduje się przedszkole (120 miejsc) oraz szkoła podstawowa (222 uczniów).
Gospodarka.
W gminie znajdują się m.in. fabryki: Zott i Fendt Caravan (przyczepy kempingowe).

</doc>
<doc id="781824" url="https://pl.wikipedia.org/wiki?curid=781824" title="Andora w Konkursie Piosenki Eurowizji">
Andora w Konkursie Piosenki Eurowizji

Andora uczestniczyła w Konkursie Piosenki Eurowizji od 2004 do 2009. Za przygotowania do konkursu w kraju odpowiedzialny był andorski nadawca publiczny Ràdio i Televisió d’Andorra (RTVA).
W historii startów Andora nigdy nie zakwalifikowała się do finału konkursu. Najlepszym wynikiem kraju było 12. miejsce zajęte przez zespół Anonymous w półfinale 52. Konkursu Piosenki Eurowizji w 2007. W 2010 nadawca RTVA wycofał się z udziału w konkursie, a rok później rozważał rezygnację z członkostwa w Europejska Unia Nadawców (EBU), czym uniemożliwiłby sobie m.in. udział w kolejnych konkursach. W 2012 ogłosił pozostanie w organizacji, nie wykazał jednak zainteresowania powrotem do konkursu.
Historia Andory w Konkursie Piosenki Eurowizji.
Andorski nadawca publiczny Ràdio i Televisió d’Andorra (RTVA) został aktywnym członkiem Europejskiej Unii Nadawców (EBU) w 2002.
W maju 2003 zaczęły pojawiać się pierwsze doniesienia o potencjalnym debiucie kraju w 49. konkursie. W lipcu nadawca zapowiedział przygotowanie wieloetapowego procesu wyboru reprezentanta kraju. W grudniu telewizja zorganizowała przesłuchania do konkursu "12 punts", który składał się z sześciu koncertów ćwierćfinałowych (które odbyły się 18 i 25 stycznia oraz 1, 8, 15 i 22 lutego), dwóch półfinałowych (1 i 8 marca) oraz finału, który został rozegrany 15 marca. Do stawki konkursowej dopuszczono dwóch kandydatów: Martę Roure oraz żeński duet Bis a Bis. W rundach ćwierćfinałowych każdy z uczestników zaprezentował łącznie po sześć piosenek; Roure zaśpiewała utwory „Jugarem a estimar-nos”, „Vine”, „Terra”, „Crec”, „Em quedarà” i „No és nou”, a Bis a Bis – „Confia en mi”, „No esperis amor”, „El destí”, „Anem cap al nord”, „Si et perds” i „És que si”. W każdym z sześciu ćwierćfinałów do kolejnego etapu kwalifikował się jeden utwór, który zdobył większe poparcie komisji jurorskiej oraz telewidzów z Andory i Katalonii. Do półfinału trafiły propozycje: „No és nou”, „Terra”, „Em quedarà”, „Jugarem a estimar-nos” i „Crec” wykonane w kolejnych rundach przez Roure oraz piosenka „Vine” przypisana wówczas dla grupy Bis a Bis. Wówczas każdy z kandydatów zaprezentował solowo po dwa utwory, a dwa pozostałe („Em quedarà” w pierwszym i „Crec” w drugim półfinale) – razem. Do finału zakwalifikowano dwie najwyżej ocenione propozycje – „Terra” i „Jugarem a estimar-nos”. W finale uczestnicy zaprezentowali własną wersję obu kompozycji. Największe poparcie zdobyła piosenka „Jugarem a estimar-nos”, a w głosowaniu na reprezentanta kraju wygrała Roure. 5 maja rozpoczęła próby do występu w konkursie. Tydzień później zaprezentowała się w półfinale konkursu i zajęła w nim osiemnaste miejsce z 12 punktami na koncie (wszystkie od Hiszpanii), przez co nie awansowała do finału.
W październiku 2004 krajowy nadawca potwierdził udział w 50. Konkursie Piosenki Eurowizji. W tym czasie przedstawiciel stacji ogłosił, że reprezentant zostanie wybrany za pomocą krajowych selekcji "Eurocàsting 2005". W pierwszym etapie eliminacji stacja wybrała trzydziestu sześciu półfinalistów eliminacji, spośród których telewidzowie wybrali 16 uczestników kolejnej rundy selekcji za pomocą głosowania telefonicznego i SMS-owego. Zostali nimi: Susanna Gómez, Anna Madeira, Bàrbara Escudero, Isthar Ruiz, Marta Mas, Francesc Leiva, Letícia Sánchez, M. Carme Puig, Mar Capdevila, Julio Barrero, Julià Alaez, Marie Ann Van de Wal, Laura Rodríguez, Francesca Gutiérrez, Marta Dallerés i Juanjo García. 10 grudnia podczas programu "Diagonal" ogłoszono, że finalistami konkursu zostali: Isthar Ruiz, Mar Capdevila i Marie Ann van de Wal. 19 stycznia 2005 odbył się koncert finałowy selekcji, który poprowadzili Meri Picart i Josep Lluís Trabal. W trakcie programu każdy z uczestników zaśpiewał po dwie piosenki, a największe poparcie zdobyła Marian van de Wal, która zdobyła łącznie trzy punkty i zremisowała z inną uczestniczką, Marą Capdevilą. Ówczesny regulamin konkursu stanowił, że o ostatecznych wynikach decyduje głos najmłodszego członka komisji, dzięki czemu to van de Wal wygrała prawo reprezentowania kraju podczas Konkursu Piosenki Eurowizji organizowanego w Kijowie. Trzy dni później w Sant Julià de Lòria odbył się specjalny koncert, w trakcie którego został wybrany konkursowy utwór dla piosenkarki. Arystka zaprezentowała wówczas trzy propozycje: „La mirada interior”, „No Demanis” i „Dóna'm la pau”. Największe poparcie jurorów i telewidzów zdobyła katalońskojęzyczny utwór „La mirada interior”, który napisali Rafah Tanit, Daniel Aragay i Rafa Fernández. Po wygranej w selekcjach krajowe media krytykowały wyniki oraz wybór holenderskiej Marian van de Wal na reprezentantkę Andory, w przeciwieństwie do mediów z Holandii, które chwaliły wybór. Sam utwór opisywany był jako „chwytliwy, ale staromodny”. Piosenkarka wyruszyła w europejską trasę promocyjną, obejmującą występy w Holandii, Belgii, Hiszpanii, we Francji, na Cyprze i Malcie. 19 maja wystąpiła w półfinale 50. Konkursu Piosenki Eurowizji, zajęła 23. miejsce po uzyskaniu 27 punktów, przez co nie awansowała do finału konkursu. Podczas występu na scenie wokalnie wsparła ją Anabel Conde, zdobywczyni drugiego miejsca dla Hiszpanii podczas konkursu w 1995.
W 2006 andorska stacja oddelegowała swojego reprezentanta na 51. Konkurs Piosenki Eurowizji w Atenach. W przeciwieństwie do poprzednich lat, tym razem przedstawiciel kraju został wybrany wewnętrznie przez władze RTVA. Spośród 44 kandydatów na reprezentantkę została wybrana Jennifer „Jenny” Serrano z piosenką „Sense tu”. 18 maja piosenkarka wystąpiła w półfinale konkursu jako czwarta w kolejności. Zdobyła łącznie 8 punktów (wszystkie z Hiszpanii) i zajęła ostatnie, 23. miejsce, nie zdobywając awansu do finału.
W grudniu 2006 andorska telewizja potwierdziła udział w 52. Konkursie Piosenki Eurowizji w Helsinkach. Reprezentant kraju został wyłoniony poprzez wewnętrzne eliminacje "Projecte Eurovisió", został nim punkowy zespół Anonymous z utworem „Salvem el món (Let’s Save the World)”. Piosenka miała swoją premierę 1 marca podczas gali telewizyjnej, organizowanej w Auditori Claror del Centre Cultural i de Congressos Lauredià w Sant Julià de Lòria. 10 maja zespół wystąpił w półfinale konkursu z dwudziestym pierwszym numerem startowym. Zdobył łącznie 80 punktów, w tym m.in. maksymalną notę 12 punktów z Hiszpanii, i zajął dwunaste miejsce, nie zdobywając awansu do finału.
Po niezakwalifikowaniu się Andory do finału Konkursu Piosenki Eurowizji w 2007, andorskie media spekulowały o chęci wycofania się krajowej telewizji z udziału w kolejnym konkursie. Ostatecznie stacja potwierdziła wysłanie reprezentanta na 53. Konkurs Piosenki Eurowizji w Belgradzie i ogłosiła, że przedstawiciel kraju ponownie zostanie wybrany wewnętrznie przez władze telewizji. Na początku listopada dziennik „Diari d’ Andorra” ogłosił, jakoby reprezentantką Andory miała zostać Gisela, co zostało potwierdzone w grudniu przez telewizję RTVA podczas konferencji prasowych z udziałem piosenkarki. Jej utworem konkursowym została piosenka „Casanova”, opisywana przez wykonawczynię jako „bardzo rytmiczna i magiczna”, a także „nowoczesna i zaskakująca”. 20 maja wystąpiła z 12. numerem startowym w pierwszym półfinale konkursu. Zdobyła łącznie 22 punkty, w tym maksymalną notę 12 punktów od Hiszpanii, i zajęła 16. miejsce, przez co nie awansowała do finału. Za choreografię andorskiego występu odpowiadał José Cruz.
We wrześniu 2008 telewizja RTVA potwierdziła udział w 54. Konkursie Piosenki Eurowizji w Moskwie. Zapowiedziała też, że, w przeciwieństwie do poprzednich lat, zorganizuje krajowe eliminacje, mające wyłonić reprezentanta kraju w konkursie. 24 października stacja rozpoczęła nabór do selekcji, który zakończył się 1 grudnia. Do siedziby nadawcy trafiło łącznie 107 zgłoszeń. Choć pierwotnie telewizja zapowiadała przygotowanie kilku widowisk selekcyjnych, ostatecznie zorganizowała jedynie krajowy finał. 13 grudnia ujawniła listę finalistów, który zostali: Susanne Georgi, Marc Durandeau i Marc Canturri oraz Lluís Cartes. Pod koniec miesiąca ogłoszono dyskwalifikację duetu Durandeau-Canturri z powodów regulaminowych (udział ich utworu „Estrelles d’or” w hiszpańskich eliminacjach eurowizyjnych w 2008). Nowym finalistą selekcji został Mar Capdevilla. 14, 21 i 28 stycznia wyemitowano specjalne programy telewizyjne "Passaport a Moscou", przedstawiające sylwetki finalistów oraz ich konkursowe pioseki. 4 lutego w Apolo Andorra Hall w Andorze odbył się finał selekcji, który poprowadziła Meri Picart. Wygrała je Susanne Georgi z piosenką „La teva decisió (Get a Life)”, zdobywając 47% poparcia jurorów i 66% głosów telewidzów. Za udział w konkursie stacja RTVA zapłaciła 140 tys. dolarów.
W sierpniu 2009 pojawiły się pogłoski, jakoby z powodu redukcji budżetu telewizji RTVA, stacja nie wyśle swojego reprezentanta na 55. Konkurs Piosenki Eurowizji w Oslo. Pomimo wstępnej deklaracji udziału w konkursie, w grudniu stacja ogłosiła wycofanie się z rywalizacji. Od tamtej pory nie powrócił do konkursu.
Uczestnictwo.
Andora uczestniczyła w Konkursie Piosenki Eurowizji w latach 2004–2009. Poniższa tabela uwzględnia nazwiska wszystkich andorskich reprezentantów, tytuły konkursowych piosenek oraz wyniki w poszczególnych latach.
Historia głosowania w finale (2004–2009).
Poniższa tabela pokazuje, którym krajom Andora przyznała w finale najwięcej punktów.
Kraje, którym Andora "przyznała" najwięcej punktów:
Andora nigdy nie zakwalifikowała się do finału.
Legenda:

</doc>
<doc id="781828" url="https://pl.wikipedia.org/wiki?curid=781828" title="Borys Delone">
Borys Delone

Borys Mikołajewicz Delone (także Delaunay, ; ur. 15 marca 1890 w Petersburgu, zm. 17 lipca 1980 w Moskwie) – rosyjski matematyk. Zajmował się algebrą, geometrią liczb i krystalografią. W 1934 roku wprowadził pojęcie triangulacji Delone, która nosi jego nazwisko.

</doc>
<doc id="781832" url="https://pl.wikipedia.org/wiki?curid=781832" title="Möttingen">
Möttingen

Möttingen – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries. Leży około 18 km na północny zachód od Donauwörth, nad rzeką Eger, przy drodze B25 i linii kolejowej Donauwörth – Aalen.
Dzielnice.
W skład gminy wchodzą następujące dzielnice:
Appetshofen, Balgheim, Enkingen, Kleinsorheim, Lierheim i Möttingen.
Polityka.
Wójtem gminy jest Erwin Seiler, poprzednio urząd ten obejmował Helmut Wiedemann, rada gminy składa się z 14 osób.
Oświata.
W gminie znajdują się trzy przedszkola oraz szkoła podstawowa.

</doc>
<doc id="781840" url="https://pl.wikipedia.org/wiki?curid=781840" title="Synagoga na nowym cmentarzu żydowskim w Lublinie">
Synagoga na nowym cmentarzu żydowskim w Lublinie

Synagoga na nowym cmentarzu żydowskim w Lublinie – synagoga znajdująca się w Lublinie, w budynku Izby Pamięci, na terenie nowego cmentarza żydowskiego przy ulicy Walecznych.
Synagoga wraz z Izbą Pamięci została zbudowana pod koniec lat 80. XX wieku z inicjatywy fundacji Sary Bass i jej męża Manfreda Frenkela, według projektu Stanisława Machnika. Jest obecnie jedną z trzech czynnych synagog w Lublinie, w której modły odbywają się sporadycznie, głównie podczas przyjazdów grup żydowskich z Izraela, USA i innych krajów.
Wewnątrz, na wschodniej ścianie w półokrągłej wnęce znajduje się Aron ha-kodesz, po którego prawej stronie znajduje się pulpit kantora. Na środku stoi bima zwieńczona po bokach dwiema menorami.

</doc>
<doc id="781841" url="https://pl.wikipedia.org/wiki?curid=781841" title="Modest Mussorgsky">
Modest Mussorgsky



</doc>
<doc id="781842" url="https://pl.wikipedia.org/wiki?curid=781842" title="Gareth Morgan">
Gareth Morgan

Gareth Morgan (ur. 22 grudnia 1943) – brytyjski socjolog i teoretyk organizacji, obecnie zatrudniony jako profesor w York University w Toronto (Kanada). Autor teorii "metafor" w postrzeganiu świata społecznego, zgodnie z którą przyjęte przez nas metafory zarówno ułatwiają rozumienie rzeczywistości, jak i ją zaciemniają (przykładowo, widząc organizację jako maszynę, rozumiemy, że poszczególni jej uczestnicy działają jak "trybiki", ale jednocześnie nabieramy przekonania, że są zastępowalni). Współautor analizy paradygmatów w naukach społecznych. 

</doc>
<doc id="781847" url="https://pl.wikipedia.org/wiki?curid=781847" title="Oberndorf am Lech">
Oberndorf am Lech

Oberndorf am Lech, Oberndorf a.Lech – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries. Leży około 10 km na południowy wschód od Donauwörth, nad rzeką Lech.
Dzielnice.
W skład gminy wchodzą następujące dzielnice:
Polityka.
Wójtem gminy jest Hubert Eberle, rada gminy składa się z 14 osób.
Współpraca.
Miejscowość partnerska:
Oświata.
W gminie znajdują się dwa przedszkola oraz szkoła (7 nauczycieli, 117 uczniów).

</doc>
<doc id="781850" url="https://pl.wikipedia.org/wiki?curid=781850" title="Czarna Huta (Szarłata)">
Czarna Huta (Szarłata)

Czarna Huta (dodatkowa nazwa w j. kaszub. Czôrnô Hëta) – część wsi Szarłata w Polsce, położona w województwie pomorskim, w powiecie kartuskim, w gminie Przodkowo.
W latach 1975–1998 Czarna Huta administracyjnie należała do województwa gdańskiego.

</doc>
<doc id="781859" url="https://pl.wikipedia.org/wiki?curid=781859" title="Austria w Konkursie Piosenki Eurowizji">
Austria w Konkursie Piosenki Eurowizji

Austria uczestniczy w Konkursie Piosenki Eurowizji od 1957. Od czasu debiutu konkursem w kraju zajmuje się krajowy nadawca publiczny Österreichischer Rundfunk (ORF).
Austria wygrała finał Eurowizji w 1966 i 2014, dzięki czemu nadawca ORT zorganizował konkurs w 1967 i 2015.
Austria kilkukrotnie rezygnowała z udziału w konkursie. W 1969 nadawca zbojkotował 14. Konkurs Piosenki Eurowizji organizowany w Madrycie z powodu objęcia rządów Hiszpanii przez Francisco Franco. Kraj powrócił do udziału w konkursie w 1971, jednak dwa lata później znów zdecydował się wycofać ze stawki konkursowej. Ze względu na słabe wyniki, austriacki nadawca nie wystawił swojego reprezentanta również na konkursy w 1998 i 2001. W 2006 telewizja zrezygnowała na rok z udziału w 51. Konkursie Piosenki Eurowizji z powodu niezadowolenia z jakości konkursowych propozycji oraz słabego wyniku osiągniętego rok wcześniej. Takie same motywy kierowały stacją podczas rocznej rezygnacji ze startu w konkursie w 2008. Kraj powrócił do stawki konkursowej w 2011.
Uczestnictwo.
Austria bierze udział w Konkursie Piosenki Eurowizji od 1957. Poniższa tabela uwzględnia nazwiska wszystkich austriackich reprezentantów, tytuły konkursowych piosenek oraz wyniki w poszczególnych latach
Legenda:
Historia głosowania w finale (1957–2022).
Poniższe tabele pokazują, którym krajom Austria przyznaje w finale najwięcej punktów oraz od których państw austriaccy reprezentanci otrzymują najwyższe noty.
Kraje, którym Austria "przyznała" najwięcej punktów:
Kraje, od których Austria "otrzymała" najwięcej punktów:
Legenda:
Konkursy Piosenki Eurowizji w Austrii.
Austria była gospodarzem Konkursu Piosenki Eurowizji raz – w 1967. Koncert odbył się wówczas w Großer Festsaal der Wiener Hofburg w Wiedniu. W 2015 austriacki nadawca po raz drugi zorganizował konkurs, tym razem w Hali Miejskiej w Wiedniu.
Nagrody im. Marcela Bezençona.
Nagrody im. Marcela Bezençona – trofea dla najlepszych konkurencyjnych piosenek w finale, które zostały po raz pierwszy rozdane podczas 47. Konkursu Piosenki Eurowizji zorganizowanego w Tallinnie w Estonii. Pomysłodawcami nagrody byli Christer Björkman i Richard Herrey. Statuetka nosi nazwisko twórcy Konkursu Piosenki Eurowizji, Marcela Bezençona.
Nagrody przyznawane są obecnie w trzech kategoriach:
Nagroda Dziennikarzy

</doc>
<doc id="781861" url="https://pl.wikipedia.org/wiki?curid=781861" title="Czarna Huta">
Czarna Huta



</doc>
<doc id="781862" url="https://pl.wikipedia.org/wiki?curid=781862" title="Osowa Góra (Kosowo)">
Osowa Góra (Kosowo)

Osowa Góra (dodatkowa nazwa w j. kaszub. ) – część wsi kaszubskiej Kosowo w Polsce, położona w województwie pomorskim, w powiecie kartuskim, w gminie Przodkowo, na obszarze Pojezierza Kaszubskiego.
W latach 1975–1998 Osowa Góra administracyjnie należała do województwa gdańskiego.

</doc>
<doc id="781863" url="https://pl.wikipedia.org/wiki?curid=781863" title="Carlos Gavito">
Carlos Gavito

Carlos Gavito (znany także jako Carlito) (ur. 27 kwietnia 1942, zm. 1 czerwca 2005) – tancerz tanga argentyńskiego.
Urodził się na przedmieściu Buenos Aires – Avellaneda. Zaczął karierę taneczną w 1965 r. w Buenos Aires. W 1974 r. zaczął pracować z zespołem Copesa. Jego pierwszą zawodową partnerka była Cristina Rey. Większość swojej kariery spędził tańcząc poza Argentyną. Występował w spektaklu na Broadwayu "Forever Tango" z Marcelą Durran gdzie tańczył "A Evaristo Carriego" oraz "S.V.P". Rola ta przyniosła mu sławę na świecie i w rodzimej Argentynie. Był uważany za jednego z ostatnich wielkich przedstawicieli milonguero – stylu tanga argentyńskiego. Jest pochowany w Cementerio de la Chacarita tam gdzie leży większość wielkich tangueros.

</doc>
<doc id="781866" url="https://pl.wikipedia.org/wiki?curid=781866" title="Janowska">
Janowska



</doc>
<doc id="781867" url="https://pl.wikipedia.org/wiki?curid=781867" title="Tapfheim">
Tapfheim

Tapfheim – miejscowość i gmina w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries. Leży około 10 km na południowy zachód od Donauwörth, przy drodze B16 i linii kolejowej Ingolstadt - Ulm.
Dzielnice.
W skład gminy wchodzą następujące dzielnice:
Polityka.
Wójtem gminy jest Karl Malz, rada gminy składa się z 16 osób.

</doc>
<doc id="781870" url="https://pl.wikipedia.org/wiki?curid=781870" title="Kotlin (wyspa)">
Kotlin (wyspa)

Kotlin (ros. "Котлин", fin. "Retusaari") – rosyjska wyspa, leżąca na Morzu Bałtyckim, w Zatoce Fińskiej, położona 30 km na zachód od Petersburga. Jej powierzchnia wynosi 15 km². Wyspa jest oddzielona od stałego lądu wąskimi kanałami. Kanał północny jest szeroki na 11 km, a południowy na 7.
Na wyspie znajduje się silnie ufortyfikowany port morski oraz wojskowa baza floty bałtyckiej Kronsztad. W 1921 r. wyspa była miejscem, w którym rozegrały się główne wydarzenia antybolszewickiego powstania w Kronsztadzie.

</doc>
<doc id="781871" url="https://pl.wikipedia.org/wiki?curid=781871" title="Czesław Leśniewski">
Czesław Leśniewski

Czesław Piotr Leśniewski (ur. 23 września 1888 w Łabędzkiej k. Dąbrowy Górniczej, zm. 23 lutego 1947 w Warszawie) – polski historyk kultury, docent Uniwersytetu Warszawskiego, członek Towarzystwa Naukowego Warszawskiego.
Życiorys.
Był synem Antoniego (robotnika kopalni) i Róży z Wawrzynków. Uczęszczał do szkoły realnej im. H. Dietla w Sosnowcu, skąd w 1905 został usunięty za udział w strajku szkolnym. Naukę kontynuował w II i IV gimnazjum w Krakowie. Po maturze (1908) studiował mechanikę na politechnice w Nancy (1908–1909) i Politechnice Lwowskiej (1909). W latach 1909–1913 odbył studia z historii nowożytnej, filozofii i filologii porównawczej na Uniwersytecie Paryskim, gdzie jednym z jego wykładowców był Charles Seignobos. Po powrocie z Francji był profesorem języka francuskiego, łaciny i historii w gimnazjum sosnowieckim (1914–1918). W 1918 przeniósł się do Warszawy, gdzie został profesorem historii w Gimnazjum im. Mikołaja Reja. Przez krótki czas pracował jako urzędnik w Ministerstwie Spraw Zagranicznych. W 1925 obronił doktorat na Uniwersytecie Warszawskim na podstawie rozprawy poświęconej Staszicowi ("Stanisław Staszic, jego życie i ideologia w dobie Polski Niepodległej 1755–1795") i podjął współpracę z uczelnią (pozostając nadal do wybuchu II wojny światowej profesorem gimnazjum). Był kolejno starszym asystentem Seminarium Historycznego Uniwersytetu Warszawskiego (1925–1932) i docentem w Katedrze Historii Kultury (1932–1930, od 1934 pod nazwą Katedra Socjologii i Historii Kultury). Kilkakrotnie wyjeżdżał do Francji, Niemiec i Szwajcarii, by prowadzić badania naukowe.
11 listopada 1937 został odznaczony Złotym Krzyżem Zasługi "za zasługi na polu pracy naukowej".
W czasie okupacji niemieckiej przez pewien czas próbował odseparować się od świata, później współpracował z Armią Krajową. Po powstaniu warszawskim znalazł się w Gorzkowicach k. Piotrkowa Trybunalskiego, gdzie przebywał do 1945. Powrócił następnie do pracy na Uniwersytecie Warszawskim, od 1946 jako docent w Katedrze Historii Kultury i Prądów Umysłowych Czasów Nowożytnych. Od 1936 był członkiem korespondentem Towarzystwa Naukowego Warszawskiego.
Zainteresowania naukowe Leśniewskiego obejmowały m.in. historię kultury oświeceniowej i dzieje Polski XIX wieku. Na podstawie analizy dziennika podróży Staszica postawił tezę, że autorem znacznej części jest Franciszek Ksawery Bohusz (w 1931 Leśniewski przygotował wydanie "Dziennika podróży Stanisława Staszica, 1789–1805"). Badał twórczość pisarską Jacques'a de Saint-Pierre'a. Zebrał materiały do dziejów Wielkiej Emigracji w Szwajcarii. Interesował się również historią Niemiec (z uwzględnieniem genezy ruchu nazistowskiego) oraz polskim ruchem rewolucyjnym po 1863. Jako edytor przygotował m.in. "Manifest Towarzystwa Demokratycznego Polskiego z 1836" (1936). Poza pracami naukowymi pozostawił wspomnienia "Krótki rys życia mojego" (1929).
Od 27 czerwca 1922 był mężem Alicji z Krakowiaków.
Pochowany na Cmentarzu Powązkowskim w Warszawie (kwatera 131-2-6).

</doc>
<doc id="781884" url="https://pl.wikipedia.org/wiki?curid=781884" title="Henryk Mandelbaum">
Henryk Mandelbaum

Henryk Mandelbaum (ur. 15 grudnia 1922 w Olkuszu, zm. 17 czerwca 2008 w Bytomiu) – jeden z bezpośrednich świadków buntu Sonderkommando w KL Auschwitz, uciekinier z „marszu śmierci”.
Życiorys.
Aresztowany w kwietniu 1944 w Będzinie. 10 kwietnia 1944 został wysłany do niemieckiego obozu koncentracyjnego KL Auschwitz, gdzie oznaczono go numerem 181970. Po odbyciu kwarantanny skierowany do Sonderkommando – specjalnej grupy roboczej, która składała się w większości z więźniów narodowości żydowskiej, zajmującej się paleniem zwłok w krematoriach. Pracował w dwóch krematoriach w Birkenau. Był bezpośrednim świadkiem akcji zagłady około 400 tysięcy Żydów pochodzących z Węgier w komorach gazowych latem 1944.
Nie brał bezpośredniego udziału w wydarzeniach z 7 października 1944 w krematorium IV, gdyż tego dnia pracował w innym krematorium. Dzięki temu udało mu się uniknąć rozstrzelania. Dotrwał do ewakuacji obozu w styczniu 1945. Wyruszył z obozu Auschwitz-Birkenau do Wodzisławia Śląskiego w tzw. marszu śmierci, a w okolicach Jastrzębia-Zdroju udało mu się zbiec. Następnie ukrywał się w Nowej Wsi.
Po wojnie funkcjonariusz Powiatowego Urzędu Bezpieczeństwa Publicznego (PUBP) w Będzinie w latach 1945-48. Przez 16 lat kierownik oddziału przedsiębiorstwa handlowego, a w latach późniejszych hodowca lisów. Od 1972 rencista, następnie przez 15 lat kierowca taksówki bagażowej.
Jako najdłużej żyjący z polskich więźniów Sonderkommando był świadkiem zagłady dokonywanej przez Niemców w komorach gazowych na Żydach, kierowanych tam z rampy wyładowczej po selekcji bezpośrednio po przybyciu do obozu, oraz na więźniach KL Auschwitz.
Podczas wizyty Benedykta XVI w Oświęcimiu 28 maja 2006 r. stał w szeregu byłych więźniów. Jako jedyny nie tylko uścisnął rękę Josephowi Ratzingerowi, ale ucałował się z nim w oba policzki.
Mieszkał w Gliwicach. W ostatnich dniach życia przeszedł operację w bytomskim szpitalu, gdzie zmarł. Został pochowany na cmentarzu Centralnym w Gliwicach 19 czerwca 2008. Miał jednego syna.

</doc>
<doc id="781888" url="https://pl.wikipedia.org/wiki?curid=781888" title="Harburg (Schwaben)">
Harburg (Schwaben)

Harburg (Schwaben) – miasto w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries. Leży częściowo na terenie Parku Natury Dolina Altmühl, około 10 km na północny zachód od Donauwörth, nad Wörnitz, przy drodze B25 i linii kolejowej Aalen - Donauwörth.
Zabytki.
Ponad miastem stoi zamek Harburg z zabudową z przełomu XI/XII wieku. Współcześnie w większości jest zachowany stan z XVIII wieku. Należy do książęcej rodziny Oettingen-Wallerstein.
Dzielnice.
W skład miasta wchodzą następujące dzielnice:
Polityka.
Burmistrzem miasta jest Christoph Schmidt, rada miasta składa się z 20 osób. 

</doc>
<doc id="781893" url="https://pl.wikipedia.org/wiki?curid=781893" title="Monheim (Bawaria)">
Monheim (Bawaria)

Monheim – miasto w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, siedziba wspólnoty administracyjnej Monheim. Leży na Wyżynie frankońskiej, na terenie Parku Natury Dolina Altmühl, około 15 km na północny wschód od Donauwörth, przy drodze B2.
Dzielnice.
W skład miasta wchodzą następujące dzielnice:
Flotzheim, Itzing, Kölburg, Monheim, Rehau, Ried, Warching, Weilheim, Wittesheim.
Polityka.
Burmistrzem miasta jest Anton Ferber z PWG-FW, rada miasta składa się z 16 osób.

</doc>
<doc id="781894" url="https://pl.wikipedia.org/wiki?curid=781894" title="Penicylina G">
Penicylina G



</doc>
<doc id="781895" url="https://pl.wikipedia.org/wiki?curid=781895" title="Benzylopenicylina">
Benzylopenicylina

Benzylopenicylina (penicylina krystaliczna, penicylina G) – organiczny związek chemiczny z grupy penicylin, antybiotyk β-laktamowy wytwarzany przez pędzlaki "Penicillium chrysogenum" (syn. "Penicillium notatum") wrażliwy na β-laktamazy.
Mechanizm działania.
Ze względu na strukturalne podobieństwo do alaniny, która jest składnikiem mureiny, benzylopenicylina blokuje aktywność transpeptydaz biorących udział w tworzeniu wiązań pomiędzy pentapeptydami mukopolisacharydu ściany komórkowej bakterii. W dalszym etapie, na skutek aktywacji hydrolaz komórkowych, zachodzi liza komórki bakteryjnej. Penicylina G nie wnika do wnętrza komórki, a zatem nie działa na drobnoustroje wewnątrzkomórkowe.
Benzylopenicylina dobrze przenika do płynu opłucnowego, osierdziowego, otrzewnowego, torebki stawowej, żółci, nerek, błon śluzowych i moczu, słabiej do płynu owodniowego, krwi płodu, mięśni i płynu mózgowo-rdzeniowego. Źle przenika do kości, tkanki mózgowej, cieczy wodnistej oka i mleka matki.
Wskazania do stosowania.
Benzylopenicylinę stosuje się, gdy konieczne jest szybkie uzyskanie wysokiego stężenia antybiotyku, w ciężkich zakażeniach wywołanych przez wrażliwe na nią drobnoustroje, takich jak:
Interakcje.
Probenecyd oraz inne leki wypierające penicylinę z połączeń z białkami podane jednocześnie mogą zwiększać stężenie antybiotyku w surowicy krwi. Podczas leczenia benzylopenicyliną zmniejsza się skuteczność doustnych środków antykoncepcyjnych. Zaleca się stosowanie dodatkowych skutecznych metod antykoncepcji. Pacjenci otrzymujący dożylnie duże dawki penicyliny G mogą wykazywać fałszywie dodatni wynik testów Coombsa.
Dawkowanie.
Wielkość dawki zależy od stopnia ciężkości zakażenia, wrażliwości drobnoustroju wywołującego zakażenie, stanu pacjenta, wieku i masy ciała.
Dorośli: zwykle podaje się od 1 do 5 mln j.m. w dawkach podzielonych, co 4 do 6 godzin. W ciężkich zakażeniach dawkę można zwiększyć do 20 mln j.m. lub więcej na dobę.
Dzieci do 3 lat: 50000 do 80000 j.m./kg m.c. na dobę, w 2 do 4 dawkach podzielonych, domięśniowo lub dożylnie.
Dzieci od 3 do 14 lat: 90000 do 120000 j.m./kg m.c. na dobę, w 2 do 4 dawkach podzielonych, domięśniowo lub dożylnie.
W przypadku zakażeń wywołanych przez paciorkowce grupy A leczenie powinno trwać przynajmniej przez 10 dni.
Przedawkowanie.
Przedawkowanie penicyliny benzatynowej może doprowadzić do podrażnienia ośrodkowego układu nerwowego i wystąpienia drgawek. W przypadku przedawkowania preparat należy odstawić, monitorować podstawowe czynności życiowe i w razie konieczności zastosować leczenie objawowe. Benzylopenicylina może być usunięta z organizmu podczas hemodializy.
W przypadku wstrząsu anafilaktycznego lub obrzęku naczynioruchowego w pierwszej kolejności należy podać epinefrynę, następnie lek przeciwhistaminowy, a jako ostatni lek z grupy kortykosteroidów.
Preparaty.
Dostępne w Polsce preparaty:

</doc>
<doc id="781902" url="https://pl.wikipedia.org/wiki?curid=781902" title="Oettingen in Bayern">
Oettingen in Bayern

Oettingen in Bayern, Oettingen i.Bay. – miasto w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, siedziba wspólnoty administracyjnej Oettingen in Bayern. Leży około 28 km na północny zachód od Donauwörth, nad rzeką Wörnitz, przy drodze B466 i linii kolejowej Nördlingen - Gunzenhausen.
W mieście mieści się siedziba główna grupy piwowarskiej Oettinger Brauerei, produkującej największą ilość piwa w Niemczech.
Dzielnice.
W skład miasta wchodzą następujące dzielnice:
Polityka.
Burmistrzem miasta jest Matti Müller z SPD, poprzednio urząd ten obejmował Dieter Paus, rada miasta składa się z 20 osób.

</doc>
<doc id="781908" url="https://pl.wikipedia.org/wiki?curid=781908" title="Kōgon">
Kōgon

 — cesarz Japonii. 
Znany jako pierwszy cesarz Dworu Północnego w okresie Namboku-chō, sporów dynastycznych w latach 1331–1392.
Przed wstąpieniem na tron nosił imię .
Kōgon panował w latach 1331–1333.
Mauzoleum cesarza Kōgona znajduje się w prefekturze Kioto. Nazywa się ono "Yamakuni no misasagi".

</doc>
<doc id="781912" url="https://pl.wikipedia.org/wiki?curid=781912" title="Rain (powiat Donau-Ries)">
Rain (powiat Donau-Ries)

Rain – miasto w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, siedziba wspólnoty administracyjnej Rain, do której miasto od 1 lipca 2021 nie należy. Leży około 10 km na południowy wschód od Donauwörth, nad rzeką Lech i Friedberger Ach, przy drodze B16 i linii kolejowej Ulm – Ingolstadt.
Zabytki.
W historii europejskiej znane z bitwy stoczonej 14–15 kwietnia 1632 roku w trakcie wojny trzydziestoletniej, pomiędzy wojskami Ligi Katolickiej dowodzonymi przez hrabiego Tilly i armią szwedzką króla Gustawa Adolfa.
Polityka.
Burmistrzem miasta jest Gerhard Martin z SPD, rada miasta składa się z 20 osób.
Oświata.
W mieście znajdują się 4 przedszkola oraz 3 szkoły (podstawowa, Hauptschule i Realschule).

</doc>
<doc id="781919" url="https://pl.wikipedia.org/wiki?curid=781919" title="Wemding">
Wemding

Wemding – miasto w Niemczech, w kraju związkowym Bawaria, w rejencji Szwabia, w regionie Augsburg, w powiecie Donau-Ries, siedziba wspólnoty administracyjnej Wemding. Leży częściowo na terenie Parku Natury Dolina Altmühl, około 18 km na północ od Donauwörth, przy linii kolejowej Nördlingen - Wemding.
Dzielnice.
W skład miasta wchodzą dwie dzielnice:
Polityka.
Burmistrzem miasta jest Martin Drexler, poprzednio urząd ten obejmował Jürgen von Streit, rada miasta składa się z 20 osób.

</doc>
<doc id="781921" url="https://pl.wikipedia.org/wiki?curid=781921" title="Sośniak (województwo pomorskie)">
Sośniak (województwo pomorskie)

Sośniak (kaszb."Sosniôk") – osada kaszubska w Polsce położona na obszarze Pojezierza Kaszubskiego w województwie pomorskim, w powiecie kartuskim, w gminie Przodkowo.
W latach 1975–1998 miejscowość administracyjnie należała do województwa gdańskiego.

</doc>
<doc id="781925" url="https://pl.wikipedia.org/wiki?curid=781925" title="Płyn w jamie opłucnowej">
Płyn w jamie opłucnowej



</doc>
<doc id="781931" url="https://pl.wikipedia.org/wiki?curid=781931" title="Zbiór społeczny">
Zbiór społeczny

Zbiór społeczny – agregat ludzi o podobnych charakterystykach posiadających jakąś cechę wspólną, wyróżnioną przez obserwatora zewnętrznego, bez względu na to czy ludzie ci uświadamiają sobie posiadanie tej cechy (łysi, osoby z problemami ruchu, blondyni).

</doc>
<doc id="781932" url="https://pl.wikipedia.org/wiki?curid=781932" title="Funt Wyspy Man">
Funt Wyspy Man



</doc>
<doc id="781935" url="https://pl.wikipedia.org/wiki?curid=781935" title="Julien Robert">
Julien Robert

Julien Robert (ur. 11 grudnia 1974 w Grenoble) – francuski biathlonista, dwukrotny medalista mistrzostw świata i igrzysk olimpijskich.
Kariera.
W Pucharze Świata zadebiutował 13 stycznia 1996 roku w Anterselvie, zajmując 49. miejsce w sprincie. Pierwsze punkty (do sezonu 2000/2001 punkty zdobywało 25. najlepszych zawodników) zdobył 19 grudnia 1998 roku w Osrblie, gdzie w tej samej konkurencji zajął 20. miejsce. Na podium zawodów tego cyklu jedyny raz stanął 28 lutego 2001 roku w Soldier Hollow, kończąc rywalizację w biegu indywidualnym na trzeciej pozycji. Wyprzedzili go tam jedynie Ole Einar Bjørndalen z Norwegii oraz Niemiec Sven Fischer. Najlepsze wyniki osiągnął w sezonie 2002/2003, kiedy zajął 20. miejsce w klasyfikacji generalnej.
Na mistrzostwach świata w Pokljuce w 2001 roku wspólnie z Gilles'em Marguetem, Vincentem Defrasne i Raphaëlem Poirée zdobył złoty medal w sztafecie. Był to pierwszy w historii złoty medal dla Francji w tej konkurencji. Na rozgrywanych trzy lata później mistrzostwach świata w Oberhofie reprezentacja Francji w składzie: Ferreol Cannard, Vincent Defrasne, Julien Robert i Raphaël Poirée zajęła trzecie miejsce w sztafecie. Był też między innymi szesnasty w biegu indywidualnym na mistrzostwach świata w Kontiolahti/Oslo w 1999 roku.
W 1998 roku wystartował na igrzyskach olimpijskich w Nagano, zajmując 40. miejsce w biegu indywidualnym i 67. miejsce w sprincie. Podczas rozgrywanych cztery lata później igrzysk w Salt Lake City razem z Defrasne'em, Marguetem i Poirée zdobył brązowy medal w biegu sztafetowym. Indywidualnie plasował się poza czołową trzydziestką. Brał też udział w igrzyskach olimpijskich w Turynie w 2006 roku, gdzie był między innymi szósty w biegu indywidualnym i dziesiąty w biegu pościgowym. Ponadto razem z Defrasne'em, Cannardem i Poirée ponownie był trzeci w sztafecie.
Jego żoną była biathlonistka Florence Baverel-Robert. 21 kwietnia 2006 roku został kawalerem Orderu Narodowego Zasługi. W 2007 roku zakończył karierę.
Po zakończeniu czynnej kariery został trenerem.

</doc>
<doc id="781942" url="https://pl.wikipedia.org/wiki?curid=781942" title="Buczyno">
Buczyno

Buczyno (kaszb."Bùczëno") – część wsi Hopy w Polsce, położona w województwie pomorskim, w powiecie kartuskim, w gminie Przodkowo.
W latach 1975–1998 Buczyno administracyjnie należało do województwa gdańskiego.

</doc>
<doc id="781943" url="https://pl.wikipedia.org/wiki?curid=781943" title="Kōmyō">
Kōmyō

 — cesarz Japonii i 2. pretendent do tronu, według tradycyjnego porządku dziedziczenia. Był on znany jako 2. cesarz dworu północnego w okresie Namboku-chō sporów dynastycznych w latach 1331/1392.
Przed wstąpieniem na tron nosił imię .
Kōmyō panował w latach 1336–1348.
Mauzoleum cesarza Kōmyō znajduje się w prefekturze Kioto. Nazywa się ono "Daikōmyō-ji no misasagi".

</doc>
<doc id="781945" url="https://pl.wikipedia.org/wiki?curid=781945" title="Douglas Maicon">
Douglas Maicon



</doc>
<doc id="781946" url="https://pl.wikipedia.org/wiki?curid=781946" title="Frankische Alb">
Frankische Alb



</doc>
<doc id="781947" url="https://pl.wikipedia.org/wiki?curid=781947" title="Fränkische Alb">
Fränkische Alb



</doc>
<doc id="781948" url="https://pl.wikipedia.org/wiki?curid=781948" title="Swelina">
Swelina

Swelina (niem. "Menzelbach", "Potok Menzla"; zwana także "Potokiem Granicznym", niem. "Der Grenzfließ", lub "Swelinią") – potok płynący wzdłuż granicy między Gdynią i Sopotem, uchodzący do Zatoki Gdańskiej. Długość potoku wynosi około 2,6 km. W dolnym biegu potoku znajduje się niewielki zbiornik wodny o nazwie Staw Mazowiecki.
W okresie międzywojennym wzdłuż Sweliny przebiegał najbardziej na północ wysunięty odcinek granicy państwowej pomiędzy Polską i Wolnym Miastem Gdańskiem. U ujścia potoku do Zatoki Gdańskiej znajdował się słup A001 z napisem "Traite de Versailles / 28 Juin 1919" z dużymi literami "FD" i "P".
Po raz pierwszy słowiańska nazwa Swelina pojawiła się w dokumencie z 1235 roku ("Rivulum qui Swelina dicitur"), potem wymieniano ją także w innych dokumentach z lat 1283, 1291 i 1295, a później wymieniał ją także Słownik Geograficzny Królestwa Polskiego. Swelina wyznaczała także granicę Oliwy i Kolibek, gdy 5 marca 1283 Sopot nadany został cystersom oliwskim przez Mściwoja II. Od tego czasu potok stanowił granicę między dobrami oliwskich cystersów, a znajdującymi się na północ dobrami rycerskimi.
W czystych wodach górnego biegu potoku Swelina żyje wypławek alpejski. Fauna bogata w bezkręgowce (kiełż zdrojowy, larwy chruścików itp.). Przy brzegu można spotkać pliszkę górską. W rzece nie ma wielu ryb, żyje tu pstrąg potokowy, jednak jest go zbyt mało, by można go łowić. Rzeka nie jest zbyt zanieczyszczona, ale ze względu na głębokość i nurt nie nadaje się do kąpieli.
W 1908, w pobliżu potoku, wybudowano Świątynię Kollatha.

</doc>
<doc id="781954" url="https://pl.wikipedia.org/wiki?curid=781954" title="New England Patriots">
New England Patriots

New England Patriots, znani także jako „The Pats” – zawodowy zespół futbolu amerykańskiego z siedzibą w Foxborough, w stanie Massachusetts.
Początkowo zespół nosił nazwę Boston Patriots, którą zmieniono po przeniesieniu siedziby zespołu do Foxborough w roku 1971.
Patriots byli drużyną założycielską ligi American Football League. W roku 1970, w ramach połączenia lig, zespół stał się członkiem NFL.
Drużynie udało się 4 razy przejść do fazy play-off, zanim zadebiutowała w finałach ligi – Super Bowl XX w styczniu 1986. Patriots przegrali w nim z zespołem Chicago Bears. Ponownie, w roku 1997, drużyna zagrała w finale Super Bowl XXXI, znów przegrywając, tym razem z Green Bay Packers.
W latach 2001–2004, Patriots zostali drugim zespołem w historii ligi NFL (po Dallas Cowboys), który wygrał trzy finały Super Bowl w cztery lata: XXXVI w 2001, XXXVIII w 2003 oraz XXXIX w 2004, a także siódmym (i do dziś ostatnim) zespołem, który wygrał Super Bowl rok po roku. Ponowne mistrzostwo zdobyli w 2015, Super Bowl XLIX, pokonując w Arizonie drużynę Seattle Seahawks wynikiem 28:24. MVP spotkania został Tom Brady.
Piąty tytuł zdobyli w 2017 w Houston w Super Bowl LI, pokonując Atlanta Falcons 34:28 po dogrywce, pierwszej w historii Super Bowl. Był to najwyższy zwycięski powrót do gry; Patriots przegrywali 25 punktami (3:28) na 18 minut przed końcem (poprzednia, najwyższa strata, po której udało się wygrać mecz w Super Bowl to 10 punktów).
W 2019 wygrali 13–3 z Los Angeles Rams w Super Bowl LIII. Był to ich szósty tytuł, przez co zrównali się z liczbą wygranych finałów z dotychczas najlepszą drużyną w historii NFL Pittsburgh Steelers.
Zawodnicy polskiego pochodzenia w Patriots: Tom Brady (2000–2019), Rob Gronkowski (2010–), Glenn Gronkowski (2016–), Stephen Gostkowski (2006–), Gene Mruczkowski (2008), Dan Gronkowski (2011).

</doc>
<doc id="781956" url="https://pl.wikipedia.org/wiki?curid=781956" title="Roux (ujednoznacznienie)">
Roux (ujednoznacznienie)

Miejscowości:
Osoby:

</doc>
<doc id="781959" url="https://pl.wikipedia.org/wiki?curid=781959" title="Kurajszyci">
Kurajszyci

Kurajszyci (Korejszyci, Banu Kurajsz, "Banu Qurayš", ) – plemię beduińskie, wywodzące się od Kusaja ibn Kilaba, zamieszkujące okolice Mekki i władające nią od VII wieku. 
Kurajszyci byli plemieniem kupieckim, utrzymującym kontakty handlowe z Persją, Jemenem, Bizancjum oraz Abisynią. Z plemienia wywodzi się kilka rodów. Do najważniejszych należały rody Haszymitów, z którego pochodził Mahomet, i Umajjadów, z którego wywodziła się dynastia Umajjadów.
Kurajszyci, wyznający politeizm, po podpisaniu traktatu z Mahometem w 628 roku przyjęli islam.

</doc>
<doc id="781961" url="https://pl.wikipedia.org/wiki?curid=781961" title="Ucisk">
Ucisk

Ucisk (kaszb. "Ùcësk") – część kolonii Sitna Góra w Polsce, położona w województwie pomorskim, w powiecie kartuskim, w gminie Kartuzy, na obrzeżach Kaszubskiego Parku Krajobrazowego, na wąskim przesmyku lądowym między jeziorami Białym i Czarnym. Wchodzi w skład sołectwa Pomieczyńska Huta.
W latach 1975–1998 Ucisk administracyjnie należał do województwa gdańskiego.

</doc>
<doc id="781963" url="https://pl.wikipedia.org/wiki?curid=781963" title="Średnia ucinana">
Średnia ucinana

Średnia ucinana, średnia obcięta lub średnia trymowana jest obok innych średnich, mody i mediany jedną z miar statystycznych tendencji centralnej. 
Przy obliczaniu średniej ucinanej obserwacje porządkuje się od najmniejszej do największej, odrzuca się mały procent najbardziej ekstremalnych obserwacji na obu krańcach (wartości najmniejsze oraz największe w próbce), na ogół równej liczności, a następnie oblicza się średnią z pozostałych obserwacji. 
Na ogół odrzuca się minimum i maksimum z próbki lub wartości poniżej 25 centyla i powyżej 75 centyla.
Średnia ucinana jest estymatorem mało wrażliwym na wartości odstające.
Skrajna wersja średniej ucinanej, przy usunięciu wysokiego procentu obserwacji w równej liczbie z każdego krańca, to mediana.
Miara ta jest używana do obliczania punktacji w konkursach jazdy figurowej na lodzie i w innych konkursach, w których punkty przyznawane są przez większą liczbę sędziów.

</doc>
<doc id="781965" url="https://pl.wikipedia.org/wiki?curid=781965" title="Sziwa Asar be-Tamuz">
Sziwa Asar be-Tamuz

Sziwa Asar be-Tam(m)uz (, dosł. „siedemnasty tamuz”; "Sziwoser-betamez") – post, obowiązujący Żydów w siedemnastym dniu miesiąca tamuz i rozpoczynający trzytygodniową żałobę trwającą do święta Tisza be-Aw.
Post ten, zachowywany od wschodu do zachodu słońca, ma upamiętniać wyłom w murach Jerozolimy, dokonany przez Babilończyków po osiemnastu miesiącach oblegania miasta przez Nabuchodonozora II. Nastąpiło to w 586 r. p.n.e. i doprowadziło ostatecznie do zburzenia Pierwszej Świątyni. Zgodnie z Biblią, wyłomu tego dokonano w dziewiątym dniu miesiąca tamuz ("Księga Jeremiasza" 52, 6–7), jednak według Talmudu jest to błędna data, która pojawiła się w wyniku zamętu po zburzeniu Pierwszej Świątyni.
Dzień 17 tamuz łączony jest także z innymi nieszczęśliwymi wydarzeniami w historii Żydów:
Po nadejściu Mesjasza dzień postu Sziwa Asar be-Tamuz ma się zamienić w radosne święto.

</doc>
<doc id="781978" url="https://pl.wikipedia.org/wiki?curid=781978" title="Sukō">
Sukō

 — cesarz Japonii i 3. pretendent do tronu, według tradycyjnego porządku dziedziczenia. Był on znany jako 3. cesarz Dworu północnego w okresie Namboku-cho sporów dynastycznych w latach 1331/92.
Przed wstąpieniem na tron nosił imię .
Sukō panował w latach 1348–1351.
Mauzoleum cesarza Sukō znajduje się w dawnym prefekturze Kioto. Nazywa się ono "Daikōmyō-ji no misasagi".

</doc>
<doc id="781986" url="https://pl.wikipedia.org/wiki?curid=781986" title="Park Narodowy Akagera">
Park Narodowy Akagera

Park Narodowy Akagera − park narodowy w Rwandzie położony wzdłuż rzeki Kagery. 
Historia.
Park został założony przez Belgów w 1934, jako drugi na obszarze Afryki Równikowej, po Parku Narodowym Alberta w Kongu Belgijskim (1925). Celem założenia parku było głównie zachowanie właściwego pogłowia zwierzyny łownej dla belgijskiej rodziny panującej, a także jej szczególnych gości. Z czasem, z przyczyn finansowych, park udostępniano odpłatnie zamożnym myśliwym. Od lat 50. XX wieku dominować zaczęła funkcja ochrony przyrody. 
Charakterystyka.
Przed 1994 rokiem zajmował obszar 2510 km², dziś trochę ponad 1100 km² - obszar zmniejszono pod presją rolników. 
Park leży na lewym brzegu rzeki Kagery, w jej środkowym biegu. W krajobrazie występują liczne jeziora i wodospady, a także mokradła. Wysokości bezwzględne wahają się między 1350, a 1600 m n.p.m. Roczna suma opadów waha się między 1100, a 1800 mm rocznie, a średnie temperatury lipca i stycznia nie różnią się znacznie - oscylują między 18, a 21 °C. 
Ekosystem.
Na powierzchni parku znajdują się 3 rodzaje środowisk:
Fauna.
W parku można spotkać wiele zwierząt. Najbardziej znane to:
Przed 1994 w parku żyły liczne lwy, okres anarchii, który towarzyszył ludobójstwu okazał się dla nich fatalny. Aktualnie trwa program ponownego wprowadzenia lwów do parku.
Flora.
Florę stanowią trawy sawann, i lasy.

</doc>
<doc id="781990" url="https://pl.wikipedia.org/wiki?curid=781990" title="City of New York">
City of New York



</doc>
<doc id="781994" url="https://pl.wikipedia.org/wiki?curid=781994" title="Proszek">
Proszek



</doc>
<doc id="781997" url="https://pl.wikipedia.org/wiki?curid=781997" title="Replikacja danych">
Replikacja danych

Replikacja danych – proces powielania danych pomiędzy różnymi serwerami baz danych. Można rozróżnić następujące rodzaje replikacji:
Replikacja danych nie musi dotyczyć jedynie systemów bazodanowych. Może odnosić się również do kopiowania danych pomiędzy serwerem a klientami. Tak skopiowane dane mogą istnieć niezależnie od danych ze źródła.

</doc>
<doc id="782005" url="https://pl.wikipedia.org/wiki?curid=782005" title="Wincenty Dunikowski-Duniko">
Wincenty Dunikowski-Duniko

Wincenty Dunikowski-Duniko (ur. w 1947 w Piekarach Śląskich) – polski rzeźbiarz i malarz.
Życiorys.
W 1974 ukończył Akademię Sztuk Pięknych w Krakowie. Mieszka i pracuje w Bonn, Kolonii i w Krakowie. Zajmuje się działalnością interdyscyplinarną, którą można najogólniej podzielić na dwa obszary – ten koncentrujący się na problemie rozwoju formy i ten związany z poszerzeniem pojęcia sztuki. Jego cykle prac zazębiają się w czasie i w metodach realizacji, nigdy nie są w pełni zamknięte. Jego prace znajdują się w licznych muzeach i kolekcjach prywatnych.
Wincenty Dunikowski-Duniko jest twórcą sztuki i terminu Moment Art.
Jego wszechstronna twórczość, obejmująca instalacje, fotografie, video, malarstwo i rzeźbę uchodzi za jedno z ciekawszych zjawisk w sztuce. Międzynarodowe uznanie zdobył już w połowie lat siedemdziesiątych za cykl prac Klasery i Moment Art wystawianych na wielu prestiżowych wystawach w kraju i zagranicą m.in. w Museum of Modern Art, San Francisco 77, Metody, Postawy, Tendencje, Pałac Sztuki, Kraków 78, Museum of Modern Art, Kamakura 80.
W latach 80. wystawiał przede wszystkim w Niemczech m.in. w Kasseler Kunstverein, Kassel, 82, Stoffwechsel-K18, wystawa towarzysząca Documenta 7 w Kassel, 82, Kunstlandschaft Bundesrepublik, 85, Der Baum, 85, Recontres/Museum Mulhouse, 85, jego prace prezentowane były w na wielu wystawach w muzeach m.in. Muzeum Bochum, Schloß Charlottenburg Berlin, Wilhelm- Hack-Museum Ludwigshafen 86/87.
W latach 90. prezentował swoje prace m.in. na wystawach: W. Dunikowski-Duniko w Galerii Północnej Zamku Książąt Pomorskich, Szczecin, 93, Retrospektywa Wincenty Dunikowski-Duniko – Moją najlepsza / My best..., w Bunkrze Sztuki w Krakowie 95, w wyst. Rzeźba lat 70.-80. XX wieku, CRP Orońsko 95, Pięć wieków grafiki Polskiej Muzeum Narodowe Warszawa 97. W 2001 odbyła się Retrospektywa W. Dunikowski-Duniko w Heidelberger Kunstverein w Heidelbergu.
Prace artysty znajdują się w licznych kolekcjach prywatnych i muzeach, m.in. w Zbiorach Muzeum Narodowego w Warszawie, Moderna Galerija w Lubljanie, Bank of America w San Francisco, Nationalgalerie w Berlinie.
Ważniejsze cykle.
Paper Art: w tym cykl „Klasery”
Centrum Programowania artystycznego Duniko.Przyjął wówczas pseudonim Duniko; Ugruntował fikcyjne Centrum Programowania Sztuki DUNIKO. Stworzył liczne teksty, partytury akcji, projekty aranżacji przestrzennych prezentowane na komputerze „papierze firmowym” Center of Art Programming DUNIKO – w tym m.in. akcje: Rysowanie, pisanie, drukowanie na powierzchni wody nasyconej trocinami – 1972 r., akcja „Scrapping screens” – Drapane ekrany.
seria na taśmach komputerowych
cykl „Projekcje” – seria poliptyków realizowanych w akwaforcie unaoczniających w grafice scenariusze akcji-projekcji. Projekty tych realizacji prezentowane były najczęściej na „papierze firmowym” Center of Art Programming DUNIKO lub po prostu jako ręcznie pisane teksty z rysunkiem jak np. Polska Awangarda w Zagrzebiu 75. Wystawiane m.in. – Intern. Grafik Biennale Ljubljana 75, XI Bienn. Int. d’Art Menton 76, Francja, „Dokumenty realności” Museum Narodowe, Warszawa 80, Kunstverein Kassel 82 (wystawa indywidualna).
Prace z tej serii otrzymały nagrody: I nagroda na „Konfrontacjach 75" w Krakowie, Nagroda XI Międzynarodowego Biennale Grafiki w Ljubljanie 75, III Nagroda na Ogólnopolskiej Wystawie Grafiki w Warszawie 78. W zbiorach m.in. Muzeum Narodowego w Warszawie, Moderna Galerija w Lublanie.
„Notacje”, Wystawiane m.in.: Xylon 7: Fribourg 75, Berlin, Museu de Arte São Paulo 77, Premia Biello 76, Włochy; World Print Competition, Museum of Modern Art, San Francisco 76/77; Polska Grafika Współczesna, Museum of Modern Art, Kamakura 80, Japonia. Prace z tej serii zostały nagrodzone Medalem Międzynarodowego Biennale we Frechen (RFN), 1976, znajdują się w Zbiorach Ministerstwa Kultury Hesji.
„Moment Art” – którego wiodącą ideą jest wyselekcjonowanie tych fenomenów, które przez swoją błahość i powszedniość opierały się dotąd sztuce. „Dramaturgia” przebiegu najzwyklejszych wydarzeń jak np.: zamglenie szyby oddechem („Oddech Duniko” 1976 – Transparentfoto) lub dzielenie kropli wody palcem („Splitting up” 1976 – Transparentfoto) – jest próbą innego, głębszego unaocznienia przyswajalności przebiegu czasu. Seria tych prac została zrealizowana na przezroczystych kliszach (Transparentfoto – Positiv fillm) i oglądana jest z obu stron. Prace tej serii otrzymały 2. Nagrodę i Złoty Medal 9. Złotego Grona, Zielona Góra 1979. Praca „Oddech Duniko” (1976) została zreprodukowana w książce „Art in the Seventies” (Sztuka lat 70.) wyd. Oxford 80, Edwarda Lucie Smitha. Prace z tego cyklu znajdują się w zbiorach Muzeum Narodowego w Warszawie.
„Transparent monochroms” (Przezroczyste monochromy) i „Crumpled screens” (Mięte ekrany) – w pracach z tej serii obok druku zastosowany jest jako równoprawny środek wyrazu papier, ze swoimi charakterystycznymi właściwościami takimi jak: przezroczystość, łatwopalność, podatność na drapanie, mięcie, targanie i zatłuszczanie. „Klasery” zostały pokazane po raz pierwszy międzynarodowo na wystawie w Helsinkach w 1973 r. Wystawiane na wielu międzynarodowych wystawach m.in.: Internationale Grafik Biennale: Vienna 75; Ljubjana 77; Kraków 78; Heidelberg 79; World Print Competition, Museum of Modern Art, San Francisco 77; Nagroda: Award of Merit – jedna z 5 głównych nagród za nowe poszukiwania w dziedzinie grafiki artystycznej, WPC Museum of Modern Art, San Francisco 1977 (za prace Album III, 1975). Prace z tej serii znajdują się m.in. w kolekcji Kupferstichkabinett des Staatlichen Museums Preußischen Kuturbesitzes, Nationalgalerie, Berlin.
„Ready for use” – projekt będący zarówno odpowiedzią na „Ready Made”, jak i tendencją, aby różne obszary i metajęzyki jak polityka, uczucia, gospodarka, sfera prywatna, zawrzeć w utworze plastycznym.
New New Revolution jest poszerzeniem, kontynuacją „Ready for use” realizowanym w wielu technikach: druk szablonem, rysunek, obiekty Prace z cykli „Ready for use” i „New New Revolution” były prezentowane na wielu wystawach m.in. na „Stoffwchsel” Kassel 82, Galerie Marina Dinkler, Berllin 82 i 86 (wystawy indywidualne); „Kunstllandschaft BRD” 84, „Der Baum”, Kunstverein Heidelberg 85; „Rencontres” Musee des Beaux Arts Mulhouse 85, Francja; „Das andere Land”, Schloß Chaarottenburg Berlin, Museum Bochum, Stadtgalerie Saarbrückeen, Wilhelm-Hack-Museum Ludwigshafen 86/87; Międzynarodowe Triennale Rysunku, Wrocław 92.
„Obiekty foliowe i gąbkowe.” Charakterystyczna dla tej serii prac jest przestrzenność wnikająca do wnętrza obiektu. Z jednej strony przezroczyste, częściowo pomalowane lub podkreślone tłustym pastelem warstwy folii odległe od siebie około 10–30 cm nadają niekończącej się głębi – z drugiej strony obiekty gąbkowe, których wycięte fragmenty nadają im efekt ażurowy, uświadamiają w pełni ich własny wolumen. Ta seria prac była prezentowana m.in. na wystawie indywidualnej w Galerii Północnej BWA, Zamek Książąt Pomorskich w Szczecinie, 1993.
Projekty video-instalacji Bazujące na tekstach z 1974 r. „Moim najlepszym video jest program bieżący” i „Czarny kwadrat na tle bieżącego programu”. Cykl projektów i instalacji „Program bieżący – prawda czy kłamstwo”. Wystawiane podczas retrospektywy w Galerii Sztuki Współczesnej BWA w Krakowie, 1995. Obecnie w dalszym ciągu pracuje nad cyklami „Program bieżący” oraz „Points of no return”.

</doc>
<doc id="782014" url="https://pl.wikipedia.org/wiki?curid=782014" title="Ruch polityczny">
Ruch polityczny

Ruch polityczny – dążenie do opanowania wszelkich sfer życia politycznego, a przede wszystkim zdobycia, utrzymania i sprawowania władzy politycznej. Innymi słowy ruch polityczny to dążenie do zdobycia władzy lub wywierania wpływu na władzę. 
Teoria ruchów politycznych kształtuje się na pograniczu historii, socjologii, psychologii oraz cybernetyki społecznej. Z reguły przez termin „ruch” rozumie się zbiorowe dążenie ludzi do realizacji wspólnych celów”, Jest to bardzo ogólne, a tym samym niezbyt precyzyjne określenie. 
Na gruncie politologii przez ruch polityczny rozumie się także: 
Jednym z najbardziej powszechnych kryteriów klasyfikacji ruchów politycznych jest stopień i forma ich organizacji. Jest ono bardzo często określane mianem stopnia trwałości ruchu politycznego.

</doc>
<doc id="782018" url="https://pl.wikipedia.org/wiki?curid=782018" title="Edmond Enoka">
Edmond Enoka

Edmond Enoka (ur. 17 grudnia, 1955 w Duali) – piłkarz, występował na pozycji obrońcy.
Życiorys.
Edmond Enoka był w kadrze na Mistrzostwa Świata 1982, jednak nie zagrał na nich ani jednego meczu. Podczas tego Mundialu był zawodnikiem kameruńskiego klubu, Dragon Douala. Grał również w takich klubach jak: Dragon Jaunde, Dynamo Duala, Union Duala, Caïman Duala, Canon Jaunde i Léopards Duala.

</doc>
<doc id="782021" url="https://pl.wikipedia.org/wiki?curid=782021" title="Kłosowo (Rąb)">
Kłosowo (Rąb)

Kłosowo ("wybudowanie") – część wsi Rąb w Polsce, położona w województwie pomorskim, w powiecie kartuskim, w gminie Przodkowo, na obszarze Pojezierza Kaszubskiego.
W latach 1975–1998 Kłosowo administracyjnie należało do województwa gdańskiego.

</doc>
<doc id="782023" url="https://pl.wikipedia.org/wiki?curid=782023" title="Memoriał Alfreda Smoczyka 1972">
Memoriał Alfreda Smoczyka 1972

XXII Memoriał Alfreda Smoczyka odbył się 22 października 1972 r. Wygrał ówcześnie 19-letni ex-gorzowianin Zenon Plech, który w następnym sezonie został indywidualnym drugim wicemistrzem świata na żużlu.
Bieg po biegu.
Bieg o 2 miejsce
O Puchar ZMS

</doc>
<doc id="782024" url="https://pl.wikipedia.org/wiki?curid=782024" title="Nosorożec afrykański">
Nosorożec afrykański



</doc>
<doc id="782026" url="https://pl.wikipedia.org/wiki?curid=782026" title="Karol Hodała">
Karol Hodała

Karol Hodała (ur. 8 października 1894 w Sokołowie, zm. w kwietniu 1940 w Charkowie) – podpułkownik dyplomowany piechoty Wojska Polskiego, kawaler Krzyża Złotego i Srebrnego Orderu Virtuti Militari, ofiara zbrodni katyńskiej.
Życiorys.
Syn Andrzeja i Zofii z Pasierbów. Ukończył szkołę powszechną w Sokołowie i Seminarium Nauczycielskie w Rzeszowie, uzyskując dyplom w roku 1913. W tym samym roku podjął pracę jako nauczyciel w szkole w Dzikowcu. Wstąpił do oddziału Związku Strzeleckiego w Sokołowie. W sierpniu 1914 wstąpił do Legionów Polskich. Służył w VI baonie I Brygady Legionów Polskich. Walczył m.in. na froncie na Kielecczyźnie, w Lubelskiem i na Wołyniu. Po kryzysie przysięgowego został wcielony do armii austriackiej. Został absolwentem Szkoły Oficerskiej w Mürzuschlag, następnie walczył na froncie włoskim.
Od 1918 w Wojsku Polskim w Pułku Ziemi Rzeszowskiej. Uczestniczył w odsieczy Lwowa, później walczył w obronie Lwowa w szeregach 5 pp Leg. Jako dowódca kompanii brał udział w wojnie polsko-bolszewickiej. Po wojnie służył w 19 DP i 85 pp. Pełniąc służbę w Oddziale IV Sztabu Głównego WP złożył z wynikiem pozytywnym egzamin do Wyższej Szkoły Wojennej w Warszawie. W latach 1924–1926 był słuchaczem Kursu Normalnego WSWoj. po ukończeniu, którego uzyskał dyplom naukowy oficera Sztabu Generalnego. Następnie pełnił służbę w Oddziale I SG WP na stanowisku szefa wydziału. W 1931 dowodził batalionem w 28. Pułku Strzelców Kaniowskich w Łodzi. W marcu 1932 został przeniesiony z 18 pp do Szkoły Podchorążych dla Podoficerów w Bydgoszczy na stanowisko dyrektora nauk. Był wówczas podwładnym i najbliższym współpracownikiem ówczesnego komendanta szkoły, płk. dypl. Stefana Kosseckiego, z którym studiował w WSWoj. W czerwcu 1933 został przeniesiony na stanowisko szefa Biura Ogólno-Organizacyjnego MSWojsk. W 1934, po przeorganizowaniu biura w Departamentu Dowodzenia Ogólnego MSWojsk. został wyznaczony na stanowisko zastępcy szefa departamentu. Z dniem 15 października 1935 przeniesiony został do 21 pułku piechoty w Warszawie na stanowisko zastępcy dowódcy pułku. W czerwcu 1936 razem z ppłk. dypl. Mieczysławem Sulisławskim i ppłk. dypl. Stanisławem Sadowskim powołany został do składu specjalnej ekipy pod kierownictwem płk dypl. Jana Jagmin-Sadowskiego, która na podstawie wytycznych szefa SG WP, gen. bryg. Wacława Stachiewicza, jego zastępcy, gen. bryg. Tadeusza Malinowskiego lub szefa Oddziału I, płk. dypl. Józefa Wiatra opracowywała oddzielne referaty, dotyczące rozbudowy poszczególnych działów wojska lub rodzajów broni. Opracowane referaty były podstawą sześcioletniego planu rozbudowy i modernizacji WP (1936–1942). W latach 1936–1938 był komendantem Centrum Wyszkolenia Broni Pancernych w Modlinie.
W kampanii wrześniowej 1939 dowodził 49 pułkiem piechoty, wchodzącym w skład 11 Karpackiej Dywizji Piechoty. Dowódca dywizji, płk. dypl. Bronisław Prugar-Ketling we wniosku odznaczeniowym przekazanym Naczelnemu Wodzowi, gen. Władysławowi Sikorskiemu tak uzasadnił nadanie ppłk. dypl. Karolowi Hodale Krzyża VM IV klasy: „"Cały ciężar walki 11 DP i gros odniesionych sukcesów przypada na 49 pp i jego dowódcę. Od początku działań wojennych, do ostatniej chwili przejawia niezwykły zmysł taktyczny, osobistą odwagę i dzielność, które wpływają bardzo dodatnio na pułk, stawiając go w rzędzie najdzielniejszych spośród całej dywizji; wszystkie boje stoczone przez 49 pp pod dowództwem ppłk dypl. Hodały, były zwycięskie dla pułku, a dla Niemców klęską, połączoną z krwawymi stratami. W dn. 15 IX 39 r. w boju na północny wschód od m. Sądowa Wisznia mając przed sobą zgrupowaną wielką jednostkę pancerną niemiecką Pułk SS „Germania”, śmiałym uderzeniem nocnym, otwiera przejście 11 DP w nakazanym kierunku, przyczyniając się do całkowitego zniszczenia zaskoczonych oddziałów niemieckich, niszcząc i paląc około 400 maszyn, czołgów, samochodów pancernych, dział, ciągników i motocykli. Działaniem tym ppłk Hodała, realizuje myśl dowódcy Dywizji, wykazuje niezłomną wolę zwycięstwa i umożliwia sąsiednim oddziałom 38 DP przebicie się i osiągnięcie południowego skraju lasów janowskich. W dniu 18 IX 39 r. w czasie przebijania się pod m. Lelechówka, pomaga bardzo skutecznie grupom wypadowym ppłk Głowackiego, do przejścia przez wieś i opanowania grobli, i swym zręcznym manewrem niszczy przygotowane boczne uderzenie Niemców, kierując osobiście akcją swoich oddziałów. W dniach 19/20 IX 39 r. prowadzi natarcie na m. Hołosko, Lwów. Po morderczym ogniu, który trwał bez przerwy od dn. 19 IX do wieczora 20 IX 39 r., wypiera Niemców na peryferie Lwowa. Nie mając już żadnych oddziałów do prowadzenia dalszego natarcia, resztkami sił utrzymuje zdobyte stanowisko do nocy. W bitwie tej zostaje ranny pociskiem ckm z czołgów npla [nieprzyjaciela] w nogę. Nocą z 20/21 IX 39 r. z grupą oficerów, w której był generał broni Sosnkowski, gen. Łukoski, płk Prugar-Ketling i wielu innych, oraz garstką strzelców przebija się do Lwowa. Po przebiciu się do Lwowa wraca do m. Kołomyja, gdzie po kilku dniach zostaje aresztowany przez bolszewików i wywieziony do Szepietówki. Ppłk Hodała w całej kampanii polsko-niemieckiej wykazał niezwykłe walory dobrego dowódcy bojowego.""
Z obozu w Szepietówce przewieziony do obozu w Starobielsku. Wiosną 1940 zamordowany przez NKWD w Charkowie na mocy decyzji Biura Politycznego KC WKP(b) z 5 marca 1940 (część zbrodni katyńskiej). Obecnie spoczywa na Cmentarzu Ofiar Totalitaryzmu w Charkowie w Piatichatkach.
Minister Obrony Narodowej decyzją Nr 439/MON z 5 października 2007 awansował go pośmiertnie do stopnia pułkownika. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Upamiętnienie.
Przy głównym wejściu do kaplicy pw. Wszystkich Świętych na cmentarzu parafialnym w Sokołowie Małopolskim wmurowano tablicę pamiątkową poświęconą pamięci ppłk. Karola Hodały.

</doc>
<doc id="782028" url="https://pl.wikipedia.org/wiki?curid=782028" title="Henry Wellesley (1. hrabia Cowley)">
Henry Wellesley (1. hrabia Cowley)

Henry Richard Charles Wellesley (ur. 17 czerwca 1804 przy Hertford Street w Londynie, zm. 15 lipca 1884) – brytyjski arystokrata i dyplomata, najstarszy syn Henry’ego Wellesleya, 1. barona Cowley i lady Charlotte Cadogan, córki 1. hrabiego Cadogan. Był bratankiem 1. księcia Wellington.
W 1824 r. wstąpił do służby dyplomatycznej. Pierwsze poważne zadanie otrzymał dopiero w 1848 r., kiedy rozpoczął pracę w ambasadzie w Szwajcarii. W tym samym roku udał się do Frankfurtu, gdzie obserwował obrady niemieckiego parlamentu. Później został mianowany nadzwyczajnym pełnomocnikiem Zjednoczonego Królestwa przy Związku Niemieckim. Funkcję tę sprawował do 1852 r., kiedy to zastąpił lorda Normanby'ego na stanowisku ambasadora Wielkiej Brytanii w Paryżu. Wcześniej, w 1847 r. odziedziczył po śmierci ojca tytuł barona Cowley.
Na stanowisku ambasadora Cowley odgrywał ważną rolę w kształtowaniu stosunków między Wielką Brytanią a Francją. Prowadził negocjacje, które doprowadziły do ustalenia wspólnego stanowiska brytyjsko-francuskiego w sprawach tureckich i wspólnego wystąpienia tych państw w wojnie krymskiej. W 1860 r. podpisał brytyjsko-francuski traktat handlowy. Nie zdołał zapobiec wybuchowi wojny z Austrią w 1859 r. W 1857 r. otrzymał tytuł hrabiego Cowley. W 1866 r. został kawalerem Orderu Podwiązki. W 1867 r. odszedł na emeryturę.
Po powrocie do kraju zamieszkał w swych rodzinnych dobrach. W 1863 r. odziedziczył posiadłości ziemskie w Wiltshire po śmierci swojego krewniaka, lorda Morningtona. Był odznaczony Krzyżem Wielkim Orderu Łaźni. Był również członkiem Tajnej Rady.
23 października 1833 r. poślubił Olivię Cecilię FitzGerald-de Ros (ok. 1807 - 21 kwietnia 1885), córkę lorda Henry’ego FitzGeralda i Charlotte Walsingham. Henry i Olivia mieli razem trzech synów i dwie córki:
Lord Cowley zmarł w wieku 80 lat. Tytuł hrabiowski odziedziczył jego najstarszy syn.

</doc>
<doc id="782032" url="https://pl.wikipedia.org/wiki?curid=782032" title="Gbenga Okunowo">
Gbenga Okunowo

Gbenga Samuel Okunowo (ur. 1 marca 1979 w Ibadanie) – nigeryjski piłkarz grający na pozycji prawego obrońcy. Mierzy 180 cm, waży 70 kg. Nosi przydomek „Oku”.
Kariera klubowa.
Pierwszym klubem w karierze Okunowo był mały klub o nazwie Exide. W 1996 roku Okunowo przeszedł do Shooting Stars FC i w 1996 roku w wieku 17 lat zadebiutował w Nigeria Premier League. Był jedną z czołowych postaci swojej drużyny i jednym z najlepszych jej obrońców. W 1996 doszedł z Shooting Stars do finału Afrykańskiej Ligi Mistrzów, ale tam nigeryjski zespół przegrał z Zamalekiem Kair (Okunowo nie grał w meczach finałowych). W 1997 roku zajął z Shooting Stars 3. miejsce w lidze i nadal był podstawowym zawodnikiem klubu z Ibadanu.
W listopadzie 1997 Okunowo przeprowadził się do Katalonii, gdyż na turnieju Meridian Cup wypatrzyli go skauci słynnej Barcelony. Barcelona zapłaciła za niego sumę 50 tysięcy dolarów. Niedługo potem doznał jednak kontuzji mięśnia i pauzował przez 3 miesiące. Wrócił do treningów, ale w zespole Barcelony B nie zagrał żadnego meczu, przechodząc rehabilitację. Latem 1998 został przesunięty do pierwszego zespołu „Barcy”. W Barcelonie zadebiutował 18 sierpnia w meczu Superpucharu Hiszpanii, przegranym 1:2 z RCD Mallorca. Trener Louis van Gaal przesunął Okunowo ze środka pomocy na prawą obronę i na takiej pozycji Nigeryjczyk grał w Primera División. W całym sezonie zagrał w 14 meczach, w tym w 8 występując w pierwszej jedenastce. W lidze z Barceloną wywalczył mistrzostwo (11 punktów przewagi nad drugim Realem Madryt). Zagrał także w 5 meczach Ligi Mistrzów, jednak Barcelona nie potrafiła wyjść z grupy plasując się za Bayernem Monachium i Manchesterem United.
Latem 1999 Okunowo został wypożyczony do portugalskiej Benfiki Lizbona. Zajął z nią 3. miejsce w lidze i zdobył 1 gola w sezonie (w wygranym 2:0 meczu z Estrelą Amadora), nie wywalczył jednak miejsca w składzie na dłużej. W sezonie 2000/2001 podczas jednego z treningów doznał kontuzji kolana, jednak po krótkim czasie wrócił do gry zamiast wyleczyć kontuzję. Z Benficą zajął niską 6. pozycję w lidze.
Latem 2001 Okunowo wrócił do Barcelony, jednak nie miał szans by grać w pierwszej jedenastce i został wypożyczony do klubu z Segunda División, CD Badajoz, z którym zajął 12. miejsce. Po sezonie, w czerwcu 2002 rozwiązał kontrakt z Barceloną. Był bliski podpisania kontraktu z Ionikosem Pireus, ale po raz kolejny doznał kontuzji i transfer nie doszedł do skutku, a Gbenga postanowił się wyleczyć. W sezonie 2002/2003 trenował z Shooting Stars, przebywał na testach w szwedzkim Hammarby IF, ale w końcu do lata 2003 nie znalazł klubu.
W lipcu 2003 podpisał 2-letni kontrakt z Dinamem Bukareszt. W Divizii A zadebiutował 9 sierpnia 2004 w przegranym 1:2 meczu z FC Argeş Piteşti. Zagrał jeszcze w kolejnym meczu z FC Oradea i więcej nie pojawił się na boisku w lidze rumuńskiej, wywalczając z Dinamem mistrzostwo kraju. Latem 2004 przeszedł do SK Tirana, z którą został mistrzem Albanii. Sezon 2005/2006 Okunowo spędził w Metalurgu Donieck, w którym zagrał 2 mecze w Wyszczej Lidze, a w sezonie 2006/2007 był zawodnikiem Stali Ałczewsk. Grał też w VB Sports, Waltham Forest i Sunshine Stars.
Kariera reprezentacyjna.
W 1997 roku Okunowo był kapitanem juniorskiej reprezentacji Nigerii U-17, która wygrała Meridian Cup w Portugalii, a on sam grał we wszystkich meczach. W tym samym roku zadebiutował w pierwszej reprezentacji 7 sierpnia w wygranym 1:0 meczu z Kamerunem rozegranym w ramach LG Cup. Zagrał także w drugim meczu tego turnieju, przegranym 0:2 z Tunezją.
W 1998 roku brał udział w jednym meczu eliminacyjnym do Pucharu Narodów Afryki z Burkina Faso. Rok później wystąpił w Młodzieżowych Mistrzostwach Świata, których Nigeria była gospodarzem i dotarła w nich do ćwierćfinału, odpadając tam po porażce 1:3 z Mali.
W 2000 roku brał udział w Pucharze Narodów Afryki w Nigerii i Ghanie. Grał we wszystkich meczach z wyjątkiem jednego. Grał także w finale z Kamerunem, w którym Nigeria przegrała po rzutach karnych (po 120 minutach był wynik 2:2) i została tylko wicemistrzem kontynentu. W tym samym roku wystąpił też na Igrzyskach Olimpijskich w Sydney, gdzie był podstawowym graczem. Z Nigerią doszedł do ćwierćfinału, w którym „Super Orły” doznały klęski 1:4 z Chile.

</doc>
<doc id="782033" url="https://pl.wikipedia.org/wiki?curid=782033" title="Kongres haski">
Kongres haski

Kongres haski (Kongres Europejski w Hadze) – spotkanie przedstawicieli 25 krajów zorganizowane przez Józefa Retingera i Duncana Sandysa w Hadze w dniach 7–10 maja 1948. Kongres stał się forum dyskusyjnym na temat idei i metod integracji europejskiej, zapoczątkował utworzenie Rady Europy i powstanie Ruchu Europejskiego.
Charakter kongresu i przebieg.
Było to spotkanie przedstawicieli 25 krajów, zarówno polityków, jak i postaci świata kultury, w tym Jules Romain, Étienne Gilson, Raymond Aron, czy też Salvador de Madariaga. Obradom przewodniczył Winston Churchill.
Spotkanie to stało się panelem dyskusji na temat sposobów jednoczenia Europy. Zarysowały się dwa rozbieżne bloki, które nie mogły zgodzić się co do kierunku integracji kontynentu. Przedstawiciele Beneluksu i Francji oraz tradycyjni federaliści opowiadali się za powołaniem federacyjnego Zgromadzenia Europejskiego. W opozycji wobec nich znajdowali się zwolennicy powołania wspólnego organu międzyrządowego o bardziej ograniczonych kompetencjach. Rzecznikiem takiego rozwiązania była przede wszystkim Wielka Brytania. Ostatecznie przyjęto za punkt wyjścia koncepcję umiarkowanych federalistów.
Postanowienia.
Kongres w Hadze przyjął trzy zasadnicze rezolucje: kulturalną, polityczną i ekonomiczno-społeczną.
Rezolucja kulturalna podkreśliła wspólne dziedzictwo europejskiej cywilizacji oraz potrzebę wspólnych dążeń do zagwarantowania praw człowieka. Wskazano również na potrzebę rozwijania świadomości europejskiej oraz szerokiego eksponowania zdobyczy kultury kontynentu. Położono wówczas nacisk na konieczność sprzyjania przepływowi idei, informacji, publikacji i dzieł sztuki. 
Rezolucja polityczna zakładała utworzenie unii politycznej, powołanie Zgromadzenia Europejskiego, przyjęcie Karty Praw Człowieka oraz powołanie Europejskiego Trybunału Praw Człowieka.
W rezolucji ekonomiczno-społecznej zaproszono wszystkie rządy do tworzenia jedności ekonomicznej kontynentu, likwidowania barier handlowych, taryf celnych i podnoszenia poziomu życia. W późniejszym terminie zakładano swobodny przepływ kapitału, unifikację waluty oraz pełną unię celną. 
Następstwa.
W wyniku kongresu powołano Ruch Europejski i Radę Europy. Powstała Europejska Unia Płatnicza, Europejska Fundacja Kulturalna oraz Kolegium Europejskie (College of Europe) w Brugii.

</doc>
<doc id="782034" url="https://pl.wikipedia.org/wiki?curid=782034" title="Association de la Jeunesse Auxerroise">
Association de la Jeunesse Auxerroise



</doc>
<doc id="782037" url="https://pl.wikipedia.org/wiki?curid=782037" title="Joseph Enanga">
Joseph Enanga

Joseph Enanga (ur. 28 sierpnia 1958 w Duali) – kameruński piłkarz, występował na pozycji obrońcy.
Życiorys.
Joseph Enanga grał w ojczyźnie w klubach Union Duala i Caïman Duala. W 1979 roku zdobył z Unionem Puchar Mistrzów. Później grał we francuskim klubie Saint-Dizier CO.
Enanga zagrał jeden mecz w eliminacjach do mistrzostw świata w 1982, z Malawi. Mecz zakończył się wynikiem 1:1, a Joseph wszedł za Grégoire M'Bidę. Mimo to, pojechał na mundial, a tam nie wziął udziału w ani jednego meczu.

</doc>
<doc id="782040" url="https://pl.wikipedia.org/wiki?curid=782040" title="Hrabia Cowley">
Hrabia Cowley

Informacje ogólne.
Baronowie Cowley 1. kreacji (parostwo Zjednoczonego Królestwa)
Hrabiowie Cowley 1. kreacji (parostwo Zjednoczonego Królestwa)
Następca 7. hrabiego Cowley: Garret Graham Cowley, wicehrabia Dangan

</doc>
<doc id="782041" url="https://pl.wikipedia.org/wiki?curid=782041" title="Irini Skliwa">
Irini Skliwa

Irini Skliwa (gr. Ειρήνη Σκλήβα, ur. 4 kwietnia 1978 w Atenach) − grecka modelka, zdobyła tytuł Miss World 1996.

</doc>
<doc id="782043" url="https://pl.wikipedia.org/wiki?curid=782043" title="Kalinowo (województwo lubuskie)">
Kalinowo (województwo lubuskie)

Kalinowo – osada w Polsce położona w województwie lubuskim, w powiecie świebodzińskim, w gminie Skąpe.
W latach 1975–1998 miejscowość administracyjnie należała do województwa zielonogórskiego.
W miejscowości znajduje się jedno z 19 pełnowymiarowych pól golfowych w Polsce.

</doc>
<doc id="782044" url="https://pl.wikipedia.org/wiki?curid=782044" title="Lisa Hanna">
Lisa Hanna

Lisa Hanna (ur. 27 sierpnia 1975) - to trzecia delegatka pochodząca z Jamajki, która zwyciężyła w konkursie Miss World. Koronę zdobyła w 1993 roku w Sun City, RPA. Była wtedy niespełna osiemnastoletnią dziewczyną.

</doc>
<doc id="782046" url="https://pl.wikipedia.org/wiki?curid=782046" title="Droga wojewódzka nr 486">
Droga wojewódzka nr 486

 Droga wojewódzka nr 486 (DW486) – droga wojewódzka łącząca DK43 w Wieluniu z DK42 w Działoszynie. W całym swym przebiegu leży w województwie łódzkim. Stanowi część trasy łączącej Wieluń z Radomskiem. Wraz z DW491 jest częścią alternatywnej dla DK43 trasy o takiej samej długości.
Remonty.
W latach 2007-2011 droga została przebudowana na odcinku od skrzyżowania z DK43 do przejazdu kolejowo-drogowego w Rudzie. W ramach kontraktów na odcinku od ul. Zagłoby w rejonie Starych Sadów do granic miasta oraz w miejscowości Ruda powstały ścieżki rowerowe, zatoki autobusowe, chodniki, mur oporowy i parkingi, a jezdnia uzyskała nową nawierzchnię. Na odcinkach od skrzyżowania z DK43 do skrzyżowania z ul. Popiełuszki oraz od skrzyżowania z ulicą św. Wojciecha do przejazdu kolejowo-drogowego wymieniono podbudowę jezdni.
W latach 2012-18 planowana jest przebudowa odcinka Ruda - Działoszyn. Projekt przewiduje remont nawierzchni jezdni, budowę chodników i ścieżek rowerowych, przebudowę odwodnienia jezdni w tym budowę kanalizacji deszczowej, przebudowę przejazdu kolejowo-drogowego w Rudzie oraz przebudowę niebezpiecznego skrzyżowania w Wierzchlesie na rondo.
Dopuszczalny nacisk na oś.
Na całej długości drogi wojewódzkiej nr 486 dopuszczalny jest ruch pojazdów o nacisku pojedynczej osi do 8 ton.

</doc>
<doc id="782049" url="https://pl.wikipedia.org/wiki?curid=782049" title="Konarzewo Wielkie">
Konarzewo Wielkie

Konarzewo Wielkie – część wsi Konarzewo-Marcisze w Polsce, położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 Konarzewo Wielkie administracyjnie należało do województwa ciechanowskiego.

</doc>
<doc id="782050" url="https://pl.wikipedia.org/wiki?curid=782050" title="Rybakówka (Ruszkowo)">
Rybakówka (Ruszkowo)

Rybakówka – część wsi Ruszkowo w Polsce, położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 Rybakówka administracyjnie należała do województwa ciechanowskiego.

</doc>
<doc id="782051" url="https://pl.wikipedia.org/wiki?curid=782051" title="Osiek Dolny (Osiek-Wólka)">
Osiek Dolny (Osiek-Wólka)

Osiek Dolny – część wsi Osiek-Wólka, położona w Polsce, w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 Osiek Dolny administracyjnie należał do województwa ciechanowskiego.

</doc>
<doc id="782052" url="https://pl.wikipedia.org/wiki?curid=782052" title="Nasierowo Dolne">
Nasierowo Dolne

Nasierowo Dolne – część wsi Nasierowo Górne, położona w Polsce, w województwie mazowieckim, w powiecie ciechanowskim, w gminie Gołymin-Ośrodek. Wchodzi w skład sołectwa Nasierowo Górne. 
W latach 1975–1998 Nasierowo Dolne administracyjnie należało do województwa ciechanowskiego.
Przez Nasierowo Dolne przepływa mała rzeka Sona.

</doc>
<doc id="782054" url="https://pl.wikipedia.org/wiki?curid=782054" title="Pajewo-Cyty">
Pajewo-Cyty

Pajewo-Cyty – część wsi Pajewo-Szwelice w Polsce, położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 Pajewo-Cyty administracyjnie należało do województwa ciechanowskiego.

</doc>
<doc id="782055" url="https://pl.wikipedia.org/wiki?curid=782055" title="Pajewo-Rżyski">
Pajewo-Rżyski

Pajewo-Rżyski – część wsi Pajewo-Szwelice w Polsce, położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 Pajewo-Rżyski administracyjnie należało do województwa ciechanowskiego.

</doc>
<doc id="782056" url="https://pl.wikipedia.org/wiki?curid=782056" title="Konarzewo-Gołąbki">
Konarzewo-Gołąbki

Konarzewo-Gołąbki – część wsi Mierniki położona w Polsce, w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 miejscowość administracyjnie należała do województwa ciechanowskiego.
W 1841 urodził się tu Edward Slaski herbu Grzymała, dowódca oddziału w powstaniu styczniowym, ziemianin.

</doc>
<doc id="782058" url="https://pl.wikipedia.org/wiki?curid=782058" title="Smosarz-Pianki">
Smosarz-Pianki

Smosarz-Pianki – część wsi Smosarz-Dobki w Polsce, położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 Smosarz-Pianki administracyjnie należał do województwa ciechanowskiego.

</doc>
<doc id="782059" url="https://pl.wikipedia.org/wiki?curid=782059" title="Konarzewo-Skuze">
Konarzewo-Skuze

Konarzewo-Skuze – część wsi Mierniki położona w Polsce, w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 miejscowość administracyjnie należała do województwa ciechanowskiego.

</doc>
<doc id="782060" url="https://pl.wikipedia.org/wiki?curid=782060" title="Gogole-Steczki">
Gogole-Steczki

Gogole-Steczki – część wsi Gogole Wielkie w Polsce, położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 Gogole-Steczki administracyjnie należały do województwa ciechanowskiego.

</doc>
<doc id="782061" url="https://pl.wikipedia.org/wiki?curid=782061" title="Morawy-Kafasy">
Morawy-Kafasy

Morawy-Kafasy – część wsi Smosarz-Dobki w Polsce, położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 Morawy-Kafasy administracyjnie należały do województwa ciechanowskiego.

</doc>
<doc id="782063" url="https://pl.wikipedia.org/wiki?curid=782063" title="Morawy-Kopcie">
Morawy-Kopcie

Morawy-Kopcie – część wsi Smosarz-Dobki w Polsce, położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 Morawy-Kopciey administracyjnie należały do województwa ciechanowskiego.

</doc>
<doc id="782064" url="https://pl.wikipedia.org/wiki?curid=782064" title="Morawy-Laski">
Morawy-Laski

Morawy-Laski – część wsi Smosarz-Dobki w Polsce, położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 Morawy-Laski administracyjnie należały do województwa ciechanowskiego.
Przez Morawy-Laski przebiega droga krajowa DK60.

</doc>
<doc id="782065" url="https://pl.wikipedia.org/wiki?curid=782065" title="Jan Tyszkiewicz (historyk)">
Jan Tyszkiewicz (historyk)

Jan Wacław Tyszkiewicz (ur. 23 lutego 1939 w Warszawie) – polski historyk, profesor zwyczajny w Instytucie Historycznym Uniwersytetu Warszawskiego i w Wydziale Historycznym Akademii Humanistycznej im. Aleksandra Gieysztora w Pułtusku.
Życiorys.
Magisterium z historii na UW 1961, absolutorium z archeologii 1965, doktorat i habilitacja z historii tamże 1971 i 1979, profesor nadzwyczajny 1992, zwyczajny 1995. Sekretarz naukowy Instytutu Historycznego UW 1972–1975, członek: Komisji Geografii Historycznej PAN od 1973, Redakcji rocznika "Ziemia" 1979–1987, Komitetu Głównego Ogólnopolskiej Olimpiady Historycznej 1984-2008, Komisji Ekologii Człowieka PAN 1988–1995, Komisji Numizmatycznej PAN 1989-2001, Zespołu Historycznego przy Ośrodku Kultury Turystyki Górskiej PTTK w Pieninach od 1991, Rady Naukowej przy "Roczniku Tatarów Polskich" od 1993, Komisji Orientalistycznej PAN 1999-2011, Rady Wspólnej Katolików i Muzułmanów od 1998.
Członek Senatu Akademii Humanistycznej w Pułtusku, członek Rady Naukowej Wydziału Historycznego, prezes Zarządu Fundacji im. Aleksandra Gieysztora w latach 2000–2018.
W 2005 "za wybitne zasługi w pracy naukowej i dydaktycznej" został odznaczony Krzyżem Kawalerskim Orderu Odrodzenia Polski.
Rodzice: Stanisław Tyszkiewicz (1904–1982) leśnik, profesor zwyczajny i Janina ze Stankiewiczów (1901–1982) botanik, doktor filozofii. Żona: Ewa Paulina Widy-Tyszkiewicz (1943), lekarz, doktor habilitowany. Mają dwóch synów.
Zainteresowania naukowe.
Dzieje i kultura średniowiecznych Słowian, koczownicy Europy średniowiecznej, nauki pomocnicze historii: geografia historyczna (zwłaszcza historia środowiskowa), demografia historyczna i chronologia, historia wojskowa średniowiecza.

</doc>
<doc id="782066" url="https://pl.wikipedia.org/wiki?curid=782066" title="Historia Koła">
Historia Koła

Historia Koła – miasto zostało lokowane w 1362 na wyspie rzecznej przez Kazimierza Wielkiego. Od XV wieku do 1716 odbywały się tutaj sejmiki szlachty prowincji wielkopolskiej. W 1655 roku zostało zniszczone przez wojska szwedzkie. W 1793 miasto znalazło się pod zaborem pruskim, a od 1815 w Królestwie Polskim. W 1842 założono tutaj pierwszą fabrykę fajansu. Podczas okupacji niemieckiej zginęły ponad trzy tysiące mieszkańców miasta. Miasto zostało odbite z rąk niemieckich przez Armię Czerwoną 20 stycznia 1945. Okres największego rozwoju miasta przypadł na lata 60. i 70. XX wieku. Obecnie Koło jest siedzibą powiatu w województwie wielkopolskim.
Do 1362 roku.
Pierwsze ślady osadnictwa w okolicach dzisiejszego miasta Koła pochodzą z paleolitu późnego i jest to jedno z najstarszych skupisk osadniczych w Polsce, datowane na X wiek p.n.e. Pierwsi ludzie, którzy dotarli w okolice Koła byli łowcami koczującymi śladami przemieszczających się sezonowo reniferów. Najprawdopodobniej sprowadziło ich tutaj dogodne miejsce przeprawy przez Wartę, wykorzystywane przez renifery i umożliwiające organizowanie na nie zasadzek. Zapewne jakąś rolę w ich gospodarce pełniło także rybołówstwo i zbieractwo. W okolicach Koła odnaleziono kilka przypadków wyrobów z krzemienia czekoladowego i innych jego rodzajów, nieznane jest jednak dokładne miejsce ich odnalezienia, najczęściej wiąże się je z wydmami w okolicach Ruszkowa i Zawadki.
W okresie mezolitu do pradoliny Warty w okolicach Koła przybywały kolejne grupy łowców-zbieraczy, pozostawiając po sobie ślady obozowisk. W granicach administracyjnych Koła znajdują się 4 stanowiska z tego okresu. Z okresu pierwszej fali osadnictwa w okolicach Koła nie było praktycznie śladów po osadnikach, najbliższe znajdowały się dopiero w Kopydłowie, Kopydłówku i Wacławowie. W okresie osadnictwa kultury wstęgowej kłutej i nadcisańskiej pradolina Warty, ze względu na wysoki poziom wód, była mało atrakcyjna i trudno dostępna. Z tego okresu jedyne ślady osadnictwa w okolicy odnaleziono w Ruszkowie.
W okresie kultury pucharów lejkowatych w dolinie Warty istniało bardzo dużo osad, co świadczy prawdopodobnie o eksplozji demograficznej w tej okolicy. W okolicy Koła zarejestrowano dotychczas kilka skupisk liczących po kilka stanowisk tej kultury. Położone są one na zalesionych wydmach w Dzierawach i Ruszkowie oraz jedno stanowisko istnieje w granicach administracyjnych Koła. Z okresu końcówki neolitu w powiecie kolskim odnaleziono zaledwie kilka punktów osadniczych, miejsca te świadczą o występowaniu kultur ceramiki sznurowej i grzebykowo-dołkowej.
Z okresu wczesnej epoki brązu w Kole znane są dwa stanowiska, związane najprawdopodobniej z większym skupiskiem w okolicy Ruszkowa. Stanowiska w Kole miały najprawdopodobniej charakter małych, krótko używanych osad. W późniejszych etapach epoki brązu na terenie Koła upowszechniła się kultura łużycka, w regionie Koła wyróżniono grupę wschodniowielkopolską. W tym okresie w Warcie było jeszcze mniej wody niż dzisiaj, co doprowadziło do wysychania nadwarciańskich bagien i torfowisk i przekształcenia się tych ziem w czarnoziemy. Skupienie osadnicze kultury łużyckiej w pobliżu Koła liczy kilkadziesiąt punktów. Większość z nich położona jest w pobliżu południowej części miasta. Dwa cmentarzyska z tego okresu odkryto przypadkowo na przełomie XIX i XX wieku we wsi Straszków w czasie wybierania piasku. Kilka naczyń zostało wtedy zabranych przez Mieczysława Rawitę Witanowskiego i przekazanych następnie do muzeum w Piotrkowie Trybunalskim. Jeszcze jedno cmentarzysko odkryto na terenie Powiatowego Inspektoratu Weterynarii przy ulicy Bogumiła.
W okresie halsztackim najbliższe Koła grodzisko znajdowało się w Chruścinie. W Kole nie znaleziono stanowiska z tego okresu, ale stwierdzono takie w pobliskich Dzierawach. W wyniku walk międzyplemiennych pod koniec tego okresu wiele grodów (np. Słupca, Koziegłowy i Kleczew) zostało zdobytych i spalonych. Ich miejsce zajęli następnie członkowie kultury pomorskiej, na terenie Koła nie odnaleziono żadnych punktów osadniczych tej kultury, najbliższe stanowisko znajduje się w Chełmnie. Z czasów kultury przeworskiej w Kole odnaleziono 4 stanowiska, a w pobliżu miasta kilkadziesiąt stanowisk. Znamy także jedno cmentarzysko, na terenie Kościelca oraz jedną większą osadę w pobliżu Łęgu Piekarskiego.
W okresie wpływów rzymskich w pobliżu Koła przechodził tzw. szlak bursztynowy. Z tego okresu odnaleziono w Kole pojedyncze importy rzymskie w postaci ceramiki i monet rzymskich. Niektórzy historycy (np. Emanuel Šimek) odrzucają jednak tezę o przechodzeniu szlaku przez miasto, uznając, że trasa w rejonie Koła była zbyt uciążliwa z powodu rozciągających się w okolicy bagien i lasów. W okresie wielkiej wędrówki ludów osadnictwo w okolicach Koła zamarło.
W okolicy Koła nie udało się dotychczas zidentyfikować żadnych śladów osad z okresu od XI do IX wieku. W IX wieku najbliższy dla Koła gród znajdował się w Dobrowie, w czasach piastowskich nie istniał w okolicy Koła żaden ważniejszy ośrodek grodowy, najbliższy znajdował się w Koninie. W IX i X wieku dolina Warty stała się jedną z najważniejszych arterii komunikacyjnych, umożliwiających powiązania grodów między sobą oraz jako teren przepraw na szlakach handlowych i militarnych. W tych latach centrum, wokół którego skupiało się osadnictwo w tym rejonie został Kościelec. W tym okresie liczne osady, skupiały się wzdłuż Kiełbaski, na gruntach Kościelca, Straszkowa, Gąsiorowa, Gozdowa czy Trzęśniewa. Wczesnośredniowieczne skarby odkryto także na terenach Ochli i Bliznej. Uwieńczeniem procesu krystalizowania się ośrodka osadniczego było powstanie parafii św. Andrzeja w Kościelcu i wybudowanie w XII wieku murowanego kościoła.
W 1252 zapis "Colo" pojawia się po raz pierwszy dla określenia nazwy wsi królewskiej w miejscu dzisiejszego Koła. Nie wiadomo czy w XIII wieku istniał gród ochraniający kolskie skupisko osadnicze. Domniemania, że istniał on w miejscu późniejszego zamku nie znalazły potwierdzenia w badaniach archeologicznych. Istnieje także możliwość, że funkcje obronne spełniało wzgórze kościelne w Kościelcu. W niektórych źródłach znajduje się informacja, że w XIII wieku zakon krzyżacki ufundował w Kole kaplicę.
W okresie rozbicia dzielnicowego Koło należało najprawdopodobniej do kasztelanii lądzkiej, a wcześniej prawdopodobnie do okręgu grodowego w Kościelcu. Według Samuela Nakielskiego w 1325 roku miał w Kole powstać należący do Zakonu Miechowskiego kamienny kościół św. Ducha, ta data fundacji uznawana jest jednak za mało prawdopodobną.
24 lutego 1330 w dokumencie lokacyjnym Osieka Wielkiego świadkuje Piotr z Koła, przypuszcza się, że Koło było wtedy prywatną własnością Piotra, pochodzącego najprawdopodobniej z rodu Pomianów. Wieś przeszła do rąk królewskich w nieznanych bliżej okolicznościach, najprawdopodobniej było to związane z planami budowy tutaj zamku oraz przeprawy przez Wartę.
Lata 1362–1793.
Lokacja i rozwój miasta.
18 lipca 1362 w Dobczycach król polski Kazimierz III Wielki wystawił dokument lokacyjny miasta na prawie magdeburskim, na wyspie rzecznej, na miejscu wsi Koło. Zasadźcą i pierwszym wójtem został Henryk z Warty, który wójtostwo kolskie wykupił od króla za 60 grzywien praskich. Wcześniej wykupił także sołectwa dwóch pobliskich wsi, które przywilejem królewskim nadane zostały miastu. Całość nowego miasta obejmowała 50 łanów, z czego 4 wolne od podatków łany i dwa ogrody należały do wójta. Wójt otrzymał również prawo posiadania domu na działce wolnej od podatków, zezwolenie na budowę łaźni oraz dwóch młynów. Przysługiwało mu również prawo wolnego połowu ryb w Warcie, a od każdej działki gruntu w mieście do kasy wójta wpływał jeden grosz praski. Mieszczanie kolscy na mocy przywileju otrzymali także prawo korzystania z łąk w Ruszkowie, Kościelcu i Gozdowie. Ustrój miasta miał być wzorowany na Brześciu Kujawskim.
W II połowie XIV wieku na Uniwersytecie Praskim studiowało dwóch żaków z Koła, byli to: Kacper z Koła oraz Maciej z Koła, przyszły rektor Uniwersytetu Krakowskiego.
14 maja 1392 r. w Kole obecny był Władysław II Jagiełło, jest to pierwsza udokumentowana obecność tego władcy w Kole. Władysław Jagiełło bywał w Kole jeszcze wielokrotnie: 4 sierpnia 1424 r., od 17 do 19 lipca 1425 r., 22 lipca 1428 r., 15 lipca 1429 r., od 30 czerwca do 1 lipca 1432 r. i od 24 do 26 czerwca 1433 roku.
W literaturze czasem wspomina się istnienie murów miejskich, ich istnienie nie znajduje jednak potwierdzenia w żadnych źródłach i badaniach. Istnieje jednak prawdopodobieństwo, że od strony północno-zachodniej miasta istniały drewniano-ziemne umocnienia. W mieście istniały także dwie bramy, niepełniące jednak funkcji obronnych, a służące raczej do kontroli ruchu i pobierania opłat. Brama Toruńska znajdowała się w pobliżu przeprawy przez Wartę przy dzisiejszej ulicy Starowarszawskiej, a druga, Kaliska wraz z niewielkim fragmentem przylegającego muru znajdowała się na wysokości zabudowań kolskiego klasztoru.
XV wiek.
W 1405 zakończono budowę, a w 1409 poświęcono kościół farny pod wezwaniem Podwyższenia Krzyża Świętego oraz Świętej Doroty i Świętej Katarzyny. 20 czerwca 1419 r. arcybiskup gnieźnieński Mikołaj Trąba erygował i ufundował kościółek Świętego Ducha oraz szpital obok niego, znajdujący się nad Wartą, przy wylocie drogi w kierunku Torunia.
Z 1432 roku pochodzi najstarsza wzmianka o kolskich Żydach, kiedy to Lochman, Żyd kolski procesował się z Janem, synem Mrokoty z Janiszewa.
W dniach 24–26 czerwca 1433 na kolskich błoniach miała miejsce koncentracja wojsk polskich podczas wojny polsko-krzyżackiej.
18 grudnia 1441 na stanowisko rektora kolskiej kaplicy św. Ducha powołano bożogrobca Mikołaja, był to początek obecności zakonu bożogrobców w Kole.
12 stycznia 1451 w kolskim kościele farnym arcybiskup Władysław Oporowski konsekrował Jana Gruszczyńskiego na biskupa kujawsko-pomorskiego. W 1453 do Koła przybył Jan Kapistran.
10 czerwca 1454 roku Kazimierz IV Jagiellończyk uwolnił mieszkańców Koła od opłat celnych i targowych w Kłodawie. W 1458 Koło zostało zobowiązane do wystawienia 15 pieszych żołnierzy na wojnę trzynastoletnią. W 1459 miasto obłożono podatkiem w wysokości 203 grzywien.
W 1461 zakon bożogrobców miechowskich toczył spór sądowy o prawo patronatu nad kościołem św. Ducha. Sprawa dotarła do Roty Rzymskiej i ostatecznie sprawę wygrały władze miejskie.
24 czerwca 1464 zwołano w Kole sejm prowincjonalny, po którym to wyruszono na wojnę pruską. W XV wieku miasto stało się ważnym ośrodkiem kształtowania się polskiego parlamentaryzmu, odbyło się w nim kilkanaście zebrań sejmowych szlachty z prowincji wielkopolskiej.
2 lipca 1466 papież Paweł II wystawił bullę fundacyjną kolskiego klasztoru oo. bernardynów. 23 października tego samego roku przywileje odpustowe dla kolskiego klasztoru wystawili: legat papieski Rudolf von Rüdesheim, arcybiskup gnieźnieński Jan Gruszczyński oraz biskup włocławski Jakub z Sienna.
24 kwietnia 1471 starosta kolski Jan Hińcza z Rogowa erygował przy kolskiej farze kolegium siedmiu mansjonarzy. 3 listopada tego samego roku starosta kolski darował wykupione wcześniej wójtostwo Osieka Wielkiego burmistrzowi i Radzie Miejskiej Koła. Rok później legat papieski wydał dla kolskiego klasztoru kolejny przywilej odpustowy.
W 1475 roku święta Bożego Narodzenia spędził w Kole król Kazimierz Jagiellończyk, który przebywał w mieście przez miesiąc. Podczas jego pobytu przyjęto na kolskim zamku członków orszaku weselnego Jadwigi Jagiellonki, który przywieźli jednak do miasta nieznaną zarazę, w wyniku której zmarło w mieście wielu notabli, wśród nich m.in. podstoli litewski Wojciech Moniwid. Kolejna zaraza panowała w 1482 roku.
W latach 1476–1482 miasto Koło znajdowało się pod bezpośrednimi rządami księżnej Anny Sochaczewskiej. W 1478 przy kolskim kościele parafialnym ufundowano altarię.
2 kwietnia 1478 samorząd miejski wykupił za 520 grzywien wójtostwo kolskie. Ostatnim dziedzicznym wójtem kolskim był Jan z Kłyszewa. 15 sierpnia 1482 w kolskim klasztorze rozpoczęła się kapituła prowincjonalna prowincji polskiej zakonu bernardynów. 17 kwietnia 1493 król Jan I Olbracht na prośbę rady miejskiej w Kole potwierdził przywilej lokacyjny Koła. Od 18 sierpnia 1494 na mocy przywileju kardynała Fryderyka Jagiellończyka kolscy mansjonarze mogli posiadać własny dom.
Na przełomie XV i XVI wieku istniała w Kole komora celna.
XVI wiek.
Najprawdopodobniej przed 1502 rokiem spłonął w pożarze oryginalny dokument lokacyjny miasta. Istnieje także wersja mówiąca o tym, że władze miasta sfingowały zniszczenie dokumentu, aby uzyskać większe przywileje, wprowadzając w błąd kancelarię królewską na temat łąk w okolicy wsi Powiercie.
6 lutego 1502 król Aleksander Jagiellończyk potwierdził miastu jarmarki i cotygodniowy targ. Dwa lata później król darował kolskim bernardynom 6 beczek soli tłuczonej, która miała zostać wydana jednej z bydgoskich komór celnych. W 1505 r. król przekazał prawo patronatu nad kolskim kościołem parafialnym biskupowi Maciejowi Drzewickiemu, który następnie przekazał je Wojciechowi ze Stawiszyna.
W 1518 w Kole wybuchł pożar, który strawił znaczną część miasta. Rok później król Zygmunt I zezwala na założenie pod miastem ogrodów, na polu zwanym "Piaski".
W 1520 Koło zostało zobowiązane do wystawienia na wojnę polsko-krzyżacką wozu bojowego i dwóch pieszych. W 1540 do kolskiej parafii włączono kościółek św. Wawrzyńca. W 1552 parafia kościelecka została włączona do parafii kolskiej.
W I połowie XVI wieku, na miejscu dawnego dworu królewskiego wybudowano w Kole gotycki ratusz.
W 1555 Żydzi uzyskali od wojewody kaliskiego Marcina Zborowskiego przywilej i od tego czasu mogli osiedlać się w Kole. Dwa lata później miasto uzyskało prawo pobierania cła mostowego. Około 1559 roku przedmieście Zduny, otrzymało przywilej wyboru własnego burmistrza i rady.
Zygmunt August 2 czerwca 1564 zezwolił Żydom na zamieszkiwanie w mieście. Zobowiązał ich do ponoszenia takich samym podatków jak mieszczanie, otrzymali również pozwolenie na prowadzenie działalności handlowej.
W 1571 miasto Koło popadło w kłopoty finansowe. Na poczet spłaty długów sprzedano nawet dom wójtowski. W 1579 w mieście było 89 rzemieślników, wśród nich m.in. złotnik, aptekarz i prasoł. Około 1583 w budynku przy farze kolskiej funkcjonowała szkoła, a przy parafii istniało Bractwo Literackie pod opieką kolskich mansjonarzy.
W XVI wieku założono w Kole cmentarz żydowski.
XVII i XVIII wiek.
W 1616 w Kole były 24 domy żydowskie. W 1629 r. miasto zamieszkiwało już 2500 osób, w tym około 189 Żydów.
17 sierpnia 1655 król szwedzki Karol X Gustaw stanął z 34-tysięcznym wojskiem pod Kołem. Zniszczono wówczas niemal całkowicie przedmieście Zduny. Pod Kołem do króla szwedzkiego przybył poseł Jana Kazimierza Krzysztof Przyjemski, prosząc Karola Gustawa o zawarcie pokoju.
Po potopie szwedzkim w mieście istniało tylko 5 zamieszkałych domów żydowskich, w Kole mieszkało też tylko 11 handlarzy i rzemieślników pochodzenia żydowskiego.
W 1716 odbył się ostatni zjazd szlachty wielkopolskiej w Kole.
W księgach z XVIII wieku znaleźć można świadectwa o atakach katolików na Żydów w Kole. Między innymi, w 1741 roku Jakub Abramowicz okazuje przed sądem rany, zadane mu przez Wojciecha Szczycińskiego podczas napaści w domu starszego kolskich Żydów – Zachariasza. W 1785 roku miała miejsce bójka, w której brali udział Żyd Chirszcz i dwójka mieszczan kolskich, którzy najprawdopodobniej napadli Chirszcza.
W 1759 w wyniku pożaru zniszczeniu uległ kościół Świętego Ducha i część miasta. Zimą na przełomie 1771 i 1772 lutego pod Kołem doszło do potyczki oddziału konfederatów barskich z oddziałem rosyjskim pod dowództwem pułkownika Langa.
30 marca 1773 poświęcono kamień węgielny pod nowy kościół klasztorny Nawiedzenia Najświętszej Maryi Panny.
25 czerwca 1789 roku starosta Rafał Gurowski zwolnił z urzędu kolskiego burmistrza za spoliczkowanie starszego kolskich Żydów. W 1792 w Kole mieszkało 436 Żydów, wówczas w mieście mieszkało więcej Żydów niż katolików.
Lata 1793–1918.
Początek zaborów i insurekcja kościuszkowska.
W 1793 roku Koło dostało się pod zabór pruski. 7 kwietnia wprowadzono prawnie pruską organizację administracyjno-skarbową. Miasto znalazło się w departamencie kaliskim. Na przełomie 1793 i 1794 roku w mieście mieszkało 998 mieszkańców, znajdowało się w nim 98 domów. Większość zabudowy była drewniana, w mieście znajdowało się także 50 pustych placów, wykorzystywanych jako podwórza i łąki. Mieszkańcy posiadali prawo warzenia piwa i pędzenia wódki bez konieczności oddawania daniny, w większości zajmowali się tym jednak Żydzi.
22 sierpnia 1794 roku ogłoszono w Kaliskiem wybuch insurekcji kościuszkowskiej. We wrześniu generał Franciszek Ksawery Dąbrowski na czele oddziału złożonego z 200 kosynierów i 400 kawalerzystów zdobył Koło, a w borze pod Chojnami odbił z rąk Prusaków 1700 polskich jeńców.
7 września połączone oddziały Andrzeja Jachowskiego i Jana Sieroszewskiego ponownie na krótko zdobyły miasto, które później wróciło pod jurysdykcję pruską, w czasie walk zginęło 19 Prusaków, natomiast ponad 40 dostało się do niewoli. 20 września przez Koło przeszedł oddział generała Jana Henryka Dąbrowskiego, pozostawiając w mieście najciężej chorych.
Władze miejskie pobierały myto za korzystanie z kolskich mostów, w 1795 roku główny most na Warcie był jednak w tak złym stanie, że potrzebne było zbudowanie nowej przeprawy. Spowodowane było to samowolnym pobieraniem opłat przez starostę kolskiego, w związku z czym miasto nie miało funduszy na utrzymanie i budowę nowego mostu.
Lata 1800–1860.
Pod koniec 1806 roku w Kole stacjonowała część 5 Pułku Piechoty. W 1808 powołano w Kole Szkołę Elementarną, utrzymywała się ona ze składek zbieranych przez mieszkańców miasta, z podatku nałożonego na wieś Blizna i Nagórna, zasiłków z kasy miejskiej oraz dotacji kolskiego proboszcza.
Po wybuchu wojny polsko-austriackiej w 1809 roku w Kole krótko stacjonowały oddziały pospolitego ruszenia z Sieradza, a pod Grzegorzewem oddział pospolitego ruszenia z departamentu kaliskiego stoczył potyczkę z oddziałem austriackim.
12 lipca 1812 z niewiadomej przyczyny wybuchł w mieście pożar; spłonęły 34 domy mieszkalne i wiele budynków gospodarczych. 8 sierpnia 1814 przez Koło przewożono zwłoki księcia Józefa Poniatowskiego, które następnie trafiły do Warszawy. Rok później miasto włączono do Królestwa Polskiego. W 1818 wspólnota protestancka w Kole skierowała prośbę o zezwolenie na budowę świątyni ewangelickiej. W tym samym roku burmistrz Jan Hiller przekazał komisarzowi województwa kaliskiego "Plan rewiru dla Żydów w mieście Kole", który obejmować miał zachodnią część Starego Rynku i pobliskie ulice. W 1818 w klasztorze oo. bernardynów w Kole urządzono lazaret dla żołnierzy rosyjskich.
W 1820 król Aleksander I Romanow nadał miastu sześćdziesiąt morgów gruntu ornego i łąki. Rok później w celu upamiętnienia przybycia Aleksandra I do stolicy Królestwa Polskiego nadane miastu grunty nazwano osadą „Wdzięczność”.
W 1824 zniesiono probostwo przy kościele Świętego Ducha, a cały majątek przekazano kolskiej farze. W tym samym roku Koło stało się osadą fabryczną, do której sprowadzono grupę sukienników z Niemiec. W Kole działało wtedy 12 warsztatów tkackich produkujących wyroby bawełniane, założono także dwa znaczące zakłady tkackie (m.in. fabryka sukna J. Poykerta). W 1825 działało w mieście ponad 49 warsztatów tkackich i 12 warsztatów bawełnianych.
3 i 4 sierpnia 1826 przewożono przez Koło trumnę z ciałem gen. Józefa Zajączka.
W 1830 rozpoczęła się przebudowa ratusza miejskiego w duchu klasycystycznym według projektu Henryka Marconiego.
Po wybuchu powstania listopadowego w Kole punkt koncentracji miał nowo utworzony 7 batalion gwardii. W lipcu 1831 roku w rejonie Koła doszło do starć z oddziałami Kozaków. 3 sierpnia 1831 roku oddziały pod dowództwem gen. Aleksandra Stryjeńskiego stoczyły pod Kołem walkę z dwoma pułkami huzarów i Kozakami gen. Władimira Knorringa. Bitwa zakończyła się bezładną ucieczką powstańczej kawalerii z Koła oraz krótką walką między Rosjanami a oddziałem piechoty pod dowództwem majora Peszyńskiego, który następnie wycofał się bezpiecznie z miasta.
W 1833 wybudowano nowy most na rzece Warcie w kierunku Kalisza. W październiku 1835 przez Koło przejeżdżał car Mikołaj I, z tej okazji wyremontowano w mieście dwa mosty, dwa domy rogatkowe, oraz odnowiono okolice odwachu i kierunkowskazy w całym mieście. W sierpniu 1842 poznański kupiec Józef Freudenreich otworzył pierwszą w mieście fabrykę fajansu. W 1843 utworzono w Kole filię parafii ewangelickiej. W 1846 rozebrano kościółek Świętego Ducha.
W 1849 przy kościele farnym wzniesiono dzwonnicę murowaną, na miejsce dawnej dzwonnicy drewnianej. W 1850 Warta zalała kolską wyspę, w wyniku czego zniszczeniu uległy pozostałe zabudowania kościoła Świętego Ducha, zabudowania probostwa oraz dom dla kalek, starców i chorych.
W 1852 Florian Niewiadomski otworzył w Kole pierwszy hotel o nazwie „St. Petersburg”. W 1860 oddano do użytku nową żydowską synagogę przy Nowym Rynku. W 1862 rozpoczęto budowę zabudowań gospodarczych parafii Podwyższenia Krzyża Świętego.
Powstanie styczniowe.
Na początku kwietnia 1861 roku miały miejsce dwie manifestacje przed gmachem ratusza, w których wzięło udział ponad tysiąc mieszkańców miasta. 6 kwietnia grupa 300 mieszkańców protestowała na ulicach, wyłapując rosyjskich urzędników. Demonstracja została rozproszona przez wojsko z artylerią i żandarmerię pod dowództwem kpt. Jagmina. Jedna z demonstracji spowodowała również nieznaczne zniszczenia w gmachu i została rozproszona przez wojsko.
W nocy z 6 na 7 lutego 1863 roku miał miejsce pierwszy akt powstania styczniowego w Kole. Pułk Edmunda Taczanowskiego, składający się z 30 kosynierów i 20 ułanów, zdobył miasto i dokonał spalenia mostu na Warcie. 6 maja pułkownik Taczanowski powrócił do Koła, entuzjastycznie witany przez mieszkańców. Posła pruskiego, Władysława Niegolewskiego, ustanowił szefem magistratu. 
W rejonie Kościelca miała miejsce potyczka powstańców z oddziałem gen. Brunnera. Rosjanie zostali zmuszeni do odwrotu. W walkach zginęło czterech powstańców, wśród nich m.in. zmarły w wyniku odniesionych ran kpt. Kazimierz Unrug, który został pochowany na cmentarzu rzymskokatolickim. Oddział Edmunda Taczanowskiego, po opuszczeniu Koła, został rozbity podczas bitwy pod Ignacewem.
8 maja miasto ponownie dostało się pod władze carskie. Miało miejsce zniszczenie obu mostów rzecznych. 24 czerwca i 14 sierpnia 1863 miały miejsce dwie kolejne bitwy powstańcze, jednak nie przyniosły żadnych konsekwencji dla mieszkańców. Ostatnie walki w guberni kaliskiej ustały w maju 1864.
Lata 1864–1900.
W 1867 w wyniku reformy administracyjnej w Królestwie Polskim utworzony został powiat kolski, wchodzący w skład guberni kaliskiej. W 1870 oddano do użytku mieszkańców Koła park spacerowy na Przedmieściu Warszawskim.
W 1872 z inicjatywy inżyniera Zygmunta Młodkowskiego powstała Ochotnicza Straż Ogniowa w Kole, 3 maja 1887 władze rosyjskie oficjalnie uznały Straż za organizację o charakterze formalno-prawnym. W 1902 została ona członkiem Cesarsko-Rosyjskiego Towarzystwa Pożarniczego, przejęła również wtedy obowiązki oczyszczania i oświetlania miasta. W 1906 miało miejsce uroczyste nadanie i poświęcenie sztandaru kolskiej Straży Ogniowej.
W 1876, kiedy proboszczem był ks. kanonik Ignacy Górski, rozpoczęto gruntowny remont kolskiej fary, podczas którego wyremontowano m.in. sklepienia, polichromię, chór i ołtarze, a także dobudowano kruchtę od strony zachodniej i kaplicę Najświętszej Maryi Panny Częstochowskiej od strony północnej. Z posadzki świątyni na północną ścianę nawy przeniesiono płytę nagrobną Jana z Rożnowa. Dzieło przebudowy świątyni ukończył kolejny proboszcz ks. kanonik Edward Narkiewicz, a rekonsekracji kościoła dokonał 23 czerwca 1895 ordynariusz kujawsko-kaliski Aleksander Kazimierz Bereśniewicz.
30 sierpnia 1879 oficjalnie otwarto 4-klasową szkołę realną. W 1883 konsekrowano świątynię ewangelicką Opatrzności Bożej. W tym samym roku otwarto również Bibliotekę Publiczną w Kole.
W marcu 1888 w mieście miała miejsce powódź, w wyniku zalania ulic położonych bliżej Warty wiele rodzin straciło dach nad głową, dzięki staraniom burmistrza miasta poszkodowani znaleźli jednak schronienie w kolskim klasztorze, gmachu biura powiatu i mieszkaniach prywatnych. 10 grudnia tego samego roku otwarto w Kole Teatr Miejski, znajdujący się przy obecnym Nowym Rynku, widownia teatru pomieścić mogła 300 osób.
W 1890 powstała w Kole pierwsza stacja pocztowo-telegraficzna. 3 lata później w mieście wybuchła epidemia cholery.
Początek XX wieku.
W 1901 powstało Towarzystwo Wspomagania Ubogic"h," prywatne stowarzyszenie utrzymujące bezpłatną szkołę dla 60 dzieci, ochronkę i salę zajęć.
W 1902 rozpoczęły w Kole działalność organizacje syjonistyczne, największa z nich – Ogólno Syjoniści posiadała swych przedstawicieli w radzie miejskiej oraz Radzie Gminy Żydowskiej, prowadziła także "Klub Sportowy Młodych Syjonistów „Makabi”".
10 czerwca 1902 zostało założone z inicjatywy Czesława Freudenreicha, Władysława Klimaszewskiego, J. Lutostańskiego, S. Piaskowskiego i S. Supperta Towarzystwo Śpiewacze „Lutnia”. Rok później utworzono Towarzystwo Wzajemnego Kredytu oraz organizację Towarzystwo Muzyczne pod kierownictwem Władysława Klimaszewskiego. W 1904 otwarto pierwszy bank – Kolskie Towarzystwo Pożyczkowo-Oszczędnościowe.
7 marca 1905 w kolskiej Szkole Handlowej uczniowie rozpoczęli strajk, domagając się wprowadzenia w szkole języka polskiego jako język wykładowy, kontroli Polaków nad całym szkolnictwem, zrównaniu praw wszystkich szkół polskich o jednakowym poziomie nauczania i zaprzestania wydalania uczniów z powodu ich osobistych przekonań. 2 listopada 1905 r. w Kole miała miejsce manifestacja patriotyczna – jeden z mieszkańców ulicy Toruńskiej wywiesił na ulicy polską flagę. Kilka dni później w Szkole Handlowej wprowadzono język polski jako język wykładowy dla wszystkich przedmiotów oprócz historii i geografii, przyczyniło się to do znacznego zwiększenia liczby kandydatów i uczniów Szkoły Handlowej. 8 listopada na podwórzu kolskiej fabryki fajansu odbył się wielki wiec mieszkańców Koła i Okolic, któremu przewodniczył ziemianin Antoni Łuszczewski – właściciel dóbr Osiek Mały.
13 listopada 1905 "Towarzystwo Śpiewacze „Lutnia”" zostało przemianowane na "Towarzystwo Dramatyczno-Muzyczne „Lutnia”", prezesem Towarzystwa został Czesław Freudenreich, wiceprezesem – Stanisław Piaskowski. 1 stycznia 1906, podczas gdy ludzie wracali z uroczystej mszy świętej w kolskiej farze doszło w mieście do rozruchów. W wyniku interwencji żołnierzy rosyjskich zginęła jedna osoba, a wielu odniosło rany. Rozruchy rozpoczęły się od próby rozpędzenia większej grupy przechodniów pod ratuszem przez szwadron dragonów. Dowódca dragonów zastrzelił z rewolweru jednego z przechodniów, a reszta żołnierzy na jego rozkaz zaczęła strzelać w tłum. W tym samym roku rozpoczęła w Kole działalność sześcioklasowa Pensja Żeńska pod kierownictwem Anieli Grzeszekiewiczówny, mieściła się ona przy ul. Toruńskiej 2.
6 sierpnia 1908 ks. kanonik Edward Narkiewicz wraz z duchownymi z dekanatu kolskiego dokonał poświęcenia Kaplicy Przemienienia Pańskiego wybudowanej na cmentarzu rzymskokatolickim w Kole. W 1909 w okolicach Koła miała miejsce powódź, pomiędzy Kołem a Kościelcem zalało obszar na szerokości ponad 5 kilometrów.
5 stycznia 1910 uruchomiona została linia komunikacji samochodowej z Konina do Kalisza przez miasto, w tym samym roku Koło stało się posiadaczem pierwszego własnego kinematografu. 15 września 1910 spłonął drewniany most na Warcie.
8 marca 1911 w jednej z kolskich herbaciarni zastrzelono rosyjskiego żandarma, nieznany zamachowiec zbiegł z miejsca zdarzenia.
W latach 1912–1914 trwała budowa kolskiego szpitala przy ul. Poniatowskiego, twórcą szpitala i jego pierwszym dyrektorem był dr Henryk Fiałkowski. W 1913 w Kole mieszkały 10 474 osoby.
I wojna światowa.
W sierpniu 1914 wojska rosyjskie, opuszczając miasto, spaliły za sobą most na Warcie i ewakuowały całą administrację na wschód. We wrześniu miasto zajęły wojska niemieckie, które musiały jednak opuścić później Koło. Ostatecznie wojska niemieckie zajęły Koło 13 listopada 1914 r.
W 1915 w mieście zaczęła funkcjonować elektrownia. W tym samym roku rozpoczęły w Kole działalność pierwsze komórki Polskiej Organizacji Wojskowej. Rok później powstały także pierwsze kolskie jednostki Bundu. Od 1917 komendantem Obwodu POW Koło był Adam Borkiewicz, a jego zastępcą kpt. Michał Janecki. W 1918 w kolskim obwodzie POW działało ponad 500 osób, w tym pewna liczba piechurów i ułanów z Legionów Polskich oraz dezerterzy z wojska niemieckiego. Uzbrojenie składało się jednak tylko z: dwóch pił, jednej siekiery, trzech starych karabinów rosyjskich (wydobytych wcześniej ze stawu) oraz niemieckiej amunicji. Do broni zaliczyć można było również strzelby członków-leśników i członków-kłusowników. Później zakupiono również kilka nowych pistoletów, przemyconych z Wielkiego Księstwa Poznańskiego.
W 1917 r. utworzono w Kole Radę Miejską, pierwszym burmistrzem został Maks Geppert, a drugim Michał Ostrowski. W tym samym roku powołano w Kole "Towarzystwo Sportowe „Piechur”" oraz Sąd Pokoju Okręg Koło.
3 maja 1917 r. miały miejsce w Kole obchody 126. rocznicy uchwalenia Konstytucji 3 maja, odświętnie udekorowano miasto, wydawano specjalne znaczki, a w samym mieście i pobliskich wsiach odczytywano specjalne komunikaty i wygłaszano odczyty. O 9 rano zorganizowano przez miasto pochód, który wyruszył z parku im. Stanisława Moniuszki i zatrzymał się przed kolskim klasztorem, gdzie następnie odprawiano mszę świętą. W tym samym czasie w synagodze miało miejsce także nabożeństwo dziękczynne. Następnie pochód skierował się za miasto, gdzie na miejscu potyczki z czasów powstania styczniowego odsłonięto krzyż z napisem: "Poległym za wolność 1863 roku".
14 października 1917 r. odbyła się w Kole kolejna wielka manifestacja i pochód, tym razem z okazji setnej rocznicy śmierci Tadeusza Kościuszki. 21 października tego samego roku odsłonięto tablicę pamiątkową ku czci Tadeusza Kościuszki, wmurowaną w ścianę kościoła farnego. Autorem tablicy był artysta Edmund Trojanowski.
W 1918 otwarto w Kole kolejną, sześcioklasową "Pensję Żeńską" pod kierownictwem Wandy Rokossowskiej. W tym samym roku zakupiono również sztandar dla kolskiej "„Lutni”".
Lata 1918–1939.
Odzyskanie niepodległości.
Wieczorem 10 listopada do Koła powrócił z Warszawy komendant Obwodu Adam Borkiewicz, jeszcze tego samego dnia dowiedział się o wybuchu rewolucji w Niemczech i zarządził mobilizację wszystkich podległych mu oddziałów, nakazując rozesłać po powiecie gońców oraz bić w dzwony. Najbliższe oddziały dostały polecenie aby ściągać do podmiejskiego lasu z jakąkolwiek bronią, a oddział miejski miał zebrać się na przedmieściu. Wszystkie oddziały otrzymały też rozkazy rozbrajania pojedynczych żołnierzy niemieckich i urzędów, zabroniono jednak atakowania zwartych grup przeciwnika.
Licząca około 50 żołnierzy załoga miasta zebrała się szybko w koszarach, ulokowanych w centrum miasta (w budynku Szkoły Realnej przy obecnej ulicy Mickiewicza). Opuszczenie przez Niemców innych miejsc miasta pozwoliło obsadzić oddziałami POW urzędy, stację kolei wąskotorowej oraz magazyny. Rozbrojono także kilkunastu żołnierzy i policjantów, którzy nie zdążyli dostać się do koszar. W rozbrajaniu żołnierzy brała udział ludność miasta, wyciągając okupantów nawet z ich mieszkań. W trakcie rozbrajania okupantów do miasta przybył peowiak z powiatu konińskiego informując o tym, że w Koninie trwają walki i zwrócił się z prośbą do Adama Borkiewicza o przejęcie dowództwa i przysłaniu tam posiłków. Komendant wrócił do Koła dopiero w nocy, po przybyciu do Konina oddziału POW z Kazimierza.
Pod kolskimi koszarami zebrała się tymczasem prawie cała ludność miasta, po pertraktacjach (w których rolę tłumacza pełnił ks. Jan Ostrowski, wikariusz z kolskiej fary) Niemcy zgodzili się oddać połowę broni Polakom. 12 listopada, w południe Niemcy zostali odeskortowani na stację kolei wąskotorowej, gdzie nastąpiło „uroczyste” przejęcie broni. Tego samego dnia do Koła nadciągnęły w końcu oddziały POW z całego powiatu, niektóre wiodące jeszcze jeńców. Do Koła przybyły m.in. oddziały Kozłowskiego z bronią i jeńcami czy oddział kosynierów z Wrzącej Wielkiej pod dowództwem kpr. Władysława Oczkiewicza. Po dotarciu na miejsce wszystkich oddziałów nastąpił podział na sekcje, plutony i kompanie, które następnie utworzyły "VI batalion strzelców ziemi kaliskiej". Podczas jednej z pierwszej inspekcji wart miał miejsce wypadek, dowódca znalazł przy magazynach zbożowych nieprzytomnego wartownika (15− lub 16−latka), który ponad 48 godzin stał na warcie w letnim ubraniu. Dochodzenie wykazało, że zapomniano o nim i pozostawiono go na warcie, żołnierz przypłacił to ciężkim zapaleniem płuc, jednak po wyzdrowieniu brał udział jeszcze w wojnie polsko-bolszewickiej (podczas której stracił rękę).
10 listopada 1918 roku o godzinie 10 wieczorem do kolskiego starostwa przybył naczelnik powiatu kolskiego von Hoffmann, aby w towarzystwie dwóch oficerów przekazać klucze do siedziby naczelnika właścicielowi dóbr Brudzew – Wacławowi Kurnatowskiemu. Po negocjacjach von Hoffmann zgodził się przekazać 30 karabinów wraz z amunicją dla nowo utworzonej Milicji Obywatelskiej Powiatu Kolskiego pod dowództwem Czesława Freudenreicha. Tej samej nocy ukonstytuował się również Tymczasowy Zarząd Powiatu Kolskiego, w którym zasiadali: Wacław Kurnatowski (starosta), dr. med. Henryk Fiałkowski (kierownik Wydziału Lecznictwa i Zdrowotności), inż. Stanisław Kwasiborski (kierownik Wydziału Oświaty), ks. kan. Wojciech Gniazdowski (kierownik Wydziału Opieki Społecznej i Wydziału Oświaty), Czesław Freudenreich (kierownik Wydziału Bezpieczeństwa i komendant Milicji Obywatelskiej Powiatu Kolskiego), adw. Aleksander Nowiński (kierownik Wydziału Sądownictwa) i Władysław Klimaszewski (kierownik Wydziału Skarbowości). Pierwszym burmistrzem Koła został Michał Ostrowski – naczelnik Ochotniczej Straży Pożarnej i właściciel fabryki maszyn rolniczych.
Wojna polsko-bolszewicka.
14 lipca 1920 r. na wiecu w Teatrze Miejskim w Kole powołano lokalny "Obywatelski Komitet Obrony Państwa", którego przewodniczącym został burmistrz Władysław Klimaszewski (13 lipca mianowany przez gen. Józefa Hallera pełnomocnikiem komitetu ogólnopolskiego na powiat kolski). W skład Komitetu Wykonawczego weszli: Władysław Klimaszewski, A. Makowski, dr. Henryk Fiałkowski, Wacław Kurnatowski, J. Jałkiewicz, Stanisław Kulka, J. Pawłowski oraz o. Bonawentura z klasztoru bernardynów w Kole. W działalność komitetu angażowali się również starosta kolski Feliks Wilski, reprezentant Sejmiku Powiatowego Michał Ostrowski oraz przedstawiciele grup zawodowych, społecznych i partii politycznych w Kole. Poza tym powołano również 17 pełnomocników komitetów gminnych.
Działalność Komitetu polegała na wykonywaniu wezwań Rady Obrony Państwa oraz rozwijaniu własnej inicjatywy (werbunek, wspieranie pożyczki państwowej i zbiórki przedmiotów). Na Starym Rynku w Kole rozwieszono transparent z wezwaniem do walki za ojczyznę.
"Obywatelski Komitet Obrony Państwa" podzielił czynności na poszczególne sekcje: ogólną (zarząd i kierownictwo) pod kierownictwem Władysława Klimaszewskiego, propagandy pod kierownictwem A. Makowskiego, zbiórek i ofiar pod kierownictwem dr. Henryka Fiałkowskiego w której skład wchodziły też podsekcje: finansowa i zbierania kruszców, sekcja opieki nad rodzinami żołnierzy pod kierownictwem notariusza Józefa Grabskiego, opieki nad uchodźcami, inwalidami i sanitarną pod kierownictwem ks. kanonika Wojciecha Gniazdowskiego, prowiantową i ekwipunku ochotników pod kierownictwem J. Jałkiewicza i S. Kulki, izby chorych i gospody żołnierskiej pod kierownictwem pani Krzanowskiej. Komitet służył jako intendentura i zaplecze organizacyjne dla Armii Ochotniczej.
Z Koła i okolic na ochotników zapisało się ok. 400 osób (z których utworzono dwie kompanie), staraniem komitetu kompletne umundurowanie otrzymało ok. 200, reszta natomiast otrzymała jedynie bieliznę i buty. Ochotnicy z Koła stawiali się do 203 Ochotniczego Pułku Ułanów (ziemianie) i do 18 Pułku Piechoty, w czasie szkolenia i musztry wszyscy ochotnicy byli również żywieni kosztem komitetu.
Rozwój miasta.
Według spisu handlowego z 1919 w Kole działało 97 przedsiębiorstw, z czego aż 93 znajdowały się w rękach Żydów. 15 czerwca 1919 roku odbyły się pierwsze w historii wybory do Rady Miejskiej, w której zasiadło 15 katolików i 9 Żydów. Burmistrzem wybrano Władysława Klimaszewskiego, wiceburmistrzem został Ludomir Kaliński.
W 1919 utworzono w Kole Komitet Dzielnicowy Komunistycznej Partii Robotniczej Polski, który liczył ok. 50 członków. Z inicjatywy działaczy KPRP w 1919 roku w powiecie kolskim miały miejsce liczne strajki robotników rolnych i służby folwarcznej.
18 lipca 1919 roku w Kole miały miejsce zamieszki w obronie eksmitowanego z mieszkania 60–letniego Piotra Jaworskiego i jego rodziny. Grupa robotników próbowała dokonać linczu na właścicielu mieszkania i komorniku, doszło również do konfrontacji z policją. Obie ofiary samosądu zostały odbite przez policjantów z rąk tłumu i zostały przewiezione do szpitala, a porządek w mieście zaprowadził wezwany na pomoc oddział hallerczyków. W wyniku zajścia aresztowano kilkudziesięciu robotników.
W 1920 powołano do istnienia klub sportowy Olimpia Koło.
1 listopada 1921 roku otwarto linię kolejową z Kutna do Strzałkowa przez Koło. Podczas budowy linii miało miejsce kilka strajków zorganizowanych przez działaczy Polskiej Partii Socjalistycznej.
1 września 1923 r. rozpoczęto naukę w nowo wybudowanym budynku Szkoły Podstawowej nr 3 przy ul. Toruńskiej, erygowano również parafię ewangelicko-augsburską w Kole. W 1924 r. obszar miasta Koła powiększył się o wsie Blizna i Nagórna, od wielu lat ściśle związane z miastem, w tym samym roku powstało w mieście 6-klasowe Gimnazjum Żydowskie. Rok później oddano do użytku budynek dworca kolejowego, wzniesionego przez firmę budowlaną rodziny Janiaków.
W 1926 r. mieszkańcy po raz drugi wybrali burmistrza. Został nim Władysław Krzycki – ojciec pisarki Stanisławy Fleszarowej-Muskat. Jesienią tego samego roku ponownie otwarto w Kole 2-letnią Szkołę Handlową. W 1928 miała miejsce renowacja kolskiego ratusza, na wieży ratusza umieszczono również tablicę pamiątkową z okazji imienin Józefa Piłsudskiego, tablicę zniszczono w czasie II wojny światowej. W 1929 przemianowano także Sąd Pokoju na Sąd Grodzki pod kierownictwem sędziego Edwarda Paszkowskiego
W latach 1927–1930 mieścił się w Kole Dom Wychowania Dziecka, w którym przebywało ok. 30 dzieci osób osadzonych w więzieniach, w 1930 r. dzieci przeniesiono do Liskowa.
W 1929 roku burmistrz Władysław Krzycki został odwołany przez wojewodę Władysława Jaszczołta w związku z „poważnymi przekroczeniami budżetowymi dokonanymi bez wiedzy magistratu i rady miejskiej”, nowym burmistrzem został Stefan Grabowski. W 1930 w mieście pojawiły się pierwsze taksówki. W 1932 Leszek Godziemba-Głowiński utworzył i rozpoczął wydawanie tygodnika "Gazeta Kolska", ostatni numer gazety ukazał się 2 lipca 1939. 13 września 1931 zmarł w Kole odznaczony Krzyżem Niepodległości z Mieczami weteran powstania styczniowego Michał Szczesiak.
W 1932 powstał w Kole Komitet Dzielnicowy Komunistycznej Partii Polski, skupiający 10 mniejszych komórek partyjnych, do kolskiego Komitetu należał m.in. Józef Mamoński. W 1933 rozpoczął w Kole działalność Syndykat Rolniczy. 26 sierpnia 1934 roku odsłonięto pomnik „Bojownikom o wolność i niepodległość”, położony nad zalewem rzeki Warty. W 1934 burmistrzem wybrano Michała Beksiaka, funkcję tę pełnił do 1939, a w 1942 roku został rozstrzelany w Magdalence.
1 kwietnia 1938 w wyniku reformy administracyjnej miasto wraz z powiatem przyłączono do województwa poznańskiego. 10 grudnia miało miejsce poświęcenie i otwarcie dwóch żelbetonowych mostów na Warcie i na zalewie rzeki. Dzień później odbyła się pierwsza ogólnopolska audycja radiowa z Koła. 29 sierpnia 1939 na kilka dni przed wybuchem II wojny światowej w klasztorze bernardynów odbyła się msza święta „w intencji pokoju lub zwycięstwa”.
W 1939 w całym powiecie kolskim mieszkało 11 tysięcy Żydów, w tym aż 5 tysięcy w samym Kole. W dwudziestoleciu międzywojennym w Kole istniały dwie synagogi: wielka, położona na Nowym Rynku (zwanym wówczas Żydowskim Rynkiem) i mała, położona przy dzisiejszej ulicy Nagórnej. Przy synagodze przy ulicy Nagórnej istniała mykwa oraz Żydowska Szkoła Powszechna „Jabne”. Przez 50 lat, do 1941 kolskiej gminie żydowskiej przewodził Dawid Chaim Zylber-Margulies. W dwudziestoleciu międzywojennym społeczność żydowską w Kole odwiedzali znani polscy Żydzi, m.in. Janusz Korczak. Izaak Grünbaum czy Mosze Kol.
II wojna światowa.
Początek okupacji.
Już w pierwszych dniach wojny do Koła zaczęli przybywać uchodźcy z większych miast, przekonani o tym, że miasta pozbawione obiektów wojskowych będą bezpieczne. W Kole zarządzono też pogotowie OPL, przez całą dobę na wieży ratusza stały posterunki, mające alarmować mieszkańców w przypadku pojawienia się samolotów Luftwaffe. 1 września 1939 roku po południu na łąkach w rejonie Koła wylądował awaryjnie uszkodzony nad Wrześnią samolot Heinkel. 2 września na Przedmoście Koło przybył 1 batalion 68 Pułku Piechoty pod dowództwem ppor. rez. Damazego Choraszewskiego. 4 września powołano Grupę Operacyjną „Koło”.
W sobotę, 2 września, około godziny 15 lub 16 niedaleko dworca kolejowego w Kole zbombardowano stojący na bocznicy pociąg ewakuacyjny. Początkowo cywile mieli machać do lecących nisko samolotów i pozdrawiać pilotów, gdyż myśleli, że są to samoloty lotnictwa polskiego. Samoloty najpierw zbombardowały kolski dworzec, a następnie zrzuciły bomby także na pociąg. Gdy pasażerowie zaczęli opuszczać wagony, samoloty obniżyły lot jeszcze bardziej i ostrzelały uciekających z broni pokładowej. Zginęło wówczas ponad 100 osób, głównie cywilów, urzędników, policjantów i ich rodzin ewakuowanych pociągiem z Krotoszyna, Leszna i Jarocina w głąb kraju. Również kilkaset osób było rannych. Wielu rannych zmarło następnie w szpitalach w Kole i Koninie. Ludność miasta bardzo szybko zorganizowała pierwszą pomoc i przewóz do szpitala rannych w ataku. 3 września kolscy policjanci, mieszkańcy miasta i okoliczni rolnicy pochowali ofiary nalotu w zbiorowej mogile na cmentarzu rzymskokatolickim w Kole, ceremonia odbyła się jednak bez udziału rodzin ofiar. Dokładna liczba ofiar bombardowania nie jest pewna, a różni badacze wskazują na liczby od 100 do aż 300 ofiar.
W ciągu następnych dni miały miejsce kolejne bombardowania, w których zniszczono kilka domów. W ciągu kilku dni z miasta wyjechali wszyscy funkcjonariusze Policji Państwowej i straży pożarnej, zabierając ze sobą jedyny wóz strażacki. Porządek w mieście utrzymywała Straż Obywatelska. Od 4 września 1939 roku na polach w okolicy wsi Ozorzyn działało polowe lotnisko operacyjne, na którym stacjonowały samoloty PZL P.11 i PZL.23 Karaś. Później uruchomiono także lotnisko w Osieku Małym i Kościelcu. Wieczorem 5 września sierż. pchor. pil. Jan Pudelewicz zestrzelił nad Kołem samolot Heinkel He 111, a piloci z lotniska w Kościelcu zestrzelili dwa myśliwce Messerschmitt Bf 109. Tego samego dnia niemieckie samoloty strąciły polski samolot RWD-8, pilotowany przez sierż. pchor. Kazimierza Olewińskiego i kpr. pil. Leona Skarbeckiego. 6 września nad linią kolejową Konin–Koło zestrzelono trzy bombowce He 111, a 7 września piloci z lotniska w Osieku Małym zestrzelili łącznie ok. 10–12 samolotów, pojedyncze samoloty zestrzelili także w dniach 9, 10 i 11 września.
8 września I Dywizjon 17 Pułku Artylerii Lekkiej Armii „Poznań”, przechodząc przez Koło, zdetonował dwa nowe mosty na Warcie, kierując się dalej w stronę rzeki Bzury. Około 10 września z Koła ewakuował się szpital oraz większość władz. 15 września w okolicach Koła nie było już żadnych polskich oddziałów wojskowych.
16 września do miasta wjechało dwóch żołnierzy niemieckich na motocyklach. Z bronią w ręku obeszli oni rynek, a następnie oznajmili członkom straży obywatelskiej w ratuszu, że przejmują miasto. Przez następne dwa dni przez Koło przejeżdżały tylko mniejsze oddziały niemieckie, a miasto zostało właściwie zajęte 18 września. Na rynku ustawiono stanowiska karabiny maszynowe, a pod ratuszem zaparkowano pojazdy pancerne.
Dzień później zaczęła urzędować w Kole administracja niemiecka. Pierwszym komendantem miasta został Obersturmführer Toffling. Właściciel Fabryki Fajansów Czesław Freudenreich został wraz z córką aresztowany i rozstrzelany w Koninie. 26 października miasto i powiat kolski włączono w skład tzw. ziem wschodnich, wcielonych do Rzeszy.
20 września zamordowano w Kole bez sądu rozstrzelano ojca i syna – Romana i Stanisława Dąbrowskich. Tego samego dnia hitlerowcy podpali kolską synagogę. Pod koniec października rozstrzelano również kolskiego Żyda Izaaka Sywosza, u którego znaleziono łuskę, będącą pamiątką po służbie wojskowej jego syna – plut. rez. Jakuba Sywosza, który zginął we wrześniu niedaleko Kutna. Na egzekucję spędzono wszystkich zakładników oraz inteligencję z miasta.
Do końca 1939 w Kole okupanci zabili aż 300 osób. Zniszczono także cmentarz żydowski w Kole, a pochówki przeniesiono do Ruszkowa Drugiego. Powiat kolski stał się miejscem jednych z największych w Wielkopolsce (po Poznaniu i Kaliszu) działań eksterminacyjnych wobec miejscowej ludności.
Okupacja niemiecka i represje.
Po przejęciu władzy przez Niemców, rozpoczęto gruntowną przebudowę miasta. Zniszczono m.in. domy zamieszkiwane przez ludność żydowską przy ulicy Garncarskiej, które następnie zastąpiono blokami mieszkalnymi przeznaczonymi dla Niemców. W Kole planowano utworzyć wielki ośrodek przemysłowy i górniczy. Odtąd Koło nazywało się "Warthbrücken", a powiat – "Kreis Warthbrücken".
Już w listopadzie 1939 rozpoczęto akcję wysiedlania ludności żydowskiej z Koła. Ponad 1300 Żydów zgromadzono na Nowym Rynku oraz na dzisiejszej ulicy Wojciechowskiego, gdzie oczekiwali oni na przydział do transportu. Do grudnia 1941 z Koła wywieziono ponad 3 tysiące Żydów, większość do Generalnego Gubernatorstwa.
W 1939 Żydzi z Koła byli wyciągani z własnych mieszkań i kierowani do pracy przy zamiataniu ulic lub naprawianiu wysadzonych przez Wojsko Polskie mostów na Warcie. Podczas pracy dochodziło do mordów na nienadających się do pracy osobach starszych lub chorych. 12 grudnia 1939 wysiedlono przymusowo z Koła 487 osób, a z całego powiatu kolskiego jeszcze 519. Mieszkańcy wysiedleni zostali do miasta Gorlice w dystrykcie krakowskim. W kwietniu 1940 kolskim bernardynom zabroniono opuszczać klasztor i zezwolono odprawiać tylko jedną mszę świętą w niedzielę.
W drugiej połowie sierpnia 1940 aresztowano zakonników z kolskiego klasztoru – o. Wiktoryna Rudolfa, o. Albina Białogłowskiego i brata Władysława. Ojciec Wiktoryn i brat Władysław zmarli w 1942 w Dachau, natomiast o. Albin przeżył uwięzienie i po zakończeniu wojny wyemigrował do Stanów Zjednoczonych. Kościół klasztorny przeznaczono na skład mebli i sprzętu domowego, a w podziemiach urządzono warsztaty samochodowe. Od początku okupacji w budynku klasztornym kwaterowali niemieccy żandarmi i policjanci. Później aresztowano także proboszcza parafii Podwyższenia Krzyża Świętego w Kole Józefa Mężnickiego, który zmarł w Sachsenhausen 11 listopada tego samego roku. Ks. Jan Czapla, który po aresztowaniu ks. Józefa Mężnickiego administrował parafię kolską został aresztowany 6 października 1940 r. Kościół parafialny zamknięto i przeznaczono na skład odzieży zrabowanej Żydom. Ksiądz Jan Czapla zmarł w Dachau 25 lipca 1942.
Jesienią 1941 miał miejsce pierwszy wywóz kolskich Żydów do obozu zagłady Kulmhof w pobliskim Chełmnie nad Nerem. Żydzi z Koła nawet zaraz przed wywózką musieli zapłacić okupantom po 4 reichsmarki od osoby za rzekomą podróż na Wschód. Pod koniec wojny miasto liczyło 13 000 mieszkańców, z czego 8000 to Polacy, a 5000 to Niemcy.
Z okresu okupacji pochodzą też informacje o udzielaniu pomocy Żydom zarówno przez Polaków (Stanisław Kaszyński), jak i Niemców (Radke z Dąbia lub nadleśniczy Heinz May). Znane są jednak też dowody na niechlubne działania Polaków, jednym z najbardziej znanych przypadków jest sprawa Henryka Mani, skazanego w 2001 na 8 lat więzienia za współudział w dokonaniu zbrodni w obozie Kulmhof. Sąd uznał, że Mania świadomie pomagał Niemcom w dokonywaniu zbrodni, wprowadzał ludzi umysłowo chorych oraz przedstawicieli inteligencji i duchowieństwa do komór gazowych, a następnie przywłaszczał sobie odebrane więźniom wartościowe przedmioty i rzeczy osobiste w postaci ubrań, zegarków, pieniędzy i biżuterii.
Działalność konspiracyjna.
W listopadzie 1939 roku zaczęły powstawać w Kole pierwsze komórki organizacji konspiracyjnych, wzorowanych na Służbie Zwycięstwa Polski, powstały także komórki organizacji związanych ze Stronnictwem Narodowym, które w lipcu 1941 weszły w skład Narodowej Organizacji Wojskowej.
Na przełomie kwietnia i czerwca 1940 roku aresztowano kilkaset osób związanych z kolskimi organizacjami konspiracyjnymi. Kilkadziesiąt najbardziej aktywnych w konspiracji osób wysłano do obozu w Szczeglinie. Do Koła krótko po tym wróciło dwóch mieszkańców – ze względu na interwencję Niemek z Koła, dr. Leonard Zuchowicz (ginekolog) i ze względu na brak dowodów, Władysław Dziegiński.
W listopadzie 1940 roku utworzono kolską komendę obwodu Związku Walki Zbrojnej, podległego pierwotnie Inspektoratowi w Kutnie. Jej pierwszym komendantem został Jan Lewandowski. 17 kwietnia 1942 roku Gestapo aresztowało całe kierownictwo kolskiej komendy oraz wielu członków kolskich organizacji. Było to możliwe dzięki wprowadzeni do organizacji agentki – Zofii Leśniewskiej, która zastąpiła aresztowaną miesiąc wcześniej łączniczkę. Aresztowania uniknął jedynie zastępca komendanta Stefan Sochacki, który musiał jednak uciekać do Generalnego Gubernatorstwa pod przybranym nazwiskiem Władysław Kawczyński.
We wrześniu 1942 do Warszawy uciekł również mecenas Władysław Rutkowski, który rok wcześniej został oficerem organizacyjnym w podokręgu kaliskim Narodowej Organizacji Wojskowej. Na przełomie marca i kwietnia 1943 r. aresztowano kilkadziesiąt osób należących do Narodowych Sił Zbrojnych, aresztowani po śledztwie przewożeni byli do Zwickau, gdzie następnie oczekiwali na wyrok.
12 marca 1943 w Legnicy skazano aresztowanych w kwietniu 1942 r. członków organizacji konspiracyjnych z Koła, 5 osób skazano na śmierć, a kolejne 5 otrzymało wyroki 4–5 lat obozu karnego. Po wojnie do Koła powróciły jedynie 3 z tych osób.
14 grudnia 1943 w Dreźnie skazano aresztowanych członków NSZ, 13 osób skazano na karę śmierci, a 20 na kary więzienia, inni otrzymali również wyrok zesłania do obozu pracy. Po wojnie do Koła nie powrócił nikt, kto został w tym procesie skazany.
Koniec okupacji.
16 stycznia 1945 władze niemieckie wydały zarządzenie o ewakuacji urządzeń przemysłowych z Koła. W Okręgowej Spółdzielni Mleczarskiej w Kole polscy pracownicy przejęli przygotowane do ewakuacji urządzenia i schowali je następnie w kanale samochodowym i pod składowanym w okolicy węglem. Miejscowi Niemcy tego samego dnia masowo opuszczają miasto.
19 stycznia 1945 do Koła, bronionego przez jeden batalion grenadierów i siły Volkssturmu przybyły z Kościana dwie kompanie złożone ze słuchaczy szkoły podoficerskiej pod dowództwem ppłk. Pintschoviusa. Komendantem wojskowym miasta i dowódcą obrony był płk. Voigt.
W nocy z 19 na 20 stycznia 1945 miały miejsce pierwsze walki między oddziałami 5 Armii Uderzeniowej a niemieckim Wehrmachtem o Koło. Miasta nie udało się zdobyć z marszu.
20 stycznia 1945 około godziny 13:00 pododdziały 64. samodzielnej brygady pancernej gwardii pod dowództwem płk. Iwana Bojki i 1066 pułku piechoty pod dowództwem płk. Charitona Jesipienki rozpoczęły z kilku stron atak na miasto. Najcięższe boje stoczyli żołnierze ppłk. Tierechina w rejonie cegielni na ulicy Nagórnej, gdzie zginęli Władimir Lewakow i Mykoła Nosula, którzy własnym ciałem zakryli niemieckie karabiny maszynowe. Po wojnie włączono ich w poczet Bohaterów ZSRR. Pierwsi żołnierze wkroczyli do miasta o godzinie 16.30. W bojach o Koło zginęło łącznie 132 żołnierzy radzieckich (w tym jeden Polak służący w Armii Czerwonej), straty niemieckie były najprawdopodobniej aż 2 razy większe wskutek przewagi oddziałów Armii Czerwonej oraz przez rozstrzeliwanie na miejscu branych do niewoli żołnierzy niemieckich. Komendantem miasta został mjr. Marcen.
Lata 1945–1989.
Początki PRLu.
21 stycznia 1945 roku miało miejsce pierwsze zebranie działaczy KPP i związków zawodowych w Kole (określających się jako Frakcja Jednolitego Frontu Ludowego), podczas których podjęto próbę zorganizowania w mieście administracji cywilnej. Tego samego dnia Stanisław Wilk wydał w imieniu FJFL odezwę „Do Obywateli Miasta Koła i Okolicy”. 24 stycznia 1945 decyzją wojennego komendanta powiatu kolskiego pierwszym powojennym starostą został Jan Oliskiewicz. Miasto Koło pozostało w województwie poznańskim.
28 stycznia uruchomiono znów kolską elektrownię. 29 stycznia do kolskiego klasztoru przyjechał nowy gwardian – o. Franciszek Majewski. Dzień później w kościele klasztornym odbyła się uroczysta msza święta w podziękowaniu za wyzwolenie spod okupacji niemieckiej. Podczas działań wojennych wojska hitlerowskie doszczętnie ograbiły wnętrza kolskich kościołów, a następnie przed ucieczką podpaliły je. Na szczęście z pomocą mieszkańców obie świątynie uratowano.
1 lutego starosta kolski mianował pierwszym powojennym burmistrzem Teodora Ostrowskiego. 2 lutego wznowiono naukę w Szkole Podstawowej nr 1 w gmachu mieszczącym się przy ul. Nowowiejskiej (dzisiejsza Wojciechowskiego). 4 lutego zawiązał się w Kole Miejski Komitet Polskiej Partii Robotniczej. 26 lutego z gmachu Szkoły Podstawowej nr 3 wyprowadził się radziecki szpital wojskowy. Tydzień później wznowiono zajęcia lekcyjne.
10 marca pracę rozpoczęło znowu Liceum Ogólnokształcące. Dzień później do Koła przybył nowy proboszcz, ksiądz Bogumił Kasprzak. 15 marca odbyły się formalne wybory burmistrza miasta, którym został Piotr Wojciechowski, wiceburmistrzem został natomiast Franciszek Pluciński. Przewodniczącym Miejskiej Rady Narodowej został Zenon Krygier. 1 kwietnia otwarto Bibliotekę Powiatową w Kole, której pierwszym kierownikiem został Ignacy Wasilewski. 1 września przeniesiono Szkołę Podstawową nr 1 do nowego budynku, przy ulicy Szkolnej. Dwa miesiące później fabrykę fajansu w Kole przejęło Zjednoczenie Przemysłu Ceramiki Technicznej i Szlachetnej w Radomiu.
W marcu 1947 Koło nawiedziła powódź; woda zalała m.in. ogrody ojców bernardynów. 17 września otwarto nową placówkę szkolnictwa średniego – Liceum i Gimnazjum Handlowe (dzisiejszy Zespół Szkół Ekonomiczno-Administracyjnych). W 1947 r. powstała również Publiczna Średnia Szkoła Zawodowa.
17 września 1949 r. po śmierci Piotra Wojciechowskiego Miejska Rada Narodowa w Kole, nowym burmistrzem wybrała Wiktora Graczyka. Rok później uruchomiono w Kole Dom Starców (dzisiejszy Dom Pomocy Społecznej) przy ulicy Poniatowskiego.
Działalność podziemia antykomunistycznego.
W listopadzie 1944 roku komórki Narodowych Sił Zbrojnych z powiatu kolskiego zmieniły nazwę na Narodowe Wojsko Polskie. Po wejściu Armii Czerwonej na Ziemię Kolską, 20 stycznia 1945 roku Koło opuścił Witold Rutkowski ps. „Stary” – dotychczasowy komendant powiatowy NSZ–NWP. W marcu 1945 roku wyjechał także inny członek kierownictwa NSZ – Antoni Rusin ps. „Bogumił”, który przed wyjazdem rozkazał przeorganizowanie kolskiej organizacji – zlecił utworzenie piętnastoosobowych bojówek, które miały podjąć walkę z nową władzą. Rozkazał także kierować zaufanych ludzi do pracy w miejscowej Milicji Obywatelskiej i Służbie Bezpieczeństwa. Kierownictwo nad NSZ–NWP na terenie powiatu kolskiego sprawowali Eugeniusz Mioduszewski i Marszewski. W pierwszych dniach maja 1945 roku doszło do połączenia grupy NSZ–NWP w Izbicy Kujawskiej z grupą członków Armii Krajowej pod przewodnictwem Floriana Zakrzewskiego ps. „Faraon-Dziobaty”. W czerwcu 1945 roku Zakrzewski objął funkcję inspektora w nielegalnej organizacji Armia Pomocnicza, która działała na terenie powiatów kolskiego, konińskiego, inowrocławskiego, włocławskiego i nieszawskiego.
Od kwietnia 1945 roku w rejonie Izbicy Kujawskiej działał oddział Jerzego Gadzinowskiego ps. „Szary”. Według materiałów zgromadzonych przez UBP grupa „Szarego” łącznie z członkami placówek terenowych na terenie powiatów kolskiego, włocławskiego i nieszawskiego liczyła około 200 osób. Grupa posiadała m.in. placówkę, której zadaniem był wywiad. Werbowano także funkcjonariuszy MO i SOK. Gadzinowski współpracował także z innymi oddziałami zbrojnej konspiracji antykomunistycznej. Według UBP „Szary” kontrolował również grupy zbrojne „płk Marta” w woj. kieleckim i „płk Ponury” w woj. katowickim.
23 października 1945 roku w Sompolnie miała miejsce potyczka między funkcjonariuszami PUBP w Kole i żołnierzami KBW z Poznania, a liczącą około 70 osób grupą z oddziału „Szarego”. W walce zginęło 2 członków grupy „Szarego” i kapral MO Andrzej Wojtczak, rannych zostało dwóch partyzantów i jeden żołnierz KBW. 29 października 1945 roku doszło także do potyczki pod Bugajem w gminie Izbica Kujawska. Na przełomie października i listopada 1945 roku oddział został rozwiązany, a Gadzinowski udał się do Łodzi, gdzie został aresztowany.
Na początku 1945 roku organizatorem oddziałów KWP na terenie powiatu kolskiego był ppor. Feliks Gruberski ps. „Artur”. Dowodził on Batalionem „Pociąg”, działającym głównie w powiecie konińskim i kolskim. W okresie jego działalności batalion liczył 23 członków. Batalion został rozbity w maju 1945 roku, a jego dowódcę i część oficerów skazano na śmierć i stracono.
Pod koniec listopada 1945 roku Gabriel Fejcho ps. „Bury”, wraz z Henrykiem Wysokim ps. „Lis”. Początkowo oddział „Burego” podlegał Feliksowi Gruberskiemu ps. „Artur”. Oddział „Burego” dzielił się na dwa plutony pod dowództwem Zbigniewa Tomczyka ps. „Żbik” i Tadeusza Tyblewskiego ps. „Konar-Musy”. Działalność grupy obejmowała w powiecie kolskim Sompolno, Dęby Szlacheckie, Boguszyce, Wierzbinek, Bugaj, Wierzbie, Lichenek, Izbicę Kujawską, Koło, Babiak, Mchowo, Mąkolno, Lubustów oraz część miejscowości w powiatach Konin, Włocławek i Radziejów. Fejcho został aresztowany 12 kwietnia 1946 roku, a oddział zaprzestał następnie działalności.
Po aresztowaniu Gabriela Fejcho ps. „Bury” dowództwo po nim przejął Antoni Fryszkowski ps. „Ryś”, a grupa przyjęła nazwę PAS – Grupa Dywersyjna „Ryś”. Grupa działała w powiatach kolskim i konińskim oraz częściowo penetrowała także powiaty włocławski, aleksandrowski i rypiński. Grupa działała od lipca 1946 roku do lipca 1947 roku. Na wyposażeniu posiadała m.in. 2 ręczne karabiny maszynowe, broń automatyczną, karabiny, broń krótką i samochód ciężarowy. 24 listopada 1946 roku na szosie Lubstów–Sompolno doszło do potyczki między grupą konspiracji z PAS „Ryś”, a oddziałami 12 pułku piechoty 4 Pomorskiej Dywizji Piechoty, żołnierzami KBW i funkcjonariuszami UB i MO. W potyczce zginęło ogółem dziewięć osób – 6 żołnierzy 12 p.p. , 1 żołnierz KBW, jeden milicjant oraz jeden członek PAS.
Grupa „Groźny” wchodziła w skład organizacji „Niepodległość”, która miała zostać powołana przez nieznanego generała „Henryka” z Łodzi, gdzie miał znajdować się jej główny ośrodek dyspozycyjny. Oddział działał od sierpnia 1945 roku do września 1946 roku. Dzielił się on na dwie grupy, działające pod kryptonimami „Groźny” i „Błyskawica”. Żołnierze oddziału 21 stycznia 1946 roku w Dąbrowicach Starych ostrzelali należący do starostwa kolskiego samochód osobowy, zabijając kierownika Aprowizacji Starostwa, kierowcę i pracownika Powiatowego Zarządu Służby Zdrowia. 12 lutego 1946 roku grupa rozbroiła także posterunek MO w Izbicy Kujawskiej.
Poakowska grupa „Abażur 101” powstałą z inicjatywy Bronisława Kupisa w połowie sierpnia 1946 roku. 15 stycznia 1946 roku otrzymał od „Piotra” z Warszawy, rzekomo mającego kontakty z władzami AK w Warszawie pisemną nominację na stopień porucznika i dowódcę oddziału AK o kryptonimie „Samodzielny Oddział Bojowy OS”, nominacja ta była podpisana przez płk. „Szpaka” vel „Piotra”. Grupa miała stanowić oddział zbrojny w rodzaju dawnych jednostek Armii Krajowej i rzekomo wchodziła w skład Armii gen. Andersa jako Samodzielny Oddział Bojowy „Abażur 101”, który miał działać na terenie O.K. Poznań pod dowództwem por. Kupisa, ale całkowicie poddany pod rozkazy „Szpaka” („Piotra”). 
5 lutego 1946 roku grupa ok. 30 członków oddziału wjechała do Dąbia, gdzie zajęli posterunek MO i Urząd Pocztowo–Telekomunikacyjny. Zabrano broń i amunicję, zdemolowano posterunek oraz zarekwirowano artykuły spożywcze ze sklepów miejscowej spółdzielni i Państwowego Monopolu Spirytusowego. 21 marca 1946 roku we wsi Gliny aresztowano por. Bronisława Kupisa, a dowództwo po nim przejął Jan Borowski ps. „Brzoza”. 3 kwietnia 1946 roku grupa dokonała napadu na posterunek MO w Grzegorzewie, zabierając 7 karabinów i amunicję. 8 kwietnia tego samego roku we wsi Cichmiana miała miejsce potyczka między oddziałem a funkcjonariuszami PUBP i MO z Koła oraz żołnierzami KBW. W walce zginęło dwóch członków grupy oraz żołnierz KBW. Wkrótce potem grupa została rozwiązana.
Pluton Leśny AK „Błyskawica” działał na terenie powiatu kolskiego od kwietnia 1946 roku do lutego 1947 roku. Jego dowódcą był por. Józef Bryla ps. „Wilk”. Grupa liczyła 20 członków i działała głównie na terenie gmin Kościelec i Sompolno. Grupa była doskonale uzbrojona i posiadała m.in. własne maszyny do pisania, służące do drukowania ulotek. Działania zbrojne przeciwko grupie trwały od 14 czerwca 1946 roku do 23 lutego 1947 roku i brało w nich udział ponad 390 funkcjonariuszy PUBP, MO i LWP, w czasie działań przeprowadzono 46 operacji zbrojnych przeciwko plutonowi, w których zginęli 1 funkcjonariusz UB, 1 milicjant oraz 2 żołnierz i 1 oficer WP. Po stronie partyzantów zginęło 7 osób, w tym Józef Bryl, a 15 członków konspiracji i 14 ich współpracowników ujęto.
Organizacja „Środkowa Łuna” powstała jesienią 1949 roku w Kole. Założycielem grupy był Antoni Cieślak, a należeli do niej także Kazimierz Janiak, Antoni Łukasik, Edward Brzozowski, Jan Szmagaj i Stanisław Zagrosik. Organizacja została rozwiązana pod koniec II kwartału 1950 roku. W 1954 roku wszyscy byli członkowie grupy zostali aresztowani, wkrótce potem śledztwo zostało jednak umorzone na mocy ustawy o amnestii.
W kwietniu 1954 Kazimierz Janiak ps. „Orsza”, Marian Kotkowski ps. „Zawisza” i Stanisław Kryszczyński ps. „Czarny” założyli w Kole organizację pod nazwą „Orlęta”. Członkowie organizacji na przełomie kwietnia i maja 1954 roku sporządzili ulotki krytykujące ZSRR i informujące o zbrodni katyńskiej, które następnie rozkolportowali na terenie Koła. Cała trójka została we wrześniu 1954 roku aresztowana, a dwa miesiące później wyrokiem WSR w Poznaniu zostali skazani na kary więzienia, które odbywali w Progresywnym Więzieniu dla Młodocianych w Jaworznie.
W listopadzie 1945 19-letni Zygmunt Wawrzyniak ps. „Sęp” założył w Kole 22-osobową grupę konspiracyjną złożoną z uczniów kolskiego gimnazjum. Od czasu powstania do kwietnia następnego roku grupa przeprowadziła 17 akcji zbrojnych, głównie na siedziby urzędów gmin, z których zabierano maszyny do pisania, broń i pieniądze. Podczas akcji Wawrzyniak pozostawiał w urzędach pokwitowania na odebrane pieniądze i broń, podpisując je jako podporucznik Armii Krajowej.
Oddział uzbrojony był w jeden pistolet maszynowy PPSz, dwa niemieckie pistolety maszynowe, trzy karabiny, sześć pistoletów i sześć granatów. Większość broni pochodziła z rozbrajania pojedynczych milicjantów. Członkowie grupy „Sępa” planowali m.in. wysadzenie kolskiej siedziby UB przy ul. Grodzkiej, pomysł ten jednak zablokował sam „Sęp”, gdyż nie chciał on dopuścić do rozlewu krwi.
W nocy z 23 na 24 kwietnia 1946 w Powierciu-Kolonii miała miejsce obława w której udział wzięli kolscy funkcjonariusze MO, UB oraz wojskowi z Kalisza, podczas której zatrzymano Wawrzyniaka. 11 maja 1946 miała miejsce pokazowa rozprawa w kinie „Świt”, podczas której skazano twórcę grupy na karę śmierci.
Wyrok wykonano 29 maja tego samego roku około godziny 8:00 w pobliżu kolskiego cmentarza. Na miejscu obecny był prokurator, ksiądz, lekarz, dwóch wojskowych, jeden milicjant i kilku funkcjonariuszy UB. Nie zostało wcześniej zaplanowane kto ma wykonać wyrok, więc dwóch funkcjonariuszy UB zgłosiło się na ochotnika, trzeci – Eugeniusz Kołodziejek odmówił strzelania, gdyż gdy wcześniej został rozbrojony przez grupę Wawrzyniaka, ten nakazał darować mu życie.
Skazany został związany paskiem i ustawiony pod sosną, jednakże obydwaj strzelający funkcjonariusze nie trafili, ponieważ skazany poruszał się całym ciałem na boki. Następnie, szarpiąc się, zdołał oswobodzić ręce i usiłował uciekać przez pobliski lasek. Za uciekającym ruszył prokurator, komendant aresztu i pozostali funkcjonariusze. Prokuratorowi udało się dosięgnąć skazanego, a komendant aresztu z polecenia prokuratora wykonał wyrok, strzelając mu dwa razy w głowę. Wawrzyniaka pochowano pod murem cmentarnym, ale kilka dni po egzekucji jego ojciec potajemnie przeniósł ciało do grobu w granicach cmentarza.
Poza grupą „Sępa” w rejonie Koła działały także oddziały „Jerzego” (ok. 20 ludzi), Fryszkowskiego (ok. 25 ludzi), „Burego” (25 ludzi), „Kościstego” (20 osób), a od 1948 roku także „Kasztana” (12 ludzi). W walkach z oddziałami podziemia komunistycznego zginęło kilkunastu funkcjonariuszy Milicji Obywatelskiej i Urzędu Bezpieczeństwa oraz kilku żołnierzy LWP. O brutalności oddziałów podziemia świadczy m.in. sprawa szeregowego UB Feliksa Śliwki, który został utopiony przez oddział „Burego” w przerębli.
Lata 1950–1980.
W 1951 roku kolskie Zakłady Fajansu uzyskały samodzielność. 1 listopada 1952 roku w kościele Opatrzności Bożej odprawiono po remoncie pierwsze nabożeństwo.
5 grudnia 1954 odbyły się pierwsze powszechne wybory do Miejskiej Rady Narodowej, w której w znacznej większości zasiedli członkowie Polskiej Zjednoczonej Partii Robotniczej. Pierwszym przewodniczącym został Adam Pawlak, a jego zastępcą Władysław Kanadyjski. W 1956 roku dokonano zmian – przewodniczącym został Stanisław Hass, a członkiem Prezydium został również radny Józef Mujta. W 1955 roku oddano do użytku biurowiec przy ulicy Sienkiewicza, będącego wtedy siedzibą Komitetu Powiatowego PZPR (obecnie jest to siedziba Starostwa Powiatowego). Rok później rozpoczęto budowę kolskiego szpitala, budowa zakończyła się w 1959 roku.
W 1956 miało miejsce połączenie się dwóch kolskich klubów sportowych – założonej w 1946 r. milicyjnej Gwardii i powstałej w 1920 r. Olimpii – nowy klub nazwano KS Start-Olimpia. 25 maja 1958 odbyło się założycielskie zebranie Spółdzielni Mieszkaniowej w Kole. W tym samym roku rozpoczęto realizację planu sześcioletniego, dzięki któremu nadano nowy charakter – z ubogiego miasta rzemieślniczego, stało się lokalnym ośrodkiem przemysłowym.
1 maja 1959 Minister Budownictwa i Przemysłu Materiałów Budowlanych powołał Zakłady Wyrobów Sanitarnych w Budowie w Kole. Pierwszym dyrektorem został Mieczysław Chmiel, kamień węgielny wmurowano 27 maja tego samego roku, budowę zakończono dwa lata później. W 1960 roku na wieży kolskiego ratusza umieszczono przekaźnik telewizyjny. 24 listopada 1961 roku Komitet Ekonomiczny Rady Ministrów powołał Przedsiębiorstwo Fabryka Materiałów i Wyrobów Ściernych w Budowie.
W 1961 rozpoczęto budowę pierwszego osiedla bloków wielorodzinnych przy ul. Broniewskiego. 1 stycznia 1962 r. swoją działalność rozpoczęła Fabryka Materiałów i Wyrobów Ściernych „Korund”, która w latach swojej świetności zatrudniała 3000 pracowników. We wrześniu władze miejskie zorganizowały huczne obchody 600-lecia nadania praw miejskich. Jesienią rozpoczęto elektryfikację linii kolejowej z Poznania do Warszawy, przez Koło. 15 września 1962 kolska jednostka OSP otrzymała sztandar. W 1963 roku Zakłady Wyrobów Sanitarnych połączono z Zakładem Fajansu, przedsiębiorstwa rozdzielono ponownie 11 lat później. W 1964 roku z połączenia mniejszych zakładów z powiatu kolskiego powstała Okręgowa Spółdzielnia Mleczarska w Kole. W latach 1965–1968 trwała budowa oczyszczalni ścieków, rozbudowano wtedy też ujęcie wody oraz zbudowano stację uzdatniania wody. 30 maja 1965 roku miały miejsce kolejne wybory, do Miejskiej Rady Narodowej wybrano 44 radnych, przewodniczącym został Wiktor Graczyk, zastępcą Kazimierz Kujawa, a sekretarzem Eugeniusz Sanigórski.
W 1966 roku rozpoczęto budowę Powiatowego Domu Kultury przy ulicy Słowackiego 5, budowę zakończono 28 sierpnia 1970 roku, a uroczyste otwarcie miało miejsce 12 września tego samego roku. W 1968 roku oddano do użytku budynek poczty. W 1971 otwarto Państwową Szkołę Muzyczną.
W roku 1971 do miasta włączono fragmenty wsi Ruchenna wraz ze Szkołą Podstawową nr 4. W 1972 uruchomiono Przedsiębiorstwo Zakłady Mięsne w Budowie, budowa rozpoczęła się 1 czerwca, a zakończono ją w lipcu 1974 roku. 1 września 1973 roku powołano w Kole szkołę specjalną, szkoła zajęła budynek przy ul. Mickiewicza 14 oraz kolski Sejmik. W tym samym roku działalność rozpoczęła też Manufaktura Piosenki Harcerskiej „Wartaki” pod kierownictwem Henryka Perzyńskiego.
W styczniu 1975 kino „Młoda Gwardia” przeniesiono z Nowego Rynku do nowo wybudowanego gmachu przy ul. Słowackiego. 1 kwietnia weszła w życie ustawa o nowym podziale administracyjnym. Miasto Koło zostało włączone do województwa konińskiego. W 1976 roku Kolski Zakład Ceramiki po raz pierwszy po II wojnie światowej wysłał swoje produkty na eksport. 5 lutego 1978 roku odbyły się kolejne wybory, przewodniczącym Miejskiej Rady Narodowej został Edmund Janowski, a zastępcą Zbigniew Nowacki. 1 kwietnia naczelnikiem miasta został Zbigniew Nowak, funkcję tę pełnił do sierpnia 1984 roku. Jego zastępcami byli Zdzisław Felis (do 31 grudnia 1981) i Ewaryst Jaśkowski (od 1 lutego 1982).
1 września 1979 otwarto Liceum Sztuk Plastycznych. 11 czerwca 1980 oddano do użytku pierwsze bloki mieszkalne przy ul. Kolejowej.
Lata 80..
16 lipca 1981 r. biskup włocławski Jan Zaręba erygował nową parafię pod wezwaniem Matki Boskiej Częstochowskiej. Poświęcono także kościół kształtem przypominający barkę, znajdujący się miejscu istnienia dawnej murowanej kaplicy. W 1983 roku na murze dworca kolejowego odsłonięto tablicę pamiątkową poświęconą ofiarom nalotu na pociąg ewakuacyjny z dnia 2 września 1939 roku, kiedy zginęło ponad 200 osób z Krotoszyna, Leszna i Jarocina. W 1984 roku reaktywowano działalność Miejskiej Orkiestry Dętej (od 2000 Miejska Orkiestra Dęta OSP). 17 czerwca tego samego roku odbyły się kolejne wybory do rad narodowych, przewodniczącym został Antoni Frankowski, naczelnikiem miasta Grzegorz Cieślak, a jego zastępcą Ewaryst Jaśkowski. 20 marca 1987 roku otwarto w Kole Restaurację „Mieszko” – jedyną prywatną restaurację działającą w województwie konińskim.
W 1985 r. rozpoczęto remont kapitalny ratusza. Planowano przebudować wnętrza pod kątem przystosowania obiektu do potrzeb Muzeum Technik Ceramicznych. Jednak nad ranem 25 maja 1987 r. miała miejsce katastrofa budowlana kolskiego ratusza. Całkowicie zawaliła się gotycka wieża, niszcząc całą północną część budynku.
1 września 1989 roku, staraniem "Ziomkostwa Kolskich Żydów" na Nowym Rynku odsłonięto obelisk poświęcony pamięci kolskich Żydów, którzy zginęli w hitlerowskich obozach zagłady. W uroczystościach brało udział ponad 50 kolskich Żydów, przybyłych specjalnie z Izraela, Stanów Zjednoczonych, Niemiec i Szwecji. Pomysłodawcą pomnika był kolski Żyd Eliasz Zajde, zamieszkały w Szwecji.
Od 1990 roku.
20 maja 1990 roku odbyły się pierwsze wybory powszechne do rady miejskiej. Wybrano 28 nowych radnych. Na pierwszej sesji wybrano burmistrza, którym została Czesława Gutkowska-Kicińska, a wiceburmistrzem Wojciech Kraszewski. W tym samym roku przy ulicy Nagórnej otwarto zakład firmy Wood-Mizer, produkującej przewoźne pilarki ramowe. W 1990 odsłonięto również tablicę pamiątkową poświęconą ofiarom stalinizmu, umieszczonej na budynku przy ul. Grodzkiej 9, gdzie mieściła się siedziba kolskiej SB.
W styczniu 1991 r. z połączenia Towarzystwa Śpiewaczo-Muzycznego "Lutnia" z chórem kościelnym parafii Podwyższenia Krzyża Świętego powstało Towarzystwo Śpiewaczo-Muzyczne Lutnia im. Stanisława Moniuszki.
Po 1990 r. rozpoczęła się transformacja ustrojowa w Polsce, co spowodowało znaczny spadek jakości życia mieszkańców miasta. Większe firmy założone w latach 60. i 70. stanęły na skraju bankructwa i rozpoczęły zwalnianie swoich pracowników. Bezrobocie wówczas wynosiło 17%. Pracę straciło ponad tysiąc osób. W styczniu 1993 r. fińska firma "Sanitec" zakupiła 80% udziałów zakładu kolskiej ceramiki sanitarnej. Już wówczas ogólna produkcja zakładu wynosiła 320 000 sztuk, plasując zakład na drugim miejscu w kraju pod względem produkcji wyrobów ceramiki sanitarnej.
W 1991 przestał funkcjonować Zakład Fajansu w Kole, pracę straciło ponad 300 osób, a pomieszczenia po zakładzie zamieniono na sklepy.
W 1992 roku Liceum Ogólnokształcące im. Kazimierza Wielkiego przeniosło się do nowego budynku przy ul. Blizna 37. W tym samym roku kolska fabryka fajansu znalazła się w rękach prywatnych i funkcjonowała pod nazwą "Janpol", a następnie "Stanpol". 1 maja 1992 roku z kolskiej stacji w ostatnią podróż wyruszyła kolejka wąskotorowa, jadąca do Krośniewic. 18 września oddano do użytku nowy budynek Liceum Ekonomicznego, a szkole nadano imię Stanisława i Władysława Grabskich. 13 listopada tego samego roku oddano do użytku obwodnicę miasta, w uroczystości brał udział m.in. minister transportu Zbigniew Jaworski.
30 kwietnia 1993 roku Rada Miejska przyjęła wniosek Zarządu Miasta o ufundowaniu sztandaru dla miasta. 24 czerwca na terenie cmentarza żydowskiego odsłonięto pomnik wraz z tablicą pamiątkową, inicjatorem budowy pomnika był Eliasz Zajde.
W 1993 przy ulicy Bliznej 55 wybudowano Dom Opieki Społecznej Zgromadzenia Sióstr Małych Misjonarek Miłosierdzia, Dom rozpoczął funkcjonowanie 7 stycznia, gdy przyjęto pierwszych mieszkańców. 28 czerwca poświęcenia domu dokonał prymas Polski ks. kardynał Józef Glemp.
19 czerwca 1994 r. wybrano radę miejską II kadencji. W jej skład weszło 28 radnych. Nowym burmistrzem wybrano Józefa Dużyńskiego. 6 czerwca powołano w Kole straż miejską. 18 października 1994 na skwerze przy Szkole Podstawowej nr 3 odsłonięto tablicę pamiątkową poświęconą nauczycielom poległym w trakcie II wojny światowej. 11 grudnia tego samego roku bp Bronisław Dembowski dokonał poświęcenia odnowionej polichromii i rzeźb w kościele klasztornym ojców bernardynów.
7 maja 1995 roku przy kościele klasztornym odsłonięto tablicę pamiątkową poświęconą mieszkańcom Koła poległym w czasie II wojny światowej. Na tablicy znalazło się 80 nazwisk. W tym samym roku odsłonięto w kościele farnym tablicę poświęconą ofiarom zbrodni katyńskiej, na tablicy znalazły się nazwiska 7 osób związanych z Kołem i zamordowanych w Katyniu.
W 1996 przed kolskim dworcem kolejowym odsłonięto kamień z tablicą poświęconą łódzkim Żydom, zamordowanym w Chełmnie podczas II wojny światowej.
Na przełomie maja i czerwca 1997 odbywały się uroczyste obchody jubileuszu 635-lecia miasta Koła. W 1998 r. wybrano 28 radnych III kadencji. Kilka dni później rada wybrała na burmistrza Jerzego Przybylskiego. 11 listopada 1998 roku na ścianie kolskiej fabryki fajansu odsłonięto tablicę pamiątkową poświęconą Czesławowi Freudenreichowi.
W 1998 przez Koło przejeżdżał Tour de Pologne.
1 stycznia 1999 r. weszła w życie ustawa o nowym podziale administracyjnym kraju. Koło zostało włączone w skład nowego powiatu kolskiego, wchodzącego w skład województwa wielkopolskiego. 16 czerwca Stolica Apostolska wydała dekret, ustanawiający bł. Bogumiła z Dobrowa patronem miasta Koła. Od 1 września 1999 r. rozpoczęły funkcjonowanie trzy gimnazja.
W 2000 roku francuska firma Saint-Gobain przejęła kolską Fabrykę Materiałów i Wyrobów Ściernych „Korund”. 10 grudnia tego samego roku odsłonięto obelisk z pamiątkową tablicą poświęconą Janowi Pawłowi II.
27 października 2002 r. odbyły się pierwsze bezpośrednie wybory na burmistrza oraz IV kadencji rady miejskiej. Burmistrzem w drugiej turze został Jan Stępiński. W 21-osobowej radzie większość mają lewicowe komitety Sojuszu Lewicy Demokratycznej (11 radnych) i Praworządność Wiedza Kompetencje (3 radnych). W tym samym roku Gimnazjum Nr 2 nadano imię Polskich Olimpijczyków oraz wręczono sztandar, w uroczystości przekazania sztandaru brali udział wybitni sportowcy i wicepremier Marek Pol.
Na początku roku 2004 po całkowitej likwidacji Zrembu i wchłonięciu kolskich zakładów mięsnych w skład grupy Sokołów, bezrobocie w mieście osiągnęło najwyższy w historii poziom – 26,5%. 2 września 2004 roku pod pomnikiem kolskich Żydów odbyła się uroczystość z okazji 65. rocznicy wybuchu II wojny światowej i 15. rocznicy odsłonięcia pomnika, podczas którym w imieniu Ziomkostwa Żydów Polskich wręczono pamiątkowe dyplomy zasłużonym kolanom.
1 listopada 2005 biskup włocławski Wiesław Mering erygował na osiedlu Płaszczyzna nową parafię katolicką, pod wezwaniem Świętego Bogumiła. Jej pierwszym proboszczem został ks. Piotr Pawlak. W 2005 roku odbyła się także pierwsza edycja Koło Bluesa Festival.
W nocy 26 stycznia 2006 r. w kolskiej stacji meteorologicznej zmierzono najniższą temperaturę od ponad czterdziestu lat (–28,5 °C). 25 lipca w obecności władz samorządowych powiatu uroczyście otwarto w Daniszewie, węzeł drogowy Koło, który jest zjazdem z autostrady A2 do miasta. Dzień później premier Jarosław Kaczyński oficjalnie otworzył nowo wybudowany odcinek autostrady z Konina do Strykowa. 12 i 26 listopada 2006 r. mieszkańcy Koła w bezpośrednich wyborach wybrali burmistrza i radę miejską V kadencji. Na czele miejskiego magistratu stanął wybrany w drugiej turze Mieczysław Drożdżewski, a w 21-osobowej radzie większość uzyskała prawicowa koalicja komitetów Prawa i Sprawiedliwości (9 radnych) i Platformy Obywatelskiej (5 radnych).
29 grudnia 2006 roku odbył się w Kole pogrzeb Mikołaja Kołodziejczaka, wieloletniego radnego Miejskiej Rady Narodowej i działacza OSP szczebla centralnego. W pogrzebie uczestniczył m.in. Waldemar Pawlak.
W 2007 r. miały miejsce dwa ważne wydarzenia religijne. Biskup włocławski Wiesław Mering 25 lutego konsekrował nowy kamienny ołtarz w kościele farnym, a 26 sierpnia – w 25. rocznicę ustanowienia parafii, poświęcił kościół Matki Bożej Częstochowskiej.
19 października 2007 r. otwarto w mieście pierwszą halę widowiskowo-sportową, decyzją Rady Miasta Koła z 2008 roku otrzymała ona imię Agaty Mróz-Olszewskiej, uroczystość nadania odbyła się w czerwcu 2009. Jest to pierwszy tego typu obiekt w Polsce, który nosi jej imię.
10 czerwca 2008 r. bp Wiesław Mering poświęcił kamień węgielny pod budowę kościoła Świętego Bogumiła na osiedlu Płaszczyzna. W tym samym roku otwarto wydział zamiejscowy wyższej uczelni – Społecznej Wyższej Szkoły Przedsiębiorczości i Zarządzania w Łodzi.
17 września 2009 r. przed gmachem starostwa powiatowego odsłonięto pomnik k-dronu wynalezionego przez Janusza Kapustę. 18 września 2009 roku odbył się wielki, jubileuszowy zjazd absolwentów kolskiego liceum ogólnokształcącego z okazji 130. rocznicy powstania szkoły, odsłonięto wtedy pamiątkową tablicę ku czci nauczycieli i uczniów tejże szkoły.
21 listopada 2010 odbyły się wybory samorządowe, w których wybrano 21 radnych do Rady Miejskiej, a burmistrzem ponownie został Mieczysław Drożdżewski.
W 2014 odbyły się kolejne wybory samorządowe, w których burmistrzem został Stanisław Maciaszek (Prawo i Sprawiedliwość). Maciaszek został zatrzymany przez CBA we wrześniu 2017 roku w związku ze śledztwem dotyczącym przetargu na śmieciarki dla Miejskiego Zakładu Usług Komunalnych w Kole. 20 września 2017 roku został zawieszony w pełnieniu funkcji burmistrza, a jego mandat wygaszono 25 września 2018 roku.
20 czerwca 2016 roku na kolskim cmentarzu miała miejsce ekshumacja i ponowny pochówek ppor. Zygmunta Wawrzyniaka ps. „Sęp”, zamordowanego przez funkcjonariuszy UB w pobliżu cmentarza w 1946. Awansowano go też pośmiertnie na stopień porucznika.
8 lipca 2018 w kościele Nawiedzenia Najświętszej Maryi Panny odbyły się uroczystości państwowe upamiętniające 550-lecie polskiego parlamentaryzmu. Sprawowana była Msza św. z udziałem biskupów włocławskich Wiesława Meringa i Stanisława Gębickiego, a przed kościołem marszałek Sejmu Marek Kuchciński odsłonił pamiątkową tablicę.
24 października 2018 roku premier Mateusz Morawiecki powołał na stanowisko komisarza miasta Jana Stępińskiego. 4 listopada tego samego roku nowym burmistrzem został Krzysztof Witkowski (SLD Lewica Razem).
10 czerwca 2022 roku biskup Krzysztof Wętkowski dokonał konsekracji kościoła św. Bogumiła w Kole.
Przynależność państwowa.
Od uzyskania praw miejskich Koło znajdowało się pod panowaniem następujących państw:

</doc>
<doc id="782067" url="https://pl.wikipedia.org/wiki?curid=782067" title="Morawy-Wicherki">
Morawy-Wicherki

Morawy-Wicherki – część wsi Smosarz-Dobki w Polsce, położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 Morawy-Wicherki administracyjnie należały do województwa ciechanowskiego.

</doc>
<doc id="782068" url="https://pl.wikipedia.org/wiki?curid=782068" title="Skład społeczny">
Skład społeczny

Skład społeczny – obejmuje kategorie ludzi wyodrębnionych ze względu na jakieś ważne dla życia społecznego kryteria, oraz odzwierciedla stosunki ilościowe między nimi.

</doc>
<doc id="782075" url="https://pl.wikipedia.org/wiki?curid=782075" title="Peter Phillips">
Peter Phillips

Peter Phillips ("Peter Mark Andrew Phillips", ur. 15 listopada 1977 w St. Mary’s Hospital w Londynie) – potomek brytyjskiej rodziny królewskiej, syn Marka Phillipsa i Anny, księżniczki królewskiej; najstarszy wnuk królowej Elżbiety II; znajduje się w linii sukcesji brytyjskiego tronu.
Peter urodził się w Londynie jako pierwsze dziecko Marka Phillipsa i Anny, księżniczki królewskiej.
Ukończył studia na Uniwersytecie Exeter na kierunku nauki sportowe.
W 2008 poślubił Autumn Kelly, z którą ma dwoje dzieci: Savannah Phillips (ur. 2010) i Islę Phillips (ur. 2012). Małżeństwo zakończyło się rozwodem w 2021.
Od urodzenia nie nosi tytułów szlacheckich, zgodnie z życzeniem swoich rodziców. Nie jest formalnie członkiem brytyjskiej rodziny królewskiej i wobec tego nie ma obowiązku reprezentowania monarchy w oficjalnych wystąpieniach.
Poprzez swojego przodka, Jana Wilhelma Friso, księcia Oranii, spokrewniony jest ze wszystkimi rodzinami królewskimi i książęcymi panującymi w Europie.
Mieszka w Gatcombe Park.
Powiązania rodzinne i edukacja.
Peter Phillips urodził się 16 listopada 1977 w St. Mary’s Hospital w Londynie.
Jego rodzicami są Mark Phillips, brytyjski mistrz olimpijski w jeździectwie i jego pierwsza żona, Anna, księżniczka królewska, członkini brytyjskiej rodziny królewskiej. Ich małżeństwo zakończyło się rozwodem w 1992.
Jego dziadkami są ze strony ojca major Peter Phillips i jego żona, Anne Phillips z domu Tiarks; natomiast ze strony matki Filip, książę Edynburga, potomek greckiej i duńskiej rodziny królewskiej i jego żona, Elżbieta II, królowa Zjednoczonego Królestwa z dynastii Windsorów.
Ma młodszą siostrę, Zarę oraz dwie młodsze przyrodnie siostry z innych relacji ojca: Felicity Tonkin i Stephanie Phillips.
Chłopiec został najstarszym wnukiem królowej Elżbiety II i pierwszym wnukiem brytyjskiego monarchy od ponad 500 lat, który nie otrzymał żadnego tytułu szlacheckiego.
Nosi imiona Piotr (po dziadku ze strony ojca), Marek (po ojcu) i Andrzej (po wuju ze strony matki).
Religia.
Został ochrzczony w kościele anglikańskim w Pokoju Muzycznym Pałacu Buckingham dnia 22 grudnia 1977. Jego rodzicami chrzestnymi zostali: książę Walii (jego wuj), biskup Geoffrey Tiarks, kapitan Hamish Lochore, lady Cecil Cameron of Lochie i Jane Holderness-Roddam.
Edukacja.
11 lipca 2000 ukończył studia na Uniwersytecie Exetera na kierunku nauki sportowe.
Kariera zawodowa.
Do 2010 pracował w Royal Bank of Scotland w Hongkongu.
Związki z rodziną królewską.
Peter formalnie nie jest członkiem rodziny królewskiej. Nie nosi tytułów szlacheckich, zgodnie z życzeniem rodziców, którzy odmówili przyjęcia takiego tytułu od królowej Elżbiety przed swoim ślubem. Od urodzenia wpisany jest do linii sukcesji brytyjskiego tronu.
Po raz pierwszy wystąpił publicznie w czerwcu 1984 w obchodach urodzin królowej, znanych pod nazwą "Trooping the Colour". Z uwagi na zainteresowania swoich rodziców, regularnie pojawiał się na widowni wyścigów jeździeckich.
W sierpniu 1985 brał udział w wizycie do Zamku Mey w Szkocji.
We wrześniu 2014 w Londynie razem z członkami rodziny królewskiej wystąpił podczas Invictus Games, rozgrywek sportowych organizowanych przez jego ciotecznego brata, księcia Henryka, dla inwalidów wojennych.
W styczniu 2020 wywołał kontrowersje, biorąc udział w reklamie mleka dla chińskiej telewizji, w której został przedstawiony jako członek brytyjskiej rodziny królewskiej.
W kwietniu 2021 w Windsorze szedł w kondukcie pogrzebowym za trumną dziadka, księcia Edynburga pomiędzy swoimi kuzynami, księciem Cambridge i księciem Sussexu. Ustawienie mężczyzn było komentowane w mediach – sugerowano, że Phillips miał w ten sposób rozdzielić skłóconych ze sobą braci. Miejsce w środku przysługiwało mu jednak ze względu na fakt bycia najstarszym z wnuków księcia Filipa.
Życie prywatne.
W 2003 podczas Montreal Grand Prix poznał Autumn Kelly (ur. 3 maja 1978 w Montrealu), córkę Briana i Kathleen Kelly. Kobieta dopiero po sześciu tygodniach dowiedziała się, że spotyka się z wnukiem królowej Elżbiety II. Następnie przeprowadziła się do Anglii, gdzie zamieszkała z Phillipsem.
Zaręczyny pary ogłoszono 28 lipca 2007 za pośrednictwem biura Pałacu Buckingham. Kelly, ochrzczona w Kościele katolickim, dokonała konwersji na anglikanizm, aby jej przyszły mąż mógł utrzymać miejsce w linii sukcesji brytyjskiego tronu, w tym czasie bowiem Act of Settlement odsuwał od dziedziczenia tronu osoby, które poślubiły katolików. Ceremonia zaślubin miała miejsce 30 kwietnia 2008 w Kaplicy Świętego Jerzego na Zamku Windsor, a przewodniczył jej dziekan kapituły Windsoru, David Conner. Phillips jest pierwszym wnukiem królowej, który wstąpił w związek małżeński. Uroczystość relacjonował w specjalnym wydaniu magazyn „Hello!”, za co para otrzymała 500 tys. funtów. Małżonkowie przejechali przez teren posiadłości bryczką, a następnie uczestniczyli w przyjęciu weselnym we Frogmore Cottage. Była to pierwsza okazja, w czasie której Katarzyna Middleton (późniejsza księżna Cambridge) reprezentowała samodzielnie swojego ówczesnego partnera, księcia Wilhelma, w oficjalnym wydarzeniu.
Do 2010 mieszkali w Hongkongu, następnie zamieszkali w Gloucestershire.
9 lipca 2010 rzecznik rodziny poinformował, że Autumn Phillips jest w ciąży. 29 grudnia w Gloucestershire Royal Hospital w Gloucester urodziła się ich córka, a jednocześnie pierwsza prawnuczka królowej Elżbiety II, która otrzymała imiona Savannah Anne Kathleen. Dziewczynka została ochrzczona w Kościele anglikańskim 23 kwietnia 2011 w prywatnej ceremonii w Holy Cross Church w Avening.
17 listopada 2011 rodzina królewska potwierdziła, że para spodziewa się narodzin swojego drugiego dziecka. 29 marca 2012 w Gloucestershire Royal Hospital w Gloucester przyszła na świat ich druga córka, która otrzymała imiona Isla Elizabeth.
11 lutego 2020 Pałac Buckingham wydał oświadczenie, w którym potwierdził, że Peter i Autumn Phillips pozostają w separacji od 2019. Rodzina nadal mieszka w Gloucestershire. 14 czerwca 2021 poinformowano o uzyskaniu rozwodu przez małżonków.

</doc>
<doc id="782076" url="https://pl.wikipedia.org/wiki?curid=782076" title="Memoriał Alfreda Smoczyka 1973">
Memoriał Alfreda Smoczyka 1973

XXIII Memoriał Alfreda Smoczyka odbył się 7 października 1973 r. Wygrał Bernard Jąder.
Bieg po biegu.
O Puchar ZMSP

</doc>
<doc id="782079" url="https://pl.wikipedia.org/wiki?curid=782079" title="Kurt von Bardeleben">
Kurt von Bardeleben



</doc>
<doc id="782080" url="https://pl.wikipedia.org/wiki?curid=782080" title="Jan Grodek">
Jan Grodek

Jan Grodek, wzgl. Jan Grodek z Sanoka (ur. pod koniec XV wieku, zm. 27 sierpnia 1554 ) – prawnik.
Syn Jana, zapisany w roku 1499 na Uniwersytet Krakowski, od 1502 roku bakałarz, od 1513 roku mistrz sztuk wyzwolonych, w latach 1513-1525 wykładowca na wydziale filozofii, następnie profesor na wydziale prawa i doktor dekretów, rektor Uniwersytetu Krakowskiego w latach 1540–1541, 1545–1546, 1551–1552.
W sanockiej dzielnicy Śródmieście została ustanowiona ul. Jana Grodka (nazwę nadano w 1964 w związku z obchodami 600-lecia UJ). 16 stycznia 2005 dla sanockiej uczelni przyjęto nazwę Państwowa Wyższa Szkoła Zawodowa im. Jana Grodka (od 2019 Uczelnia Państwowa im. Jana Grodka w Sanoku).

</doc>
<doc id="782084" url="https://pl.wikipedia.org/wiki?curid=782084" title="Limfogranulomatoza">
Limfogranulomatoza



</doc>
<doc id="782085" url="https://pl.wikipedia.org/wiki?curid=782085" title="Santamaría">
Santamaría

Santamaría (Santa María, hiszp. "Volcán Santamaría") – czynny wulkan w południowo-zachodniej Gwatemali. U podnóża wulkanu położone jest miasto Quetzaltenango.
Wulkan powstał prawdopodobnie około 30 tys. lat temu. Przez kilka tysięcy lat erupcje wulkanu były częste, ale niewielkie, później jednak zmieniły charakter. Wulkan był uśpiony przez kilkaset, być może kilka tysięcy lat, po czym dochodziło do dużego wybuchu. Jego pierwsza erupcja w czasach historycznych miała miejsce w 1902. Jej przebieg był bardzo gwałtowny – erupcja ta uznawana jest za drugą pod względem skali w XX wieku po wybuchu Pinatubo z 1991. W 1922 wypływ lawy z bocznego komina (w wyrwie powstałej podczas wybuchu w 1902) doprowadził do powstania bocznej kopuły wulkanicznej zwanej Santiaguito. Ostatnia erupcja z Santiaguito rozpoczęła się w 2006. Stałe zagrożenie w okolicach wulkanu stanowią lahary, czyli spływy osadów wulkanicznych w czasie gwałtownych opadów.
Erupcja w 1902.
Już w styczniu 1902 odczuwalne były niewielkie wstrząsy związane przemieszczaniem się magmy. Erupcja wulkanu w październiku-listopadzie 1902 trwała 19 dni, choć największą siłę osiągnęła w pierwszych trzech dniach (24-26 października). Była to erupcja typu pliniańskiego, czyli charakteryzująca się gwałtownością eksplozji. Wybuch zniszczył południowo-zachodnią część stożka, a w jej czasie uwolnionych zostało 5,5 km³ lawy. Dymy i popioły wulkaniczne zostały wyrzucone na wysokość 28 km, a kawałki pumeksu opadały na obszarze 273 tys. km². W wyniku wybuchu zginęło bezpośrednio około 5 tys. osób.
W 1902 na obszarze Ameryki Środkowej doszło do trzech katastrofalnych wybuchów wulkanów:
Zobacz też.
Lista wulkanów Gwatemali

</doc>
<doc id="782086" url="https://pl.wikipedia.org/wiki?curid=782086" title="Santamaria">
Santamaria



</doc>
<doc id="782088" url="https://pl.wikipedia.org/wiki?curid=782088" title="Glioma">
Glioma



</doc>
<doc id="782090" url="https://pl.wikipedia.org/wiki?curid=782090" title="Alpaka (tkanina)">
Alpaka (tkanina)

Alpaka – wełniana błyszcząca, lekka tkanina tkana z wełny peruwiańskich lam, gładka lub w podłużne pasy.
W Europie stosowana od XVII wieku, popularność zdobyła sobie w drugiej połowie XIX wieku. Używana głównie do mundurów i wierzchnich ubiorów męskich.

</doc>
<doc id="782091" url="https://pl.wikipedia.org/wiki?curid=782091" title="Mottingen">
Mottingen



</doc>
<doc id="782092" url="https://pl.wikipedia.org/wiki?curid=782092" title="Moettingen">
Moettingen



</doc>
<doc id="782093" url="https://pl.wikipedia.org/wiki?curid=782093" title="Santa María">
Santa María



</doc>
<doc id="782094" url="https://pl.wikipedia.org/wiki?curid=782094" title="Asbach-Baumenheim">
Asbach-Baumenheim



</doc>
<doc id="782095" url="https://pl.wikipedia.org/wiki?curid=782095" title="Asbach-Baeumenheim">
Asbach-Baeumenheim



</doc>
<doc id="782097" url="https://pl.wikipedia.org/wiki?curid=782097" title="Bäumenheim">
Bäumenheim



</doc>
<doc id="782098" url="https://pl.wikipedia.org/wiki?curid=782098" title="Funfstetten">
Funfstetten



</doc>
<doc id="782099" url="https://pl.wikipedia.org/wiki?curid=782099" title="Fuenfstetten">
Fuenfstetten



</doc>
<doc id="782100" url="https://pl.wikipedia.org/wiki?curid=782100" title="Monchsdeggingen">
Monchsdeggingen



</doc>
<doc id="782101" url="https://pl.wikipedia.org/wiki?curid=782101" title="Moenchsdeggingen">
Moenchsdeggingen



</doc>
<doc id="782102" url="https://pl.wikipedia.org/wiki?curid=782102" title="Droga wojewódzka nr 481">
Droga wojewódzka nr 481

Droga wojewódzka nr 481 (DW481) – droga wojewódzka o długości 62 km, leżąca na obszarze województwa łódzkiego. Trasa ta łączy drogę wojewódzką 482 w Łasku z Wieluniem. Droga leży na terenie powiatów łaskiego i wieluńskiego. Stanowi część trasy łączącej Łódź z Wieluniem. 
Na odcinku pomiędzy Rychłocicami a Szynkielowem droga posiada nienormatywnie wąską jezdnię (jedynie 5,5 metra szerokości) a ponadto normą na tym odcinku są oberwane pobocza.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Przebudowa.
Do roku 2017 planowane jest wzmocnienie i poszerzenie całej drogi pomiędzy Łaskiem a Wieluniem. W październiku 2010 roku, zakończono rozbudowę drogi na odcinku Widawa – Rychłocice. Planowane etapy przebudowy:
Ograniczenia w ruchu pojazdów ciężarowych.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
W latach 2017–2021 droga wojewódzka nr 481 była objęta następującymi ograniczeniami dopuszczalnego nacisku pojedynczej osi:
We wcześniejszych latach na całej długości trasy obowiązywał maksymalny nacisk na pojedynczą oś nie przekraczający 8 ton, wynikający z przepisów prawnych.

</doc>
<doc id="782106" url="https://pl.wikipedia.org/wiki?curid=782106" title="SAGEM myX-7">
SAGEM myX-7

MyX-7 – telefon komórkowy marki SAGEM. Zasilany jest baterią Li-Ion o pojemności 1000 mAh. Posiada aparat cyfrowy.

</doc>
<doc id="782107" url="https://pl.wikipedia.org/wiki?curid=782107" title="Zasadnicze twierdzenie arytmetyki">
Zasadnicze twierdzenie arytmetyki



</doc>
<doc id="782108" url="https://pl.wikipedia.org/wiki?curid=782108" title="Canal+ Sport HD">
Canal+ Sport HD



</doc>
<doc id="782109" url="https://pl.wikipedia.org/wiki?curid=782109" title="Język koriacki">
Język koriacki

Język koriacki – język paleoazjatycki z rodziny czukocko-kamczackiej, używany przez Koriaków.
Język ten używany jest w zachodnim skrawku Syberii – w środkowej części Kamczatki, zwłaszcza w Okręgu Koriackim
Językiem koriackim posługuje się niespełna 5 000 osób, tj. 53% populacji Koriaków (dane z 1989 r.). Język ten jest wypierany przez język rosyjski; jeszcze w 1959 r. koriackim posługiwało się 99,6% Koriaków.
W języku koriackim wyróżnia się 11 dialektów. 
Piśmiennictwo od 1931 r., początkowo w alfabecie łacińskim, następnie cyrylicą. 
Alfabet używany do zapisu języka koriackiego

</doc>
