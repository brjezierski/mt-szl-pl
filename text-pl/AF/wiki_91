<doc id="782112" url="https://pl.wikipedia.org/wiki?curid=782112" title="Sagem myX6-2">
Sagem myX6-2

SAGEM myX-6-2 – telefon komórkowy firmy SAGEM. Posiada aparat cyfrowy 1.3 Mpx. Zasilany jest baterią Li-Ion o pojemności 920 mAh.

</doc>
<doc id="782113" url="https://pl.wikipedia.org/wiki?curid=782113" title="Lemat Poincarego">
Lemat Poincarego



</doc>
<doc id="782114" url="https://pl.wikipedia.org/wiki?curid=782114" title="Komisja spraw weteranów Senatu Stanów Zjednoczonych">
Komisja spraw weteranów Senatu Stanów Zjednoczonych

Komisja ds. weteranów Senatu Stanów Zjednoczonych (ang. United States Senate Committee on Veterans' Affairs) jest odpowiedzialna za wszelkie procesy legislacyjne związane, jak sama nazwa wskazuje, ze sprawami weteranów wojennych. Zatwierdza też lub odrzuca wstępnie wszelkie kandydatury na urzędy federalne związane z nimi, głównie sekretarza spraw weteranów.
Obecni członkowie (110. Kongres).
Większość demokratyczna.
Bernie Sanders jest senatorem niezależnym, ale stowarzyszonym z demokratami.

</doc>
<doc id="782116" url="https://pl.wikipedia.org/wiki?curid=782116" title="Matrylokalizm">
Matrylokalizm



</doc>
<doc id="782117" url="https://pl.wikipedia.org/wiki?curid=782117" title="Lemat Poincare">
Lemat Poincare



</doc>
<doc id="782120" url="https://pl.wikipedia.org/wiki?curid=782120" title="Henryk Górski (lekarz)">
Henryk Górski (lekarz)

Henryk Górski (ur. 3 września 1930 w Grudziądzu, zm. 14 lipca 2016 w Łodzi) – polski twórca ekslibrisów, lekarz i pułkownik Ludowego Wojska Polskiego.
Życiorys.
Po ukończeniu liceum w Grudziądzu (1950), studiował w Wojskowej Akademii Medycznej w Łodzi (wraz z Akademią Medyczną w Łodzi weszła w skład obecnego Uniwersytetu Medycznego w Łodzi). Dyplom lekarza i szlify oficerskie uzyskał w 1955. Przez wiele lat był lekarzem w garnizonach pozałódzkich. Ważnym etapem życia całej rodziny była praca w Kwidzynie w latach 1958-1966 jaki starszy lekarz pułku, tam dosłużył się stopnia majora. Tam też powstały zręby domowej biblioteki, a do książek wklejone zostały pierwsze ekslibrisy). Ostatnie lata kariery zawodowej spędził w Łodzi, kierując m.in. Służbą zdrowia Wojskowej Akademii Medycznej i Ośrodkiem Naukowej Informacji Biblioteki Głównej Wojskowej Akademii Medycznej w Łodzi. Ostatnio mieszkał w Łodzi. Na emeryturę odszedł w roku 1990 w randze pułkownika.
Już w czasie studiów zdarzało się, że w jego notatkach bywały rysunki, także interesował się książkami, był bibliofilem. Od pewnego okresu życia gromadził ekslibrisy, miał nawet wykonane dla siebie ekslibrisy m.in. przez łódzkiego grafika Zbigniewa Janeczka.
W 1975 wykonał pierwszy ekslibris dla syna Aleksandra, potem następne, do 2002 wykonał ich 50 i wszystkie one zostały wystawione na wystawie w Widzewskiej Galerii Ekslibrisu w Łodzi w 2002. Wystawa była zorganizowana z okazji 25-lecia pracy twórczej, choć minęło ono 2 lata wcześniej.
Jego autorstwa ekslibrisy są wyjątkowe, mają czytelny zamysł plastyczny, właściwie charakteryzują ich posiadaczy, rysunek jest czytelny i wymowny. Duża ich grupa jest wykonana dla wybitnych łódzkich lekarzy i przyrodników. Pokazywane były na wystawach ekslibrisów medycznych. Ekslibrisy wystawiane były wielokrotnie na zbiorowych wystawach ekslibrisów w Łodzi i w kraju, kilkakrotnie były reprodukowane w katalogach i almanachach.
Henryk Górski brał udział w otwarciach niemal wszystkich wystaw ekslibrisów w Widzewskiej Galerii Ekslibrisu, był członkiem Rady Galerii.
Na emeryturze, mimo kłopotów ze zdrowiem, nadal tworzył ekslibrisy.
Wszystkie jego ekslibrisy to cynkotypie (czyli z rysunku autora metodą fotochemiczną są trawione klisze cynkowe, z których drukuje się farbą drukarską na papierze ekslibrisy).
Zmarł w Łodzi 14 lipca 2016 r. Pochowany z honorami wojskowymi, z udziałem kompanii honorowej z salwami honorowymi, 20 lipca 2016 r. na Cmentarzu na Mani w Łodzi.

</doc>
<doc id="782122" url="https://pl.wikipedia.org/wiki?curid=782122" title="Jerzy Schönborn">
Jerzy Schönborn

Jerzy Schönborn (ur. 16 lipca 1932 w Żywcu, zm. 16 stycznia 2007 w Warszawie) – polski krytyk filmowy i publicysta.
Życiorys.
W latach 1963–1974 był dyrektorem Studia Filmów Rysunkowych w Bielsku-Białej. 
Przez wiele lat był dyrektorem w Komitecie Kinematografii i redaktorem w Wytwórni Filmów Dokumentalnych i Fabularnych w Warszawie. W latach 1988–1990 był członkiem Rady Ochrony Pamięci Walk i Męczeństwa. Współpracował z miesięcznikami „Film” i „Kino”, był animatorem kultury, ekspertem Polskiego Instytutu Sztuki Filmowej. 
Został pochowany na cmentarzu w Wólce Węglowej.

</doc>
<doc id="782123" url="https://pl.wikipedia.org/wiki?curid=782123" title="Kotlin">
Kotlin



</doc>
<doc id="782125" url="https://pl.wikipedia.org/wiki?curid=782125" title="Muzeum Hecht">
Muzeum Hecht

Muzeum Hecht – muzeum Reubena i Edith Hechtów zostało założone w 1984 pod auspicjami Uniwersytetu Hajfy, na rzecz którego Hechtowie ofiarowali swoją kolekcję. Znajduje się u samego podnóża góry Karmel.
Muzeum prezentuje eksponaty archeologii i historii ziemi Izraela, uporządkowane w sposób chronologiczny. Ekspozycja obejmuje monety, wagi, semickie pieczęci, biżuterię, przedmioty świątynne, przedmioty użytkowe, ceramikę, mozaiki i inne.

</doc>
<doc id="782128" url="https://pl.wikipedia.org/wiki?curid=782128" title="Język itelmeński">
Język itelmeński

Język itelmeński – język paleoazjatycki używany przez Itelmenów. Klasyfikowany jest w ramach rodziny czukocko-kamczackiej, choć nie jest blisko spokrewniony z pozostałymi językami tej rodziny. Itelmeński jest jedynym językiem sklasyfikowanym jako czukocko-kamczacki południowy.
Używany jest we wschodnim skrawku Syberii – głównie w środkowej części Kamczatki – Okręgu Koriackim.
Posługuje się nim niewielka grupa w obrębie populacji Itelmenów. Jest wypierany przez język rosyjski.
W języku itelmeńskim wyodrębnia się dwa dialekty.
Piśmiennictwo od 1932 r., początkowo w alfabecie łacińskim, następnie cyrylicą. Od 1984 r. zreformowano alfabet. Literatury w tym języku nie ma.

</doc>
<doc id="782136" url="https://pl.wikipedia.org/wiki?curid=782136" title="Paweł Karol Sanguszko">
Paweł Karol Sanguszko

Paweł Karol Sanguszko herbu Pogoń Litewska (ur. 1680, zm. 14 kwietnia 1750 w Zahajcach na Wołyniu) – książę, marszałek wielki litewski od 1734, marszałek nadworny litewski od 1713, podskarbi nadworny litewski od 1711. VII ordynat ostrogski, pułkownik gwardii litewskiej, starosta krzemieniecki i czerkaski, odznaczony Orderem Orła Białego. W 1708 roku był stolnikiem litewskim, w 1709 roku ustąpił z urzędu po powrocie Augusta II Mocnego, sędzia kapturowy na sejmie elekcyjnym 1733 roku.
Był członkiem konfederacji generalnej zawiązanej 27 kwietnia 1733 roku na sejmie konwokacyjnym. W czasie elekcji w 1733 roku został sędzią generalnego sądu kapturowego. Był elektorem Augusta III Sasa w 1733 roku. W 1735 roku podpisał uchwałę Rady Generalnej konfederacji warszawskiej. 
Życiorys.
Pochodził ze znanej i szanowanej rodziny litewskiej. Jego matka Konstancja, była córką Pawła Jana Sapiehy, hetmana wielkiego litewskiego. Ojciec Hieronim Sanguszko (1651–1684) był dworzaninem królewskim i starostą suraskim. Sam Paweł Karol był prawnukiem Samuela Szymona. Jego starszy brat Kazimierz Antoni uzyskał tytuł marszałka nadwornego litewskiego, a siostra Anna Katarzyna wyszła za mąż za Karola Stanisława Radziwiłła, kanclerza wielkiego litewskiego. Pierwszą żoną była Bronisława Pieniążkówna. Przez małżeństwo z Marianną Lubomirską wszedł w posiadanie olbrzymiej ordynacji ostrogskiej, którą zagospodarował i wybudował tam szereg kościołów.
Trzecią żoną była Barbara z Duninów (1718–1791). Ślub odbył się 17 kwietnia 1735 roku we franciszkańskim kościele w Warszawie, a udzielał go biskup krakowski Andrzej Stanisław Załuski. W trakcie tego małżeństwa urodziło się jedenaścioro dzieci, z których przeżyło sześcioro.
Książę Paweł Karol Sanguszko miał czterech synów: Janusza Aleksandra z drugiej żony oraz Janusza Modesta, Hieronima Janusza i Józefa Paulina z trzeciej żony.
Pogrzebany w kościele kapucynów w Lublinie, jego serce zostało pochowane w kościele farnym w Lubartowie.

</doc>
<doc id="782137" url="https://pl.wikipedia.org/wiki?curid=782137" title="Elektromiograf">
Elektromiograf



</doc>
<doc id="782145" url="https://pl.wikipedia.org/wiki?curid=782145" title="Baduizm">
Baduizm

Baduizm – debiutancki album Erykah Badu wydany w 11 lutego 1997 przez wytwórnię Kedar (obecnie część Universal Music Group).

</doc>
<doc id="782148" url="https://pl.wikipedia.org/wiki?curid=782148" title="Ignacy Matuszewski">
Ignacy Matuszewski

Ignacy Hugo Stanisław Matuszewski (ur. 10 września 1891 w Warszawie, zm. 3 sierpnia 1946 w Nowym Jorku) – polski polityk, publicysta, dyplomata, kierownik Ministerstwa Skarbu II Rzeczypospolitej, pułkownik dyplomowany piechoty Wojska Polskiego, żołnierz wywiadu wojskowego, członek Międzynarodowego Komitetu Olimpijskiego.
Syn Ignacego Matuszewskiego, znanego krytyka literackiego, zwolennik Józefa Piłsudskiego zaliczany do tzw. grupy pułkowników.
Życiorys.
Urodził się w mieszanej rodzinie polsko–żydowskiej, jako syn Ignacego Matuszewskiego i Anieli z domu Bein, neofitki pochodzącej z mieszczańskiej rodziny żydowskiej. Jego pradziadkiem ze strony matki był Zygmunt Merzbach, polski tłumacz, księgarz i wydawca oraz niemieckojęzyczny poeta żydowskiego pochodzenia. Prapradziadem Ignacego, także z matki strony był Lewi Lesser, znany polski kupiec żydowskiego pochodzenia.
Duży wpływ na Ignacego miał ojciec i jego otoczenie. Razem z Anielą Bein prowadzili dom otwarty w Warszawie przy ulicy Leopoldyny 4 (aktualnie Emilii Plater), którego stałymi bywalcami byli Gustaw Daniłowski, Julian Ochorowicz, Wacław Sieroszewski, Stefan Żeromski oraz Aleksander Głowacki (Bolesław Prus). Warto tutaj sprostować nieprawdziwą informację, która bardzo często jest powielana, jakoby ten ostatni był ojcem chrzestnym Ignacego. W Archiwum Państwowym w Warszawie zachował się jego akt chrztu z którego wynika, że rodzicami chrzestnymi byli Aleksandra Biron i Zygmunt Kiltynowicz.
Ignacy Matuszewski studiował filozofię na Uniwersytecie Jagiellońskim, architekturę w Mediolanie, prawo w Dorpacie oraz nauki rolnicze w Warszawie.
Podczas I wojny światowej należał do realizatorów koncepcji Piłsudskiego w Rosji. Od grudnia 1914 roku służył w armii rosyjskiej, m.in. na stanowisku dowódcy oddziału wywiadowczego. Po rewolucji lutowej i obaleniu caratu w roku 1917 Matuszewski organizował Zjazd Wojskowych Polaków w Piotrogrodzie, później uczestniczył w formowaniu Korpusów Polskich w Rosji. W kwietniu 1917 roku był członkiem Tymczasowego Zarządu Związku Wojskowych Polaków Garnizonu Mińskiego ("de facto" Frontu Zachodniego). W grudniu 1917 roku wstąpił do I Korpusu Polskiego gen. Dowbora-Muśnickiego.
Na początku 1918 roku został zaocznie skazany na śmierć przez bolszewików – w odpowiedzi na wyrok 18 lutego 1918 na czele oddziału wojska polskiego zajął Mińsk, przepędzając z miasta garnizon bolszewicki. 20 lutego 1918 został komendantem miasta Mińska. Na karę śmierci skazali go także Niemcy, dlatego wyjechał do Kijowa. W kwietniu 1918 roku Matuszewski wstąpił do POW, w maju 1918 był organizatorem nieudanej próby przejęcia władzy nad I Korpusem Polskim z rąk Dowbora-Muśnickiego w twierdzy w Bobrujsku i niedopuszczenia do rozbrojenia korpusu przez Niemców (co po niepowodzeniu akcji nastąpiło). Następnie przebywał w Kijowie.
Po odzyskaniu niepodległości w listopadzie 1918 został skierowany do Oddziału II Naczelnego Dowództwa WP, by w kulminacji wojny polsko-bolszewickiej zostać w lipcu 1920 roku szefem Oddziału II. Po klęsce bolszewików, Piłsudski podsumował pracę Matuszewskiego następująco: "Była to pierwsza wojna, którą Polska prowadziła od wielu stuleci, w czasie której mieliśmy więcej informacji o nieprzyjacielu niż on o nas". Uczestniczył w rokowaniach pokojowych w Rydze.
Z dniem 2 listopada 1923 został przydzielony z Rezerwy Oficerów Sztabowych Dowództwa Okręgu Korpusu Nr I do 23 pułku piechoty z jednoczesnym odkomenderowaniem na jednoroczny kurs doszkolenia w Wyższej Szkole Wojennej w Warszawie. 15 października 1924, po ukończeniu kursu i uzyskaniu dyplomu naukowego oficera Sztabu Generalnego, został przeniesiony do dyspozycji Ministra Spraw Wojskowych. 1 grudnia 1924 został awansowany na pułkownika ze starszeństwem z dniem 15 sierpnia 1924 i 19. lokatą w korpusie oficerów piechoty. Z dniem 15 grudnia 1924 został mianowany attaché wojskowym przy Poselstwie Polskim w Rzymie. W 1926 został przeniesiony do rezerwy. W 1934, jako pułkownik rezerwy piechoty, pozostawał w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I.
Po przewrocie majowym 1926 jeden z czołowych reprezentantów prawicy obozu piłsudczyków. W latach 1926–1928 dyrektor Departamentu Administracyjnego Ministerstwa Spraw Zagranicznych. W latach 1928–1929 poseł RP w Budapeszcie. W pracach nad zmianami konstytucyjnymi podjętych pod koniec lat dwudziestych przestrzegał przed dopuszczeniem mniejszości narodowych do równego z Polakami wpływu na państwo. W latach 1929–1931 kierownik Ministerstwa Skarbu i Minister Skarbu (w pięciu kolejnych gabinetach – od rządu Kazimierza Świtalskiego do rządu Walerego Sławka). W latach 1930–1931 był prezesem Polskiego Związku Tenisowego. W latach 1932–1936 czołowy publicysta „Gazety Polskiej”, której nakład wynosił wtedy 35 tys. egzemplarzy (po odejściu Matuszewskiego z redakcji nakład „Gazety Polskiej” spadł o połowę). Był również redaktorem naczelnym miesięcznika „Polityka Narodów”. Było to pismo geopolityczne, analizowało politykę zagraniczną poszczególnych państw, sytuację w najbardziej zapalnych regionach świata oraz miejsce Polski w świecie.
Przewidując rychły wybuch wojny i niebezpieczeństwa dla Polski, w marcu 1938 r. na łamach wileńskiego „Słowa” były minister skarbu rozpoczął kampanię na rzecz zwiększenia budżetu wojskowego i sformowania trzech dywizji pancernych. Po zajęciu przez Niemców Pragi (15 marca 1939) Matuszewski napisał w „Polityce Gospodarczej” artykuł o konieczności podwojenia szeregów polskiej armii. Zaniepokojona elita władzy skonfiskowała tekst Matuszewskiego, ale ukazał się on w nieco zmienionej wersji w „Słowie”. Był pesymistą, którego Józef Beck nie chciał słuchać. Obawiał się, że wojna doprowadzi Polskę do niespotykanej dotąd klęski. Krytyczny stosunek pułkownika do polityki Becka potwierdził na emigracji Władysław Studnicki.
Matuszewski uważał, że Polski nie stać na wojnę z Niemcami, przewaga wojskowa Niemiec jest tak ogromna – powtarzał w przededniu września 1939 r. – "że w ciągu trzech miesięcy musimy tę wojnę przegrać z kretesem". Prorokował też "rozstrzelanie" Rzeczypospolitej przez dwóch agresorów – Niemcy i ZSRR.
We wrześniu 1939 r. organizator ewakuacji 75 ton złota Banku Polskiego (którą osobiście przeprowadził wraz z Henrykiem Floyar-Rajchmanem) poprzez Rumunię, Turcję i Syrię do Francji – gdzie przekazał je rządowi Rzeczypospolitej. Odsunięty od służby państwowej przez rząd gen. Władysława Sikorskiego, po upadku Francji (czerwiec 1940) wyjechał przez Hiszpanię, Portugalię i Brazylię do Stanów Zjednoczonych, gdzie dotarł we wrześniu 1941 r.
Przeciwnik polityki Sikorskiego wobec ZSRR wynikającej z układu Sikorski-Majski, którą zwalczał w publicystyce. Współorganizator (wraz z Wacławem Jędrzejewiczem i Henrykiem Floyar-Rajchmanem) Komitetu Narodowego Amerykanów Polskiego Pochodzenia (KNAPP) i Instytutu Józefa Piłsudskiego w Ameryce. Organizator polskiej opinii publicznej w USA przeciw polityce ustępstw wobec żądań Stalina.
Zmarł nagle w Nowym Jorku 3 sierpnia 1946.
Dwukrotnie żonaty. Pierwszą żoną Ignacego Matuszewskiego była Stanisława z Kuszelewskich (1894–1966) – pisarka, tłumaczka literatury anglojęzycznej, żołnierz Polskiej Organizacji Wojskowej i Armii Krajowej, po rozwodzie z Matuszewskim zamężna za gen. Ludomiłem Rayskim. Z małżeństwa ze Stanisławą Kuszelewską Matuszewski miał córkę Ewę. Drugą żoną została Halina Konopacka, z którą zawarł ślub w Rzymie 20 grudnia 1928.
"Największym umiłowaniem jego życia" – po śmierci Matuszewskiego wspominał Bohdan Podoski – "była jedyna córka Ewa. Ofiarował jej kiedyś to, co cenił najwięcej – krzyże Virtuti Militari, pradziadowski i własny. Młoda dziewczyna zginęła w powstaniu warszawskim. Padła na posterunku jako sanitariuszka, opatrując rannych żołnierzy Armii Krajowej. Zagarnięta przez Niemców, których się nie ulękła, do końca wypełniając obowiązek, została przez nich rozstrzelana za „zbrodnię” okazania pomocy „ludziom wyjętym spod prawa”"
Ewa Matuszewska, sanitariuszka w Pułku „Baszta”, została rozstrzelana w dniu 26 września 1944 w Alei Niepodległości w Warszawie.
18 listopada 2016 szczątki płk. Ignacego Matuszewskiego i mjr. Henryka Floyar-Rajchmana zostały ekshumowane na cmentarzu Calvary Cemetery w Woodside (Queens, Nowy Jork) w Stanach Zjednoczonych, po czym 23 listopada 2016 przywiezione do Polski, a 10 grudnia 2016 pochowane na Cmentarzu Wojskowym na Powązkach w kwaterze żołnierzy Wojska Polskiego poległych w wojnie 1920 roku (kwatera B13-1-32).
W 2016 roku Narodowy Bank Polski wyemitował banknot testowy z wizerunkiem Ignacego Matuszewskiego.

</doc>
<doc id="782152" url="https://pl.wikipedia.org/wiki?curid=782152" title="Kierpajny Małe">
Kierpajny Małe

Kierpajny Małe – mała osada w Polsce położona w województwie warmińsko-mazurskim, w powiecie braniewskim, w gminie Pieniężno. Wieś wchodzi w skład sołectwa Kierpajny Wielkie.
W latach 1975–1998 miejscowość administracyjnie należała do województwa elbląskiego. Osada znajduje się w historycznym regionie Warmia.

</doc>
<doc id="782154" url="https://pl.wikipedia.org/wiki?curid=782154" title="Al-Gharafa">
Al-Gharafa

Al-Gharrafa (arabski: الغرافة) – klub piłkarski z Kataru, założony w 1979 roku w mieście Doha. Do 2004 roku klub ten nosił nazwę Al-Ittihad.

</doc>
<doc id="782156" url="https://pl.wikipedia.org/wiki?curid=782156" title="Al-Ittihad Doha">
Al-Ittihad Doha



</doc>
<doc id="782161" url="https://pl.wikipedia.org/wiki?curid=782161" title="Qatar Sports Club">
Qatar Sports Club



</doc>
<doc id="782168" url="https://pl.wikipedia.org/wiki?curid=782168" title="Wojciech Cieślak (grafik)">
Wojciech Cieślak (grafik)

Wojciech Cieślak (ur. 24 czerwca 1948 w Łodzi, zm. 30 kwietnia 2000) – twórca ekslibrisów, linorytów, inżynier włókiennik.
Wykształcenie i praca zawodowa.
Wykształcenie otrzymał różnorodne i wszechstronne. Ukończył szkołę podstawową – muzyczną, średnią – elektroniczną, zaś studia na Politechnice Łódzkiej na wydziale włókienniczym uwieńczone zostały dyplomem inżyniera włókiennika.
W czasie studiów występował na deskach teatru studenckiego “Cytryna” (tu zresztą poznał swoją przyszłą żonę Małgorzatę), ostrzył pióro w tygodnikach studenckich: “Politechnik”, ITD, krakowskim “Studencie” także w “Wybrzeżu” i “Nadodrzu”.
Po studiach pracował jako ślusarz, automatyk, mistrz tkacki, przez kilkanaście lat pracował jako szef zespołu sprowadzającego części do maszyn włókienniczych.
Ponieważ znał się na tym dobrze, zajmował się tym samym przez ostatnie lata swojej pracy zawodowej w prywatnej firmie “FPH J. Jakubiak”, dopóki ciężka choroba nie wyłączyła go z czynnego życia zawodowego.
Ale na działalności zawodowej nie poprzestawał.
Działalność pozazawodowa, kolekcjonerska.
Interesował się wieloma dziedzinami kultury, niektórymi aktywnie.
Czytał dużo książek, chłonął wiedzę historyczną, ale także na temat UFO. To umiłowanie książek spowodowało, że był autentycznym bibliofilem – należał przez wiele lat do Łódzkiego Towarzystwa Przyjaciół Książki. To zainteresowanie książkami zaowocowało wiele lat trwającą pasją hobbysty – zbieracza ekslibrisów – miniaturowych arcydzieł sztuki graficznej, szlachetnego sposobu oznaczania własności książek. Zbierał ekslibrisy o różnej tematyce rysunku, miał ich ponad 2 000, ale najbardziej cieszył się z ekslibrisów “kolejowych”, których miał kilkaset.
Te kolejowe ekslibrisy ze swojej kolekcji wystawiał publicznie na wystawach popularyzujących ekslibris w kilku miastach Polski, w tym także w Łodzi, w Widzewskiej Galerii Ekslibrisu, jedynej w Łodzi stałej galerii, działającej nieprzerwanie od 1990 r.
Jego znajomość języka angielskiego bardzo pomagała mu w kontaktach z kolekcjonerami i twórcami ekslibrisu na świecie, w uczestniczeniu w Międzynarodowych Kongresach Ekslibrisu, z których przywoził nowe ekslibrisy, często wykonywane specjalnie dla niego.
Był także filatelistą, co jakiś czas przeglądał klasery, wzbogacając zbiór znaczków zapoczątkowany kolekcją przejętą po ojcu.
Twórczość ekslibrisowa.
30 lat temu, wykorzystując swoje uzdolnienia graficzne (jak sam mówił od niepamiętnych czasów lubił rysować) zaczął sam tworzyć ekslibrisy. Zaczęło się od pierwszego nieporadnego, ale potem przyszły następne coraz doskonalsze, wykonywane z potrzeby serca dla przyjaciół i znajomych. Jeden z nich, wykonany dla Łódzkiej Filharmonii im. Artura Rubinsteina, miał w założeniu autora przed laty być cegiełką na budowę nowego gmachu filharmonii.
W dorobku twórczym ma ponad 250 linorytów, stworzonych w ciągu 25 lat, choć w ostatnich latach bardzo niewiele – choroba nie sprzyjała twórczości.
Opinie.
"“Wojciech Cieślak jako formę swej pozaprofesjonalnej ekspresji życiowej wybrał ekslibris, ongiś książkowy znak własnościowy, dziś będący raczej małą formą grafiki i wdzięcznym obiektem kolekcjonerstwa. Trudna to dziedzina -" pisał przed laty wytrawny kolekcjoner i znawca ekslibrisów Grzegorz Matuszak w katalogu indywidualnej wystawy ekslibrisów Wojciecha Cieślaka – "wymagająca opanowania umiejętności opracowywania graficznej matrycy, doskonalenia warsztatu, poszukiwania najciekawszych rozwiązań kompozycyjnych oraz adekwatności treści i formy. Prace graficzne Wojciecha Cieślaka od kilku lat pojawiają się na różnych wystawach, pokazach i konkursach krajowych i międzynarodowych. Interesują się nimi kolekcjonerzy, którzy zamawiają dla siebie ekslibrisy lub proponują autorowi wymianę. W ten sposób własna twórczość pozwala zaistnieć w szerszym wymiarze niż tylko krąg rodziny i znajomych, daje możliwość interesującej formy samorealizacji. Warto z uwagą pochylić się nad ekslibrisami Wojciecha Cieślaka. Wprawdzie nie poddają się one kryteriom stosowanym wobec sztuki profesjonalnej przez krytykę artystyczną, ale przecież ich twórca nie ukrywa amatorskiej proweniencji swego zainteresowania grafiką. Jego prace świadczą o wrażliwości, poszukiwaniach, coraz lepszej sprawności warsztatowej, a przede wszystkim o znalezieniu przez autora humanistycznego sposobu dowartościowania życia. Ten ostatni aspekt wydaje się być godzien szczególnego podkreślenia w przypadku tego rodzaju twórczości, jaką z powodzeniem uprawia Wojciech Cieślak”."
"“Jego ekslibrisy były prezentowane na licznych wystawach, są w wielu kolekcjach prywatnych, muzealnych i uniwersyteckich wielu miast Europy – Mediolanie, Nancy, Norymberdze, Kronach, Weimarze, Wiessbaden, Sofii, Utechcie, Sant Niklaas, Bormio, Fredeikshavn oraz wielu miast Polski. Ale także w Pekinie. Z polskich bibliotek Jego prace posiadają: Narodowa i Uniwersytecka w Łodzi."
"Niestety nowych ekslibrisów jego autorstwa już nie zobaczymy. Szkoda, że tego iście renesansowego, a jednocześnie tak zwyczajnego, serdecznego, życzliwego dla innych człowieka już nie ma wśród nas. Chociaż pożegnaliśmy Wojtka Cieślaka, będziemy pamiętać Jego ekslibrisy, którymi tak hojnie nas obdarowywał, będziemy pamiętać, że żył wśród nas ten pogodny, życzliwy człowiek.”" – czytamy w katalogu wystawy retrospektywnej zorganizowanej w 2001 r. w Widzewskiej Galerii Ekslibrisu – w której zresztą Wojtek Cieślak był członkiem Rady Galerii, czynnym członkiem do czasu, aż ciężka choroba to mu uniemożliwiła.
Na jednej z plansz zamieszczono ekslibrisy in memoriam m.in. autorstwa Kazimierza Zbigniewa Łońskiego, Juliusza Szczęsnego Batury, Ryszarda Bandosza i Krzysztofa Kmiecia.
Wspomnienia pośmiertne zamieścili: red. Stanisław Bulkiewicz w “Bazarze Zbieraczy” – stałej rubryce w łódzkim dzienniku “Express Ilustrowany”, Mirosław Z. Wojalski w “Gazecie Łódzkiej” (lokalny dodatek Gazety Wyborczej) oraz w Ex Bibliotheca Pismo Warszawskiej Galerii Ekslibrisu, Andrzej Znamirowski w “Ekslibris. Co gdzie kiedy”.
Pochowany na Starym Cmentarzu przy ul. Ogrodowej w Łodzi.

</doc>
<doc id="782172" url="https://pl.wikipedia.org/wiki?curid=782172" title="Diagnostyka różnicowa">
Diagnostyka różnicowa

Diagnostyka różnicowa, rozpoznanie różnicowe – postępowanie diagnostyczne mające na celu określenie stanu zdrowia jednostki lub populacji oraz czynników powodujących ten stan.
Istotą procesu diagnostyki różnicowej jest ocena prawdopodobieństwa, że dany objaw kliniczny (dana grupa objawów klinicznych) występuje w odnośnej chorobie. Stopniowo eliminuje się hipotezy najmniej prawdopodobne i w miarę potrzeby zleca nowe badania. Procedura ta trwa do momentu postawienia satysfakcjonującej (najbardziej prawdopodobnej) diagnozy. Stwierdzenie objawu patognomonicznego może przesądzić o wczesnym rozpoznaniu.

</doc>
<doc id="782174" url="https://pl.wikipedia.org/wiki?curid=782174" title="Mistrzostwa Świata w Biathlonie 1961">
Mistrzostwa Świata w Biathlonie 1961

3. Mistrzostwa świata w Biathlonie 1961 odbyły się w szwedzkiej miejscowości Umeå. Zawodnicy startowali w dwóch konkurencjach: biegu indywidualnym mężczyzn na 20 km i sztafecie mężczyzn 3x7,5 km.

</doc>
<doc id="782175" url="https://pl.wikipedia.org/wiki?curid=782175" title="Epitet gatunkowy">
Epitet gatunkowy



</doc>
<doc id="782176" url="https://pl.wikipedia.org/wiki?curid=782176" title="Nazwa gatunkowa">
Nazwa gatunkowa



</doc>
<doc id="782177" url="https://pl.wikipedia.org/wiki?curid=782177" title="Słoneczny Stok (Zamość)">
Słoneczny Stok (Zamość)

Osiedle Słoneczny Stok w Zamościu - dzielnica (jednostek), w mieście Zamość. Jest położona w jego wschodniej części, na tzw. Nowym Mieście.
Większość zabudowy stanowią tu bloki (zabudowa wielorodzinna), m.in. liczne wieżowce, tworzące odrębne osiedle o takiej samej nazwie, położone przy ulicach: Hrubieszowska, Listopadowa, Lwowska, Polna, M. Reja.
Poza zabudową wielorodzinną znajdują się tu także domy jednorodzinne, pomiędzy ulicami S. Wyszyńskiego i Hrubieszowską.
Przebiegają tędy główne ulice miasta: dwupasmowe Aleje Jana Pawła II (obwodnica drogi krajowej nr 17 E372), ul. Lwowska (849) i ul. Hrubieszowska.
W jej granicach funkcjonuje jedna szkoła podstawowa (nr 2) oraz Instytut Humanistyczny Uczelni Państwowej w Zamościu.
Jedyny kościół rzymskokatolicki na terenie tej dzielnicy to kościół pw. Miłosierdzia Bożego. W pobliżu znajduje się niewielka kaplica Matki Bożej Królowej Polski z 1930 roku.
Przy ulicy Hrubieszowskiej leży najwyżej położony punkt w Zamościu o wysokości ok. 236 m n.p.m.
Jej południowa część stanowi fragment dawnej Nowej Osady, na co wskazuje budynek dawnej poczty przy ul. Lwowskiej (koło szkoły podstawowej nr 2), wybudowany w I poł. XIX wieku (obecnie Kuratorium Oświaty).
Ważniejsze obiekty w granicach tej dzielnicy to Zintegrowane Centrum Komunikacyjne (powstałe w 2015 r., połączone z CH HopStop Hrubieszowska, w miejscu poprzedniego dworca autobusowego) stanowiące dworzec autobusowy PKS oraz innych przewoźników (prywatne połączenia międzynarodowe; zachodnia część, tuż obok ronda R. Dmowskiego - ul. Hrubieszowska/ul. Gminna) oraz jeden z dwóch działających w Zamościu szpitali - Szpital Wojewódzki im. Jana Pawła II (wschodnia część, przy al. Jana Pawła II - obwodnicy). W jego pobliżu (al. Jana Pawła II/ul. Hrubieszowska) znajduje się Oddział Zewnętrzny Zakładu Karnego (główny mieści się na Os. Orzeszkowej-Reymonta).
Dostępnych jest tu kilka większych sklepów (markety Biedronka (2), PSS Społem "Lux" i Stokrotka) oraz CH HopStop Hrubieszowska i DH Tomasz (obok dworca). Na terenie szkoły podstawowej nr 2 znajduje się skatepark.

</doc>
<doc id="782178" url="https://pl.wikipedia.org/wiki?curid=782178" title="Netsuke">
Netsuke

 – miniaturowe rzeźby używane w Japonii od około XV wieku, umieszczane na końcu sznura, na którym mocowano do pasa kimona woreczek, służący do noszenia drobnych przedmiotów lub inrō (ozdobny pojemnik na leki lub osobistą pieczęć).
Tradycyjny japoński strój nie posiadał kieszeni. Drobne przedmioty osobiste kobiety chowały w rękawach, mężczyźni przewieszali na sznurze u pasa (obi), którym przewiązywali kimono. Były one chowane w woreczkach lub ozdobnych puzderkach nazywanych inrō.
Netsuke były wyrabiane z różnych materiałów: drewna, kości słoniowej, bursztynu, koralu, ceramiki, kute w metalu. W czasie największego rozkwitu miniaturowe rzeźby wytwarzano głównie z materiałów lekkich, poza kością słoniową często wykorzystywano rogi i kości zwierząt, drewno, łupiny orzechów, koral, szylkret, lakę.
Istnieje kilka rodzajów netsuke:
Rys historyczny.
W XVII wieku zaczęto wytwarzać je na dużą skalę, początkowo proste, w formie breloka.
W XVIII wieku w Japonii zaznaczył się wpływ sztuki chińskiej widoczny zarówno w rodzaju materiałów, jak i doborze tematów. Zaczęto stosować kość słoniową, rzeźbiono figurki taoistyczne, buddyjskie, chińskich i holenderskich kupców. Netsuke z tego okresu były dość duże (ok. 15 cm.).
Największy rozkwit netsuke nastąpił w XIX wieku. Rozmiary miniaturowych rzeźb uległy zmniejszeniu do kilku centymetrów, chińskie tematy ustąpiły miejsca tematyce typowo japońskiej. Zaczęły powstawać rzeźby przedstawiające rzemieślników, kupców, scenki rodzajowe, wiele postaci pochodziło z legend, mitów, także historii. Popularne były miniaturki zwierząt, głównie: ryby, gady, płazy, owady, ptaki, rośliny, owoce, grzyby itp. Tematami wykorzystywanymi w rzeźbach były także znaki zodiaku oraz odtwarzano maski teatralne w miniaturowej formie.
Netsuke stały się bardziej humorystyczne, satyryczne.
Rzeźbiarze netsuke pracowali w różnych miastach: Kioto, Edo (Tokio), Osaka, Nagoja. Początkowo byli to amatorzy, wyroby rzadko były podpisywane, co wynikało również z tradycji anonimowości w japońskiej sztuce i rzemiośle. W połowie okresu Edo zaczęło się to zmieniać. W XIX wieku wyspecjalizowani artyści sygnowali swoje rzeźby.
W drugiej połowie XIX wieku zapotrzebowanie na netsuke w Japonii było dużo mniejsze za względu na upowszechniający się strój europejski. Pojawiła się natomiast moda na netsuke wśród cudzoziemców. Stały się przedmiotami artystycznymi kupowanymi dla celów dekoracyjnych i kolekcjonerskich.

</doc>
<doc id="782182" url="https://pl.wikipedia.org/wiki?curid=782182" title="Fryderyk Ludwik Hohenlohe">
Fryderyk Ludwik Hohenlohe

Fryderyk Ludwik Hohenlohe (niem. "Friedrich Ludwig von Hohenlohe-Ingelfingen" (ur. 31 stycznia 1746 w Ingelfingen, zm. 15 lutego 1818 w Sławięcicach) – książę Rzeszy na Ingelfingen i Öhringen. Głównodowodzący w bitwie pod Jeną w 1806. Członek rodu Hohenlohe.
Życiorys.
Fryderyk Ludwik pochodził z linii Neuenstein. Urodził się w Ingelfingen w posiadłościach rodu Hohenlohe, leżących w dzisiejszym Hohenlohekreis w Badenii-Wirtembergii. Uczestniczył w wojnie siedmioletniej (1756–1763) oraz wojnie o sukcesję bawarską (1778–1779). W 1768 r. wstąpił do pruskiej armii. Walczył z rewolucyjną Francją, a dzięki skutecznej obronie Frankfurtu nad Menem w 1795 r. został pierwszym honorowym obywatelem tego miasta.
Poprzez małżeństwo z hrabianką Amalią von Hoym przejął na Śląsku majątki wokół Sławięcic. Po śmierci ojca w 1796 roku odziedziczył po nim księstwo Ingelfingen. W 1799 r. ze śląskich dóbr utworzył fideikomis. Prowadził liczne inwestycje przemysłowe. W 1804 przejął posiadłości Gorzów Śląski i Koszęcin, a w 1805 r. księstwo Öhringen, włączone wkrótce (1806) politycznie do królestwa Wirtembergii.
14 października 1806 r. dowodził wojskami pruskimi w bitwie pod Jeną, zakończoną klęską Prusaków. Po śmierci Karola Wilhelma, ks. Brunszwiku, objął dowództwo nad całą armią pruską. Wobec całkowitej klęski skapitulował ostatecznie koło Prenzlau. Niedługo potem, obwiniany za klęskę przez króla Fryderyka Wilhelma III złożył dymisję.
Wkrótce władzę w Öhringen przekazał synowi, Fryderykowi Augustowi zu Hohenlohe-Öhringen, a w Ingelfingen Adolfowi zu Hohenlohe-Ingelfingen, pełniącemu później krótko urząd premiera Prus. Sam przeniósł się na Śląsk.
W 1811 r. przekazał Augustowi śląskie dobra. Zmarł kilka lat później w sławięcickim pałacu.

</doc>
<doc id="782183" url="https://pl.wikipedia.org/wiki?curid=782183" title="Polycythaemia vera">
Polycythaemia vera



</doc>
<doc id="782184" url="https://pl.wikipedia.org/wiki?curid=782184" title="Erytrocytoza">
Erytrocytoza



</doc>
<doc id="782186" url="https://pl.wikipedia.org/wiki?curid=782186" title="Polycythaemia vera rubra">
Polycythaemia vera rubra



</doc>
<doc id="782191" url="https://pl.wikipedia.org/wiki?curid=782191" title="TEOK">
TEOK



</doc>
<doc id="782193" url="https://pl.wikipedia.org/wiki?curid=782193" title="William J. Bell">
William J. Bell



</doc>
<doc id="782194" url="https://pl.wikipedia.org/wiki?curid=782194" title="Zacapa (miasto)">
Zacapa (miasto)

Zacapa − miasto na południowym wschodzie Gwatemali, w departamencie. Ośrodek administracyjny departamentu Zacapa. Według danych statystycznych z 2012 roku liczba mieszkańców wynosiła 57 536 osób. Miasto leży około 150 km na wschód od miasta Gwatemala, niedaleko od granicy z Hondurasem (około 40 km), położone nad dopływem rzeki Motagua na wysokości 120 m n.p.m. 
W mieście funkcjonował klub piłkarski Deportivo Zacapa.
Gmina Zacapa.
Miejscowość jest także siedzibą władz gminy o tej samej nazwie, która jest jedną z dziesięciu gmin w departamencie. W 2010 roku gmina liczyła 69 655 mieszkańców. Gmina jak na warunki Gwatemali jest dość duża, a jej powierzchnia obejmuje 517 km².
Mieszkańcy utrzymują się głównie z rolnictwa (86%), handlu (4%), leśnictwa i usług. W rolnictwie dominuje uprawa kawy, tytoniu, kukurydzy i fasoli.
Klimat gminy jest równikowy. Według klasyfikacji Wladimira Köppena należy do klimatów tropikalnych monsunowych (Am), z wyraźną porą deszczową występującą od maja do października. Średnioroczna suma opadów wynosi 2740 mm. Duże opady oraz niskie położenie ponad poziom morza sprawiają, że wilgotność powietrza jest wysoka. Średnia temperatura zawiera się w przedziale pomiędzy 17 a 23ºC, natomiast maksymalne temperatury zawierają się między 30 a 45ºC. Większość terenu pokryta jest dżunglą.

</doc>
<doc id="782195" url="https://pl.wikipedia.org/wiki?curid=782195" title="Bernd Storck">
Bernd Storck

Bernd Storck (ur. 25 stycznia 1963 w Herne) – niemiecki trener piłkarski, a wcześniej piłkarz grający na pozycji obrońcy.
Kariera piłkarska.
Storck zaczynał karierę piłkarską w SpVgg Boele-Kabel (Hagen), gdzie grał do 1977 roku. Następnie przeniósł się do Westfalii Herne, z której trafił do pierwszoligowego VfL Bochum. W klubie z Bochum zadebiutował 15 maja 1982 w zremisowanym 1-1 ligowym pojedynku z Arminią Bielefeld. W debiutanckim sezonie 1981/1982 rozegrał trzy spotkania w Bundeslidze. W następnym edycji rozgrywek ligowych częściej grywał w pierwszym zespole i zanotował w nich 21 meczów. Zdobył także pierwszą bramkę w trakcie gry w ekstraklasie. Było to meczu z 1. FC Köln, rozegranym 6 listopada 1983 i przegranym przez jego drużynę 1:4.
W 1983 roku przeniósł się do Borussii Dortmund. W barwach Borussii pierwszy występ zaliczył 31 sierpnia 1983 w przegranym przez jego zespół 0-3 ligowym pojedynku z VfB Stuttgart. W sezonie 1986/1987 zajął z klubem 4. miejsce w lidze, które było najwyższym w trakcie gry Storcka w Bundeslidze. W 1989 roku zdobył z klubem Puchar Niemiec. W wyniku przewlekłych kontuzji musiał zakończyć karierę. Zagrał w 147 ligowych meczach Borussii i strzelił w nich 7 goli.
Kariera trenerska.
Po zakończeniu kariery zdał egzamin trenerski, a następnie rozpoczął współpracę trenerską z Jürgenem Röberem, z którym pracował w VfB Stuttgart, Hercie BSC, VfL Wolfsburg, Partizanie Belgrad i Borussii Dortmund. Od 2008 roku samodzielnie trenował kazachski FK Ałmaty. W tym samym roku objął stanowisko selekcjonera Kazachstanu U-21, a później seniorskiej kadry Kazachstanu. W 2015 został selekcjonerem seniorskiej kadry Węgier.

</doc>
<doc id="782201" url="https://pl.wikipedia.org/wiki?curid=782201" title="Karol Orleański">
Karol Orleański

Karol I, Charles d’Orléans (ur. 24 listopada 1394, zm. 5 stycznia 1465) – książę Orleanu, poeta epoki średniowiecza francuskiego. Autor wielu pieśni i ballad (m.in. "A sa Dame", "En regardant vers le pays de France", "Encore est vive la souris")
Życiorys.
Syn Ludwika, księcia Orleanu i Walentyny z domu Visconti. Dorastał w Blois na dworze. Był świadkiem zabójstwa swojego ojca, zamordowanego przez ludzi Jana bez Trwogi, księcia Burgundii. W 1415 roku został ranny podczas bitwy pod Azincourt, wzięty do niewoli i wywieziony do Anglii, gdzie pozostał jako zakładnik przez 25 lat. Przeżycia wojenne zainspirowały go napisania licznych poematów na temat nieszczęścia ojczyzny i pochwały pokoju. Powrócił do Francji w 1440. Zamieszkał w swojej posiadłości w Blois, gdzie studiował filozofię epikureizmu. Około roku 1464 stan jego zdrowia się pogorszył i zmarł w 1465 w Amboise.
Karol był żonaty trzykrotnie. Jego pierwszą żoną była córka króla Francji Karola VI Szalonego i dość bliska krewna Izabela, wdowa po królu Anglii Ryszardzie II). Ich ślub miał miejsce w 1406 w Compiègne. Izabela zmarła w połogu, a ich córka Joanna (1409, Blois – 1432, Angers) w 1424 poślubiła Jana II, księcia Alençon.
W 1410 Karol poślubił Bonę z rodu Armaniaków, córkę Bernarda VII, hrabiego Armagnac). Bona zmarła, zanim Karol powrócił z niewoli.
Po powrocie z angielskiej niewoli, w 1440 w St. Omer, Karol poślubił Marię z rodu książąt Kliwii, córkę Adolfa II i wnuczkę Jana Bez Trwogi. Para miała 3 dzieci:
Twórczość.
Jego poezja skupia się głównie na dziełach krótkich takich jak ballady czy pieśni, których głównym motywem jest najczęściej życie dworskie (czasami są to utwory o charakterze komicznym). Pod koniec życia skupił się jednak na utworach wychwalających mądrość i filozofię, o lekko sceptycznym zabarwieniu. Podczas pobytu w Anglii jego utwory były bardziej melancholiczne. Na polski jego utwory tłumaczyli Bronisław Teodor Grabowski i Jacek Kowalski.

</doc>
<doc id="782215" url="https://pl.wikipedia.org/wiki?curid=782215" title="Ulúa">
Ulúa

Ulúa (hiszp. "Río Ulúa") – rzeka w północno-zachodnim Hondurasie. Jej długość wynosi 240 km (od połączenia Otoro i Jicatuyo do ujścia).
Ulúa powstaje z połączenia dwóch rzek źródłowych Río Grande de Otoro i Jicatuyo. Dłuższa z nich, Río Grande de Otoro, ma swoje źródła w górach Cordillera de Tilarán, w południowej części kraju w departamencie La Paz. W okolicach miasta Santa Bárbara łączy się z Jicatuyo. Rzeka płynie dalej na północ, mija miasto El Progreso, po czym przyjmuje najważniejszy, lewy dopływ Chamelecon. W dolnym biegu Ulúa płynie rozległą doliną Sula, znaną z plantacji bananów. Ulúa uchodzi wreszcie do Zatoki Honduraskiej niedaleko miasta Puerto Cortés.

</doc>
<doc id="782217" url="https://pl.wikipedia.org/wiki?curid=782217" title="Ulua">
Ulua



</doc>
<doc id="782218" url="https://pl.wikipedia.org/wiki?curid=782218" title="Karolówka (Zamość)">
Karolówka (Zamość)

Karolówka (dawn. "Świnki") - jedna z szesnastu dzielnic (jednostek), na jakie podzielone jest miasto Zamość. Jest położona w zachodniej części miasta.
W obrębie granic dzielnicy znajdują się 3 osiedla mieszkaniowe, z przewagą domów jednorodzinnych:
oraz 1 niewielkie nowe osiedle, jakie tworzą bloki mieszkalne:
Przez dzielnicę przebiegają główne, dwupasmowe ulice miasta - ul. Szczebrzeska i ul. Dzieci Zamojszczyzny (droga krajowa nr 74) oraz wspomniana linia kolejowa.
Funkcjonuje tu jedna szkoła podstawowa (nr 8), dwa zespoły szkół ponadpodstawowych (nr 2 - Technikum Mechaniczne i nr 5 - Technikum Rolnicze), Specjalny Ośrodek Szkolno-Wychowawczy (ze szkołą podstawową i zawodową). W latach 1980 - 2015 działał tu Wydział Nauk Rolniczych Uniwersytetu Przyrodniczego w Lublinie (w budynkach, z których wybrane znajdują się na liście zabytków miasta). 
Jedyny kościół rzymskokatolicki na terenie tej dzielnicy to kościół pw. Świętej Bożej Opatrzności (w budowie, funkcje kościoła pełni znajdująca się tutaj kaplica). Inny obiekt wyznaniowy to zbór Kościoła Ewangelicznych Chrześcijan. Przy jego północnej granicy (jednocześnie granicy Zamościa) znajduje się cmentarz komunalny.
Południowa strona ulicy Szczebrzeskiej to jedno z większych w mieście skupisk obiektów magazynowo-składowych (sklepy z materiałami budowlanymi i wykończeniowymi, usługi motoryzacyjne). Do większych obiektów należy tu też zaliczyć markety Biedronka i PSS Lux oraz hipermarket Castorama (do niedawna Carrefour, wcześniej Hypernova).
We wschodniej części dzielnicy mieści się jedna z atrakcji miasta - zamojskie ZOO.
Przy ul. Braterstwa Broni, blisko zachodniej granicy miasta, funkcjonuje jedyne w Zamościu schronisko dla bezdomnych psów.
Wśród obiektów związanych z historią Zamościa, znajduje się tu pomnik Jeńców Radzieckich (przy ul. Śląskiej), w miejscu jednego z trzech dawnych obozów jenieckich, jakie utworzyli hitlerowscy okupanci podczas II wojny światowej (pozostałe na Os. Orzeszkowej-Reymonta i Os. Powiatowa). Obóz ten powstał w 1941 roku. Jeńców trzymano pod gołym niebem i praktycznie nie dawano jeść (jedli trawę), co doprowadziło do ich buntu - w jedną mroźną noc listopadową 1941 roku rozstrzelanych zostało ok. 15 000 jeńców, pozostali zmarli wcześniej z głodu i chorób. Również na terenie Zespołu Szkół Ponadgimnazjalnych nr 5 (tzw. „rolniczaka”, którego część zabudowy jest zabytkowa) mieściły się kwatery niemieckiej SS.
Fragment tej dzielnicy objęty jest Zamojską Specjalną Podstrefą Ekonomiczną, której utworzenie ma na celu poprawę i rozwój gospodarczy Zamościa. Jest położona przy ul. Strefowej (po północnej stronie ul. Szczebrzeskiej; druga działka znajduje się na terenie os. J. Kilińskiego). Mieści się tu także Urząd Celny oraz jego Oddział Celny (w nowo wybudowanej siedzibie w 2014 r.).

</doc>
<doc id="782219" url="https://pl.wikipedia.org/wiki?curid=782219" title="Edward Lowassa">
Edward Lowassa

Edward Lowassa (ur. 1953 w Aruszy), premier Tanzanii od 30 grudnia 2005 do 9 lutego 2008.
Lowassa studiował sztukę teatralną na Uniwersytecie w Dar es Salaam. Następnie studia kontynuował na Uniwersytecie w Bath w Wielkiej Brytanii.
W ciągu swej kariery, począwszy od końca lat 80. zajmował szereg stanowisk:
7 lutego 2008 Lowassa podał się do dymisji, po postawieniu mu przez parlamentarną komisję zarzutów korupcyjnych dotyczących zawarcia umowy z amerykańską firmą energetyczną. 

</doc>
<doc id="782221" url="https://pl.wikipedia.org/wiki?curid=782221" title="Wysoczyzna Międzylesia">
Wysoczyzna Międzylesia

Wysoczyzna Międzylesia – mikroregion geograficzny w południowo-zachodniej Polsce w Sudetach Środkowych, w województwie dolnośląskim, powiat kłodzki.
Położenie.
Wysoczyzna Międzylesia położona jest w południowej części Rowu Górnej Nysy. W środkowej części wysoczyzny położona jest miejscowość Międzylesie. Od wschodniej strony wysoczyzna ograniczona jest Masywem Śnieżnika, od zachodu Górami Bystrzyckimi, na północy graniczy z Obniżeniem Bystrzycy Kłodzkiej, a od południa zamknięta jest Przełęczą Międzyleską.
Opis.
Wysoczyzna Międzylesia to niewielkie płaskie wyniesienie pomiędzy górami, położone średnio na wysokości 500 m n.p.m., która jako podjednostka Rowu Górnej Nysy stanowi teren o podobnym charakterze. Jest to obszar wyżynny w kształcie zbliżonym do czworokąta, z doliną Nysy Kłodzkiej o kierunku północ – południe. Wysoczyzna wznosi się nieznacznie na południe w kierunku Przełęczy Międzyleskiej. Wschodnie zbocza wysoczyzny wznoszą się w kierunku Masywu Śnieżnika, a zachodnie w kierunku Gór Bystrzyckich i są wyraźnie łagodniejsze. Wysoczyzna stanowi niezalesioną kotlinę podgórską, co ma decydujący wpływ na rolniczy charakter tego terenu.
Budowa.
Wysoczyzna zajmuje północno-wschodni fragment niecki śródsudeckiej, na oderwanym i wypiętrzonym fragmencie formacji skalnej Masywu Czeskiego. Obszar ten powstał w czasie najstarszych ruchów górotwórczych, które doprowadziły do wydźwignięcia sąsiednich masywów górskich i nie podlegał zmianom w czasie późniejszych fałdowań. Ostateczny wygląd wysoczyzna otrzymała w okresie epoki lodowcowej, kiedy to lądolód skandynawski naniósł w dolinę warstwę osadów. Formacje geologiczne występujące w podłożu Wysoczyzny, przykryte są osadami czwartorzędu: piaskami, żwirami, iłami, glinami oraz lessami, a także osadami polodowcowymi. Podłoże zbudowane jest ze skał metamorficznych wieku paleozoicznego oraz z piaskowców i mułowców, a podrzędnie ze zlepieńców górnokredowych.
Krajobraz.
Krajobraz wysoczyzny przedstawia krajobraz wyżynny. Najwyższe wzniesienia terenu nie przekraczają 600 m n.p.m. Cały obszar jest płaski, lekko pofałdowany i łagodnie rozcięty stosunkowo płytkimi dolinami cieków wodnych. Jest to teren słabo zalesiony, w małym stopniu zaludniony, o charakterze rolniczym. Większość obszaru zajmują łąki, pola uprawne i nieużytki. Krajobraz przeobrażony, znacznie zurbanizowany. Obszar wysoczyzny jest ciekawy krajobrazowo. Występują niewielkie pasy zieleni z drzew liściastych wzdłuż koryt rzek oraz w formie przydomowych nasadzeń. Po wschodniej i zachodniej stronie wysoczyzny rosną lasy świerkowe regla dolnego.
Rzeźba.
Cały obszar wysoczyzny jest wyżynny z niewyraźnie zaznaczonymi wzniesieniami poprzecinany licznymi płytkimi dolinami potoków. W środkowej części wysoczyzny wznosi się kilka wzniesień z jednym z wyższych Sikornikiem (550 m n.p.m.), natomiast część północna to płaski teren lekko pofałdowany nieznacznie opadający w kierunku zachodnim.
Klimat.
Klimat obszaru wysoczyzny jest umiarkowany środkowoeuropejski śródgórski, zdeterminowany dwoma czynnikami: wysokością nad poziomem morza i układem orograficznym. Na skutek ukształtowania terenu występują tutaj lokalne systemy cyrkulacji powietrza, powodujące powstawanie w każdej dłuższej dolinie wiatrów dolinowych, które spełniają istotną rolę w kształtowaniu się klimatu regionu. Występują tu również ciepłe i suche wiatry fenowe. Wpływają one na zmniejszenie wilgotności powietrza, podwyższenie temperatury i zmniejszenie zachmurzenia. Zimą przyspieszają topnienie śniegu, a latem hamują wegetację roślin. W maju i we wrześniu często tworzą się kompleksy wyżowe, utrzymujące piękną pogodę. Pory roku są łatwo rozpoznawalne i wyznaczane przez przebieg temperatury: ciepła i wilgotna wiosna, ciepłe i często suche lato, chłodna i wilgotna jesień oraz mroźna zima ze znacznymi opadami śniegu. Zachmurzenie średnie występuje w okresie jesienno-zimowym, najmniejsze w lecie. Okres wegetacyjny trwa ponad 210 dni.
Wody.
Teren wysoczyzny jest obszarem o gęstej dobrze rozwiniętej sieci hydrograficznej. Wysoczyzna leży w dorzeczu Nysy Kłodzkiej, będącej lewobrzeżnym dopływem Odry. Największą rzeką jest Nysa Kłodzka płynąca południkowo, środkiem wysoczyzny – systemem dopływów zbiera ona wody z wysoczyzny oraz odwadnia zbocza otaczających gór. Sieć wodną stanowią potoki: Głownia, Bielica, Kamionka, Kamieńczyk, Różanka, Wapniarka, Polnik, Goworówka, Cieszyca, Owczy Potok, Nowinka, Szklarka oraz kilkanaście mniejszych cieków wodnych bez nazwy.
Flora i fauna.
Świat zwierzęcy i roślinny nie różni się specjalnie od innych części ziemi kłodzkiej. Z większych zwierząt można spotkać sarnę, dzika i jelenia, z ptaków na terenie wysoczyzny występuje: jarząbek, sójka, pluszcz, sikora bogatka, skowronek polny i kilka gatunków jastrzębi. Z mniejszych ssaków występuje lis, łasica, wiewiórka, zając. Piętro pogórza do 400 m n.p.m. uległo największym przeobrażeniom. Stanowiska pierwotnych lasów dębowo-grabowych na przestrzeni wieków zajęła łąkowa roślinność zastępcza. Na terenie wysoczyzny, pozostałości lasu zachowały się jedynie w środkowej części na wyższych wzniesieniach oraz na wschodnim i zachodnim obrzeżach. Naturalne zbiorowisko roślinne jest niemal zupełnie zniszczone działalnością człowieka, który zajął ten teren pod uprawy. Nielicznie zachowały się małe enklawy lasów i zarośli nadpotokowych i nadrzecznych. Z roślin chronionych występuje: dziurawiec, dziewięćsił bezłodygowy, lilia złotogłów, kopytnik pospolity, ciemiężyca zielona, pełnik europejski.
Komunikacja.
Przez Wysoczyznę Międzyleską prowadzą:
Wrocław – Praga
Droga krajowa nr 33 – Kłodzko – Boboszów przejście graniczne.
Droga wojewódzka nr 389 – przełęcz Polskie Wrota – Międzylesie
Smreczyna – Kamieńczyk, Boboszów – Pisary, Międzylesie – Pisary, Międzylesie – Goworów, Międzylesie – Lesica, Roztoki – Goworów.
Turystyka.
Na terenie Wysoczyzny są dwa przejścia graniczne turystyczne w Kamieńczyku oraz ogólnodostępne (drogowe) w Boboszowie.
Na obszarze wysoczyzny brak schronisk turystycznych. Przez najciekawsze miejsca Wysoczyzny prowadzą szlaki turystyczne:

</doc>
<doc id="782223" url="https://pl.wikipedia.org/wiki?curid=782223" title="Krzywda (Kosowo)">
Krzywda (Kosowo)

Krzywda (kaszb."Krzëwda") – część wsi kaszubskiej Kosowo w Polsce, położona w województwie pomorskim, w powiecie kartuskim, w gminie Przodkowo, na obszarze Pojezierza Kaszubskiego.
W latach 1975–1998 Krzywda administracyjnie należała do województwa gdańskiego.

</doc>
<doc id="782224" url="https://pl.wikipedia.org/wiki?curid=782224" title="Koc termiczny">
Koc termiczny



</doc>
<doc id="782226" url="https://pl.wikipedia.org/wiki?curid=782226" title="Koc ratowniczy">
Koc ratowniczy



</doc>
<doc id="782227" url="https://pl.wikipedia.org/wiki?curid=782227" title="Koc przeciwwstrząsowy">
Koc przeciwwstrząsowy



</doc>
<doc id="782229" url="https://pl.wikipedia.org/wiki?curid=782229" title="David Vanole">
David Vanole

David Vanole (ur. 6 lutego 1963 w Manhattan Beach, Kalifornia, zm. 16 stycznia 2007) – amerykański piłkarz (bramkarz), reprezentant kraju, olimpijczyk, trener piłkarski.
W latach 1981-1985 studiował na Uniwersytecie Kalifornijskim w Los Angeles i reprezentował w tym czasie barwy uczelni w rozgrywkach ligi akademickiej National Collegiate Athletic Association (NCAA). W 1985 przyczynił się do zdobycia przez zespół z Kalifornii mistrzostwa NCAA, po finałowym zwycięstwie nad reprezentacją American University. Po ukończeniu studiów Vanole przeszedł do ligi zawodowej (American Professional Soccer League), w której bronił barw Los Angeles Heat (1986-1990) i San Francisco Bay Blackhawks (1991).
W latach 1986-1989 wystąpił w trzynastu spotkaniach reprezentacji narodowej. Bronił m.in. na olimpiadzie w Seulu w 1988. Został również powołany na włoski mundial w 1990 jako zmiennik Tony’ego Meoli, ale nie zagrał na turnieju. Przez cztery lata z powodzeniem występował w amerykańskich rozgrywkach zawodowych futbolu plażowego.
Po zakończeniu kariery zawodniczej próbował swoich sił jako trener. Przez sześć lat był trenerem bramkarzy w ekipach Uniwersytetu Kalifornijskiego (kobiecej i męskiej), a także trenerem bramkarek w kobiecej reprezentacji narodowej i reprezentacji olimpijskiej USA. Podobne funkcje pełnił w zespołach Major League Soccer (D.C. United, New England Revolution) oraz w Washington Freedom (Women’s United Soccer Association).
Zmarł na atak serca w czasie wypoczynku narciarskiego w stanie Utah. Zasłabł podczas obiadu i zmarł kilka godzin później. Miał 43 lata.

</doc>
<doc id="782230" url="https://pl.wikipedia.org/wiki?curid=782230" title="Folia termiczna">
Folia termiczna



</doc>
<doc id="782232" url="https://pl.wikipedia.org/wiki?curid=782232" title="Go-Kōgon">
Go-Kōgon

 — cesarz Japonii i 4. pretendentem do tronu, według tradycyjnego porządku dziedziczenia. Był on znany jako 4. cesarz Dworu północnego w okresie Namboku-cho sporów dynastycznych w latach 1331/92.
Przed wstąpieniem na tron nosił imię .
Go-Kōgon panował w latach 1352–1371.
Mauzoleum cesarza Go-Kōgon znajduje się w prefekturze Kioto. Nazywa się ono "Fukakusa no kita no misasagi".

</doc>
<doc id="782244" url="https://pl.wikipedia.org/wiki?curid=782244" title="Węzeł Bachmanna">
Węzeł Bachmanna

Węzeł Bachmanna – jeden z węzłów stosowanych we wspinaczce. Węzeł stosowany podobnie jak prusik – czyli m.in. do autoasekuracji podczas zjazdu na linie.

</doc>
<doc id="782245" url="https://pl.wikipedia.org/wiki?curid=782245" title="Wskaźnik hydraulicznego obciążenia jeziora">
Wskaźnik hydraulicznego obciążenia jeziora

Wskaźnik hydraulicznego obciążenia jeziora α (współczynnik intensywności wymiany poziomej) - miara tempa wymiany wody w jeziorze. Definiowany jest jako stosunek objętości wody odpływającej z jeziora do objętości wody w tym zbiorniku i oznacza teoretyczny czas potrzebny na całkowitą wymianę wody.
formula_1
Wskaźnik α = 1 oznacza, że objętość odpływu w ciągu roku równa jest kubaturze wody, α &gt; 1 czas wymiany wody jest krótszy niż rok, gdy α &lt; 1 tempo wymiany jest dłuższe niż rok. Jest to wartość niemianowana. Aby uzyskać czas wymiany wody w latach należy podzielić 1 przez wartość wskaźnika.
Wskaźnik ten ma często charakter jedynie teoretyczny. Bardzo często się zdarza, że w zbiorniku istnieją takie partie, w których woda wymieniana jest dużo wolniej. Są to między innymi: głęboczki, zatoki leżące poza główną drogą prądu strumieniowego, czy strefy poniżej epilimnionu. 
Na podstawie wartości wskaźnika α Zbigniew Pasławski podzielił jeziora na:

</doc>
<doc id="782246" url="https://pl.wikipedia.org/wiki?curid=782246" title="Cannula laboratoryjna">
Cannula laboratoryjna

Cannula - cienka, długa i giętka igła wykonana ze stali nierdzewnej, zaostrzona na obu końcach, która służy w laboratorium do transferowania (lewarowania) cieczy z jednego naczynia do drugiego bez kontaktu z otoczeniem. 
Cannule stosuje się razem ze specjalnymi korkami gumowymi nazwanymi subasealami. Korki te posiadają od góry membranę gumową, w którą wbija się jeden koniec cannulii. Następnie wygina się ją w łuk i wbija w mebranę subaseala, którym zamknięte jest drugie naczynie. Po zanurzeniu w cieczy jednego końca cannuli i wywołania w naczyniu zawierającym tę ciecz lekkiego nadciśnienia, zwykle za pomocą azotu lub argonu podawanego z butli, ciecz spontanicznie przepływa przez cannulę do drugiego naczynia na zasadzie naczyń połączonych. 
Cannule stosuje się do transferowania higroskopijnych rozpuszczalników, których kontakt z powietrzem powodowałby ich zawilgocenie, w sytuacji gdy istotne jest zachowanie ściśle bezwodnych warunków. Stosuje się je również do transferowania roztworów związków chemicznych, rozkładających się pod wpływem wilgoci lub tlenu z powietrza, np. metylolitu.

</doc>
<doc id="782249" url="https://pl.wikipedia.org/wiki?curid=782249" title="Nokia N770">
Nokia N770



</doc>
<doc id="782250" url="https://pl.wikipedia.org/wiki?curid=782250" title="Stygmaty (film)">
Stygmaty (film)

Stygmaty (ang. "Stigmata") – amerykański film z 1999 roku w reżyserii Ruperta Wainwrighta. Scenariusz do niego napisali Rick Ramage i Tom Lazarus.
Obsada.
Patricia Arquette jako Frankie Paige
Gabriel Byrne jako ojciec Andrew Kiernan
Jonathan Pryce jako kardynał Daniel Houseman
Nia Long jako Donna Chadway
Thomas Kopache jako ojciec Durning
Rade Serbedzija jako Marion Petrocelli
Enrico Colantoni jako ojciec Dario
Dick Latessa jako ojciec Gianni Delmonico
Portia de Rossi jako Jennifer Kelliho
Patrick Muldoon jako Steven
Ann Cusack jako dr Reston
Fabuła.
Zagubiona dusza otrzymuje rany Chrystusa... i szokujące przesłanie, które zmieni historię. Frankie Paige nie wierzy w Boga. Wszystko to zmienia się kiedy nagle otrzymuje Stygmaty. Sprawa interesuje Watykan i jego najlepszego speca od „cudów”, ojca Keirnan. Kardynał Houseman jest przekonany, że przesłanie przekazywane przez Frankie może zniszczyć Kościół. Zdeterminowany Keirnan ryzykuje życie i swoją wiarę by uratować życie Frankie i przesłanie, które zmieni przeznaczenie ludzkości na zawsze.

</doc>
<doc id="782252" url="https://pl.wikipedia.org/wiki?curid=782252" title="Charles Konan Banny">
Charles Konan Banny

Charles Konan Banny (ur. 11 listopada 1942 w Divo, zm. 10 września 2021 w Paryżu) – iworyjski polityk, premier Wybrzeża Kości Słoniowej w latach 2005–2007.
Na mocy decyzji Unii Afrykańskiej z 5 grudnia 2005, Banny zastąpił na stanowisku tymczasowego premiera Seydou Diarrę.
Uprzednio sprawował funkcję prezesa Banku Centralnego Państw Afryki Zachodniej.
Kadencja Bannego jako szefa rządu miała upłynąć w październiku 2006, kiedy w kraju miały odbyć się generalne wybory. Jednak wybory zostały przesunięte w czasie o rok, a tym samym mandat prezydenta Laurenta Gbagbo i premiera Bannego został wydłużony do jesieni 2007.
4 marca 2007 siły rządowe podpisały porozumienie z organizacją rebeliantów, Nowymi Siłami, które zapowiadało m.in. powstanie w ciągu pięciu tygodni nowego koalicyjnego rządu. 26 marca 2007 ustalono, że na czele nowego gabinetu stanie Guillaume Soro. 29 marca 2007 prezydent Laurent Gbagbo zdymisjonował Bannego, powołując na urząd premiera Soro.
We wrześniu 2021 roku Konan Banny został ewakuowany do Europy ze względów zdrowotnych. Zmarł w paryskim szpitalu, w wieku 78 lat, na COVID-19.

</doc>
<doc id="782256" url="https://pl.wikipedia.org/wiki?curid=782256" title="Jürgen Röber">
Jürgen Röber

Jürgen Röber (ur. 25 grudnia 1953 w Gernrode) – niemiecki piłkarz i trener piłkarski.
Kariera.
Zaczynał karierę w SuS Bertlich, skąd w 1967 trafił do FC Zons. Przez kolejne lata grał w innych młodzieżowych klubach, by w końcu w 1974 roku trafić do pierwszoligowego Werderu Brema. Przez 4 lata gry w klubie z północy Niemiec stworzył sobie taką markę, że przeszedł do Bayernu Monachium. W stolicy Bawarii szło mu jednak dość słabo i mimo zdobytego mistrzostwa Niemiec odszedł do kanadyjskiego Calgary Boomers. W tym samym roku przeniósł się do Anglii, gdzie w barwach Nottingham Forest F.C. zagrał dobry sezon. Wrócił do Niemiec w 1982 roku, by wzmocnić skład Bayeru 04 Leverkusen. 4 lata gry w tym klubie przyniosły mu miano jednego z najlepszych pomocników ligi, jednak wiek dawał o sobie znać. W 1986 roku trafił do drugoligowej drużyny Rot-Weiss Essen. W 1991 roku zakończył karierę piłkarską. Zagrał w 303 spotkaniach Bundesligi i zdobył 75 bramek.
Jest żonaty z Iloną Röber, ma syna.
Trener.
Rozpoczął karierę szkoleniową jako grający asystent w Rot-Weiss Essen. Następnie trenował pierwszoligowy VfB Stuttgart, by 1 stycznia 1996 roku przejść do Herthy Berlin. W klubie ze stolicy Niemiec pracował 8 lat, podczas których najpierw wprowadził zespół do Bundesligi a następnie stworzył drużynę walczącą o najwyższe laury. W 1999 Hertha zajęła 3. miejsce w lidze, zaś rok później była finalistą pucharu Niemiec. Po okresie słabszej gry Herthy w 2002 roku odszedł z klubu. Następnie trenował VfL Wolfsburg oraz FK Partizan. 19 grudnia 2006 roku został szkoleniowcem Borussii Dortmund, jednak słabe wyniki osiągane przez klub pod jego wodzą spowodowały jego dość szybkie zwolnienie.

</doc>
<doc id="782257" url="https://pl.wikipedia.org/wiki?curid=782257" title="Zróżnicowanie społeczne">
Zróżnicowanie społeczne

Zróżnicowanie społeczne lub dyferencjacja społeczna – wynik empirycznych badań socjologicznych, które mają na celu dowiedzenie między jakimi grupami społecznymi występują zróżnicowania (ujęcie podmiotowe) oraz pod jakimi względami występują te różnice (ujęcie przedmiotowe). 
Do najczęściej stosowanych kryteriów podziału społeczeństwa na grupy należą: 
W badaniach uwzględniane są następujące wymiary zróżnicowania społecznego: wykształcenie, dochody, poziom konsumpcji, styl życia, aktywność kulturalna, partycypacja polityczna.

</doc>
<doc id="782258" url="https://pl.wikipedia.org/wiki?curid=782258" title="Subaseal">
Subaseal

Subaseal – rodzaj gumowego korka stosowanego w laboratoriach chemicznych, który używa się razem z cannulami i igłami laboratoryjnymi. 
Subaseal składa się z prążkowanej części dolnej, którą wciska się do wnętrza tzw. damskiego szlifu laboratoryjnego i część górnej w kształcie wysokiego kołnierza. Kołnierz ten po wciśnięciu dolnej części korka przekręca się na drugą stronę, co zabezpiecza całość przed wypadaniem, nawet gdy w aparaturze zostanie wytworzone nadciśnienie. Między górną i dolną częścią korka znajduje się gumowa membrana, którą można wielokrotnie przebijać igłami bez utraty jej szczelności.
Subaseale służą głównie do transferowania cieczy bez kontaktu z otoczeniem z jednego naczynia do drugiego za pomocą cannuli. Można je też stosować przy pobieraniu próbek za pomocą strzykawek, tak aby próbka nie zetknęła się nawet przez moment z powietrzem, dozowania strzykawkami odczynników chemicznych, przeprowadzania filtracji bez dostępu powietrza i wielu innych czynności laboratoryjnych wymagających unikania kontaktu z powietrzem i wilgocią.

</doc>
<doc id="782260" url="https://pl.wikipedia.org/wiki?curid=782260" title="Kultura kurhanów zachodniobałtyjskich">
Kultura kurhanów zachodniobałtyjskich

Kultura kurhanów zachodniobałtyjskich – archeologiczna kultura kurhanowa epoki brązu i wczesnej epoki żelaza, rozwijająca się od okresu halsztackiego do późnego okresu lateńskiego (ok. VI–I w. p.n.e.) na terenach północnego Mazowsza, Warmii, Mazur i Sambii.
Kryteria wydzielenia.
Podstawą wydzielenia w 1970 r. kultury kurhanów zachodniobałtyjskich były charakterystyczne techniki lepienia naczyń o dnach kulistych, kurhanowy obrządek pogrzebowy, system osadniczy oparty na budowie sieci osiedli obronnych i specyficzny typ gospodarki oparty na półdzikim wypasie stad zwierząt. Nazwa kultury pochodzi od charakterystycznego dla ludności tej kultury obrządku pogrzebowego.
Chronologia, geneza i zanik.
Wyodrębniono cztery fazy kultury kurhanów zachodniobałtyjskich. 
Faza I obejmuje najstarszy okres Halsztat D (ok. 600 lat p.n.e.), zanik kultury łużyckiej (grupa warmińsko-mazurska). Górna granica tej fazy to okres kiedy pojawiają się kurhany z pochówkami umieszczonymi w prostokątnych kamiennych skrzyniach ok. IV w. p.n.e. 
Faza II wydzielona na podstawie analizy porównawczej cech kulturowych, odpowiada wczesnolateńskiej fazie kultury pomorskiej (ok. 450–350 lat p.n.e.). 
Faza III odpowiada środkowemu okresowi lateńskiemu według chronologii względnej (ok. 350–100 lat p.n.e.). 
Faza IV obejmuje późny okres lateński i pierwszy wiek naszej ery (ok. 100–50 lat p.n.e.). Zanik kultury następuje w drugiej połowie I w. p.n.e. w wyniku nacisków nowych zgrupowań kulturowych (grupa nidzicka, kultura oksywska), które ograniczają terytorium kultury zachodniobałtyjskiej od zachodu. 
Poprzedzające kulturę kurhanów zachodniobałtyjskich układy osadniczo-kulturowe to kultura kurhanów sambijskich i późnobrązowe kontynuacje, czyli grupa warmińsko-mazurska kultury łużyckiej.
Na początku naszej ery tradycje kultury kurhanów zachodniobałtyjskich kontynuowała kultura zachodniobałtyjska. 
Obszar występowania i kontekst kulturowy.
Jako jednostka w pełni ukształtowana zajmowała północne Mazowsze, Mazury i półwysep Sambia, sięgając na wschodzie aż po ujście Niemna. 
Kulturę kurhanów zachodniobałtyjskich podzielono na grupy lokalne: nadniemeńską, sambijską, zachodniomazurską, wschodniomazurską i północnomazowiecką. Podział ten jest najwyraźniejszy w fazie wczesnolateńskiej.
Kultura kurhanów zachodniobałtyjskich od zachodu sąsiadowała z kulturą łużycką, później i kulturą pomorską, na północy i południu występowały pustki osadnicze, od wschodu graniczyła z kulturą ceramiki sztrychowanej.
Charakterystyczne wytwory kulturowe.
Specyficzną cechą kultury kurhanów zachodniobałtyjskich jest bogaty asortyment narzędzi kamiennych i kościanych. Wyrabiano je stosując tradycyjne metody obróbki. W użyciu były pięcioboczne kamienne toporki typu łużyckiego, motyki rogowe, kościane groty strzał, skrobacze, wiertła krzemienne. Skromny asortyment narzędzi brązowych i żelaznych. Odkryty warsztat odlewniczy w Tarławkach (woj. warmińsko-mazurskie, powiat węgorzewski).
Formy przewodnie w ceramice to naczynia jajowate, szerokootworowe o dnach płaskich lub kulistych, powierzchnie lekko chropowate, naczynia beczułkowate, baniaste, amfory dwuuche z kulistym dnem, misy o kształcie wycinka kuli, talerze typu łużyckiego.
Uboga ornamentyka, dołki palcowe, nakłucia paznokciowe, karbowanie krawędzi, przewaga naczyń pozbawionych ornamentu.
Noszono otwarte bransolety, naramienniki, naszyjniki, spirale, szpile o prostym trzpieniu i z łabędzią szyjką i wiosłowate, a także rozmaite wisiorki.
Osadnictwo.
Osiedla obronne wznoszono w naturalnie chronionych miejscach na szczytach odosobnionych wzniesień, półwyspach, wyspach, wysokich brzegach rzek i jezior lub w dolinach rzek. Dodatkowo broniono je kamiennymi, kamienno-ziemnymi wałami, rowami, palisadami i częstokołami.
Domy słupowe z kamiennymi paleniskami pośrodku i jamą przypiecową. Specyficzne osiedla budowane na pomostach rusztowych z pni drzewnych układanych na podmokłych wysepkach, w płytkich zatokach jezior i rzek. Ruszty o powierzchni 2-3 arów mieściły zwartą zabudowę składającą się z 6–8 budynków mieszkalnych, otoczone były palisadami, z lądem łączyły je pomosty na palach. 
Najwcześniejsze znane osiedla, okolice Ełku, Giżycka, Gołdapi i Węgorzewa (woj. warmińsko-mazurskie). W okresie lateńskim upowszechniły się na całym obszarze występowania kultury: np. Tulewo (woj. mazowieckie powiat wyszkowski), Czarne (woj. warmińsko-mazurskie, powiat piski). Osiedla wysoczyznowe – Mardaki (woj. warmińsko-mazurskie), Kretowiny (woj. warmińsko-mazurskie powiat ostródzki).
Nieliczne osady otwarte ze skromnym inwentarzem lokowane były wokół grodów obronnych w odległości 2-3 km. Prawdopodobnie były to osady sezonowe związane z zajęciami gospodarczymi, takimi jak wypas bydła, zbiory owoców, połowy ryb.
Obrządek pogrzebowy.
Na całym obszarze występowania kultury stosowano ciałopalny obrządek pogrzebowy. Konstrukcja kurhanu obejmowała jeden, dwa lub trzy wieńce kamieni ograniczające jego zasięg. Na Mazowszu panowała tradycja rozległych cmentarzysk kurhanowych, złożonych z nasypów kamiennych o formach owalnych, łódkowatych, prostokątnych i amorficznych, nakrywających stos pogrzebowy. W późniejszych fazach kultury występowały zbiorowe pochówki podkurhanowe w kamiennych skrzyniach lub na brukach. Inwentarz grobowy był ubogi, występowało mało metalowych przedmiotów, które były silnie przepalone.
Społeczeństwo i gospodarka.
Typ gospodarki był zbliżony do kręgu kultur leśnej strefy Europy wschodniej. Na podstawie badań palinologicznych i analizy szczątków kostnych stwierdzono powszechny wypas stad, w których dominowały konie, świnie, owce/kozy oraz bydło. Uprawa ziemi była znana i stosowana na niewielką skalę. Rolnictwo zaczęło odgrywać większą rolę dopiero w schyłkowych fazach kultury.

</doc>
<doc id="782262" url="https://pl.wikipedia.org/wiki?curid=782262" title="73P/Schwassmann-Wachmann">
73P/Schwassmann-Wachmann

 73P/Schwassmann-Wachmann (również Schwassmann-Wachmann 3) – kometa krótkookresowa, którą odkryto w 1930 roku. Należy do rodziny komet Jowisza.
Odkrycie komety.
Kometę tę odkryli Arnold Schwassmann i Arno Arthur Wachmann z Obserwatorium Hamburskiego 2 maja 1930 roku. Zbliżyła się ona wtedy na odległość 0,062 j.a. do Ziemi i osiągnęła jasność wizualną 6. Była to trzecia kometa okresowa odkryta przez Schwassmanna i Wachmanna.
Orbita komety.
73P/Schwassmann-Wachmann porusza się po orbicie w kształcie wydłużonej elipsy o mimośrodzie 0,69. Peryhelium jej znajduje się w odległości 0,97 j.a. od Słońca, aphelium zaś 5,21 j.a. od niego. Na jeden obieg wokół Słońca potrzebuje ona 5,43 lat, nachylenie jej orbity do ekliptyki wynosi 11,24˚. Prędkość orbitalna tego obiektu w momencie przejścia przez peryhelium 6 czerwca 2006 roku wynosiła 39,94 km/s.
Właściwości fizyczne i historia obserwacji.
Od momentu odkrycia kometa 73P/Schwassmann-Wachmann przeszła burzliwą historię. Przez dłuższy czas nie była obserwowana, dopiero podczas jej powrotów w latach 1979 i 1990 poddana była intensywnym badaniom. Nie była jednak zjawiskiem spektakularnym; jej jasność nie była wtedy zbyt wielka.
W roku 1995 przewidywano, iż osiągnie ona ok. 13. Stało się jednak inaczej, gdyż w wyniku rozpadu uwolniły się z jej jądra gazy, które spowodowały znaczące (250-krotne) pojaśnienie komety w stosunku do przewidywań teoretycznych (do 7).
Kometa rozpadła się na pięć części, które oznaczono dla porządku literami A, B, C, D i E. Podczas kolejnego powrotu w latach 2000/2001 odnaleziono tylko trzy fragmenty – B, C i E.
Gdy kometa w roku 2006 ponownie zbliżyła się do Słońca, zaobserwowano dalsze rozczłonkowanie jej jądra. Podczas największego zbliżenia do Ziemi (0,074 j.a.) 13 maja 2006 roku składniki B i C osiągnęły jasność obserwowaną 5. Wygląd fragmentu B wielokrotnie się zmieniał, co owocowało jego pojaśnieniem. W połowie maja doliczono się 60 małych i słabo świecących fragmentów, które oderwały się od B. Dziś średnicę jądra największego odłamka ocenia się na 1 km.
Zjawiska związane z powrotem komety Schwassman-Wachmann 3 obserwowane były przez liczne obserwatoria astronomiczne, instrumenty w przestrzeni kosmicznej i wielu amatorów.
Do komety tej skierowana miała być sonda kosmiczna CONTOUR, która jednak uległa katastrofie tuż po starcie w 2002 roku.
Rój meteorów.
Z kometą 73P/Schwassmann-Wachmann związany jest rój meteorów zwany Tau Herkulidami. Jego aktywność zawiera się pomiędzy 19 maja a 19 czerwca.

</doc>
<doc id="782263" url="https://pl.wikipedia.org/wiki?curid=782263" title="Ecsed">
Ecsed

Ecsed (rum. "Ecedea") - region geograficzny na granicy Węgier (komitat Szabolcs-Szatmár-Bereg) i Rumunii (okręg Satu Mare). Region leży między rzekami Kraszna i Samosz, dopływami Cisy.
Do czasu wielkiej melioracji doliny Cisy region Ecsed był zajęty przez wielki kompleks bagien. Bagna Ecsed istniały od około 5 tysięcy lat. Zajmowały rozległe obniżenie między wysoczyzną Nyírség a Równiną Satmarsko-Berehowską, istniejące od około 12 tysięcy lat. Pod wierzchnią warstwą gleby niecka jest pokryta warstwą nieprzepuszczalnej gliny, która uniemożliwia odpływ wód i powoduje ich kumulację. Bagna Ecsed miały powierzchnię około 300 km². Zostały osuszone na przełomie XIX i XX wieku. W wyniku melioracji uzyskano ziemie uprawne, ale o niskiej wartości - zalewane wiosną i wysychające latem. Uzyskiwane plony są niskie, a koszty produkcji - wysokie. Na pozostałościach bagien uprawia się łowiectwo. Obecnie są czynione starania o ponowną zamianę regionu Ecsed w bagna - ostoję dzikiej przyrody.
Największym ośrodkiem osadniczym regionu jest miasteczko Nagyecsed na brzegu Kraszny.

</doc>
<doc id="782265" url="https://pl.wikipedia.org/wiki?curid=782265" title="Piekło (Kawle Górne)">
Piekło (Kawle Górne)

Piekło (kaszb."Kłosowò-Piékło") – część kolonii Kawle Górne w Polsce, położona w województwie pomorskim, w powiecie kartuskim, w gminie Przodkowo, na obszarze Pojezierza Kaszubskiego, nad rzeką Trzy Rzeki. Wchodzi w skład sołectwa Przodkowo, część do Kłosowa.
W latach 1975–1998 Piekło administracyjnie należało do województwa gdańskiego.

</doc>
<doc id="782267" url="https://pl.wikipedia.org/wiki?curid=782267" title="João Moutinho">
João Moutinho

João Moutinho (wym. []), właśc. João Filipe Iria Santos Moutinho (ur. 8 września 1986 w Portimão) – portugalski piłkarz występujący na pozycji pomocnika w angielskim klubie Wolverhampton Wanderers oraz w reprezentacji Portugalii.
Kariera klubowa.
Moutinho pochodzi z regionu Algarve, z tamtejszego miasta Portimão. Urodził się w sportowej rodzinie – jego ojciec był piłkarzem, a matka koszykarką. Swoją piłkarską karierę zaczynał w małym klubie Portimonense SC. Jednak jeszcze jako 13-latek trafił do szkółki piłkarskiej jednego z najsłynniejszych klubów w kraju, Sportingu CP, słynącego z dobrej pracy z młodzieżą. W sezonie 2003/2004 był jednym z głównych ojców zdobycia przez młodzieżową drużynę Sportingu mistrzostwa Portugalii. Latem 2004 został przesunięty do pierwszej drużyny przez trenera José Peseiro. W Portugalskiej Superlidze zadebiutował 23 stycznia 2005 w wygranym 3:2 wyjazdowym meczu z Gil Vicente. Łącznie w sezonie 2004/2005 młody Portugalczyk zagrał w 15 meczach ligowych, w tym w 12 od pierwszych minut, a ze Sportingiem zajął 3. miejsce w lidze. Dobrze grał także w Pucharze UEFA i szerzej pokazał się światu w meczach 1/16 finału, wygranych z Feyenoordem Rotterdam. Wystąpił także w przegranym 1:3 finale z CSKA Moskwa i w 88. minucie spotkania został zastąpiony przez Hugo Vianę. Po sezonie otrzymał nagrodę "Najlepszego Debiutanta Roku" oraz "Najlepszego Pomocnika Roku".
W sezonie 2005/2006 Moutinho stał się już podstawowym zawodnikiem Sportingu. 16 grudnia uzyskał swojego pierwszego gola w lidze portugalskiej, w wygranym 2:0 wyjazdowym meczu z Naval 1º Maio. W Superlidze rozegrał wszystkie 34 mecze i wszystkie od pierwszych minut, a zdobył w nich łącznie 4 gole. Ze Sportingiem wywalczył wicemistrzostwo kraju. Od początku sezonu 2006/2007 trener Paulo Bento regularnie wystawiał piłkarza w podstawowym składzie. Moutinho miał podpisany kontrakt ze Sportingiem do 2010, a jego klauzula odejścia wynosiła 20 milionów euro.
Na początku lipca 2010 Moutinho odszedł do FC Porto za 11 milionów euro i środkowego obrońcę Nuno André Coelho. 24 maja 2013 został sprzedany do AS Monaco za 25 milionów euro.
Kariera reprezentacyjna.
W 2003 Moutinho był członkiem juniorskiej reprezentacji Portugalii U-17 na Mistrzostwa Europy Juniorów U-17. Portugalia była gospodarzem, a Moutinho poprowadził swoich rówieśników do wywalczenia tytułu Mistrza Europy.
W pierwszej reprezentacji Portugalii João Moutinho zadebiutował 7 września 2005 w zremisowanym 0:0 meczu z reprezentacją Rosji, rozegranym w ramach kwalifikacji do Mistrzostw Świata w Niemczech. Było to dzień po 19. urodzinach Moutinho. Wystąpił także 4 dni później w wygranym 5:0 meczu z Luksemburgiem.
W 2006 Portugalia tym razem była gospodarzem Młodzieżowych Mistrzostw Europy U-21 i członkiem kadry był właśnie Moutinho. Portugalia przegrała jednak mecze z Francją 0:1 i Serbią i Czarnogórą 0:2 i zaprzepaściła szanse na medal.

</doc>
<doc id="782268" url="https://pl.wikipedia.org/wiki?curid=782268" title="Joao Moutinho">
Joao Moutinho



</doc>
<doc id="782271" url="https://pl.wikipedia.org/wiki?curid=782271" title="Yukimura Sanada">
Yukimura Sanada

 – japoński samuraj, drugi syn daimyō Masayuki Sanady z okresu Azuchi-Momoyama. Za życia posługiwał się imieniem Nobushige Sanada, które otrzymał po Nobushige Takedzie, młodszym bracie Shingena Takedy. Przydomek Yukimura jest późniejszym określeniem literackim.
Nobushige Sanadę nazywano „bohaterem pojawiającym się raz na sto lat” oraz „szkarłatnym demonem wojny”. Tadatsune Shimazu, uważany czasem za najlepszego wojownika w czasie zorganizowanej przez Hideyoshiego Toyotomi inwazji na Koreę, nazwał go „żołnierzem numer jeden w Japonii”.
Życiorys.
Był drugim synem Masayukiego Sanady i młodszym bratem Nobuyukiego Sanady. Jego żoną była córka Yoshitsugu Otaniego. Miał też konkubinę, córkę Hidetsugu Toyotomiego. Miał dwóch synów: Daisuke (Yukimasa) i Daihachi (Morinobu) oraz kilka córek.
Jego ojciec Masayuki Sanada w 1575 stracił dwóch starszych braci w bitwie pod Nagashino, w której walczyli jako wasale Shingena Takedy i Katsuyori Takedy i został głową klanu Sanada z siedzibą na zamku Ueda.
Do 1582 połączone siły klanów Oda i Tokugawa zniszczyły klan Takeda. Sanada początkowo weszli na służbę do Nobunagi Ody, ale po jego śmierci w świątyni Honnōji ponownie stali się niezależni, dryfując pomiędzy silniejszymi daimyō takimi jak Uesugi, Hōjō i Tokugawa. Ostatecznie członkowie klanu Sanada zostali wasalami Hideyoshiego Toyotomi. 
W tym okresie Hideyoshi traktował Nobusige z troską i gościnnością. Jego sympatia przejawiała się między innymi tym, że Nobusige otrzymał prawo używania nazwiska Toyotomi. Z tego powodu czasem nazywano go Toyotomi Saemon-no-suke Nobushige. On sam także niekiedy używał tego imienia.
W 1600 Ieyasu Tokugawa wezwał grupę daimyō, aby stawić czoła Kagekatsu Uesugiemu z zamku Aizu-Wakamatsu. Klan Sanada początkowo się podporządkował, ale gdy Mitsunari Ishida zaczął organizować zbrojne wystąpienie przeciw Ieyasu, rodzina podzieliła się na dwie frakcje: Masayuki i Nobushige dołączyli do armii zachodniej (Ishidy), podczas gdy starszy brat Nobuyuki, przyłączył się do armii wschodniej (Tokugawy). 
Istnieje kilka teorii na temat prawdziwych motywów decyzji Masayukiego i Nobushige, z których dwie uważane są za najbardziej prawdopodobne. Według pierwszej z nich, Masayuki podjął decyzję, aby postawić wszystko na jedną kartę i przyłączyć się do słabszej ze stron. Jeśli wygraliby bitwę, rodzina Sanada zyskałaby na znaczeniu. Według drugiej teorii, miało to stanowić zabezpieczenie. Masayuki, Nobushige i Nobuyuki rozważyli sytuację. Gdy Ieyasu zażądał od nich jasnego określenia pozycji, podjęli decyzję o osobnym przyłączeniu się do obu stron. W ten sposób bez względu na wynik bitwy rodzina Sanada miała przetrwać.
Sanada wycofali się i ufortyfikowali zamek Ueda. Gdy Hidetada Tokugawa maszerował z liczną armią (40 tys. ludzi) po Nakasendō, siły klanu Sanada stawiły im tam czoła, posiadając tylko 2 tys. ludzi. Hidetada dał się wciągnąć w potyczkę i z tego powodu nie wziął udziału w bitwie pod Sekigaharą, co wystawiło klan Tokugawa na poważne niebezpieczeństwo.
Z tego powodu Ieyasu Tokugawa chciał stracić ród Sanada, ale z powodu wkładu Nobuyukiego we własne zwycięstwo, darował im życie i zamiast tego zesłał do Kudoyamy w prowincji Kii. Masayuki zmarł tam. Dwanaście lat później, gdy stosunki między klanem Toyotomi i siogunatem Tokugawów pogorszyły się, Toyotomi zaczął rekrutować rōninów, przygotowując się do wojny. Odpowiadając na to wezwanie, Nobushige uciekł z Kudoyamy i dotarł do zamku Ōsaka.
W czasie zimowego oblężenia Osaki, Nobushige Sanada wybudował fortyfikacje we wszystkich słabych punktach położonych w południowej części zamku. Stamtąd pokonał siły Tokugawy (około 30 tys. ludzi), dysponując 6 tys. ludzi uzbrojonych w arkebuzy.
W następnym roku, podczas letniego oblężenia Osaki, Nobusige postanowił zrezygnować z walki obronnej i bezpośrednio zaatakować siły Tokugawy. Najpierw pokonał 12 tys. konnych strzelców dowodzonych przez Masamune Date (który jest uważany za jednego z dwóch najlepszych strategów w kreatywnym i oryginalnym wykorzystaniu konnych strzelców) z pomocą armii 3 tys. konnych i pieszych. Po porażce armii Masamune Date, elitarna armia z Echizen, licząca 20-30 tys. ludzi, nie odważyła się stawić czoła Nobusige. Podobno przed powrotem do zamku Ōsaka armia Nobusige krzyczała: "Milion chłopców we wschodniej armii, ani jednego mężczyzny!".
Następnego dnia Nobushige bezpośrednio zaatakował armię Ieyasu Tokugawy. Jego szarże były tak gwałtowne, że kilkakrotnie docierał do głównego obozu Ieyasu. Podobno Ieyasu Tokugawa miał się już przygotowywać do popełnienia seppuku, ale jest to najprawdopodobniej wymysł późniejszych pokoleń. Mimo braku wielu źródeł, które mogłyby potwierdzić fakty, podczas letniego oblężenia Osaki w 1615 Nobushige miał poprowadzić kilka ataków na główny obóz Tokugawy, używając taktyki ośmiu kagemusha (sobowtórów) w celu zmylenia wroga. Siła i determinacja tych ataków miała być podobno spowodowana jego osobistą vendettą przeciwko rodowi Tokugawa. Trzykrotnie docierał do obozu, dostatecznie blisko, aby zobaczyć Ieyasu w odległości kilku metrów, ale nigdy nie udało mu się go zabić. Po zdobyciu zamku Ōsaka przez siły siogunatu, Tokugawa podobno do śmierci bał się imienia Nobushige. Od tego czasu Nobushige jest uważany za najznakomitszego wojownika ostatnich lat okresu Azuchi-Momoyama.
Ostatecznie siły Nobushige zostały pokonane przez armię Tokugawy, przewyższającą je liczebnie. Według "The Life of Shogun Tokugawa Ieyasu" A.L. Sadlera, Nobushige był ranny i kompletnie wyczerpany w czasie intensywnej walki z żołnierzami z Echizen, gdy zaatakował go Nizaemon Nishio z armii Echizen. W tym momencie Nobushige miał oświadczyć: "Jestem Nobushige Sanada, z pewnością godny ciebie przeciwnik, lecz jestem zbyt zmęczony, by dalej walczyć" – i pozwolić się zabić. Niektórzy badacze twierdzą jednak, że zmarł z wyczerpania. Jego grób znajduje się w Osace.
Legenda i popularne opisy.
Źródła historyczne używają jego historycznego imienia Nobushige Sanada, nie wspominając o przydomku Yukimura. Sanada nie podpisywał również w ten sposób listów.
Imię Yukimura po raz pierwszy pojawiło się w powieści wojennej z okresu Edo i zostało spopularyzowane przez późniejsze sztuki, książki i media. Istnieje teoria, według której jest to zbitka imion Masa"yuki" (jego ojca) i Tsuna"mura" Date.
W literaturze Nobushige jest wspierany przez grupę dziesięciu bohaterów biorących czynny udział w bitwach o zamek Ōsaka, zwaną popularnie Dziesięciu Odważnych Sanady ("Sanada Jūyūshi"), a jej członkami są:
Część z nich jest wzorowana na postaciach historycznych, część jest fikcyjna.
Przedstawienie w kulturze popularnej.
Nobushige Sanada został sportretowany przez różne współczesne media, między innymi:

</doc>
<doc id="782274" url="https://pl.wikipedia.org/wiki?curid=782274" title="Juergen Roeber">
Juergen Roeber



</doc>
<doc id="782275" url="https://pl.wikipedia.org/wiki?curid=782275" title="Józef Barbachen">
Józef Barbachen

Józef Barbachen (ur. 17 marca 1922 w Tarnowie, zm. 12 stycznia 2007) – piłkarz polski, zawodnik Cracovii i Arki Gdynia, trener.
Życiorys.
Karierę piłkarską rozpoczynał w Cracovii, której barw bronił w latach 1937–1939. Po II wojnie światowej osiadł w Gdyni. Do 1949 grał w zespole RKS MIR Gdynia, będącym poprzednikiem Arki, a w latach 1950–1955 już oficjalnie w Arce Gdynia. Razem z zespołem świętował pierwszy w historii awans do III ligi (1953) i zdobycie Pucharu Polski na szczeblu okręgowym (1953).
Z piłką nożną pozostał związany również po zakończeniu aktywnej kariery zawodniczej. Sukcesy odnosił zwłaszcza jako trener ekip młodzieżowych, doprowadzając juniorów Arki do brązowego (1956) i srebrnego (1959) medalu mistrzostw Polski w tej kategorii wiekowej. W 1963 został trenerem zespołu seniorskiego Arki, który w 1965 wprowadził do II ligi. Wśród jego piłkarskich wychowanków byli reprezentanci Polski w różnych kategoriach wiekowych.
Wyróżniony honorowym członkostwem Polskiego Związku Piłki Nożnej, a także Pomorskiego Związku Piłki Nożnej, obecny na meczach także w podeszłym wieku, był uważany za jeden z symboli gdyńskiego klubu. Wchodził w skład Wydziału Szkolenia i Rady Trenerów Gdańskiego (później Pomorskiego) Związku Piłki Nożnej, był laureatem wyróżnień i odznaczeń sportowych.
Został pochowany na Cmentarzu Witomińskim w Gdyni (kwatera 13-18-7).

</doc>
<doc id="782277" url="https://pl.wikipedia.org/wiki?curid=782277" title="Broderick Bode">
Broderick Bode



</doc>
<doc id="782279" url="https://pl.wikipedia.org/wiki?curid=782279" title="Nguyễn Tấn Dũng">
Nguyễn Tấn Dũng

Nguyễn Tấn Dũng (ur. 17 listopada 1949 w Cà Mau) – wietnamski polityk. Wicepremier w latach 1997–2006, premier Wietnamu od 27 czerwca 2006 do 7 kwietnia 2016.
Życiorys.
Nguyễn Tấn Dũng urodził się w prowincji Cà Mau w południowej części kraju. W wieku 12 lat, w listopadzie 1961 jako ochotnik wstąpił w szeregi Vietcongu, wykonując początkowo zadania medyczne i komunikacyjne. W czasie wojny wietnamskiej był czterokrotnie ranny. Po zakończeniu działań militarnych ukończył studia prawnicze.
Do Komunistycznej Partii Wietnamu wstąpił oficjalnie 10 czerwca 1967, a na VIII, IX i X Partyjnym Kongresie Narodowym został wybrany członkiem jej Biura Politycznego. Nguyễn Tấn Dũng w ciągu swojej kariery politycznej zajmował stanowiska ministra bezpieczeństwa wewnętrznego oraz ministra banku narodowego. Od 29 września 1997 do 24 czerwca 2006 pełnił funkcję wicepremiera. 
Po rezygnacji ze stanowiska premiera przez Phana Văn Khải, 27 czerwca 2006 Zgromadzenie Narodowe większością 92% głosów wybrało go nowym szefem rządu. 25 lipca 2007 Zgromadzenie Narodowe większością 97% głosów wybrało Nguyễna Tấn Dũnga szefem rządu na nową, pięcioletnią kadencję. 7 kwietnia 2016 wietnamski parlament odwołał go z funkcji premiera.

</doc>
<doc id="782282" url="https://pl.wikipedia.org/wiki?curid=782282" title="Pieciska">
Pieciska

Pieciska ("Pieczyska" kaszb."Piéczëska") – część wsi Grzybno w Polsce, położona w województwie pomorskim, w powiecie kartuskim, w gminie Kartuzy. Wchodzi w skład sołectwa Grzybno.
W latach 1975–1998 Pieciska administracyjnie należały do województwa gdańskiego.

</doc>
<doc id="782293" url="https://pl.wikipedia.org/wiki?curid=782293" title="Kimiko">
Kimiko

 – żeńskie imię japońskie.
Możliwa pisownia.
Kimiko można zapisać, używając wielu różnych znaków kanji i może znaczyć m.in.:

</doc>
<doc id="782295" url="https://pl.wikipedia.org/wiki?curid=782295" title="Cząbry">
Cząbry

Cząbry – osada w Polsce położona w województwie lubuskim, w powiecie świebodzińskim, w gminie Skąpe.
W latach 1975–1998 miejscowość administracyjnie należała do województwa zielonogórskiego.
Przysiółek wsi Podła Góra.

</doc>
<doc id="782296" url="https://pl.wikipedia.org/wiki?curid=782296" title="Wydolność fizyczna">
Wydolność fizyczna

Wydolność – zdolność do wykonywania wysiłku fizycznego, bez głębszych zaburzeń homeostazy i uwarunkowanych przez nie objawów zmęczenia. Wydolność jest czynnikiem wpływającym na poziom aktywności ruchowej.
Wydolność fizyczna określa potencjał organizmu do wykonywania wysiłków z udziałem dużych grup mięśniowych, w wyniku czego wyróżnić możemy:
Energia do pracy mięśni pochodzi z katabolicznych reakcji związków wysokoenergetycznych zawartych w komórkach mięśniowych, zanim jeszcze nastąpi metabolizm funkcji poboru, transportu i resorpcji tlenu i substratów energetycznych przez pracę komórki mięśniowej.

</doc>
<doc id="782300" url="https://pl.wikipedia.org/wiki?curid=782300" title="William Morris Hughes">
William Morris Hughes



</doc>
<doc id="782301" url="https://pl.wikipedia.org/wiki?curid=782301" title="Kaliszkowice (województwo lubuskie)">
Kaliszkowice (województwo lubuskie)

Kaliszkowice – mała osada śródleśna w Polsce położona w województwie lubuskim, w powiecie świebodzińskim, w gminie Skąpe.
W latach 1975–1998 miejscowość administracyjnie należała do województwa zielonogórskiego.

</doc>
<doc id="782303" url="https://pl.wikipedia.org/wiki?curid=782303" title="Zbigniew Włosowicz">
Zbigniew Włosowicz

Zbigniew Maria Włosowicz (ur. 3 maja 1955 w Krakowie) – polski prawnik, dyplomata, w latach 1993–1997 ambasador przy Organizacji Narodów Zjednoczonych, w latach 2010–2012 podsekretarz stanu w Ministerstwie Obrony Narodowej, w latach 2013–2015 zastępca szefa Biura Bezpieczeństwa Narodowego.
Życiorys.
Ukończył studia na Wydziale Prawa i Administracji Uniwersytetu Jagiellońskiego. Posiada stopień doktora nauk prawnych. Przez wiele lat pracował na macierzystym wydziale jako wykładowca. Specjalizuje się w prawie publicznym międzynarodowym, zwłaszcza w prawie dyplomatycznym.
Od 1990 pracuje w dyplomacji. Przez kilka lat był pracownikiem Stałego Przedstawicielstwa RP przy ONZ w Nowym Jorku, gdzie pełnił funkcje I sekretarza (1990–1991) i zastępcy Stałego Przedstawiciela (1991–1993), a w latach 1993–1997 pełnił funkcję ambasadora przy Organizacji Narodów Zjednoczonych, w tym w latach 1996–1997 reprezentował Polskę w Radzie Bezpieczeństwa ONZ. Od 1998 do 2000 był specjalnym doradcą do spraw międzyrządowych w Programie Rozwoju ONZ, a następnie specjalnym przedstawicielem sekretarza generalnego ONZ i szefem UNFICYP (sił pokojowych ONZ stacjonujących na Cyprze) (2000–2005).
W latach 2006–2007 zajmował stanowisko dziekana Wydziału Stosunków Międzynarodowych Wyższej Szkoły Administracji w Bielsku-Białej, do włączenia wydziału do Wydziału Nauk Społecznych (następnie Wydział Nauk Humanistycznych i Studiów Międzynarodowych). Od 2008 wykładał w Wyższej Szkole Europejskiej im. ks. Józefa Tischnera, a w latach 2009–2010 ponownie w Wyższej Szkole Administracji w Bielsku-Białej.
8 czerwca 2010 powołany na stanowisko podsekretarza stanu ds. międzynarodowych w Ministerstwie Obrony Narodowej. 21 sierpnia 2012 został odwołany z tego stanowiska. 1 lutego 2013 powołany na stanowisko zastępcy szefa BBN. Przestał pełnić tę funkcję w sierpniu 2015.
W 2015 został odznaczony Krzyżem Kawalerskim Orderu Odrodzenia Polski.

</doc>
<doc id="782304" url="https://pl.wikipedia.org/wiki?curid=782304" title="Kazimierz Zbigniew Łoński">
Kazimierz Zbigniew Łoński

Kazimierz Zbigniew Łoński (ur. 17 stycznia 1940 w Zamościu, zm. 21 maja 2011 tamże) – artysta plastyk, twórca ponad 5 tysięcy ekslibrisów i grafik.
Praca zawodowa.
Profesjonalne wykształcenie plastyczne zdobył kończąc w 1959 Państwowe Liceum Sztuk Plastycznych w Jarosławiu. Ponad 35 lat przepracował jako dekorator oraz nauczyciel w Zespole Szkół Budowlanych w Zamościu, będąc już emerytem nauczał w Policealnym Studium Zawodowym.
Malował, wykonywał drzeworyty, ale głównie linoryty, w tym ekslibrisy i grafiki pokazujące zabytkową architekturę wielu miast, w tym głównie Zamościa i Łodzi.
Twórczość artystyczna.
Pierwszy drzeworyt wykonał w 1957. Brał udział w ponad 100 wystawach i konkursach, zdobywając nagrody, po raz pierwszy w 1964, następnie I miejsce w Wojewódzkiej Wystawie Plastycznej w 1968 w Lublinie, potem dyplom i nagrodę za udział w konkursie plastycznym w Lublinie w grudniu 1971 w WDK.
Pierwszy ekslibris wykonał w 1959. Dopiero od początku lat 80. XX w. zaczął miewać pierwsze indywidualne i zbiorowe wystawy ekslibrisu i grafiki: w Galerii „Pod Akacją” i w Filharmonii w Lublinie, wystawę grafiki w KMPiK w Zamościu. Brał czasem udział w wystawach i konkursach na ekslibris pokazujący architekturę zabytkową. W latach 1989–2005 odniósł szereg sukcesów w konkursach organizowanych przez krakowski ośrodek ekslibrisowy prowadzony przez Andrzeja Znamirowskiego w Domu Kultury „Podgórze”, ale również w konkursach i wystawach organizowanych w Grudziądzu przez Henryka Stopikowskiego, także w konkursach organizowanych przez inne ośrodki ekslibrisowe, czy biblioteki w kraju. Ostatnie laury: w 2005 I nagroda w konkursie na ekslibris Kościoła Pokoju w Świdnicy i w 2006 nagroda w konkursie na Litwie.
Miał też indywidualne wystawy w Łucku na Ukrainie, w Warszawie (w Warszawskiej Galerii Ekslibrisu), Krakowie – Galeria Ekslibrisu Domu Kultury „Podgórze”, rodzinnym Zamościu i innych miastach, a także kilka wystaw w Łodzi m.in. w Klubie Nauczyciela, Towarzystwie Opieki nad Zabytkami i Widzewskiej Galerii Ekslibrisu.
Linorytniczych ekslibrisów wykonał ponad 5000.
Opinie.
Na jednej z wystaw przed laty w Zamościu w Zamojskim Domu Kultury Kazimierz Zbigniew Łoński prezentował swoje grafiki głównie z widokami i architekturą Zamościa. W katalogu tamtej wystawy jej organizator, Stanisław Rudy tak pisał: "Biegłość Kazimierza Zbigniewa Łońskiego w posługiwaniu się techniką linorytu możecie Państwo ocenić dziś sami oglądając jego grafiki, na których z kontrastowych połączeń czerni i bieli, kreski i plamy wyłaniają się znajome zapewne budowle, domy, ulice, a nawet detale architektoniczne. Tematem większości tych prac jest bowiem architektura Zamościa. Do przywiązania do rodzinnego miasta Kazimierz Łoński przyznaje się w swojej sztuce otwarcie... Popatrzmy więc i my na zakątki Zamościa, tym razem okiem artysty."
Od tamtego czasu Łoński wykonał dużą liczbę linorytów w dużym formacie przedstawiających zabytki Łodzi i ekslibrisów pokazujących też w całej okazałości interesujące obiekty zabytkowe Łodzi, ale także ich detale (łącznie wszystkich dużych linorytów wykonał ponad 550, łódzkich prawie 60).
"Bowiem łódzkie motywy architektoniczne na ekslibrisach Kazimierza Zbigniewa Łońskiego prezentują się doskonale, a stworzył ponad 250 takich ekslibrisów. Ekslibrisów w których oprócz sakramentalnych słów „Ex libris Wiesława Kaczmarka” jest rysunek, o wyraźnym i rozpoznawalnym przez wszystkich łodzian motywie łódzkiej architektury zabytkowej. Tak, architektury zabytkowej, bowiem wbrew niekiedy jeszcze pokutującym nawet wśród łodzian poglądom mamy w Łodzi zabytki i to niezwykle cenne, szczególnie te z epoki przemysłowej świetności naszego miasta w II połowie XIX w. Szkoda, że znikają one jedne po drugich na naszych oczach. Dobrze, że pozostają na ekslibrisach Kazimierza Zbigniewa Łońskiego" – napisano w katalogu wystawy "„Łódzkie zabytki na ekslibrisach Kazimierza Zbigniewa Łońskiego”".

</doc>
<doc id="782307" url="https://pl.wikipedia.org/wiki?curid=782307" title="Przetocznicki Młyn">
Przetocznicki Młyn

Przetocznicki Młyn – mała osada śródleśna w Polsce położona w województwie lubuskim, w powiecie świebodzińskim, w gminie Skąpe, nad rzeką Ołobok, część wsi Przetocznica.
W latach 1975–1998 miejscowość administracyjnie należała do województwa zielonogórskiego.

</doc>
<doc id="782315" url="https://pl.wikipedia.org/wiki?curid=782315" title="Rynek miejski">
Rynek miejski



</doc>
<doc id="782317" url="https://pl.wikipedia.org/wiki?curid=782317" title="Nowe Miasto (Zamość)">
Nowe Miasto (Zamość)

Osiedle Nowe Miasto – jedna z szesnastu dzielnic (jednostek), na jakie podzielone jest miasto Zamość. Jest położona w jego wschodniej części, określanej tą samą nazwą (Nowe Miasto), jaka obejmuje również sąsiednie dzielnice (południowo-wschodni fragment Zamościa).
W jej granicach można wyróżnić jedno odrębne osiedle z zabudową wielorodzinną:
Poza nim, znajduje się tu kilka bloków przy innych ulicach (Gminna, M. Reja), kamienice (głównie przy Nowym Rynku) oraz domy jednorodzinne.
Jest to jedna ze starszych części Zamościa, jaka rozwijała się już w XIX wieku (od roku 1822) i była określana jako Nowa Osada, zajmująca także pobliskie tereny sąsiednich, obecnych dzielnic miasta. Ważne znaczenie miał ówczesny trakt lwowski, który przebiegał od strony Starego Miasta właśnie przez tę dzielnicę. Na krótki okres przeniesiono tu wówczas zarząd miasta, co było związane z rozbudową Twierdzy Zamość dla celów przede wszystkim wojskowych.
Znajduje się tu prostokątny plac o nazwie Nowy Rynek, przecięty dwiema ruchliwymi ulicami: z zachodu na wschód (ul. Partyzantów) oraz z północy na południe (ul. M. Reja i ul. Ogrodowa).
Już w II poł. XIX wieku rynek ten był ważnym miejscem handlowym w Nowej Osadzie, jakie stanowi nadal dla całego miasta – działa tu największe targowisko z kioskami i straganami w Zamościu.
W jego pobliżu, przy ulicy Gminnej mieści się dawna synagoga, wzniesiona w II poł. XIX wieku, w czasie II wojny światowej niemal w całości spalona, ostatecznie przebudowana na przedszkole. Do 2015 r. część budynku zajmował także zbór Kościoła Zielonoświątkowego (przeniesiony do innego budynku w Zamościu).
Ze starszych obiektów można tu zauważyć m.in. figurkę św. Jana Nepomucena z XIX wieku (na rogu ulic: Lwowska i Listopadowa).
Najbliższy kościół rzymskokatolicki pw. Św. Krzyża leży blisko zachodniej granicy, w obrębie sąsiedniego Osiedla Świętego Piątka.
W granicach tej dzielnicy funkcjonują dwie niepubliczne szkoły ponadpodstawowe (technikum oraz szkoła branżowa I stopnia).
Przy wspomnianym Nowym Rynku, który pełni ważną funkcję handlową, mieszczą się 2 markety (PSS Społem "Lux"), a po jego zachodniej stronie dom handlowy „Agora”. We wschodniej części tej dzielnicy, przy głównej ulicy Lwowskiej i obwodnicy miasta, położone są inne, większe sklepy (Carrefour – CH Lwowska, Lidl) oraz obiekty magazynowo-składowe.

</doc>
<doc id="782319" url="https://pl.wikipedia.org/wiki?curid=782319" title="Topola (Miedniewice)">
Topola (Miedniewice)

Topola – część wsi Miedniewice w Polsce, położona w województwie łódzkim, w powiecie skierniewickim, w gminie Skierniewice.
W latach 1975–1998 Topola administracyjnie należała do województwa skierniewickiego.

</doc>
<doc id="782320" url="https://pl.wikipedia.org/wiki?curid=782320" title="Ludwików (powiat skierniewicki)">
Ludwików (powiat skierniewicki)

Ludwików – wieś w Polsce położona w województwie łódzkim, w powiecie skierniewickim, w gminie Skierniewice.
W latach 1975–1998 miejscowość administracyjnie należała do województwa skierniewickiego.
Komunikacja.
Do wsi dojeżdża linia nr 7 MZK Skierniewice.

</doc>
<doc id="782324" url="https://pl.wikipedia.org/wiki?curid=782324" title="Julków (województwo łódzkie)">
Julków (województwo łódzkie)

Julków – wieś w Polsce położona w województwie łódzkim, w powiecie skierniewickim, w gminie Skierniewice.
W latach 1975–1998 miejscowość administracyjnie należała do województwa skierniewickiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="782326" url="https://pl.wikipedia.org/wiki?curid=782326" title="Julków">
Julków



</doc>
<doc id="782327" url="https://pl.wikipedia.org/wiki?curid=782327" title="Jerzy Derfel">
Jerzy Derfel

Jerzy Derfel (ur. 9 stycznia 1941 w Lidzie) – polski pianista, kompozytor i dyrygent.
Życiorys.
Jest absolwentem Podstawowej Szkoły Muzycznej i Liceum Muzycznego w klasie fortepianu w Sopocie oraz PWSM w Warszawie, gdzie studiował grę fortepianową u Ryszarda Baksta. Podczas nauki w szkole średniej w 1958 r. założył zespół Flamingo, wykonujący jazz tradycyjny; grał w nim na kornecie do 1962 r. Zespół ten wystąpił m.in. na Jazz Jamboree'61 w Warszawie. Współpracował wtedy także z „Teatrzykiem Rąk Co To” (występy m.in. w krajach Beneluksu i Skandynawii). Od 1962 r. mieszkał w Warszawie, gdzie podczas studiów nawiązał współpracę z Maciejem Małeckim. Stworzyli wspólnie duet fortepianowy wykonujący muzykę poważną. Współpracował również z teatrem STS oraz ze studentami Ludwika Sempolińskiego.
Po ukończeniu studiów działał głównie jako kompozytor i akompaniator. Oprócz Wojciecha Młynarskiego współpracował z artystami takimi jak: Ewa Dałkowska, Halina Kunicka, Alicja Majewska, Jerzy Połomski, Danuta Rinn, Rena Rolska, Irena Santor, Teresa Tutinas, Mieczysław Wojnicki. Napisał ponad 200 piosenek do tekstów wielu autorów, m.in. takich, jak: Ireneusz Iredyński, Jonasz Kofta, Wojciech Młynarski, Agnieszka Osiecka, Jeremi Przybora. Tworzył także dla potrzeb teatru, filmu, telewizji.
Jerzy Derfel skomponował też "Małą Mszę Radosną" d-moll.
Filmografia.
Wystąpił także w filmie "Miś" (1981) w roli dyrygenta oraz w serialu dokumentalnym "Gwiazdy tamtych lat" (1993–1994).

</doc>
<doc id="782328" url="https://pl.wikipedia.org/wiki?curid=782328" title="Adalbert z Uzès">
Adalbert z Uzès

Adalbert z Uzès, Aldebert d'Uzès et de Posquières – biskup Nîmes w latach 1141–1180. W czasie swoich długoletnich rządów starał się przeciwstawiać rozwojowi kataryzmu na terenie swojej diecezji. W 1165 był jednym z uczestników debaty katolików z Katarami w Lombers.

</doc>
<doc id="782330" url="https://pl.wikipedia.org/wiki?curid=782330" title="Surayud Chulanont">
Surayud Chulanont

Surayud Chulanont (ur. 28 sierpnia 1943 w Phetchaburi), premier Tajlandii od 1 października 2006 do 28 stycznia 2008, szef rządu tymczasowego, były dowódca armii, członek królewskiej Rady Prywatnej. Wyznaczony na stanowisko premiera przez gen. Sonthi Boonyaratkalina, przywódcę junty wojskowej, która obaliła rząd premiera Thaksina Shinawatry we wrześniu 2006.
Edukacja.
Surayud pochodzi z rodziny o długiej tradycji wojskowej. W wojsku karierę zrobił jego dziad i ojciec. Ten ostatni jednak zdezerterował i został przywódcą Komunistycznej Partii Tajlandii.
Surayud odebrał solidne wojskowe wykształcenie, ukończył dwanaście klas w Królewskiej Akademii Wojskowej.
Kariera wojskowa.
Początkowo Surayud służył w armii w oddziałach lekkiej artylerii. Przeprowadzał operacje przeciw partii komunistycznej, której jednym z przywódców był jego ojciec. Od 1972 do 1978 był instruktorem w szkole wojskowej. W tym czasie był bliskim doradcą generała Prema Tinsulanondy, dowódcy armii i późniejszego premiera. W 1992 został szefem Dowództwa Operacji Specjalnych.
W 1998 Surayud został mianowany dowódcą armii. W tym czasie przeprowadził udaną akcję deportacji birmańskich uchodźców do Birmy, a wojska Tajlandii wzięły udział w misji ONZ w Timorze Wschodnim. W marcu 2002 Surayud przeprowadził jedną z największych operacji początku XX wieku, w której tajskie wojsko przekroczyło granicę z Birmą w celu zniszczenia wytwórni narkotyków. W 2003 został naczelnym dowódcą sił zbrojnych Tajlandii, ale w tym samym roku przeszedł w stan spoczynku.
Kariera cywilna.
Po opuszczeniu szeregów i przejściu na wojskową emeryturę, Surayud 14 listopada 2003 został mianowany przez króla Bhumibola Adulyadeja członkiem Tajnej Rady. Odegrał też w tym czasie kluczową rolę w nominacji Sonthi Boonyaratkalina na stanowisko dowódcy armii.
Surayud został również dyrektorem Fundacji na rzecz Ochrony Parku Narodowego Khao Yai.
Premier.
Po przeprowadzeniu we wrześniu 2006 przez generała Sonthi Boonyaratklina zamachu stanu przeciw władzy premiera Shinawatry, Surayud został 1 października 2006 wyznaczony na następcę obalonego premiera. Nominację zatwierdził król. Surayed zadeklarował, iż jako premier skupi się głównie na sprawach obywateli i będzie kierował rządem w oparciu o sprawiedliwość.
Pod adresem Surayuda wysuwane były zarzuty nadużyć i korupcji z czasów wojskowych oraz nielegalnej wycinki lasów. W grudniu 2007 w Tajlandii odbyły się wybory parlamentarne, które wygrała Partia Władzy Ludu ("Palang Prachachon"), utworzona przez zwolenników byłego premiera Shinawatry. 28 stycznia 2008 jej lider Samak Sundaravej został wybrany przez parlament nowym szefem rządu. 

</doc>
<doc id="782331" url="https://pl.wikipedia.org/wiki?curid=782331" title="Adalbert z Uzes">
Adalbert z Uzes



</doc>
<doc id="782332" url="https://pl.wikipedia.org/wiki?curid=782332" title="Dąbrówka (gmina Dziemiany)">
Dąbrówka (gmina Dziemiany)

Dąbrówka (dodatkowa nazwa w j. kaszub. Mëgòwò; niem. "Dombrowa") – mała osada kaszubska w Polsce położona w województwie pomorskim, w powiecie kościerskim, w gminie Dziemiany na obszarze Wdzydzkiego Parku Krajobrazowego nad jeziorem Słupino. Wieś wchodzi w skład sołectwa Piechowice.
W latach 1975–1998 miejscowość położona była w województwie gdańskim.

</doc>
<doc id="782333" url="https://pl.wikipedia.org/wiki?curid=782333" title="Czapajew">
Czapajew



</doc>
<doc id="782334" url="https://pl.wikipedia.org/wiki?curid=782334" title="Czapajew (film)">
Czapajew (film)

Czapajew (ros. "Чапаев") – radziecki film historyczno-wojenny z 1934 roku w reżyserii Siergieja i Gieorgija Wasiljewów.
Geneza i fabuła.
Film został nakręcony na podstawie materiałów Dmitrija i Anny Furmanowów o rosyjskim wojskowym Wasiliju Czapajewie. Furmanow znał osobiście Czapajewa, pracował w jego oddziale jako komisarz, a swoje wspomnienia zamieścił w książce, która stała się podstawą dla scenariusza filmu. 
Fabuła filmu opowiada o przyjeździe do jednostki wojskowej komisarza partyjnego, który uświadamia politycznie żołnierzy. Dzięki jego wysiłkom wojsko nabiera karności, podnosi się jego morale, co przekłada się na zwycięstwa na polu bitwy. Do komisarza przekonuje się w końcu, początkowo wobec niego nieufny, charyzmatyczny dowódca Czapajew.
Recepcja.
Obraz zdobył główną nagrodę Srebrnej Wazy na 1. MFF w Moskwie (1935), podczas którego przewodniczącym jury był Siergiej Eisenstein.
Film został entuzjastycznie przyjęty w ZSRR, ale również dobrze oceniony za granicą. Mimo swojego propagandowego rytu i skromności zastosowanych środków plastycznych, film niesie ze sobą uniwersalne przesłanie. Scenariusz filmu Jerzy Toeplitz określił jako „znakomicie skonstruowany”.
Polska premiera filmu miała miejsce w 1945. Po polskiej premierze miały miejsce jeszcze premiery, m.in. w Niemczech i Finlandii.

</doc>
<doc id="782335" url="https://pl.wikipedia.org/wiki?curid=782335" title="Lista najwyższych budynków w Tulsie">
Lista najwyższych budynków w Tulsie

Tulsa jest miastem w USA. W tym dużym mieście znajduje się kilka wysokich budynków, w tym jeden przekraczający 200 metrów. Poza tym ponad 100 metrów osiąga jeszcze 9 budynków. Wśród obecnie stojących znajduje się Mid-Continent Tower, jeden z najstarszych ponad 100-metrowych gmachów w USA i na świecie.

</doc>
<doc id="782337" url="https://pl.wikipedia.org/wiki?curid=782337" title="Kloc (województwo pomorskie)">
Kloc (województwo pomorskie)

Kloc (dodatkowa nazwa w j. kaszub. Kloc; niem. "Klotz") – mała osada kaszubska w Polsce położona w województwie pomorskim, w powiecie kościerskim, w gminie Dziemiany na obszarze Wdzydzkiego Parku Krajobrazowego nad południowym brzegiem jeziora Słupino. Wieś wchodzi w skład sołectwa Piechowice.
W latach 1975–1998 miejscowość położona była w województwie gdańskim.

</doc>
<doc id="782338" url="https://pl.wikipedia.org/wiki?curid=782338" title="IEEE 802.11s">
IEEE 802.11s

IEEE 802.11s – zatwierdzony w 2011 roku przez IEEE standard określający działanie bezprzewodowych sieci komputerowych o topologii kratowej (ang. "Mesh Topology Network") i współpracę takiej sieci z innymi sieciami zgodnymi z IEEE 802.11.
Historia.
Pomysł stworzenia standardu opisującego działanie sieci typu mesh narodził się na początku 2004 r. W lipcu tego samego roku stworzono grupę roboczą, która miała zająć się opracowaniem zagadnienia. Grupa wystosowała otwarte pytanie o propozycje dla określenia standardu 802.11s. Otrzymano 15 zgłoszeń, z których, po zgodzie 2 największych konsorcjów partycypujących w przedsięwzięciu: Wi-Mesh Alliance (WiMA), wspierany przez takie instytucje jak Accton, ComNets, InterDigital, NextHop, Nortel, Philips, Extreme Networks, MITRE, Naval Research Laboratory, Swisscom Innovations i Thomson oraz SEEMesh wspierany przez: Firetide Networks, Intel, Nokia, Motorola, NTT DoCoMo i Texas Instruments) udało się stworzyć w listopadzie ujednolicony projekt standardu 802.11s. Ostateczne zatwierdzenie standardu 802.11s miało nastąpić pod koniec 2009 r.
Topologia Mesh.
Założeniem topologii sieciowej mesh (kratowa, sitowa) jest możliwość komunikacji pomiędzy elementami sieci bez konieczności angażowania jednostki centralnej sieci typu punkt dostępu. W takiej sieci każde urządzenie sieciowe może komunikować się z każdym innym urządzeniem bezpośrednio (jeśli oba urządzenia bezpośrednio ze sobą sąsiadują) lub za pośrednictwem dowolnych innych elementów sieci (gdy element docelowy jest poza bezpośrednim zasięgiem źródła). Taka topologia ma podstawowe zalety:
Trasowanie.
Trasowanie definiowany przez 802.11s oparty jest na 2 protokołach:
Głównym założeniem trasowania sieci mesh jest kompatybilność z innymi sieciami zgodnymi z 802.11. Każda jednostka sieci sama ma decydować, czy punkt docelowy jest w sieci mesh czy poza jej strukturą i wtedy, na który portal skierować daną wiadomość.
Zabezpieczenia.
Tworząc standard 802.11s w dziedzinie zabezpieczeń posłużono się standardami IEEE 802.11i i IEEE 802.1X. Zastosowano również klucze do identyfikowania uprawnionych członków sieci. Klucze te nie mogą zostać podsłuchane przez jednostki nieuprawnione. Klucz PMK (ang. "Pairwise Master Key") musi zostać obustronnie zaakceptowany przez strony nawiązujące łączność. Istnieje też możliwość stworzenia kluczy grupowych do transmisji typu broadcast i multicast.

</doc>
<doc id="782339" url="https://pl.wikipedia.org/wiki?curid=782339" title="Szablewo">
Szablewo

Szablewo (dodatkowa nazwa w j. kaszub. Szablewò) – osada kaszubski w Polsce położona w województwie pomorskim, w powiecie kościerskim, w gminie Dziemiany.
Osada położona na obszarze Wdzydzkiego Parku Krajobrazowego, wchodzi w skład sołectwa Piechowice.
W latach 1975–1998 miejscowość położona była w województwie gdańskim.
W 1872 roku urodził się tu Mieczysław Piechowski, dziennikarz kaszubski i polski.

</doc>
<doc id="782340" url="https://pl.wikipedia.org/wiki?curid=782340" title="Dębina (powiat kościerski)">
Dębina (powiat kościerski)

Dębina (dodatkowa nazwa w j. kaszub. Dãbina) – mała kaszubska osada śródleśna w Polsce położona w województwie pomorskim, w powiecie kościerskim, w gminie Dziemiany na obszarze Wdzydzkiego Parku Krajobrazowego. Osada wchodzi w skład sołectwa Piechowice.
W latach 1975–1998 miejscowość położona była w województwie gdańskim.

</doc>
<doc id="782341" url="https://pl.wikipedia.org/wiki?curid=782341" title="Wen Jiabao">
Wen Jiabao

Wen Jiabao (wym. []; , ur. 15 września 1942 w Tiencinie), chiński polityk narodowości Han, premier Chińskiej Republiki Ludowej od 16 marca 2003 do 15 marca 2013 roku, członek Stałego Komitetu Biura Politycznego KC KPCh XVI i XVII kadencji.
Edukacja.
Wen Jiabao pochodzi z Tiencinu, jego rodzice byli nauczycielami, rodzina była dobrze sytuowana, a wychowanie surowe. W 1954 r. dostał się do szkoły średniej Nankai w Tiencinie. W latach 1960–1965 studiował Analizę Geologiczną i Poszukiwanie Złóż Naturalnych na Wydziale Geologii i Minerałów Pekińskiego Instytutu Geologii (dziś: Chiński Uniwersytet Geologiczny). W 1968 r. ukończył podyplomowe studia z dziedziny tektoniki na tej uczelni.
Kariera polityczna.
Wen Jiabao do Komunistycznej Partii Chin (KPCh) wstąpił w 1965. W latach 1968-1978 pracował jako technik w Brygadzie Geomechanicznej Biura Geologicznego Prowincji Gansu. Odpowiedzialny był za Sekcję Polityczną Brygady, w latach 1978-1979 był stałym członkiem komitetu partii przy Brygadzie i zastępcą jej kierownika. Od 1979 do 1982 r. był wicedyrektorem departamentu Biura Geologicznego Prowincji Gansu, a w latach 1981-1982 wicedyrektorem Biura. W listopadzie 1982 r. po czternastu latach spędzonych w Gansu wrócił do Pekinu i do 1983 r. pracował w Biurze Badania Strategii i Przepisów Prawnych Ministerstwa Geologii i Zasobów Naturalnych. W 1983 został wiceministrem geologii i zasobów naturalnych. Urząd ten zajmował do 1985.
W 1985 r. objął urząd wicedyrektora, a rok później awansował na dyrektora Biura Organizacyjnego KC KPCh. Na tym stanowisku pozostał do 1993 r. mimo zmieniających się sekretarzy generalnych KPCh: gdy zaczynał pełnić urząd sekretarzem generalnym był Hu Yaobang, w 1987 r. zastąpił go Zhao Ziyang, natomiast w 1989 r. rozpoczęła się kadencja Jiang Zemina. W karierze nie przeszkodziła mu także obecność na placu Tian’anmen 19 maja 1989 r., kiedy stał u boku Zhao Ziyanga wygłaszającego do protestujących studentów pojednawcze w tonie przemówienie. To wystąpienie zakończyło się dla Zhao pozbawieniem go wszystkich pełnionych stanowisk i aresztem domowym, natomiast dla Wena Jiabao pozostało bez konsekwencji.
W 1987 r. został także zastępcą sekretarza Sekretariatu KC, a w 1992 r. sekretarzem Sekretariatu KC (do 2002 r.) i zastępcą członka Biura Politycznego KC (do 1997 r.). W 1997 r. wszedł do Biura Politycznego KC, a w 1998 r. objął urząd wicepremiera Rady Państwowej i wiceprzewodniczącego Małej Grupy ds. Rolnictwa. Jiang Zemin powierzył mu także stanowisko sekretarza Roboczego Komitetu KC ds. Finansów, jego kompetencje w tym okresie obejmowały też dziedziny takie jak nauka i technika, zapobieganie powodziom i pomoc ich ofiarom, rozwój miast. Zapamiętany został jego szeroko relacjonowany w państwowej telewizji udział w akcji mającej na celu walkę ze skutkami powodzi, które nawiedziły dolinę Jangcy i północno-wschodnie prowincje Chin w 1998 r. Także w 1998 r. objął urząd sekretarza Centralnej Komisji Finansowej (do 2003 r.), organu powołanego do kontroli bankowości, papierów wartościowych, ubezpieczeń oraz m.in. banku centralnego i 27 najważniejszych państwowych przedsiębiorstw finansowych w Chinach, rozwiązanego w 2003 r. W 2002 r. Wen Jiabao został trzecim rangą członkiem Stałego Komitetu Biura Politycznego KC (do listopada 2012 r.). Od 16 marca 2003 r. do 15 marca 2013 r. pełnił funkcję premiera Rady Państwowej i przewodniczącego Małej Grupy ds. Finansów i Ekonomii, a od 2010 r. dyrektora Państwowej Komisji Energetycznej.
Premier.
W marcu 2003 w Chinach doszło do przekazania władzy nowemu przewodniczącemu ChRL Hu Jintao. Wen Jiabao został wówczas wyznaczony przez partię na stanowisko premiera. 16 marca 2003 nominację zatwierdziło w głosowaniu Ogólnochińskie Zgromadzenie Przedstawicieli Ludowych (parlament), w którym Wen Jiabao zyskał 99% głosów poparcia.
Jako premier Wen Jiabao nadzorował dalszy rozwój gospodarczy Chin, który miał teraz dokonywać się już nie za wszelką cenę, ale w sposób bardziej zrównoważony, aby niwelować różnice w poziomie rozwoju różnych regionów i zmniejszać finansowe rozwarstwienie społeczne. Celem miał być stan tzw. xiaokang (chiński: 小康; pinyin: xiǎokāng), czyli powszechnego umiarkowanego dobrobytu. Wen postrzegany był jako chiński reformator, stawiający sobie za cel utrzymanie i wzmacnianie rozwoju gospodarczego. Rząd pod jego przewodnictwem skupił się również w większym stopniu na sprawach społecznych, zdrowotnych, edukacyjnych oraz ochronie środowiska.
Wen dał się poznać jako premier działający osobiście w sytuacjach kryzysowych. Jako jeden z pierwszych czołowych chińskich polityków po raz pierwszy zwrócił większą uwagę na problemy opieki zdrowotnej. W kwietniu 2003 r. przerwał milczenie chińskich urzędników na temat epidemii SARS, w publicznym przemówieniu 14 kwietnia przyznał, że jest to poważny problem i odwiedził Hongkong, gdzie sytuacja była szczególnie ciężka, po czym zaangażował się w działania, mające doprowadzić do zakończenia epidemii. W marcu tego samego roku premier odwiedził już dotknięty trzęsieniem ziemi Xinjiang, a w listopadzie publicznie poruszył problem epidemii AIDS, szerzącej się szczególnie w prowincjach Junnan i Henan. Ponadto w Światowy Dzień AIDS osobiście odwiedził chorych w jednym z pekińskich szpitali.
Rząd Wena Jiabao zajął się także rozwojem obszarów wiejskich. Na sesji plenarnej Ogólnochińskiego Zgromadzenia Przedstawicieli Ludowych w 2006 r. zaprezentował Program tzw. Trzech Kwestii Wiejskich („rolnictwa, wsi i rolników”), odnoszący się do rozwoju rolnictwa, rozwoju infrastruktury obszarów wiejskich oraz podniesienia poziomu życia ludności wiejskiej. W 2006 r. rząd zniósł także obowiązkowy podatek rolny.
Wen odbył liczne podróże do najważniejszych państw świata, m.in. w grudniu 2003 po raz pierwszy udał się do USA. W późniejszym czasie odwiedził też m.in. Kanadę, Indie i Australię, omawiając głównie kwestie gospodarcze i handlowe. Złożył także wizytę w Japonii służącą ociepleniu wzajemnych stosunków.
W 2005 r. uchwalono ustawę przeciwko podziałowi państwa, która dopuszczała użycie środków innych niż pokojowe w celu przyłączenia Tajwanu do ChRL. Przy tej okazji Wen powiedział: „Rozwiązanie kwestii tajwańskiej to wyłącznie kwestia wewnętrznej polityki Chin i nie będziemy tolerować interwencji innych państw. Mamy nadzieję, że nie dojdzie do takiej interwencji, ale się jej nie boimy.”
W 2006 r. wykryto skandal korupcyjny w Szanghaju polegający na sprzeniewierzeniu przez lokalnych urzędników ogromnej sumy pochodzącej z funduszu ubezpieczeniowego. Najważniejszym urzędnikiem, który stracił stanowisko w wyniku wykrycia skandalu, był Chen Liangyu, sekretarz szanghajskiego komitetu KPCh. Chen, który wyrażał często niepochlebne opinie o rządzie Hu Jintao i Wena Jiabao, należał do tzw. „szanghajskiej kliki”, czyli protegowanych byłego sekretarza generalnego KPCh Jiang Zemina postrzeganych jako konkurencja dla stronnictwa, do którego należą Hu Jintao i Wen Jiabao.
W 2007 r. rządowa agencja informacyjna Xinhua opublikowała artykuł Wena „O historycznych zadaniach pierwszego okresu socjalizmu i kilku problemach polityki zagranicznej Chin” szeroko komentowany ze względu na zawarte w nim odniesienia do tzw. uniwersalnych wartości (m.in. nauka, demokracja, prawa człowieka, wolność). Było to stanowisko sprzeczne z doktryną KPCh, utrzymującą rozróżnienie wartości zachodnich i chińskich.
W styczniu 2008 r. Chiny zmagały się z wielkimi opadami śniegu. Także w tym przypadku premier Wen udał się na miejsce katastrofy, do Hunanu, gdzie płakał wyrażając współczucie dla ludzi uwięzionych na stacji kolejowej.
16 marca 2008 Wen Jiabao został wybrany szefem rządu na kolejną pięcioletnią kadencję przez Ogólnochińskie Zgromadzenie Przedstawicieli Ludowych XI kadencji. Do jego zadań należały: organizacja Igrzysk olimpijskich w Pekinie w 2008 r., zmierzenie się ze skutkami kryzysu gospodarczego, walka z inflacją i z różnicami w rozwoju ekonomicznym różnych regionów Chin.
W marcu w Tybecie wybuchły rozruchy stłumione przez chińską policję. Wen Jiabao winę przypisał Dalajlamie i stwierdził, że celem tych zamieszek miało być utrudnienie organizacji igrzysk.
W maju 2008 premier Wen Jiabao i jego gabinet zaangażowali się w pomoc ofiarom tragicznego trzęsienia ziemi w prowincji Syczuan. Wen Jiabao stanął na czele Komitetu Pomocy ds. Trzęsienia Ziemi, a rząd ogłosił trzydniową żałobę narodową. Premier pojawił się na miejscu niecałe dwie godziny po zdarzeniu, odniósł lekkie obrażenia i odmawiał poddania się leczeniu, pocieszał sieroty i zapracował na liczne głosy poparcia w Internecie.
Wen do dziś uchodzi w Chinach za polityka bliskiego ludziom, nazywany bywa „dziadkiem Wenem”. Próbę podważenia tego wizerunku podjął w wydanej w 2010 r. w Hongkongu książce „Wen Jiabao, gwiazda chińskiego aktorstwa” pisarz dysydent Yu Jie. Ubolewa on nad brakiem wolności słowa w Chinach i nawołuje do krytyki rządów unikających reform Hu i Wena. Według niego przyjazne gesty Wena są jedynie grą obliczoną na ocieplenie wizerunku partii.
W lutym 2009 r. przed Ogólnochińskim Zjazdem Przedstawicieli Ludowych premier Wen wziął udział w czacie internetowym, w którym odpowiadał na pytania internautów, co odbiło się szerokim echem w Chinach. Podczas konferencji prasowej 13 marca po drugiej sesji zjazdu Wen zapowiedział osiągnięcie 8% wzrostu gospodarczego w 2009 r. Padło wówczas również znane zdanie na temat Tajwanu: „Co prawda mam już 67 lat, ale gdybym miał taką możliwość [odwiedzenia Tajwanu], to nawet gdybym nie mógł już chodzić, chętnie bym się przyczołgał.”
W październiku 2009 r. Wen złożył wizytę w Korei Północnej, jako pierwszy premier Chin od Li Penga, który odbył oficjalną podróż do Korei w 2000 r. W listopadzie spotkał się z przywódcami UE i odbył rozmowy na tematy gospodarcze. W grudniu wziął także udział w Konferencji Narodów Zjednoczonych w sprawie Zmian Klimatu w Kopenhadze. Istotne wydają się jego próby zacieśniania kontaktów z państwami afrykańskimi. Premier Wen odwiedził osobiście takie kraje jak: Egipt, Ghana, Kongo, Angola, RPA, Tanzania i Uganda. W sumie podpisał 71 umów handlowych, dotyczących przede wszystkim wsparcia Chin dla rozwoju tamtejszej infrastruktury, opieki medycznej i szkoleń technicznych.
Wen jest żonaty i ma dwójkę dzieci: syna Wena Yunsonga i córkę Wen Ruchun. Jego żona Zhang Beili, z wykształcenia geolog, pracuje w branży jubilerskiej. W październiku 2012 r. New York Times opublikował artykuł, w którym opisany został majątek rodziny Wenów opiewający na 2,7 mld dolarów, obejmujący udziały w m.in. bankach, firmach jubilerskich i telekomunikacyjnych i w korporacji ubezpieczeniowej Ping An, oraz jej powiązania z chińskimi potentatami finansowymi. Artykuł wywołał skandal, pojawiły się też opinie, że mógł powstać z inspiracji wrogich wobec Wena popleczników Bo Xilaia.
Po 18 zjeździe KPCh Wen Jiabao przestał być członkiem Stałego Komitetu Biura Politycznego KC, a 15 marca 2013 roku zastąpiony został na stanowisku premiera przez Li Keqianga.

</doc>
<doc id="782342" url="https://pl.wikipedia.org/wiki?curid=782342" title="Polski Korpus Posiłkowy">
Polski Korpus Posiłkowy

Polski Korpus Posiłkowy (PKP) – formacja wojskowa utworzona przez Austro-Węgry 20 września 1916 roku z Legionów Polskich.
Komendantem Korpusu od 14 listopada 1916 do 24 kwietnia 1917 był Stanisław Szeptycki. Po proklamowaniu Królestwa Polskiego aktem 5 listopada 1916 roku, Austro-Węgry w kwietniu 1917 roku przekazały dowództwo PKP generalnemu gubernatorowi warszawskiemu Hansowi Hartwigowi von Beselerowi (zob. Polska Siła Zbrojna). 24 kwietnia 1917 dowodzenie PKP objął generał Zygmunt Zieliński (funkcję tę pełnił do 15 lutego 1918). W sierpniu 1917 roku, w związku z odmową złożenia przysięgi na wierność cesarzowi Niemiec Wilhelmowi II przez większość legionistów, pozostałości PKP zostały z powrotem przekazane pod rozkazy Armii Austro-Węgier. Korpus został przeniesiony do Przemyśla, a działania naprawcze przeprowadzał FML Johann Schilling.
W składzie Korpusu byli wówczas jedynie obywatele Austro-Węgier, którzy złożyli przysięgę. W związku ze stratami osobowymi spowodowanymi kryzysem przysięgowym, w Przemyślu ostatecznie przeformowano Korpus do następującego składu: 
30 września 1917, w trzecią rocznicę wymarszu II Brygady Legionów Polskich, na placu musztry na Wilczem odbyła się uroczysta msza polowa i defilada oddziałów korpusu. FML Schilling wyraził uznanie i pochwałę wszystkim oddziałom, które wzięły udział w paradzie, za doskonały wygląd i postawę podczas defilady.
25 października 1917 Polski Korpus Posiłkowy w sile 431 oficerów i 7135 podoficerów oraz szeregowców skierowano w rejon Czerniowiec. 
Z dniem 3 grudnia 1917 zakończyła swoją działalność c. i k. Komenda marszałka polnego porucznika Schillinga (niem. k.u.k. Kommando FML Schilling).
1 stycznia 1918 kolumna szańcowa została przeformowana w pociąg prowiatnowy nr 1. W skład pociągu weszły wszystkie wozy, z wyjątkiem mostowych, wraz z zaprzęgami i personelem taborowym.
W nocy na 16 lutego 1918 roku, w proteście przeciwko podpisaniu traktatu brzeskiego, część żołnierzy, głównie z II Brygady pod dowództwem Hallera, przebiła się przez front austriacko-rosyjski pod Rarańczą i 6 marca połączyła się z II Korpusem Polskim w Rosji. Większości żołnierzy PKP nie udało się przebić. Zostali oni osadzeni przez austro-węgierskie władze wojskowe w obozach w Huszt i Marmarosz-Sziget (obozy te podlegały gen. Schillingowi) oraz oskarżeni o zdradę.
19 lutego 1918 r. władze austro-węgierskie rozwiązały Polski Korpus Posiłkowy.

</doc>
<doc id="782343" url="https://pl.wikipedia.org/wiki?curid=782343" title="Głuchy Bór">
Głuchy Bór

Głuchy Bór (dodatkowa nazwa w j. kaszub. Głëchi Bór; niem. "Gluchibor") – mała kaszubska osada leśna w Polsce położona w województwie pomorskim, w powiecie kościerskim, w gminie Dziemiany na obszarze Wdzydzkiego Parku Krajobrazowego. Osada wchodzi w skład sołectwa Piechowice. Siedziba leśnictwa Głuchy Bór i Przerębska Huta (podległych pod Nadleśnictwo Lipusz).
W latach 1975–1998 miejscowość położona była w województwie gdańskim.
W pobliżu miejscowości, w obrębie leśnym Dziemiany, w oddziale 246l (współrzędne 53°59'40.35"N, 17°50'04.45"E) przewidywano utworzenie powierzchniowego pomnika przyrody "Buczyna w Leśnictwie Głuchy Bór" o powierzchni 0,92-0,97 ha. Stanowisko ochronne miałoby objąć część około 150-170-letniego lasu bukowego (z drzewostanem sięgającym wysokości 28 metrów i pierśnicy dochodzącej do 1 metra). Występują tu również dąb bezszypułkowy i brzoza. Najbliższymi miejscowościami są Jastrzębie Dziemiańskie i Piechowice.

</doc>
<doc id="782345" url="https://pl.wikipedia.org/wiki?curid=782345" title="Supergrupa (biologia)">
Supergrupa (biologia)

Supergrupa – umowna kategoria systematyczna, wydzielona w pierwszych latach XXI wieku dla określenia najważniejszych linii rozwojowych eukariontów (Eukaryota).
Wcześniej wśród eukariontów wydzielano 4 królestwa: protisty (Protista), rośliny (Plantae), grzyby (Fungi) i zwierzęta (Zoa), przy czym protisty stanowiły takson parafiletyczny wprowadzony najpóźniej. Dzielono je czasem na trzy grupy: pierwotniaki (Protozoa), protisty roślinopodobne i protisty grzybopodobne, których niektórzy przedstawiciele bywali przenoszeni z powrotem do odpowiednich królestw. Wszystkie te klasyfikacje nie uwzględniały jednak w pełni powiązań filogenetycznych w obrębie organizmów. Od kilku lat funkcjonuje podział organizmów na supergrupy, który jednak podlega modyfikacjom przy kolejnych badaniach.
Według jednego z wariantów wyróżniono sześć supergrup:

</doc>
<doc id="782349" url="https://pl.wikipedia.org/wiki?curid=782349" title="Archaeplastida">
Archaeplastida



</doc>
<doc id="782350" url="https://pl.wikipedia.org/wiki?curid=782350" title="Opisthokonta">
Opisthokonta

Opisthokonta – w nowoczesnych klasyfikacjach supergrupa eukariontów. Wyróżniona na podstawie szczegółów wici występujących u wiciowców kołnierzykowych, zwierząt (w plemnikach) i pierwotnych grzybów. W filogenetyce molekularnej rozszerzona o kolejne klady na podstawie molekularnych badań genetycznych.
Organizmy te, zaliczane do Amorphea, mają tylko jedną wić, tzw. wić tylną, która popycha komórkę do przodu, w przeciwieństwie do organizmów, których komórka jest ciągnięta przez wić.
Kladogram.
Grupa zawierająca – Eukaryota (eukarionty)

</doc>
<doc id="782353" url="https://pl.wikipedia.org/wiki?curid=782353" title="Rhizaria">
Rhizaria

Rhizaria – mający rangę infrakrólestwa takson głównie jednokomórkowych eukariontów z królestwa chromistów. Organizmy te żyją w akwenach i glebach na całym świecie (jako plankton, bentos lub edafon); są zazwyczaj cudzożywne, choć część z nich posiada też endosymbiotyczne glony, a niektóre wykształciły nawet chloroplasty; są również znane gatunki pasożytnicze. Zazwyczaj posiadają cienkie pseudopodia, mogą posiadać też wić. Większość z nich jest mikroskopijnych rozmiarów, jednakże istnieją też gatunki o średnicy kilku lub nawet kilkunastu centymetrów.
Rhizaria wywodzą się od prymitywnych glonów; grupa ta ma przynajmniej 650 mln lat, chociaż może być o ponad 100 mln lat starsza; u wielu z nich występuje jakaś forma szkieletu lub skorupy dzięki czemu odnajdywane są licznie w fanerozoicznych skamieniałościach. Stworzenie dla nich wspólnego taksonu nastąpiło dopiero niedawno – wcześniej różne ich linie rozwojowe traktowane były jako pierwotniaki, glony, grzyby, a nawet zwierzęta; w innych ujęciach systematycznych tworzą one supergrupę bądź nieposiadający rangi takson supergrupy Sar (równoważnej wtedy z podkrólestwem Harosa). Znanych jest kilkanaście tysięcy żyjących gatunków Rhizaria.
Rozmnażanie następuje zazwyczaj bezpłciowo, choć zostały odnotowane przypadki rozmnażania płciowego lub sposobem (w pewnym sensie) mieszanym. Występują na całym świecie; odgrywają istotną rolę w regulowaniu globalnej liczebności bakterii, na które chętnie polują; mimo tak ważnej roli w ekosystemie nie były przez długi czas przedmiotem badań ludzi – głównie ze względu na niewielkie znaczenie gospodarcze i niewywoływanie chorób u człowieka.
Taksonomia i ewolucja.
Historia taksonu.
Niegdyś poszczególne grupy przedstawicieli Rhizaria były klasyfikowane jako protisty (głównie w obrębie typów Sarcodina i Flagellata). Nazwa Rhizaria nawiązuje do taksonu Rhizopoda – podtypu zarodziowców, do którego należało wielu przedstawicieli Cercozoa oraz otwornice.
Termin Rhizaria wprowadził dopiero brytyjski biolog Thomas Cavalier-Smith w 2002 r. w celu zdefiniowania grupy pierwotniaków charakteryzującej się korzeniastymi filo- bądź retikulopodiami; nadał jej wówczas rangę infrakrólestwa dzielącego się na cztery typy:
Definicja ta była raczej intuicyjna; głównym jej oparciem było stwierdzone rok wcześniej pokrewieństwo między przedstawicielami Foraminifera i Cercozoa – kladu nowo utworzonego na podstawie badań filogenetycznych, które dowiodły m.in. bliskiego pokrewieństwa chlorarachniofitów z "Euglypha". Niedługo później, w związku z postępem badań, wykluczono z niej Apusozoa (obecnie przynależące do Obazoa) oraz Centrohelida (obecnie przynależące do Haptista) pozostawiając dwa typy:
W związku jednak z parafiletyzmem królestwa protistów oraz nowymi badaniami filogenetycznymi opartymi na genach aktynowych oraz SSU rDNA, Rhizaria szybko awansowały do nowo utworzonej rangi supergrupy. W wyniku wzrostu zainteresowania taksonem, w roku 2006 jego monofiletyzm nie ulegał już wątpliwościom, jednakże pokrewieństwa w jego obrębie wciąż pozostawały nierozstrzygnięte. Największe wątpliwości dotyczyły monofiletyzmu grup Endomyxa oraz Polycystinea, jak również przynależności taksonów Gromiida i Haplosporida, a także wzajemnego pokrewieństwa Radiozoa i Foraminifera (wspólnie określanych jako Retaria). Jedną z propozycji systematycznych w 2008 r. był podział na:
Przełomem okazały się badania wykonane przez Burkiego i innych w roku 2010 z użyciem EST pięciu gatunków Rhizaria, w wyniku których uzyskano dwa kladogramy potwierdzające hipotezę Retaria, lecz wciąż nie rozstrzygające o monofiletyzmie Endomyxa i ich miejscu w obrębie Rhizaria:
Z kolei w 2012 r. Sina Adl zaproponował podział następujący:
Systematyka.
Według klasyfikacji Ruggiera i innych z 2015 roku Rhizaria jest infrakrólestwem w ramach podkrólestwa Harosa, należącego do królestwa Chromistów w nadkrólestwie Eukariontów; dzieli się na 2 typy, 5 podtypów, 17 gromad i 62 rzędy, przy czym występują też nadgromady i podgromady. Poniższa tabela uwzględnia większość poprawek autorstwa Cavalier-Smitha z 2018 roku (m.in. zwiększenie liczby gromad do 18, rzędów – do 65) z wyjątkiem przeniesienia Endomyxa do Retaria, gdyż późniejsze badania raczej wykluczają tę opcję (Irwin i inni 2019):
Wyróżnia się ok. 350 rodzin w obrębie Rhizaria; Sina Adl oszacował liczbę żyjących gatunków na 18–28 tysięcy.
Filogeneza.
Przeprowadzone w 2018 r. (opublikowane w 2019 r.) przez Irwina i innych badania dostarczyły silnych dowodów na monofiletyzm Cercozoa, a kladogram Rhizaria prezentuje się obecnie w sposób następujący (położenie "Sticholonche", jedynego rodzaju w obrębie Sticholonchia, jest oparte na pracy Krabberøda i innych z 2017 r.; gałąź grupy siostrzanej dla Filosa oparta jest na pracy Bassa i innych z 2018 r., choć nie zostały uwzględnione domniemane na podstawie badań środowiskowego DNA grupy zewnętrzne dla Skiomonadea a bliższe im niż jest NC12):
Według innych badań (m.in. He i inni 2016, Krabberød i inni 2017 oraz Cavalier-Smith i inni 2018) Radiozoa (Acantharea + Polycystinea) jest kladem, a Endomyxa nie należą do Cercozoa, lecz stanowią grupę najbardziej zewnętrzną (lub kilka takich grup – jest to wtedy takson parafiletyczny) w obrębie Retaria.
Od 2007 roku Rhizaria zaliczane są do grupy Sar (od 2009 roku części chromistów):
Powyższy kladogram został przedstawiony przez Cavalier-Smitha i innych w roku 2015, podobne wyniki (z różnicami w terminologii) otrzymali He i inni w 2014 roku; w niektórych alternatywnych kladogramach, które przedstawili m.in. Derelle i inni (2015), Ren i inni (2016), He i inni (2016) oraz Krabberød i inni (2017), Hacrobia mogą być całkowicie lub częściowo grupowane z Plantae, a nieprzedstawione tutaj grupy zewnętrzne dla Neokaryota mogą być łączone w Discoba/Excavata jako grupa siostrzana dla Corticata, co czyni Scotokaryota kladem bazalnym jądrowców, gdyż Neokaryota połączone z Discoba/Excavata jest równoważne z Eukaryota; badania, które przedstawili He i inni w 2016 r. podważają monofiletyzm Halvaria, grupując Alveolata z Rhizaria (zamiast Heterokonta); w różnych pracach Neokaryota, Scotokaryota, Corticata, Plantae i Harosa mogą pojawiać się pod synonimicznymi nazwami.
Metody badawcze i trudności; genetyka.
W celu przeprowadzenia badań nad Rhizaria próbki pobiera się z gleby (gatunki edafoniczne), osadu (gatunki bentoniczne) lub na głębokości do kilkuset metrów zazwyczaj przy pomocy siatki planktonowej (gatunki planktoniczne). Następnie próbki przeniesione zostają do laboratorium i spreparowane – organizmy zostają oddzielone za pomocą igiełek lub szklanych mikropipet, umyte i zamrożone po uprzednim odfiltrowaniu wody morskiej, mogą też zostać wcześniej inkubowane w wodzie o odpowiedniej dla nich temperaturze. Przy pasożytach z gromady Phytomyxea stosowana jest hodowla kalusu "in vitro", a następnie jego sterylizacja.
Kolejnym krokiem jest przygotowanie cDNA potrzebnego do badań na przykład poprzez jego syntezę z użyciem RNA, amplifikację, fragmentację przy pomocy fal dźwiękowych, ligację i ponowną amplifikację gotowej próbki. W przypadku pasożytów roślin eliminuje się kontigi przypominające cDNA żywiciela. Bada się też rDNA.
Obiektem zainteresowania naukowców są również białka i geny odpowiadające za ich syntezę; są to m.in. aktyna (białko występujące u wszystkich Rhizaria, pozwalające na ustalenie pokrewieństw w obrębie całej grupy, odgrywające istotną rolę w określeniu miejsca Endomyxa w drzewie filogenetycznym zależnie od tego, czy nastąpiła u nich – jak u Retaria – jej duplikacja, czy też nie), tubulina (istotna szczególnie przy określaniu pokrewieństw w obrębie Retaria), kompleks Arp2/3 (w ramach którego część genów uległa duplikacji u chlorarachniofitów), miozyny (z których miozyna XXXVII jest synapomorfią Rhizaria), białko rybosomalne L10a (które u wielu Rhizaria posiada specyficzną insercję niegdyś uważaną za potencjalną synapomorfię), poliubikwityna (posiadająca u wszystkich Rhizaria z wyjątkiem niektórych Radiozoa charakterystyczną insercję) oraz polimeraza RNA II.
Analizę filogenomiczną przeprowadza się przy pomocy programów takich jak RAxML, PhyML, PhyloBayes, MrBayes czy Treefinder.
Głównymi powodami słabego poznania tej grupy są:
Skutkiem takiej specyfiki obecnie dostępne są tylko dwa genomy (należące do "Bigelowiella natans" i "Reticulomyxa filosa") z grupy Rhizaria – najmniej wśród wszystkich głównych linii rozwojowych jądrowców.
Ewolucja.
Zapis kopalny.
Przedstawiciele niektórych grup Rhizaria, w przeciwieństwie do większości protistów, posiadają twarde skorupki, szkielety i tym podobne, dzięki czemu pozostały po nich skamieniałości. Jedne z najstarszych takich szczątków zostały odnalezione w prekambryjskich skałach na Alasce należących do tzw. grupy Tindir; datuje się je na późny ton – przed około 740 mln laty, co koresponduje z przypuszczeniem, że Rhizaria odgrywały ważną rolę już w Ediakarze – zgodnie z tą hipotezą miałyby one być odpowiedzialne za obecność 24-izopropylocholestanu i 26-metylostygmastanu, uważanych do niedawna za niekwestionowany znak obecności zwierząt na początku tego okresu – oraz z badaniami przeprowadzonymi przez Lentona i innych, które określają wiek Rhizaria na 760 mln lat. Pierwsze pewne znalezisko datowane jest dopiero na wczesny kambr, około 535 mln lat temu; jest to przedstawiciel otwornic. Prócz tego w skamieniałościach zachowały się inne posiadające twarde części ciała organizmy: fanerozoiczne Retaria (m.in. promienice), postpaleozoiczne Phaeodaria oraz niektóre kenozoiczne gatunki Ebriida.
Pochodzenie i wczesna ewolucja.
Ostatni wspólny przodek Rhizaria i siostrzanego kladu Halvaria (lub samych Alveolata przy założeniu parafiletyzmu Halvaria) był drobnym, nieopancerzonym, jednokomórkowym eukariontem, elementem planktonu; prawdopodobnie posiadał wić, rzęski, pęcherzyki, włoski oraz chloroplasty pochodzące od endosymbiotycznych krasnorostów. Wczesne Rhizaria stały się bentonicznymi fagotrofami (heterotrofami pozyskującymi składniki odżwcze na drodze fagocytozy); taka zmiana środowiskowa doprowadziła do wykształcenia się u nich filopodiów oraz całkowitej utraty chloroplastów; ich cytoszkielet również uległ znacznym zmianom; utraciły też włoski.
Dalsze podziały.
Około 650–620 mln lat temu nastąpił rozdział na dwie odrębne grupy – drobnych wiciowców szybujących między ziarnami piasku i pozyskujących swoje bakteryjne pożywienie przy pomocy filopodiów, które dały początek Cercozoa, oraz większych, posiadających retikulopodia bezwiciowych form – wczesnych Retaria.
Z czasem u Cercozoa plezjomorficzne pęcherzyki zanikły całkowicie, zwiększając powierzchnię, na której mogłyby wyrastać nibynóżki, tymczasem w kontekście Retaria spekuluje się, że występująca u wielu promienic membranowa otoczka oddzielająca wewnętrzną, zawierającą najważniejsze organella część cytoplazmy od zewnętrznej – dziś spełniająca głównie funkcje ochronną i rusztowaniową – może być ich formą szczątkową powstałą poprzez utwardzenie ich powierzchni. Większość Cercozoa nie pozostawia po sobie skamieniałości; wiadomo jednak, że ich ewolucja przebiegała w kierunku zmniejszania się rozmiarów i adaptacji do polowania na bakterie, choć, co ciekawe, część z nich – Chlorarachnea – wykształciło chloroplasty z endosymbiotycznych zielenic, podczas gdy te z rodzaju "Paulinella" zrobiły to poprzez uwięzienie cyjanobakterii. Ewolucja Retaria przebiegała szybciej i w kierunku wprost przeciwnym – stawały się coraz większe, a glony były dla nich pożywieniem bądź endosymbiontami; w stosunkowo krótkim czasie wiele z nich wykształciło jakąś formę szkieletu. Niektóre Cercozoa – Endomyxa – na skutek konwergencji upodobniły się w dużej mierze do Retaria (niektóre badania wskazują na to, że mogą one nawet do tej grupy przynależeć); podobnie inna grupa – Phaeodaria – znacznie upodobniła się w budowie do promienic (uważano dawniej, że do nich przynależy).
Występowanie.
Żyją w różnorakich zbiornikach wodnych – głównie morzach i oceanach jako element planktonu (głównie Cercozoa i Radiozoa) oraz bentosu (m.in. Foraminifera), ale też w wodach słodkich – i na ich wybrzeżach na całym świecie – nawet w rejonach podbiegunowych, co jest zgodne z przypuszczeniem, że przetrwały one dwa wielkie zlodowacenia kriogeńskie; występują licznie również w glebach jako element edafonu (także gatunki pasożytnicze); innymi słowy: żyją wszędzie i w każdym środowisku. Generalnie w niższych szerokościach geograficznych dominują gatunki miksotroficzne, zaś im bliżej biegunów, tym więcej gatunków "stricte" heterotroficznych; rozmieszczenie ulega zmianom w zależności od pory roku, zwłaszcza w rejonach podbiegunowych. Nie ma ścisłych reguł dotyczących głębokości występowania – wiele planktonicznych gatunków ma szeroki ich zakres; u niektórych grup stwierdzono tendencję osobników młodocianych do trzymania się bliżej powierzchni. Mimo tej różnorodności, statystycznie większość z nich preferuje ciepłe wody morskie i oceaniczne oraz głębokości do 100m.
Morfologia.
Rhizaria jest jedną z najbardziej zróżnicowanych grup eukariontów ; z tego powodu została zdefiniowana tylko na podstawie badań filogenetycznych. Ich jedyną znaną synapomorfią morfologiczną jest specyficzny wygląd strefy przejściowej rzęsek, której przekrój poprzeczny daje się opisać jako zawierający w sobie środkową plamkę na tle bądź kratkowanej struktury (przy ciałku podstawowym), bądź szprychowatych elementów promieniście z niej wyrastających (przy rzęsce); jednakże, w znakomitej większości przypadków, ich cechami wspólnymi (acz nie charakterystycznymi) są: jednokomórkowość, rurkowate grzebienie mitochondrialne, oraz cienkie nibynóżki: filopodia, retikulopodia lub aksopodia. Badania filogenetyczne organizmu pleśniopodobnego "Guttulinopsis vulgaris" wykazały jego przynależność do tego kladu (chociaż ma on odmienny wygląd grzebieni mitochondrialnych, posiada lobopodia i nie jest nawet jednokomórkowcem), czyniąc go pierwszym poznanym organizmem wielokomórkowym tej grupy.
Posiadają wszystkie struktury charakterystyczne bądź dla każdej komórki, bądź dla komórek eukariotycznych; na ogół posiadają również aparat Golgiego, wakuole, mitochondria (z jednym znanym wyjątkiem), pseudopodia (z wyjątkami) a czasami również: chloroplasty, endosymbionty, ścianę komórkową lub jakąś formę szkieletu. Najmniejszym znanym gatunkiem jest osiągający wielkość 1,4 µm "Minorisa minuta", a największym – osiągający wielkość 20 cm "Syringammina fragilissima", będący również największym znanym organizmem jednokomórkowym (choć wielojądrowym). Bardziej szczegółowe informacje dla pięciu grup Rhizaria zawiera poniższa tabela:
Tryb życia i ekologia.
Odżywianie.
Większość Rhizaria to gatunki heterotroficzne odżywiające się poprzez fagocytozę bądź miksotroficzne – dodatkowo korzystające z fotosyntezy. Cercozoa okazują się być ważnymi bakteriożercami (polują też na glony, grzyby i protisty) obecnymi m.in. w glebie; niektóre z nich posiadają chloroplasty lub endosymbionty jako dodatkowe lub jedyne źródło energii, i bywają nazywane glonami; niektóre z nich (należące do Endomyxa) są pasożytami – głównie roślin (m.in. kapusty i ziemniaka), heterokontów (m.in okrzemek i brunatnic) oraz zwierząt (m.in. ostrygów i małży)"."
Podobna sytuacja dotyczy Retaria, jednakże symbioza z glonami występuje u nich częściej (przy czym nie musi być to koniecznie endosymbioza) i odżywiają się one w nieco inny sposób: podczas gdy Cercozoa zazwyczaj „szybują” wśród ziarenek piasku przy pomocy wici i rzęsek, łapiąc i więżąc bakterie długimi filopodiami po to, by pozyskać z nich składniki odżywcze pokarmowymi wodniczkami, Retaria są na ogół bardziej bierne jako bezwiciowce bądź poruszane przez prąd wody, bądź leżące na dnie morskim, przy pomocy pseudopodiów łapiąc i wstępnie trawiąc przepływające bakterie lub – dużo częściej niż w przypadku Cercozoa – inne protisty; nibynóżki umożliwiają im też wydalanie. Wyjątek od tej reguły stanowi "Sticholonche", który zwinnie porusza się, aktywnie wiosłując swoimi długimi nibynóżkami.
Rozmnażanie.
Rozmnażanie przebiega różnie w różnych grupach. Cercozoa rozmnażają się zazwyczaj bezpłciowo; mogą przy tym tworzyć plazmodia, co jest powszechne u pasożytów: na przykład u Phytomyxea znajdujące się w ziemi zarodniki zarażają korzenie roślin, powiększają się, tworząc plazmodium, które następnie wypuszcza kolejne pływki, które na drodze fuzji tworzą drugie plazmodium, które następnie wypuszcza zarodniki do ziemi – cykl się zamyka; znane są również przypadki rozmnażania płciowego (m.in. u "Gromia" i "Chlorarachnion").
U Retaria rozmnażanie płciowe również zostało zaobserwowane; w ramach podtypu Foraminifera reprodukcja następuje zazwyczaj w sposób łączony: pierwsze (nieparzyste), diploidalne pokolenie – nazywane ze względu na niewielki rozmiar środkowej komory „mikrosferycznym”– rozmnaża się bezpłciowo (poprzez mitozę), dając początek drugiemu (parzystemu), haploidalnemu pokoleniu – nazywanemu ze względu na większy rozmiar środkowej komory „megalosferycznym”– rozmnażającemu się płciowo, dając początek trzeciemu (znowóż nieparzystemu), diploidalnemu pokoleniu – cykl się zamyka; osobniki należące do podtypu Radiozoa rozmnażają się na ogół bezpłciowo, choć możliwość istnienia u nich rozmnażania płciowego – domniemana na podstawie niepewnych obserwacji – nie jest wykluczona.
Rola w ekosystemie.
Niewiele wiadomo o skali oddziaływań, jakie wywiera Rhizaria jako całość na przyrodę, ale badania molekularne wskazują na to, że jest ona znacznie większa, niż kiedyś myślano. Cercozoa są istotne dla środowiska gleb, gdzie stanowią często największy odsetek biomasy, jeżeli chodzi o protisty; niemało istotne są również w środowisku mórz i oceanów, gdzie sami przedstawiciele gatunku "Minorisa minuta" stanowią aż 5% wszystkich heterotroficznych wiciowców, co świadczy o ich wpływie na światową liczebność bakterii w oceanach, a co za tym idzie – na obieg węgla w przyrodzie; podobnie jest z Retaria, które zarówno w wodzie, jak i w glebie odgrywają ważną rolę jako konsumenci mikroorganizmów.
Pasożytnicze Phytomyxea występują na całym świecie i mają znaczący wpływ na sieć pokarmową: zarodniki przenoszone przez wiatry lub prądy morskie zawierają wiele substancji wysokoenergetycznych, więc odgrywają rolę przenośnika energii; pasożyty te mogą też przyczynić się do zmiany składu chemicznego żywiciela (rośliny), a co za tym idzie – zmian w łańcuchu pokarmowym (np. korzeń z kiłą szybko kolonizują bakterie i grzyby); Ascetosporea również są ważnymi pasożytami.
Jako jedyne z eukariontów, otwornice mają zdolność przeprowadzania denitryfikacji; są również w stanie wchłaniać znajdujący się w wodzie dwutlenek węgla i przetrzymywać go przez dłuższy okres. Zbudowane z węglanu wapnia skorupki otwornic mają znaczący wpływ na obieg węgla w przyrodzie; zbudowane z dwutlenku krzemu szkielety promienic mają znaczący wpływ na obieg krzemu w przyrodzie.
Znaczenie dla człowieka.
Rhizaria są stosunkowo mało istotne z punktu widzenia człowieka, a ich relacja z nim – słabo poznana. Nie są znane wśród nich żadne patogeny występujące u ludzi, aczkolwiek niektóre Phytomyxea mogą być uciążliwymi pasożytami upraw, w szczególności kapusty (u której gatunek "Plasmodiophora brassicae" wywołuje kiłę) i ziemniaka (u którego gatunek "Spongospora subterranea" jest przyczyną parchu prószystego), z kolei pasożyty należące do Ascetosporea potrafią atakować bezkręgowce należące do owoców morza, co może być – dla akwakultury – dewastacyjne w skutkach.
Foraminifera mają zastosowanie w stratygrafii – jako że posiadają one twarde skorupki, ich skamieniałości są licznie odnajdywane w skałach pochodzących od kambru wzwyż, a różnorakie ich kształty i skład chemiczny pozwalają na określenie wieku znaleziska, głębokości prehistorycznych mórz i oceanów, pradawnych zmian klimatycznych, a także pomagają w odnajdowaniu złóż ropy naftowej; podobne zastosowania dotyczą także pokrewnych Radiozoa, których współczesna bioróżnorodność na obszarze Arktyki pomaga również w badaniach nad trwającymi zmianami klimatu. Otwornice mają też znaczenie gospodarcze jako jedne z głównych grup organizmów, których skamieniałości tworzą kredę.
Skamieniałości otwornic z rodzaju "Nummulites" są bardzo powszechne w egipskich wapieniach, których używano m.in. do budowy piramid. Ich średnica – nawet 4 cm – umożliwiała użycie ich jako monet (dowody na takie ich zastosowanie odnaleziono na terenie dzisiejszej Francji; mogły być używane jako monety również w starożytnym Egipcie); również w folklorze niektórych regionów świata wiązane są z pieniędzmi.
Linki zewnętrzne.
Rhizaria w serwisie Paleos – interaktywny dendrogram Rhizaria zawierający wiele informacji na temat różnych podgrup i gatunków (w języku angielskim).
Protist digital specimen archive – baza danych zawierająca zdjęcia wszelakich protistów. Różnorakie Rhizaria znaleźć można głównie w sekcjach Cercomonadida i Filosea.
Rhizaria na stronie OBIS – wiele danych statystycznych dotyczących dystrybucji i odnotowanych obserwacji.

</doc>
<doc id="782354" url="https://pl.wikipedia.org/wiki?curid=782354" title="Legion Zachodni">
Legion Zachodni

Legion Zachodni – formacja wojskowa utworzona w Krakowie 27 sierpnia 1914 ze Związku Strzeleckiego, Polskich Drużyn Strzeleckich okręgu krakowskiego i Związku Drużyn Podhalańskich.
Komendantem Legionu został wyznaczony gen. Rajmund Baczyński, szefem sztabu kpt. Włodzimierz Ostoja-Zagórski.
19 grudnia 1914 został przekształcony w I Brygadę Legionów Polskich.

</doc>
<doc id="782355" url="https://pl.wikipedia.org/wiki?curid=782355" title="Excavata">
Excavata

Excavata – takson eukariotów o kategorii supergrupy. Obejmuje wyłącznie jednokomórkowe protisty, w większości heterotroficzne wiciowce, wśród nich chorobotwórcze. Niektórzy jej przedstawiciele drogą wtórnej endosymbiozy zdobyli chloroplasty. Inni mają silnie zmodyfikowane mitochondria i żyją w środowiskach beztlenowych, np. wewnątrz jelit. Niektóre tworzą agregacje komórek przypominające śluzowce.
Jako cechę wyróżniającą tę grupę przyjęto szczegóły budowy aparatu wiciowego, jednak różne cechy wspólne dla pewnych taksonów nie występują w innych.
Systematyka.
Według Adla należą tutaj następujące klady:
Historia taksonu.
Według system Cavalier-Smitha z 2003 roku dzielony był na cztery typy:
Pokrewieństwo organizmów zaliczanych do tej supergrupy jest wciąż wątpliwe. Może ona nie być monofiletyczna i wyróżniana jest w zasadzie jako zbiór taksonów nienależących do żadnej z dwóch głównych linii eukariontów (Amorphea i Diaphoretickes), przez co wyróżnianie tej supergrupy jest podawane w wątpliwość.

</doc>
<doc id="782356" url="https://pl.wikipedia.org/wiki?curid=782356" title="Chromalveolata">
Chromalveolata

Chromalveolata – w niektórych nowoczesnych klasyfikacjach supergrupa eukariontów obejmująca m.in. żółto-brunatne glony, które powstały na drodze wtórnej endosymbiozy krasnorostów: bruzdnice, okrzemki, złotowiciowce, brunatnice oraz pierwotniaki, które utraciły zdolność fotosyntezy takie jak orzęski, apikompleksy i in.
Ich monofiletyzm był podawany w wątpliwość. Dlatego dwie prace z 2008 mają drzewa filogenetyczne, w których Chromalveolata są podzielone, co popierają również nowsze badania.
Dzielą się na cztery grupy: "Stramenopiles", "Haptophyta", "Cryptophyta" i "Alveolata". Pierwsze trzy grupy bywały łączone w grupę "Chromista".

</doc>
<doc id="782357" url="https://pl.wikipedia.org/wiki?curid=782357" title="Amoebozoa">
Amoebozoa

Amoebozoa – takson eukariontów o statusie supergrupy. Należący do niesklasyfikowanego taksonu Unikonta, który w systematyce Adla z 2012 roku został zastąpiony kladem Amorphea.
Po zmianach mających miejsce w końcu 2011 roku supergrupa Amoebozoa dzieli się na następujące podtypy:
Według systematyki opracowanej w 2012 roku przez Adla i innych w ramach Committee on Systematics and Evolution of The International Society of Protistologists supergrupę Amoebozoa dzielimy na następujące klady: 
oraz gatunki o niepewnej przynależności:
Historia taksonu.
Takson utworzony w 1913 roku przez Lühe, przywrócony przez Cavalier-Smitha w 1998 roku. Takson ten występował w różnej randze w zależności od systemu klasyfikacyjnego. Obejmujący niektóre z protistów o amebowatym kształcie. W nowoczesnych klasyfikacjach, po przedefiniowaniu przez Thomasa Cavaliera-Smitha, obejmuje oprócz jednokomórkowych ameb z dawniej wyróżnianej grupy korzenionóżek również grzybopodobne śluzowce, przy czym zarówno część dawnych korzenionóżek, jak i śluzowców, włączane są do innych taksonów.
System Cavalier-Smitha.
Takson ten pierwotnie nazwany przez Lühe w 1913 roku został przywrócony w 1998 roku przez Cavalier-Smitha w randze typu, należącego do podkrólestwa Sarcomastigota w królestwie Protozoa.
W 2009 roku supergrupa Amoebozoa dzieliła się na:
System Adla i innych.
W systemie Adla i in. z 2005 roku takson ten ma najwyższą rangę (po jądrowcach), będąc supergrupą, czyli taksonem zbliżonym do tradycyjnie wyróżnianego królestwa, mimo że system ten stosuje klady zamiast standardowych jednostek systematycznych wysokiego rzędu.
Do 2012 roku w systemie Adla i in. supergrupa Amoebozoa dzieliła się na następujące klady (obejmując ponadto klady o niepewnej pozycji ("incertae sedis")):

</doc>
<doc id="782362" url="https://pl.wikipedia.org/wiki?curid=782362" title="Nausa (Imatia)">
Nausa (Imatia)

Nausa (gr.: "Νάουσα", "Νάουσσα", bułg./mac.: "Негуш" =„Negusz”) – miasto w północnej Grecji, w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Imatia. Siedziba gminy Nausa. W 2011 roku miasto liczyło 18 882 mieszkańców.
W okresie greckiej wojny o niepodległość, z rozkazu baszy Salonik w mieście i w okręgu Nausa wymordowano niemal całość rdzennej, greckiej ludności, zasiedlając tak zwolnione miejscowości osadnikami słowiańskimi, sprowadzanymi w tym celu z terenu obecnej Bułgarii.
Jednym z miast partnerskich Nausy jest polski Zgorzelec.

</doc>
<doc id="782364" url="https://pl.wikipedia.org/wiki?curid=782364" title="Zarośle (województwo pomorskie)">
Zarośle (województwo pomorskie)

Zarośle (dodatkowa nazwa w j. kaszub. Zaroslé) – osada leśna w Polsce położona w województwie pomorskim, w powiecie kościerskim, w gminie Dziemiany. 
Mała kaszubska osada leśna położona na południowy wschód od Dziemian, wchodzi w skład sołectwa Dziemiany.
W latach 1975–1998 miejscowość administracyjnie należała do województwa gdańskiego.

</doc>
<doc id="782365" url="https://pl.wikipedia.org/wiki?curid=782365" title="II Brygada Legionów">
II Brygada Legionów



</doc>
<doc id="782366" url="https://pl.wikipedia.org/wiki?curid=782366" title="2 Brygada Legionów">
2 Brygada Legionów



</doc>
<doc id="782369" url="https://pl.wikipedia.org/wiki?curid=782369" title="Romuald Turkowski">
Romuald Turkowski

Romuald Wacław Turkowski (ur. 16 września 1951 w Srebrnej) – historyk, profesor nauk humanistycznych, profesor zwyczajny Uniwersytetu Warszawskiego (Instytut Historyczny) i na Wydziale Historycznym Akademii Humanistycznej im. Aleksandra Gieysztora w Pułtusku.
Życiorys.
Absolwent Instytutu Historycznego Uniwersytetu Warszawskiego (1974), doktorat (1981) i habilitacja tamże (1992), profesor nadzwyczajny od 1994. W 2003 uzyskał tytuł naukowy profesora nauk humanistycznych.
Sekretarz naukowy Instytutu Historycznego UW (1981-1985); zastępca sekretarza Uczelnianej Komisji Rekrutacyjnej UW (1981-1982). W 1993 został kierownikiem Studium Wieczorowego i Podyplomowego Instytutu Historycznego UW.
Członek kolegium redakcyjnego „Przeglądu Humanistycznego” od 1995, Roczników Dziejów Ruchu Ludowego - od 2001; Rady Naukowej Zakładu Historii Ruchu Ludowego w Warszawie od 1981; Rady Naukowej Instytutu Bibliotekoznawstwa i Informacji Naukowej UW od 1993; Rady Naukowej Instytutu Historycznego UW i Rady Wydziału Historycznego od 1993. Visitor w London School of Slavonic and East European Studies (1988-1989); Uniwersytetu Karola w Pradze (1995-1996); Polskiego Instytutu i Muzeum im. gen. Władysława Sikorskiego w Londynie 1993, 1995, 1997-1998, 2001-2002. Członek Senatu Akademii Humanistycznej w Pułtusku i członek Rady Naukowej Wydziału Historycznego tej uczelni.
Zainteresowania naukowe: historia społeczno-polityczna Polski i Europy Środkowo-Wschodniej ze szczególnym uwzględnieniem dziejów wsi, emigracji politycznej, spraw regionalnych i wojskowości w XX w.

</doc>
<doc id="782372" url="https://pl.wikipedia.org/wiki?curid=782372" title="Czarne (powiat kościerski)">
Czarne (powiat kościerski)

Czarne (dodatkowa nazwa w j. kaszub. Czôrné; niem. "Czarnen") – śródleśna osada kaszubska w Polsce położona w województwie pomorskim, w powiecie kościerskim, w gminie Dziemiany na terenie Wdzydzkiego Parku Krajobrazowego.
Osada wchodzi w skład sołectwa Jastrzębie Dziemiańskie.
W pobliżu znajduje się jezioro Czarne
W latach 1975–1998 miejscowość administracyjnie należała do województwa gdańskiego.

</doc>
<doc id="782379" url="https://pl.wikipedia.org/wiki?curid=782379" title="Kalwaria (województwo pomorskie)">
Kalwaria (województwo pomorskie)

Kalwaria (dodatkowa nazwa w j. kaszub. Kalwariô) – osada kaszubska w Polsce położona w województwie pomorskim, w powiecie kościerskim, w gminie Dziemiany 
Osada położona na północny zachód od Radunia na obrzeżach Wdzydzkiego Parku Krajobrazowego, wchodzi w skład sołectwa Raduń.
W latach 1975–1998 miejscowość położona była w województwie gdańskim.

</doc>
<doc id="782380" url="https://pl.wikipedia.org/wiki?curid=782380" title="Milkowo">
Milkowo

Milkowo (dodatkowa nazwa w j. kaszub. Milkòwò) – osada w Polsce położona w województwie pomorskim, w powiecie kościerskim, w gminie Dziemiany.
Kaszubska osada śródleśna z bogatą ofertą agroturystyczną, położona na południowych obrzeżach Wdzydzkiego Parku Krajobrazowego, przy zachodnim brzegu jeziora Brzeźno. Miejscowość wchodzi w skład sołectwa Raduń.
W latach 1975–1998 miejscowość położona była w województwie gdańskim.

</doc>
<doc id="782383" url="https://pl.wikipedia.org/wiki?curid=782383" title="Tkalnia (województwo pomorskie)">
Tkalnia (województwo pomorskie)

Tkalnia (dodatkowa nazwa w j. kaszub. Tkalniô) – osada w Polsce położona w województwie pomorskim, w powiecie kościerskim, w gminie Dziemiany 
Tkalnia to kaszubska osada śródleśna na południowych obrzeżach Wdzydzkiego Parku Krajobrazowego, wchodzi w skład sołectwa Raduń.
W latach 1975–1998 miejscowość położona była w województwie gdańskim.

</doc>
<doc id="782385" url="https://pl.wikipedia.org/wiki?curid=782385" title="Nowe Słone">
Nowe Słone

Nowe Słone (dodatkowa nazwa w j. kaszub. Nowé Słoné; niem. "Neu Slonnen") – mała kaszubska osada śródleśna w Polsce położona w województwie pomorskim, w powiecie kościerskim, w gminie Dziemiany w kompleksie leśnym Borów Tucholskich na zachodnim skraju Wdzydzkiego Parku Krajobrazowego. Osada wchodzi w skład sołectwa Kalisz.
W latach 1975–1998 miejscowość położona była w województwie gdańskim.

</doc>
<doc id="782386" url="https://pl.wikipedia.org/wiki?curid=782386" title="Leżuchowo">
Leżuchowo

Leżuchowo (dodatkowa nazwa w j. kaszub. Leżuchòwò) – część wsi Kalisz w Polsce, położona w województwie pomorskim, w powiecie kościerskim, w gminie Dziemiany, w kompleksie leśnym Borów Tucholskich na zachodnim skraju Wdzydzkiego Parku Krajobrazowego. Wchodzi w skład sołectwa Kalisz.
W latach 1975–1998 Leżuchowo położone było w województwie gdańskim.

</doc>
<doc id="782388" url="https://pl.wikipedia.org/wiki?curid=782388" title="Tomaszewo (powiat kościerski)">
Tomaszewo (powiat kościerski)

Tomaszewo (dodatkowa nazwa w j. kaszub. Tomaszewò) – część wsi Kalisz w Polsce, położona w województwie pomorskim, w powiecie kościerskim, w gminie Dziemiany, w kompleksie leśnym Borów Tucholskich na zachodnim skraju Wdzydzkiego Parku Krajobrazowego. Wchodzi w skład sołectwa Kalisz.
W latach 1975–1998 Tomaszewo położone było w województwie gdańskim.

</doc>
<doc id="782391" url="https://pl.wikipedia.org/wiki?curid=782391" title="Mutkowo">
Mutkowo

Mutkowo (dodatkowa nazwa w j. kaszub. Mùtkòwò) – osada w Polsce położona w województwie pomorskim, w powiecie kościerskim, w gminie Dziemiany. 
Osada kaszubska położona w kompleksie leśnym Borów Tucholskich, nad jeziorem Somińskim, wchodzi w skład sołectwa "Trzebuń".
W latach 1975–1998 miejscowość położona była w województwie gdańskim.

</doc>
<doc id="782393" url="https://pl.wikipedia.org/wiki?curid=782393" title="Lampkowo">
Lampkowo

Lampkowo (dodatkowa nazwa w j. kaszub. Lãpkòwò) – część wsi Trzebuń w Polsce, położona w województwie pomorskim, w powiecie kościerskim, w gminie Dziemiany. Wchodzi w skład sołectwa Trzebuń.
W latach 1975–1998 Lampkowo położone było w województwie gdańskim.

</doc>
<doc id="782395" url="https://pl.wikipedia.org/wiki?curid=782395" title="Dywan (województwo pomorskie)">
Dywan (województwo pomorskie)

Dywan (dodatkowa nazwa w j. kaszub. Diwan; niem. "Divan", dawniej "Velin", "Welin") – śródleśna osada kaszubska w Polsce położona w województwie pomorskim, w powiecie kościerskim, w gminie Dziemiany w kompleksie leśnym Borów Tucholskich nad rzeką Zbrzycą w pobliżu jeziora Dywańskiego (Do września 1939 roku przez jezioro na zachód od osady przebiegała granica polsko-niemiecka). Osada wchodzi w skład sołectwa Trzebuń.
W latach 1975–1998 miejscowość położona była w województwie gdańskim.

</doc>
<doc id="782396" url="https://pl.wikipedia.org/wiki?curid=782396" title="Wilczewo (powiat kościerski)">
Wilczewo (powiat kościerski)

Wilczewo (dodatkowa nazwa w j. kaszub. Wilczewò) – część wsi Trzebuń w Polsce, położona w województwie pomorskim, w powiecie kościerskim, w gminie Dziemiany, pomiędzy Wdzydzkim Parkiem Krajobrazowym a Zaborskim Parkiem Krajobrazowym w kompleksie leśnym Borów Tucholskich. Wchodzi w skład sołectwa Trzebuń. 
W latach 1975–1998 Wilczewo położone było w województwie gdańskim.

</doc>
<doc id="782398" url="https://pl.wikipedia.org/wiki?curid=782398" title="Chemehuevi">
Chemehuevi

Chemehuevi (wym.: Czemiwewi), Czemiwejowie – plemię Indian Ameryki Północnej. Nazwa plemienia wywodzi się z języka Yumów i oznacza „nos w górze (jak u kukawki)”. Czemiwejowie określali siebie samych mianem "Nuwu", czyli „ludzie” lub czasami "Tantáwats" – „południowcy”.
Lokalizacja.
W końcu XIX i na początku XX wieku zamieszkiwali w Dolinie Chemuhevi w Kalifornii, ale ich rodzime strony to południowo-zachodnie obszary stanu Utah, pustynia Mojave i okolice dzisiejszego jeziora Havasu. W końcu XVII wieku było ich nie więcej jak 500 osób. W 1990 było ich – w rezerwatach – blisko 2500, ale zaledwie 600 przyznawało się do przynależności do plemienia. Mówią językiem z rodziny uto-azteckiej, odgałęzienia szoszońskiego.
Historia.
Pod koniec XVIII wieku Czemiwejowie i Indianie Las Vegas (klan południowych Pajutów) rozprawili się z plemieniem Pustynnych Mohawów i Indian Maricopa, którzy zostali zmuszeni do odejścia na południowy wschód, w tereny pustynne. Osiadłszy nad rzeką Kolorado zaczęli zajmować się rolnictwem i organizować coś na kształt państwa. Jednocześnie ulegali wpływom sąsiednich plemion w odniesieniu do religii, broni i sztuki wojennej. W latach 1850–1870 organizowali napaści na skupiska górników i poszukiwaczy złota.
W roku 1865 stoczona została wojna między plemionami Czemiwejów i Mohawów. Czemiwejowie przegrali i musieli odejść na pustynię. Dwa lata później wrócili i znaleźli swe miejsce w rezerwacie Colorado River. W roku 1885, gdy przyszedł okres wyjątkowo uciążliwej suszy, część plemienia wyemigrowała na dawne tereny, gdzie w końcu powstał rezerwat (1907) o nazwie „Chemehuevi Reservation”, a podział plemienia okazał się trwały.
Tymczasem budowa zapór wodnych Hoover Dam (1935) i Parker Dam (1939), zniszczyła pola uprawne Czemiwejów, a wkrótce także ich wioskę. W latach 70. XX w. Czemiwejowie otrzymali 900 tys. dolarów od rządu za utracone tereny w wyniku budowy obu tam i obecnie prowadzą intratne kąpielisko w dolinie, z której się wywodzili.

</doc>
<doc id="782399" url="https://pl.wikipedia.org/wiki?curid=782399" title="El Port de la Selva">
El Port de la Selva

El Port de la Selva – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 41,62 km². Zgodnie z danymi INE, w 2005 roku liczba ludności wynosiła 921, a gęstość zaludnienia 22,13 osoby/km². Wysokość bezwzględna gminy równa jest 12 metrów. Współrzędne geograficzne gminy to 42°20'24"N, 3°12'22"E.
Miejscowości.
W skład gminy wchodzi 18 miejscowości, w tym miejscowość gminna o tej samej nazwie:

</doc>
<doc id="782400" url="https://pl.wikipedia.org/wiki?curid=782400" title="S’Arnella">
S’Arnella

S'Arnella – miejscowość w Hiszpanii, w Katalonii, w prowincji Girona, w comarce Alt Empordà, w gminie El Port de la Selva.
Według danych INE z 2005 roku miejscowość zamieszkiwały 3 osoby.

</doc>
<doc id="782401" url="https://pl.wikipedia.org/wiki?curid=782401" title="Barlovent">
Barlovent

Barlovent - miejscowość w Hiszpanii, w Katalonii, w prowincji Girona, w comarce Alt Empordà, w gminie El Port de la Selva.
Według danych INE z 2005 roku miejscowość zamieszkiwała 1 osoba.

</doc>
<doc id="782402" url="https://pl.wikipedia.org/wiki?curid=782402" title="Beleser">
Beleser

Beleser - miejscowość w Hiszpanii, w Katalonii, w prowincji Girona, w comarce Alt Empordà, w gminie El Port de la Selva.
Według danych INE z 2005 roku miejscowość zamieszkiwało 7 osób.

</doc>
<doc id="782403" url="https://pl.wikipedia.org/wiki?curid=782403" title="Cap de Vol">
Cap de Vol

Cap de Vol – miejscowość w Hiszpanii, w Katalonii, w prowincji Girona, w comarce Alt Empordà, w gminie El Port de la Selva.
Według danych INE z 2005 roku miejscowość zamieszkiwało 5 osób.

</doc>
<doc id="782404" url="https://pl.wikipedia.org/wiki?curid=782404" title="Cap de Vol i el Far de s’Arenella">
Cap de Vol i el Far de s’Arenella

Cap de Vol i el Far de s'Arenella – miejscowość w Hiszpanii, w Katalonii, w prowincji Girona, w comarce Alt Empordà, w gminie El Port de la Selva.
Według danych INE z 2005 roku miejscowość zamieszkiwała 1 osoba.

</doc>
<doc id="782405" url="https://pl.wikipedia.org/wiki?curid=782405" title="Erola">
Erola

Erola – miejscowość w Hiszpanii, w Katalonii, w prowincji Girona, w comarce Alt Empordà, w gminie El Port de la Selva.
Według danych INE z 2005 roku miejscowość zamieszkiwało 16 osób.

</doc>
<doc id="782406" url="https://pl.wikipedia.org/wiki?curid=782406" title="Les Figuerasses">
Les Figuerasses

Les Figuerasses – miejscowość w Hiszpanii, w Katalonii, w prowincji Girona, w comarce Alt Empordà, w gminie El Port de la Selva.
Według danych INE z 2005 roku miejscowość zamieszkiwało 5 osób.

</doc>
<doc id="782407" url="https://pl.wikipedia.org/wiki?curid=782407" title="El Mirador (Katalonia)">
El Mirador (Katalonia)

El Mirador – miejscowość w Hiszpanii, w Katalonii, w prowincji Girona, w comarce Alt Empordà, w gminie El Port de la Selva.
Według danych INE z 2005 roku miejscowość zamieszkiwało 13 osób.

</doc>
<doc id="782408" url="https://pl.wikipedia.org/wiki?curid=782408" title="Zajączkowo (powiat kościerski)">
Zajączkowo (powiat kościerski)

Zajączkowo (dodatkowa nazwa w j. kaszub. Zajączkòwò; niem. "Zajonczkowo") – część wsi Trzebuń w Polsce, położona w województwie pomorskim, w powiecie kościerskim, w gminie Dziemiany, w kompleksie leśnym Borów Tucholskich. Wchodzi w skład sołectwa Trzebuń. 
W latach 1975–1998 Zajączkowo położone było w województwie gdańskim.

</doc>
<doc id="782409" url="https://pl.wikipedia.org/wiki?curid=782409" title="Panoramar">
Panoramar

Panoramar – miejscowość w Hiszpanii, w Katalonii, w prowincji Girona, w comarce Alt Empordà, w gminie El Port de la Selva.
Według danych INE z 2005 roku miejscowość zamieszkiwało 10 osób.

</doc>
<doc id="782410" url="https://pl.wikipedia.org/wiki?curid=782410" title="El Rec de Canet">
El Rec de Canet

El Rec de Canet – miejscowość w Hiszpanii, w Katalonii, w prowincji Girona, w comarce Alt Empordà, w gminie El Port de la Selva.
Według danych INE z 2005 roku miejscowość zamieszkiwało 13 osób.

</doc>
<doc id="782411" url="https://pl.wikipedia.org/wiki?curid=782411" title="Tamariua">
Tamariua

Tamariua – miejscowość w Hiszpanii, w Katalonii, w prowincji Girona, w comarce Alt Empordà, w gminie El Port de la Selva.
Według danych INE z 2005 roku miejscowość zamieszkiwały 3 osoby.

</doc>
<doc id="782412" url="https://pl.wikipedia.org/wiki?curid=782412" title="La Vall de Santa Creu">
La Vall de Santa Creu

La Vall de Santa Creu, również: Santa Creu de Rodes, Santa Creu de la Selva – miejscowość w Hiszpanii, w Katalonii, w prowincji Girona, w comarce Alt Empordà, w gminie El Port de la Selva.
Według danych INE w 2020 roku liczyła 18 mieszkańców – 9 mężczyzn i 9 kobiet. 

</doc>
<doc id="782413" url="https://pl.wikipedia.org/wiki?curid=782413" title="La Vista">
La Vista

La Vista – miejscowość w Hiszpanii, w Katalonii, w prowincji Girona, w comarce Alt Empordà, w gminie El Port de la Selva.
Według danych INE z 2005 roku miejscowość zamieszkiwało 5 osób.

</doc>
<doc id="782414" url="https://pl.wikipedia.org/wiki?curid=782414" title="La Móra">
La Móra

La Móra – miejscowość w Hiszpanii, w Katalonii, w prowincji Girona, w comarce Alt Empordà, w gminie El Port de la Selva.
Według danych INE z 2005 roku miejscowość zamieszkiwały 41 osoby.

</doc>
<doc id="782415" url="https://pl.wikipedia.org/wiki?curid=782415" title="Perabeua">
Perabeua

Perabeua - opuszczona miejscowość w Hiszpanii, w Katalonii, w prowincji Girona, w comarce Alt Empordà, w gminie El Port de la Selva.
Według danych INE z 2005 roku miejscowości nie zamieszkiwała żadna osoba. Liczba ludności wskazała więc 0.

</doc>
<doc id="782416" url="https://pl.wikipedia.org/wiki?curid=782416" title="Port de la Vall">
Port de la Vall

Port de la Vall - opuszczona miejscowość w Hiszpanii, w Katalonii, w prowincji Girona, w comarce Alt Empordà, w gminie El Port de la Selva.
Według danych INE z 2005 roku miejscowości nie zamieszkiwała żadna osoba. Liczba ludności wskazała więc 0.

</doc>
<doc id="782417" url="https://pl.wikipedia.org/wiki?curid=782417" title="Santa Isabel (Katalonia)">
Santa Isabel (Katalonia)

Santa Isabel - opuszczona miejscowość w Hiszpanii, w Katalonii, w prowincji Girona, w comarce Alt Empordà, w gminie El Port de la Selva.

</doc>
<doc id="782419" url="https://pl.wikipedia.org/wiki?curid=782419" title="Stare Słone">
Stare Słone

Stare Słone (dodatkowa nazwa w j. kaszub. Stôré Słoné; niem. "Alt Slonnen") – mała kaszubska osada śródleśna w Polsce położona w województwie pomorskim, w powiecie kościerskim, w gminie Dziemiany w kompleksie leśnym Borów Tucholskich na zachodnim skraju Wdzydzkiego Parku Krajobrazowego. Osada wchodzi w skład sołectwa Kalisz.
W latach 1975–1998 miejscowość położona była w województwie gdańskim.

</doc>
<doc id="782421" url="https://pl.wikipedia.org/wiki?curid=782421" title="Henrysin (Wielęcin)">
Henrysin (Wielęcin)

Henrysin – część wsi Wielęcin w Polsce położona w województwie mazowieckim, w powiecie wyszkowskim, w gminie Somianka.
Mieszkańcy wyznania rzymskokatolickiego należą do parafii Narodzenia NMP w Popowie Kościelnym.
W latach 1975–1998 Henrysin administracyjnie należał do województwa ostrołęckiego.

</doc>
<doc id="782423" url="https://pl.wikipedia.org/wiki?curid=782423" title="Słupinko">
Słupinko

Słupinko (dodatkowa nazwa w j. kaszub. Słupinkò) – osada kaszubska w Polsce położona w województwie pomorskim, w powiecie kościerskim, w gminie Dziemiany .
Osada nad jeziorem Słupinko, w kompleksie leśnym Borów Tucholskich, na obszarze Wdzydzkiego Parku Krajobrazowego, wchodzi w skład sołectwa Kalisz.
W latach 1975–1998 miejscowość położona była w województwie gdańskim.

</doc>
<doc id="782424" url="https://pl.wikipedia.org/wiki?curid=782424" title="Zimny Dwór">
Zimny Dwór

Zimny Dwór (dodatkowa nazwa w j. kaszub. Zëmny Dwór) – część wsi Trzebuń w Polsce, położona w województwie pomorskim, w powiecie kościerskim, w gminie Dziemiany, w kompleksie leśnym Borów Tucholskich. Wchodzi w skład sołectwa Trzebuń.
W latach 1975–1998 Zimny Dwór położony był w województwie gdańskim.

</doc>
<doc id="782427" url="https://pl.wikipedia.org/wiki?curid=782427" title="Minami Tori-shima">
Minami Tori-shima

 – mała japońska wyspa na Pacyfiku. Powierzchnia: 1,46 km2 . Na wyspie znajduje się lotnisko (pas startowy: 1372 × 44 m, kod RJAM). Administracyjnie należy do Tokio, podprefektury Ogasawara ("Ogasawara-shichō"), wioski Ogasawara ("Ogasawara-mura"). Pod zarządem Biura Spraw Ogólnych Rządu Metropolitalnego Tokio. 
Jest to najdalej na wschód wysunięty fragment Japonii. Wyspa jest odizolowana, najbliższa sąsiednia wyspa to Farallon de Pajaros należąca do Marianów Północnych, oddalona o 1021 km.
Historia.
Odkrycia.
Pierwszymi gośćmi na wyspie byli prawdopodobnie Hiszpanie pod dowództwem kapitana Andresa de Arrioli, którzy dotarli tam w 1693 r., choć nie jest to do końca pewne (zapiski z rejsu mówią o lądowaniu na trójkątnej wyspie, której pozycji nie udało się dokładnie ustalić). Wyspę ponownie odkryli i nazwali anonimowi wielorybnicy amerykańscy w pierwszej połowie XIX wieku. Do dziś nie wiadomo skąd wzięła się nazwa "Marcus". Pierwsza, pewna wzmianka o wyspie pochodzi z 1864. Dokładna pozycja wyspy została ustalona przez amerykański okręt badawczy w 1874 roku.
II wojna światowa.
W 1898 r. wyspa została zajęta przez Japonię. W latach II wojny światowej stacjonował na niej wojskowy garnizon liczący około 4 tys. ludzi. Podczas wojny wyspa była kilkakrotnie bombardowana przez amerykańskie samoloty z lotniskowców i bombowce dalekiego zasięgu (głównie B-24) USAAF. Ponieważ jednak wyspa nie znajdowała się na głównej linii amerykańskiej ofensywy przeciwko Japonii, nie podjęto prób jej zdobycia.
Okres powojenny.
Po wojnie wyspa znalazła się pod amerykańską okupacją, która formalnie trwała do 1968 roku. Od 1964 r. na wyspie stacjonował garnizon amerykańskiej Straży Wybrzeża, liczący około 20 osób. Utrzymywał on znajdujący się tam nadajnik systemu radionawigacji LORAN-C. W 1994 r. Amerykanie opuścili wyspę i przekazali znajdujące się tam urządzenia Japonii, która dziś utrzymuje tam stację meteorologiczną i placówkę wojskową zaopatrywaną co tydzień przez samolot C-130 Hercules. 
Wyspa nie ma stałych mieszkańców i cywile mają na nią wstęp wyłącznie za specjalnym zezwoleniem.
W 2012 r. finansowana przez Japońską Agencję Badań i Technologii Morskich wyprawa geologiczna prof. Yasuhiro Katō z Uniwersytetu Tokijskiego odkryła w pobliżu wyspy pokłady około 6,8 mln ton metali ziem rzadkich, co powinno zaspokoić zapotrzebowanie Japonii na ponad 200 lat. Wyniki prowadzonych w ograniczonym zakresie badań zostały uznane za wystarczająco obiecujące, by uruchomić kolejne, pięcioletnie badania zakrojone na szeroką skalę. W efekcie badań 2500 km² dna oszacowano zasoby na ponad 16 mln ton tlenków metali ziem rzadkich.

</doc>
<doc id="782428" url="https://pl.wikipedia.org/wiki?curid=782428" title="Piekło (Niedamowo)">
Piekło (Niedamowo)

Piekło (kaszb. "Piékło") – część wsi Niedamowo w Polsce, położona w województwie pomorskim, w powiecie kościerskim, w gminie Kościerzyna, na wschodnim krańcu Pojezierza Kaszubskiego. Wchodzi w skład sołectwa Niedamowo.
W latach 1975–1998 Piekło administracyjnie należało do województwa gdańskiego

</doc>
<doc id="782430" url="https://pl.wikipedia.org/wiki?curid=782430" title="Żabowo (Trzebuń)">
Żabowo (Trzebuń)

Żabowo (dodatkowa nazwa w j. kaszub. Żabòwò) – część wsi Trzebuń w Polsce, położona w województwie pomorskim, w powiecie kościerskim, w gminie Dziemiany, w kompleksie leśnym Borów Tucholskich. Wchodzi w skład sołectwa Trzebuń.
W latach 1975–1998 Żabowo położone było w województwie gdańskim.

</doc>
<doc id="782431" url="https://pl.wikipedia.org/wiki?curid=782431" title="Go-En’yū">
Go-En’yū

 – cesarz Japonii i 5. pretendent do tronu, według tradycyjnego porządku dziedziczenia. Był on znany jako 5. cesarz Dworu północnego w okresie Namboku-cho sporów dynastycznych w latach 1331/92.
Przed wstąpieniem na tron nosił imię .
Go-En’yū panował w latach 1371–1382.
Mauzoleum cesarza Go-En’yū znajduje się w prefekturze Kioto. Nazywa się ono "Fukakusa no kita no misasagi".

</doc>
<doc id="782433" url="https://pl.wikipedia.org/wiki?curid=782433" title="Młyn Górny">
Młyn Górny

Młyn Górny (dodatkowa nazwa w j. kaszub. "Górny Młin") – część wsi kaszubskiej Kożyczkowo w Polsce, położona w województwie pomorskim, w powiecie kartuskim, w gminie Chmielno, na zachód od Kożyczkowa nad rzeką Łebą. Młyn Górny leży na obszarze Pojezierza Kaszubskiego i znajduje się na terenie Kaszubskiego Parku Krajobrazowego. 
Wchodzi w skład sołectwa Kożyczkowo. 
W latach 1975–1998 Młyn Górny administracyjnie należał do województwa gdańskiego.

</doc>
<doc id="782437" url="https://pl.wikipedia.org/wiki?curid=782437" title="Discoverer 39">
Discoverer 39

Discoverer 39 – amerykański satelita rozpoznawczy. Stanowił część tajnego programu CORONA. Jego głównym zadaniem było wykonywanie wywiadowczych zdjęć Ziemi. Misja przebiegła pomyślnie, tj. odzyskano kapsułę powrotną z negatywami.
Pomyślnie wystrzelone misje Keyhole-4 zużyły razem 108 402 metry taśmy filmowej, na których wykonały 101 743 fotografii.

</doc>
<doc id="782438" url="https://pl.wikipedia.org/wiki?curid=782438" title="Chmieleńskie Chrósty">
Chmieleńskie Chrósty

Chmieleńskie Chrósty (kaszb. "Chmiéléńsczé-Chróstë") – część wsi Chmielno w Polsce, położona w województwie pomorskim, w powiecie kartuskim, w gminie Chmielno, na terenie Kaszubskiego Parku Krajobrazowego, na szlaku wodnym „Kółko Raduńskie”, nad jeziorem Raduńskim Dolnym. Wchodzi w skład sołectwa Chmielno.
W latach 1975–1998 Chmieleńskie Chrósty administracyjnie należały do województwa gdańskiego.
Występuje również wariant nazewniczy "Chmieleńskie Chrusty". Przed 1920 Chmieleńskie Chrósty nosiła nazwę niemiecką "Chmelnoer Gesträuch".

</doc>
<doc id="782441" url="https://pl.wikipedia.org/wiki?curid=782441" title="Lista odcinków serialu W11 – Wydział Śledczy">
Lista odcinków serialu W11 – Wydział Śledczy

Artykuł zawiera listę wszystkich odcinków serialu "W11 – Wydział Śledczy".

</doc>
<doc id="782445" url="https://pl.wikipedia.org/wiki?curid=782445" title="Kultura czerniachowska">
Kultura czerniachowska

Kultura czerniachowska – kultura archeologiczna epoki żelaza rozwijająca się między III w. n.e. a V w. n.e., na terenach obecnej środkowej i południowej Ukrainy, Mołdawii, Siedmiogrodu, Besarabii oraz północno-wschodniej Rumunii, gdzie zwana jest kulturą Sîntana de Mureş. Pierwotną lokalizację tej kultury stanowiły stepy nadczarnomorskie począwszy od II połowy III wieku n.e., następnie rozprzestrzeniła się nad dorzeczem dolnego Dniepru, na północnym wschodzie sięgnęła ujścia Desny oraz Dońca, zachodnią granicę występowania stanowiła Nizina Wołoska i Aluta.
Nazwa pochodzi od stanowiska archeologicznego w miejscowości Czerniachów (obwód kijowski), badanego w latach 1900–1901 przez archeologa Wikientija Chwojkę.
Na przełomie II i III w n.e. nastąpiło stopniowe przesunięcie się części ludności z terenu dzisiejszej wschodniej Polski, gdzie archeolodzy wyróżniają kulturę wielbarską, na teren zachodniej Ukrainy. Porównanie tego zjawiska z informacjami pochodzącymi ze źródeł pisanych pozwala sądzić, że jest to odzwierciedlenie wędrówki germańskiego plemienia Gotów znad Bałtyku nad Morze Czarne. Oprócz wyżej wymienionych czynników na wykształtowanie się tej jednostki kulturowej miał wpływ miejscowy substrat sarmacki, elementy z kręgu dackiego i strefy leśno-stepowej oraz nadczarnomorskie ośrodki cywilizacji antycznej. Przypuszcza się, iż obok elementu germańskiego i sarmackiego istotny był również w treści etnicznej tej kultury element słowiański (być może Antowie).
Kultura czerniachowska zanika stopniowo w pierwszej połowie V w. n.e., co najprawdopodobniej wiąże się z opuszczeniem terenów dzisiejszej Ukrainy przez Gotów, uciekających przed najazdami Hunów.
W wyniku ekspansji osadniczej na tereny zajęte poprzednio przez zróżnicowaną etnicznie (bałtosłowiańską, sarmacką i celtycką) ludność osiadłą kultury zarubinieckiej i koczowniczą (Sarmaci), zapoczątkowany został rozwój nowej kultury archeologicznej zwanej powszechnie czerniachowską. Na tym terenie pojawiają się następnie zespoły kulturowe uważane już za wczesnosłowiańskie, a mianowicie występująca na obszarze na zachód od środkowego Dniepru kultura praska, a na południowym wschodzie kultura pieńkowska.
Powiązania ze światem śródziemnomorskim.
Dowodem na ożywioną wymianę handlową z Państwem Bosporańskim oraz prowincjami Cesarstwa Rzymskiego jest obecność na stanowiskach czerniachowskich importowanych ozdób oraz naczyń ceramicznych. Na obszarach zajmowanych przez ludność kultury czerniachowskiej, znajdowane są również monety rzymskie oraz sprowadzane naczynia szklane. 
Wyraźną oznaką wpływów antycznych na lokalne społeczności są pozostałości budownictwa kamiennego, którego ślady zlokalizowano w południowej części strefy zajmowanej przez przedstawicieli tej kultury.
Wytwórczość szklarska.
Cechą szczególną kultury czernachowskiej była lokalna produkcja szkła. Na terenie miejscowości Komarów (ukr. Комарів) nad Dniestrem archeolodzy odnaleźli w roku 1950 ślady osady zamieszkiwanej przez ludność czerniachowską. Na stanowisku, oprócz śladów budownictwa pradziejowego obejmujących pozostałości budynków oraz pieców do wypału ceramiki oraz wytopu szkła, odnaleziono fragmenty glinianych form odlewniczych do wytwarzania wyrobów szklanych oraz liczne pozostałości wyrobów szklanych oraz półproduktów.

</doc>
<doc id="782447" url="https://pl.wikipedia.org/wiki?curid=782447" title="Babino (Chmielno)">
Babino (Chmielno)

Babino (dodatkowa nazwa w j. ) – część wsi Chmielno w Polsce, położona w województwie pomorskim, w powiecie kartuskim, w gminie Chmielno, na obszarze Kaszubskiego Parku Krajobrazowego. Wchodzi w skład sołectwa Chmielno.
W latach 1975–1998 Babino administracyjnie należało do województwa gdańskiego.

</doc>
<doc id="782449" url="https://pl.wikipedia.org/wiki?curid=782449" title="Łączyński Młyn">
Łączyński Młyn

Łączyński Młyn (dodatkowa nazwa w j. kaszub. Łątczińsczi Młin) – część wsi Łączyno w Polsce, położona w województwie pomorskim, w powiecie kartuskim, w gminie Stężyca, na Pojezierzu Kaszubskiem, na obszarze Kaszubskiego Parku Krajobrazowego, w bliskim sąsiedztwie Jeziora Raduńskiego Dolnego. Wchodzi w skład sołectwa Łączyno.
W latach 1975–1998 Łączyński Młyn administracyjnie należał do województwa gdańskiego.
Łączyński Młyn 31 grudnia 2011 r. miał 30 stałych mieszkańców.

</doc>
<doc id="782457" url="https://pl.wikipedia.org/wiki?curid=782457" title="Stanisława Wysocka">
Stanisława Wysocka

Stanisława Wysocka z Dzięgielewskich, "secundo voto" Stanisławska (ur. 7 maja 1877 w Warszawie, zm. 17 stycznia 1941 tamże) – polska aktorka, reżyser teatralny, dyrektor teatrów.
Życiorys.
W 1893 ukończyła prawdopodobnie państwowe gimnazjum rosyjskie w Warszawie. Następnie uczyła się pod kierunkiem Józefa Kotarbińskiego i Wincentego Rapackiego w Klasie Dykcji i Deklamacji przy Warszawskim Towarzystwie Muzycznym. Karierę zaczynała w teatrach objazdowych. Początkowo występowała pod pseudonimem "Wilska". Nazwisko Wysocka przyjęła po mężu Kazimierzu, aktorze, którego poślubiła w 1896. W latach 1901–1911 była aktorką Teatru Miejskiego w Krakowie. W latach 1913–1914 grała w Teatrze Polskim w Warszawie. I wojnę światową spędziła w Kijowie, prowadząc eksperymentalny Teatr Studya Po wojnie wróciła do Polski i do 1922 grała w Teatrze Rozmaitości w Warszawie. W latach 1923–1925 grała i reżyserowała w Teatrze im. Słowackiego w Krakowie. W sezonie 1926/27 kierowała Teatrem Miejskim w Lublinie. W latach 1927–1930 grała i pracowała i jako główny reżyser w Teatrze Polskim w Poznaniu. Sezon 1931/32 spędziła w Teatrze Miejskim w Wilnie. Sezon 1932/33 to praca w Teatrze Miejskim i Teatrze Kameralnym w Łodzi. Potem wróciła do Warszawy, gdzie grała do wybuchu II wojny światowej (ostatni raz wystąpiła na scenie 5 września 1939). Nazywano ją „nową Modrzejewską”.
W latach 1921–1923 kierowała Państwową Szkołą Dramatyczną przy Konserwatorium Muzycznym w Warszawie. Od 1934 była wykładowcą PIST-u. W czasie II wojny światowej współpracowała z konspiracyjnym PIST-em i do końca życia udzielała lekcji.
Matka pianistki Janiny Wysockiej-Ochlewskiej. Została pochowana na Cmentarzu Rakowickim w Krakowie (kwatera PAS 57-wsch-po prawej Strycharskich).

</doc>
<doc id="782470" url="https://pl.wikipedia.org/wiki?curid=782470" title="Rekowo (Chmielno)">
Rekowo (Chmielno)

Rekowo (dodatkowa nazwa w j. kaszub. Rekòwò) – część wsi Chmielno w Polsce, położona w województwie pomorskim, w powiecie kartuskim, w gminie Chmielno, na terenie Kaszubskiego Parku Krajobrazowego, na szlaku wodnym "Kółko Raduńskie", nad jeziorem Rekowo, u podnóża Chochowatki. Wchodzi w skład sołectwa Chmielno.
W latach 1975–1998 Rekowo administracyjnie należało do województwa gdańskiego.

</doc>
<doc id="782471" url="https://pl.wikipedia.org/wiki?curid=782471" title="RCS">
RCS



</doc>
<doc id="782473" url="https://pl.wikipedia.org/wiki?curid=782473" title="Samuel Rosenthal">
Samuel Rosenthal

Samuel Rosenthal (ur. 7 września 1837 w Suwałkach, zm. 12 września 1902 w Neuilly-sur-Seine) – polski szachista i dziennikarz, od 1864 r. obywatel Francji.
Życiorys.
Po powstaniu styczniowym wyemigrował z kraju i osiadł w Paryżu. W 1864 rozegrał mecz z Ignacym von Kolischem, który przegrał 3½ – 4½. W latach 1865–1867 trzykrotnie zwyciężył w mistrzostwach "Café de la Régence" i zyskał miano najsilniejszego francuskiego szachisty ówczesnego okresu. W 1867 zajął IX miejsce w turnieju w Paryżu, a w 1870 podzielił VIII-IX miejsce w Baden-Baden. Z powodu wybuchu wojny francusko-pruskiej w roku 1870 wyjechał do Londynu i rozegrał mecz z brytyjskim mistrzem Johnem Wiskerem, w którym zwyciężył 5 – 4. W 1873 zajął IV miejsce (za Wilhelmem Steinitzem, Josephem Blackburnem i Adolfem Anderssenem) w Wiedniu. W 1880 zwyciężył w Paryżu oraz rozegrał w Londynie mecz z Johannesem Zukertortem, wysoko przegrywając 6½ – 12½. Trzy lata później zajął VIII miejsce w Londynie, a w 1887 podzielił V-VII we Frankfurcie ("turniej B").
W latach 1885–1902 prowadził szachową kolumnę w "Le Monde Illustré". Pisał również dla "La Stratégie" i innych francuskich gazet.
Według retrospektywnego systemu Chessmetrics, najwyżej sklasyfikowany był we wrześniu 1873 r., zajmował wówczas 4. miejsce na świecie (za Wilhelmem Steinitzem, Josephem Blackburne'em oraz Adolfem Anderssenem).

</doc>
<doc id="782475" url="https://pl.wikipedia.org/wiki?curid=782475" title="Śluza Guzianka I">
Śluza Guzianka I

Śluza Guzianka I – śluza komorowych w Guziance, części Rucianego-Nidy, pomiędzy jeziorami Guzianka Mała i Bełdany. Jej komora została wybudowana została w roku 1879. Początkowo była wykonana z drewna, dopiero w 1899 drewno zastąpiono ścianami z cegieł i kamienia. Rocznie śluzuje się przez nią około 20 tysięcy łodzi.
Opis.
Łączy główną grupę jezior mazurskich (przez jezioro Bełdany) z miastem Ruciane-Nida, z Jeziorem Nidzkim oraz z mniejszymi jeziorami Guzianka Mała i Guzianka Wielka (poziom wody wyższy o około 2 m od większości zbiorników żeglownych w Krainie Wielkich Jezior Mazurskich). Jest to ważny węzeł komunikacyjny na szlaku Wielkich Jezior Mazurskich.
Śluza Guzianka II.
W sezonie żeglarskim ruch przez śluzę jest na tyle duży (w 2019 r. prześluzowano 15 tysięcy jednostek, najwięcej ze wszystkich śluz w Polsce), że w 2018 r. podpisano umowę na wybudowanie drugiej komory śluzy i rozpoczęto jej budowę w miejscu dotychczasowego jazu. 29 maja 2020 r. budowa została ukończona. Komora śluzy Guzianka II jest nieco dłuższa od starej komory. Założeniem budowy było, że stara śluza zostanie przeznaczona do śluzowania statków pasażerskich (które są wielkością dostosowane do komory tej śluzy), a nowa będzie śluzowała jachty, które wcześniej musiały ustępować pierwszeństwa statkom pasażerskim.
Wypadek.
30 sierpnia 2004 doszło do wypadku spowodowanego przez statek Żeglugi Mazurskiej „Odylia”. Statek płynący Rucianego-Nidy wpłynął do śluzy i uderzył w dolne wrota. Żaden z 16 pasażerów nie został ranny. Śledztwo wykazało, że nastąpiła awaria biegu wstecznego na jednostce oraz że kapitan miał 0,67 promila alkoholu w wydychanym powietrzu. W wyniku uderzenia wrota wypadły z zawiasów i musiały zostać zdemontowane i wyremontowane w stoczni Żeglugi Mazurskiej. Przez pewien czas jachty były śluzowane za pomocą dźwigu.
Etapy śluzowania.
Dopływając do śluzy należy zachować ostrożność przepuszczając jednostki wypływające ze śluzy i nie wpływając przed jednostki już czekające na wpłynięcie do śluzy, traktując to jako dobry obyczaj żeglarski.
W samej śluzie należy zachować spokój. Jacht powinien być cumowany do cum leżących na wewnętrznych ścianach w sposób „na biegowo”, poprzez przytrzymanie lin przez członków załogi. Jachty w środku śluzy nie wymagają cumowania. Wszystkie jednostki wpływające do śluzy powinny robić to bardzo wolno, aby jak najszybciej przejść na bieg jałowy silnika i pozostać na biegu neutralnym do czasu wypłynięcia. Najbezpieczniejszą formą wpływania do śluzy jest „przeciąganie” się po jachtach bez użycia silnika przez co jednostka nie zagraża innym jachtom i sama nie jest narażona na uszkodzenia.

</doc>
<doc id="782476" url="https://pl.wikipedia.org/wiki?curid=782476" title="Steffen Freund">
Steffen Freund

Steffen Freund (ur. 19 stycznia 1970 w Brandenburg an der Havel) – niemiecki piłkarz występujący na pozycji pomocnika.
Kariera klubowa.
Freund treningi rozpoczął w enerdowskim klubie BSG Motor Süd. Potem grał jako junior w Stahli Brandenburg, a w 1989 roku został włączony do jej pierwszej drużyny, grającej w DDR-Oberlidze. W 1991 roku, po zjednoczeniu Niemiec odszedł do FC Schalke 04 z Bundesligi. W tych rozgrywkach zadebiutował 3 sierpnia 1991 roku w zremisowanym 0:0 meczu z Hamburgerem SV. 14 sierpnia 1991 roku w wygranym 1:0 spotkaniu z 1. FC Nürnberg strzelił pierwszego gola w Bundeslidze. W Schalke spędził 2 lata.
W 1993 roku Freund podpisał kontrakt z Borussią Dortmund, również grającą w Bundeslidze. Pierwszy ligowy zaliczył tam 6 sierpnia 1993 roku przeciwko Karlsruher SC (2:1). W 1995 roku oraz w 1996 roku zdobył z zespołem mistrzostwo Niemiec. W 1997 roku wygrał z nim rozgrywki Ligi Mistrzów, a także zdobył Puchar Interkontynentalny.
W styczniu 1999 roku Freund trafił do angielskiego Tottenhamu Hotspur. W Premier League zadebiutował 9 stycznia 1999 roku w zremisowanym 0:0 pojedynku z Sheffield Wednesday. W 2002 roku dotarł z klubem do finału Puchar Ligi Angielskiej, jednak Tottenham przegrał tam 1:2 z Blackburn Rovers.
Latem 2003 roku Freund wrócił do Niemiec, gdzie został graczem drużyny 1. FC Kaiserslautern z Bundesligi. W styczniu 2004 roku został wypożyczony do angielskiego Leicester City, gdzie latem tego samego roku zakończył karierę.
Kariera reprezentacyjna.
W reprezentacji Niemiec Freund zadebiutował 22 lutego 1995 roku w zremisowanym 0:0 towarzyskim meczu z Hiszpanią. W 1996 roku został powołany do kadry na Mistrzostwa Europy. Zagrał na nich w spotkaniach z Rosją (3:0), Włochami (0:0), Chorwacją (2:1) oraz z Anglii (1:1, 7:6 po rzutach karnych). Reprezentacja Niemiec została triumfatorem tamtego turnieju.
W 1998 roku Freund wziął udział w Mistrzostwach Świata. Nie zagrał jednak na nich w żadnym pojedynku, a Niemcy zakończyli turniej na ćwierćfinale. W latach 1995–1998 w drużynie narodowej rozegrał w sumie 21 spotkań.

</doc>
<doc id="782477" url="https://pl.wikipedia.org/wiki?curid=782477" title="Stawiany">
Stawiany



</doc>
<doc id="782478" url="https://pl.wikipedia.org/wiki?curid=782478" title="Masayuki Sanada">
Masayuki Sanada

 – japoński daimyō z okresu Sengoku. Był trzecim synem Yukitaki Sanady, daimyō podlegającego rodzinie Takeda w prowincji Shinano. Był znany jako doskonały strateg. Jego synami byli Nobuyuki Sanada i Yukimura Sanada.
Początkowo Masayuki zmienił imię na Kihei Mutō, aby móc odziedziczyć klan Mutō, jedną z gałęzi rodziny Takeda. Był faworytem Shingena Takedy, który odkrył jego talent w młodym wieku i dla którego Masayuki był bliskim podwładnym. Po śmierci Shingena Masayuki służył Katsuyori Takedzie. Jednakże podczas bitwy pod Nagashino w 1575 zginęli obaj starsi bracia Masayukiego (Nobutsuna i Masateru). Masayuki wrócił wówczas do nazwiska Sanada, aby móc przejąć dziedzictwo.
W 1577, bezpośrednio po śmierci Kenshina Uesugi, Masayuki wykorzystał wewnętrzne zamieszanie w klanie Uesugi i zajął zamek Numata w prowincji Kozuke, co po raz pierwszy zademonstrowało jego zdolności strategiczne. 
Po upadku klanu Takeda w 1582, Masayuki początkowo poddał się Nobunadze Odzie. Jednakże Nobunaga zmarł w ciągu roku, podczas incydentu w świątyni Honnō-ji. Po śmierci Nobunagi klan Sanada pozostał odosobniony w prowincji Shinano, otoczony przez wrogie siły takie jak klan Uesugi, klan Hōjō i klan Tokugawa. Zawiązując tymczasowe sojusze i wchodząc w niestałe zależności, rodzina Sanada zdołała przetrwać.
W 1585 klan Sanada stanął przeciwko Ieyasu Tokugawie. Siły Tokugawy liczące 7000 ludzi oblegały zamek Ueda, broniony przez 2000 żołnierzy. Masayuki odniósł zdecydowane zwycięstwo, powodując straty 3000 ludzi po stronie atakujących. Była to Pierwsza Bitwa o zamek Ueda i przyniosła Masayukiemu rozgłos w całym kraju.
W 1589 wasale Sanady mieli zatargi z klanem Hōjō, co ostatecznie doprowadziło do zniszczenia Hōjō przez armie Hideyoshiego Toyotomi.
Po śmierci Hideyoshiego w 1600, Masayuki wziął udział w bitwie pod Sekigaharą po stronie Mitsunariego Ishidy. Masayuki wysłał starszego syna, Nobuyukiego, do sił wschodnich, sam wraz z młodszym Yukimurą dołączając do armii zachodniej. Według niektórych teorii, ten ruch miał zabezpieczyć przetrwanie klanu Sanada. Masayuki ufortyfikował zamek Ueda, gdzie z siłami 2000 ludzi walczył przeciwko armii Hidetady Tokugawy, liczącej 38000 żołnierzy. Była to druga bitwa o zamek Ueda i mimo że nie było to zdecydowane zwycięstwo, Masayuki zadał Hidetadzie poważne straty i opóźnił go dostatecznie, by ten nie dotarł na główne pole bitwy na czas.
Mimo to armia zachodnia pod dowództwem Mitsunariego Ishidy przegrała główna bitwę, a zwycięski Ieyasu Tokugawa mógł dowolnie rozdzielać lenna. Początkowo Masayuki i Yukimura mieli zostać straceni, ale Ieyasu zmienił zdanie, biorąc pod uwagę udział Nobuyukiego w walce po stronie wschodniej armii. Zamiast tego zostali zesłani do Kudoyamy w prowincji Kii. Nobuyuki odziedziczył klan Sanada.
Masayuki Sanada zmarł w Kudoyamie w 1611.
Mimo iż Masayuki nigdy nie zdołał rozszerzyć swoich posiadłości tak, jak inni daimyō, jest uważany za utalentowanego przywódcę, zmagającego się z nieszczęśliwymi przypadkami i niedogodnym położeniem swojej domeny. Hideyoshi Toyotomi określił Masayukiego jako osobę, której wnętrze nie pasuje do powierzchni, dodając że jego lojalność jest zmienna i niegodna zaufania. Jednak to właśnie zmienne sojusze umożliwiły klanowi Sanada przetrwanie rzezi wrogich klanów i począwszy od okresu Edo jest raczej wychwalany, niż oczerniany.

</doc>
<doc id="782484" url="https://pl.wikipedia.org/wiki?curid=782484" title="Stawiany (województwo wielkopolskie)">
Stawiany (województwo wielkopolskie)

Stawiany – wieś w Polsce położona w województwie wielkopolskim, w powiecie wągrowieckim, w gminie Skoki.
W latach 1975–1998 miejscowość administracyjnie należała do województwa poznańskiego.

</doc>
<doc id="782488" url="https://pl.wikipedia.org/wiki?curid=782488" title="Jagniewice">
Jagniewice

Jagniewice – wieś w Polsce położona w województwie wielkopolskim, w powiecie wągrowieckim, w gminie Skoki znajduje się ok. 30km od Poznania.
W latach 1975–1998 miejscowość administracyjnie należała do województwa poznańskiego.

</doc>
<doc id="782490" url="https://pl.wikipedia.org/wiki?curid=782490" title="Sława Wielkopolska">
Sława Wielkopolska

Sława Wielkopolska – wieś w Polsce położona w województwie wielkopolskim, w powiecie wągrowieckim, w gminie Skoki.
W latach 1975–1998 miejscowość administracyjnie należała do województwa poznańskiego.
W pobliżu wsi, w lesie, rośnie jedna z największych w kraju grusz. To drzewo o prostym pniu, z okazałą koroną, obwód gruszy to 385 cm (na wys. 0,6 m), natomiast wysokość – 16 m (w 2013 roku).

</doc>
<doc id="782491" url="https://pl.wikipedia.org/wiki?curid=782491" title="Kazimierz Chełchowski">
Kazimierz Chełchowski

Kazimierz Chełchowski (ur. 20 lutego 1858 w Chojnowie k. Przasnysza, zm. 12 stycznia 1917 w Warszawie) – lekarz, działacz społeczny. Syn Teodora Chełchowskiego h. Lubicz, właściciela majątku Chojnowo (1825–1891) i Julii z Obrębskich (1829–1898). Brat Marii Śniechowskiej, Teodory Rouppertowej, Stanisława i Jadwigi Milewskiej.
Życiorys.
W 1875 ukończył ze złotym medalem IV gimnazjum w Warszawie i w 1880 Wydział Lekarski Cesarskiego Uniwersytetu Warszawskiego. Wraz z przyjaciółmi założył tajne Koło Oświatowe, które wydawało książki i broszury dla ludu w założonej przez nich "Księgarni Polskiej".
Do 1890 był asystentem Kliniki Terapeutycznej Uniwersytetu, pracując jednocześnie nad anatomią patologiczną u prof. W. Brodowskiego. Od 1881 przez kilkanaście lat był konsultantem Zakładu Leczniczego w Nałęczowie. W 1891 został ordynatorem oddziału chorób wewnętrznych Szpitala Dzieciątka Jezus.
W 1882 został współwłaścicielem i członkiem redakcji "Gazety Lekarskiej", w 1886 odbył naukową podróż zagraniczną do Berlina, Strasburga i Paryża. W 1889 podjął trwającą do 1916 ogromną pracę streszczania z każdego roku prac z patologii ogólnej w "Przeglądzie piśmiennictwa lekarskiego polskiego". Ogłosił drukiem ok. 30 prac kliniczno-naukowych. Wydał pod swoją redakcją pracę bibliograficzną "Wykaz oryginalnych prac lekarskich za czas od r. 1831 do 1890 włącznie" (1897).
Kiedy w 1898 została zatwierdzona ustawa Warszawskiego Towarzystwa Higienicznego, Chełchowski stanął na czele Wydziału Higieny Ludowej. Do współpracy potrafił pozyskać nie tylko lekarzy, ale nauczycieli ludowych, chłopów, księży i wielu znanych działaczy społecznych. Brał czynny udział we wszystkich zjazdach higienicznych w kraju, współdziałał w utworzeniu stałego Muzeum Higieny Ludu w Częstochowie (1905), ogłosił ponad 20 prac z dziedziny higieny wsi i zagadnień społecznych, w tym cenne studium "O chacie wiejskiej przed stu laty" oraz "Historię łaźni w Polsce".
Od 1900 roku był członkiem Ligi Narodowej. Udzielał się społecznie, w latach 1905-1917 był członkiem Towarzystwa Kursów Naukowych, od 23 V 1906 do 26 VI 1907 także członkiem Zarządu TKN. W 1906 wraz z kilkoma członkami Ligi Narodowej zapoczątkował utworzenie Stowarzyszenia Lekarzy Polskich, którego w latach 1912–1913 był prezesem. Działał w Macierzy Szkolnej, wchodząc w 1906 do jej pierwszego Zarządu Głównego. W 1916 za okupacji niemieckiej był jednym z inicjatorów wznowienia Macierzy i wszedł, już ciężko chory, do jej Zarządu Głównego.
Działania wojskowe podczas I wojny światowej zatrzymały go w Zagłębiu. Chełchowski zbierał tam materiały o chorobie głodowej. Towarzystwo Lekarskie Zagłębia obwołało go swym prezesem. Ostatni okres życia spędził w Warszawie. Był członkiem Rady Warszawy (1916).
Nie założył rodziny; cały swój majątek wynoszący 15000 rubli przeznaczył na cele społeczne. Pochowany został na cmentarzu Powązkowskim w Warszawie (kwatera 65-2-13).
10 sierpnia 2008 r. w związku z obchodami 150. rocznicy śmierci Kazimierza Chełchowskiego w tzw. Parku Dydaktycznym w Rostkowie poświęcony został jego pomnik autorstwa Jana Stępkowskiego ze Strzegowa.

</doc>
<doc id="782497" url="https://pl.wikipedia.org/wiki?curid=782497" title="Guzianka Mała">
Guzianka Mała

Guzianka Mała – jezioro polodowcowe znajdujące się na Mazurach, otoczone lasami Puszczy Piskiej. Poprzez Śluzę Guzianka połączone z Jeziorem Bełdany. Poprzez krótki kanał połączone z jeziorami Guzianka Wielka i Nidzkim. Zbiornik objęty granicami Mazurskiego Parku Krajobrazowego.
Podstawowe dane
Jezioro podzielone na dwie części rozdzielone małą wysepką. Część opodal śluzy jest płytka, mało atrakcyjna i służy głównie jako część szlaku żeglugowego do portu Ruciane-Nida i dalej na Jezioro Nidzkie. Druga część, znajdująca się za wyspą, jest atrakcyjnym miejscem z punktu widzenia turysty. Woda jest przejrzysta, a brzegi strome i zalesione. Jezioro jest mało zmienione przez turystykę (poza częścią przez którą przebiega kanał żeglowny) gdyż niewielu żeglarzy zatrzymuje się tutaj. Jezioro jest niewielkim zbiornikiem o powierzchni zwierciadła wody 36,8 ha. Dno mało urozmaicone skłania się w stronę maksymalnego głeboczka - 13,3 m. Głębokość średnia wynosi 2,7 m, pojemność misy jeziornej - 989,9 tys. m³. Zbiornik nie posiada cieków powierzchnowych, zasilany jest wodami jeziora Guzianka Wielka, oba zbiorniki połączone są przewężeniami mis jeziornych. Z Guzianki Małej woda odpływa do jeziora Bełdany. Jezioro Guzianka Mała jest niedużym zbiornikiem o mało urozmaiconym dnie i wklęsłej formie misy jeziornej. Właśnie poprzez śluzę Guzianka łączy się z jeziorem Bełdany.

</doc>
<doc id="782498" url="https://pl.wikipedia.org/wiki?curid=782498" title="Grzybowice (województwo wielkopolskie)">
Grzybowice (województwo wielkopolskie)

Grzybowice (niem. "Steinrode") – wieś w Polsce położona w województwie wielkopolskim, w powiecie wągrowieckim, w gminie Skoki. Miejscowość wchodzi w skład sołectwa Grzybowo.
W latach 1975–1998 miejscowość administracyjnie należała do województwa poznańskiego.

</doc>
<doc id="782499" url="https://pl.wikipedia.org/wiki?curid=782499" title="Antoniewo Górne">
Antoniewo Górne

Antoniewo Górne – osada w Polsce położona w województwie wielkopolskim, w powiecie wągrowieckim, w gminie Skoki. Miejscowość wchodzi w skład sołectwa Glinno.
W latach 1975–1998 miejscowość administracyjnie należała do województwa poznańskiego.

</doc>
<doc id="782501" url="https://pl.wikipedia.org/wiki?curid=782501" title="Władysław Alojzy Strzembosz">
Władysław Alojzy Strzembosz

Władysław Alojzy Strzembosz, franc. Ladislas de Damaiowice Strzembosz (ur. 23 czerwca 1875 w Warszawie, zm. 16 albo 18 lutego 1917 w Paryżu) – polski bibliotekarz, bibliograf i bibliofil, kolekcjoner rycin, publicysta, działacz emigracyjny.
Ukończył gimnazjum klasyczne w Warszawie, od 1895 był słuchaczem Uniwersytetu Moskiewskiego, gdzie zgłębiał nauki matematyczne. We wrześniu 1899 osiadł na stałe w Paryżu. Od 1901 pracował jako adiunkt w Bibliotece Polskiej w Paryżu, w której wprowadził nowy typ szafy bibliotecznej oraz propagował stosowanie systemu dziesiętnego w katalogach rzeczowych (sam opracował nowy katalog biblioteki). Z systemem dziesiętnym zapoznawał się w Międzynarodowym Instytucie Bibliografii w Brukseli w 1902. 
Pozostawał w konflikcie z dyrektorem Biblioteki Polskiej Władysławem Mickiewiczem; Mickiewicz zarzucał Strzemboszowi zbytnią troskę o prywatne interesy, Strzembosz krytykował ambicję i dumę dyrektora. W rezultacie ciągłych sporów Strzembosz wystarał się w Akademii Umiejętności w Krakowie o niezależne od Mickiewicza stanowisko kustosza (1912). Ogłaszał artykuły z bibliotekarstwa, m.in. "Układ dziesiętny w bibliotekarstwie" ("Książka", 1903, nr 5-6), "Biblioteka Polska. Stacja Naukowa Polskiej Akademii Umiejętności w Krakowie" ("Rocznik Towarzystwa Polskiego Literacko-Artystycznego", 1911/1912).
Był w gronie założycieli Towarzystwa Polskiego Literacko-Artystycznego w Paryżu, działał też w szeregu innych organizacji środowiska emigracyjnego (m.in. był skarbnikiem Instytucji "Czci i Chleba"). Zgromadził bogate zbiory biblioteczne, przekazane po jego śmierci przez wdowę częściowo Bibliotece Polskiej w Paryżu, częściowo Bibliotece Narodowej w Warszawie. 
Zmarł po długiej chorobie, pochowany został na cmentarzu Les Champeaux w Montmorency. Żoną Strzembosza była Maria Stanisława z Kraszewskich (zm. 4 listopada 1942 w Paryżu), artystka malarka, działaczka polskich organizacji emigracyjnych, również pochowana w Montmorency.

</doc>
<doc id="782503" url="https://pl.wikipedia.org/wiki?curid=782503" title="Niedarzyn">
Niedarzyn

2 miejscowości w Polsce:

</doc>
<doc id="782504" url="https://pl.wikipedia.org/wiki?curid=782504" title="Daniel Dixon">
Daniel Dixon

Daniel Stewart Thomas Bingham Dixon (ur. 19 stycznia 1912, zm. 22 lipca 1995) – północnoirlandzki arystokrata i polityk, najstarszy syn Herberta Dixona, 1. barona Glentoran. Wykształcenie odebrał w Eton College i w Royal Military Academy w Sandhurst. Po ukończeniu nauki został adiutantem Głównodowodzącego w Irlandii Północnej. W szeregach Grenadierów Gwardii ("Grenadier Guards") walczył podczas II wojny światowej i został wspomniany w rozkazie dziennym. Po śmierci ojca w 1950 r. odziedziczył tytuł barona Glentoran i zasiadał w Izbie Gmin Irlandii Północnej jako reprezentant okręgu Belfast Bloomfield.
W 1952 r. został parlamentarnym sekretarzem w ministerstwie finansów. Rok później został ministrem handlu. Na tym stanowisku pozostał do 1961 r., kiedy został wybrany do północnoirlandzkiego Senatu. Został później przewodniczącym Senatu i jego ostatnim speakerem w 1964 r.
W 1973 r. został kawalerem Orderu Imperium Brytyjskiego. W latach 1976–1985 był Lordem Namiestnikiem Belfastu. Zmarł w 1995 r.
20 lipca 1933 r. poślubił lady Dianę Mary Wellesley (zm. przed 1997), córkę Henry’ego Wellesleya, 3. hrabiego Cowley i Clarence Stapleton, córki sir Francisa Stapletona, 8. baroneta. Daniel i Diana mieli razem dwóch synów i córkę:

</doc>
<doc id="782507" url="https://pl.wikipedia.org/wiki?curid=782507" title="Niedarzyn (województwo wielkopolskie)">
Niedarzyn (województwo wielkopolskie)

Niedarzyn – osada w Polsce położona w województwie wielkopolskim, w powiecie wągrowieckim, w gminie Skoki. 
Miejscowość wchodzi w skład sołectwa Glinno. W osadzie znajdują się resztki cmentarza ewangelickiego z nikłymi resztkami nagrobków.
W latach 1975–1998 miejscowość administracyjnie należała do województwa poznańskiego.

</doc>
<doc id="782508" url="https://pl.wikipedia.org/wiki?curid=782508" title="Baron Glentoran">
Baron Glentoran

Baroneci Glentoran of Ballymenock
Baronowie Glentoran 1. kreacji (parostwo Zjednoczonego Królestwa)
Następca 3. barona Glentoran: Daniel George Dixon

</doc>
<doc id="782509" url="https://pl.wikipedia.org/wiki?curid=782509" title="Β-Laktamazy">
Β-Laktamazy

β-Laktamazy – bakteryjne enzymy rozrywające (dokładnie hydrolizujące) wiązanie β-laktamowe w cząsteczce antybiotyku β-laktamowego. Ich obecność w komórkach bakteryjnych jest źródłem oporności bakterii na ten rodzaj antybiotyków.
β-Laktamazy mają budowę zbliżoną do transpeptydaz – bakteryjnych enzymów uczestniczących w budowie ściany komórkowej, odpowiedzialnych za tworzenie mostków łączących podjednostki peptydoglikanu (mureiny) w integralną całość. Transpeptydazy są jednocześnie białkami, z którymi w normalnej komórce bakteryjnej łączą się antybiotyki β-laktamowe, aby je zablokować (transpeptydazy są punktem uchwytu β-laktamów – białkami PBP). Ze względu na to podobieństwo budowy β-laktamazy mogą łatwo wiązać się z cząsteczkami antybiotyku i dezaktywować je (uniemożliwiając im blokowanie transpeptydaz).
β-laktamazy są wydzielane przez bakterie Gram-dodatnie na zewnątrz komórki, a przez bakterie Gram-ujemne do przestrzeni periplazmatycznej.
Wykrywanie obecności β-laktamaz.
Obecność β-laktamaz w komórkach bakteryjnych można wykryć:

</doc>
<doc id="782510" url="https://pl.wikipedia.org/wiki?curid=782510" title="Babino">
Babino



</doc>
<doc id="782512" url="https://pl.wikipedia.org/wiki?curid=782512" title="Polilinker">
Polilinker

Polilinker, miejsce wielokrotnego klonowania, MCS (od ang. "multiple cloning site") – krótki odcinek DNA zawierający wiele miejsc rozpoznawanych przez różne enzymy restrykcyjne. Jest używany w biotechnologii, bioinżynierii i genetyce molekularnej.
Nowe polilinkery wytwarza się w procesie chemicznej syntezy oligonukleotydów według zaplanowanej i przydatnej do manipulacji genetycznych sekwencji. Już istniejące polilinkery można produkować metodą amplifikacji DNA.

</doc>
<doc id="782513" url="https://pl.wikipedia.org/wiki?curid=782513" title="Marusze">
Marusze

Marusze (niem. "Dyhrngrund") – dawna kolonia fryderycjańska, założona przez hrabinę Sophie Caroline von Dyhrn w 1776, zasiedlona osadnikami z Austrii i Niemiec, obecnie w granicach miasta Wodzisław Śląski, w powiecie wodzisławskim, w województwie śląskim, w Polsce. Osada zachowała wiejski charakter, a przebiegająca przez nią ulica nosi nazwę ul. Wiejska. Położona jest w południowej części miasta, w pobliżu Turzy Śląskiej i tamtejszego Sanktuarium, w dzielnicy Stare Miasto.
Krótko po założeniu w 1776 zawiązała się tu parafia luterańska z niewielkim kościołem drewnianym, która w XIX wieku przeprowadziła się do Wodzisławia. Do dziś zachował się tu cmentarz ewangelicki. 1 stycznia 1946 roku miejscowość włączona została do gminy wiejskiej Wodzisław Śląski, zniesionej 29 września 1954 roku. Do 1972 była to niewielka wieś, 1973 przyłączona została do Wodzisławia Śląskiego. Znajduje się tu kaplica pw. św. Teresę (uważanej za patronkę osady) z lat 20. XX wieku.

</doc>
<doc id="782518" url="https://pl.wikipedia.org/wiki?curid=782518" title="Sebastian Nowak">
Sebastian Nowak



</doc>
<doc id="782520" url="https://pl.wikipedia.org/wiki?curid=782520" title="Machina oblężnicza">
Machina oblężnicza

Machina oblężnicza – urządzenie służące do niszczenia lub przełamywania umocnień i fortyfikacji.
Człowiek szybko nauczył się chronić swoje osiedla odpowiednimi fortyfikacjami – początkowo były to drewniane palisady, później, kamienne mury. Równolegle udoskonalano metody zdobywania tych fortyfikacji. Stosowano wysokie, wyposażane w drabiny wieże na kołach, które mogły bezpiecznie zbliżyć się do murów, umożliwiając bezpośredni atak na siły obrońców. Mobilne tarany służyły do rozbijania zamkowych bram. Katapulty i balisty miotały w stronę obrońców strzały, głazy lub płonące pociski.

</doc>
<doc id="782524" url="https://pl.wikipedia.org/wiki?curid=782524" title="Komitet Wyzwolenia Narodów Rosji">
Komitet Wyzwolenia Narodów Rosji

Komitet Wyzwolenia Narodów Rosji (ros. Комитет освобождения народов России, KONR) – kolaboracyjny komitet złożony z rosyjskich wojskowych i cywilnych działaczy antykomunistycznych, działający pod niemieckim nadzorem pod koniec II wojny światowej.
Geneza.
Głównym założycielem Komitetu Wyzwolenia Narodów Rosji był gen. Andriej Własow. Po ataku Niemiec na ZSRR 22 czerwca 1941 r., pełnił funkcje dowódcy kolejno: 4. Korpusu Zmechanizowanego, 37. Armii, 20. Armii i od marca 1942 r. – 2. Armii Uderzeniowej i jednocześnie zastępcy dowódcy Frontu Wołchowskiego, którego wojska miały przyjść z pomocą oblężonemu Leningradowi. Okrążony przez Niemców, 12 czerwca 1942 dostał się do niewoli. Został osadzony w obozie jenieckim w Winnicy, gdzie zredagował „List otwarty do władz niemieckich”, w którym skrytykował sowieckie państwo i przekonywał o konieczności sformowania rosyjskiej armii narodowej dla zniszczenia stalinizmu.
Niemcy wykorzystali gen. Własowa do prowadzenia akcji nawoływania żołnierzy sowieckich do dezercji, ale nie podjęli na razie rozmów o utworzeniu ewentualnych oddziałów wojskowych. We wrześniu 1942 gen. Andriej Własow został przeniesiony do Centrum Propagandy Wehrmachtu w Berlinie, gdzie zetknął się z innymi uwięzionymi wysokimi oficerami Armii Czerwonej. Powstała wtedy tzw. „Deklaracja smoleńska”, która głosiła konieczność zbudowania nowej demokratycznej Rosji. Sygnatariusze dokumentu powołali Ruch Wyzwoleńczy. Jednakże do połowy 1944 roku jego działalność była bardzo ograniczona. Niemcy wykorzystywali gen. Własowa jedynie do celów propagandowych, dwukrotnie wysyłając go na okupowane tereny rosyjskie, gdzie usiłował przekonać do swojej idei Rosjan.
Podejmowano trudy mające na celu zorganizowanie dla Ruchu Wyzwoleńczego sił zbrojnych. Zaczęto formować spośród jeńców wojennych i miejscowej ludności cywilnej ochotnicze oddziały wojskowe do walki z Armią Czerwoną. Miały one stanowić trzon przyszłej armii rosyjskiej. Niemcy prowadzili przez prawie pół roku pertraktacje z rannym gen. Michaiłem F. Łukinem, b. dowódcą 19, a następnie 20 Armii, aby stanął na czele Ruchu Wyzwoleńczego i podporządkowanych mu oddziałów wojskowych. W tym czasie wielu wziętych do niewoli generałów Armii Czerwonej w rozmowach ze stroną niemiecką rozważało zaangażowanie się w walkę z reżimem sowieckim Józefa Stalina. Generał Łukin postawił jednak warunek sformowania rosyjskiej armii narodowej pod rodzimym dowództwem, która byłaby jedynie sprzymierzona z siłami zbrojnymi III Rzeszy. Jej celem miało być doprowadzenie do utworzenia nowej Rosji bez władzy komunistów. W pierwszym okresie ciągłych zwycięstw nad Armią Czerwoną było to dla Niemców zbyt wiele. Dlatego odrzucili warunki gen. M.F. Łukina i rozwiązali tworzone oddziały wojskowe.
Nie wpływał korzystnie na pozycję Własowa respekt Niemców wobec jego rywala, Bronisława Kaminskiego, któremu udało się zarządzać utworzonym na części ziem rosyjskich funkcjonującym sprawnie quasi-państwem, Republiką Łokocką, a także zorganizować nieliczne, acz bitne oddziały znane jako RONA. Zagrożenie dla Własowa z jego strony zniknęło, dopiero gdy stacjonujący w Warszawie Kaminski zraził do siebie Niemców brakiem subordynacji i został zabity.
Działalność Komitetu.
Wobec krytycznej sytuacji Niemiec dopiero 16 września 1944 roku Adolf Hitler zgodził się na spotkanie gen. Własowa z Heinrichem Himmlerem, który był silnym przeciwnikiem rosyjskich dążeń politycznych i wojskowych. Zakończyło się ono wyrażeniem zgody przez Reichsführera-SS na utworzenie oficjalnej rosyjskiej organizacji politycznej pod nazwą Komitet Wyzwolenia Narodów Rosji, opublikowanie manifestu politycznego oraz utworzenie rosyjskich sił zbrojnych pod dowództwem gen. Własowa jako armii sojuszniczej. Władzy Komitetu mieli być poddani wszyscy obywatele ZSRR znajdujący się na terytoriach zajmowanych jeszcze przez wojska niemieckie; faktycznie nigdy to nie nastąpiło.
Na czele KONR stanęli gen. Andriej Własow, gen. Gieorgij Żylenkow, gen. Wasilij Małyszkin, gen. Fiodor Truchin, gen. Michaił Mieandrow, płk Władimir Bojarski, płk Wiktor Malcew i płk Siergiej Buniaczenko. Struktura organizacyjna Komitetu wyglądała następująco:
Celami ogólnymi KONR były:
Utworzenie KONR spowodowało dużą krytykę wśród wielu dygnitarzy hitlerowskich, głównie z powodu postawienia na jego czele gen. Własowa, któremu po prostu nie ufali i uważali, że reprezentuje rosyjski nacjonalizm i zdradzi Niemców przy pierwszej nadarzającej się okazji. Poza tym nie akceptowali idei zjednoczenia wszystkich obywateli ZSRR pod zwierzchnictwem Komitetu. Jednym z największych przeciwników Własowa był główny ideolog NSDAP Alfred Rosenberg. Z drugiej strony przeciwko KONR opowiedziało się większość nierosyjskich narodów ZSRR, które nie chciały podlegać jego władzy. Ostatecznie do Komitetu przystąpili jedynie przedstawiciele Kałmuków Szamba Balinow i formalnie Kozaków, ale reprezentowanych przez Rosjanina gen. E. Bałabina. Odmówili przystąpienia przedstawiciele Ukraińców, Białorusinów, Gruzinów i faktycznie Kozaków.
Datę ogłoszenia manifestu Komitetu, rozwijającego jego ogólne cele, ustalono na 14 listopada, zaś miejscem tego aktu wybrano Pragę – ostatnie duże miasto słowiańskie, nie zajęte jeszcze przez Armię Czerwoną. Ze strony niemieckiej w praskiej ceremonii wzięli udział z ramienia protektora Czech i Moraw Wilhelma Fricka – Karl Hermann Frank oraz wysłannik ministra spraw zagranicznych Rzeszy Joachima von Ribbentropa SS-Obergruppenführer Werner Lorenz. Ogłoszony dokument, zwany Manifestem Praskim, składał się z preambuły i 14 punktów, w których gwarantowano po wojnie wolność wypowiedzi, prasy, religii oraz prawo do samookreślenia wszystkich grup etnicznych żyjących w Rosji. Wiele aspektów manifestu było zbliżonych do postulatów głoszonych przez rosyjską białą emigrację, której przedstawicielem części kręgów w KONR był m.in. gen. Fiodor Truchin (był zarazem członkiem Narodowego Związku Rosyjskich Solidarystów). Nie występowały natomiast w dokumencie żadne akcenty antysemickie i rasistowskie, wbrew silnym naciskom nazistowskich propagandystów. W celu ich uspokojenia autorzy dokumenty zawarli natomiast w jego preambule krytyczny stosunek do zachodnich aliantów, uznając ich za współodpowiedzialnych za dyktaturę J. Stalina.
Pomimo słów poparcia i oficjalnego uznania KONR za rosyjską reprezentację polityczną zmierzającą do pokonania bolszewizmu, Niemcy nie śpieszyli się jednak spełnić swoich obietnic, co dodatkowo spotęgowało narastające napięcia wśród Rosjan. Z obiecanych początkowo dziesięciu dywizji gen. Własow dopiero 28 stycznia 1945 otrzymał jedynie dwie, słabo uzbrojone, dywizje piechoty i kilka mniejszych jednostek. W dodatku nie stanowiły one jednego związku operacyjnego. Patrz: Siły Zbrojne KONR.
W końcowej fazie wojny głównym zadaniem KONR stało się uratowanie jak największej liczby Rosjan walczących po stronie Niemców przed wydaniem w ręce Sowietów. Po kapitulacji Niemiec 8/9 maja członkowie Komitetu dostali się do niewoli alianckiej i bardzo szybko deportowano ich przymusowo do ZSRR., gdzie w sierpniu 1946 roku zostali skazani na karę śmierci i powieszeni. W sentencji wyroku figurowała „zdrada Ojczyzny i prowadzenie terrorystycznej i aktywnej działalności szpiegowskiej oraz dywersyjnej przeciwko ZSRR jako agenci niemieccy”.

</doc>
<doc id="782527" url="https://pl.wikipedia.org/wiki?curid=782527" title="Guzianka Wielka">
Guzianka Wielka

Guzianka Wielka (niem. "Guschienen See") – jezioro polodowcowe znajdujące się na Mazurach. Poprzez jezioro Guzianka Mała i Śluzę Guzianka połączone z jeziorem Bełdany. Poprzez kanał pod mostami drogowym i kolejowym w miejscowości Ruciane-Nida połączone z Jeziorem Nidzkim.
Podstawowe dane
Jezioro mimo swojej nazwy jest dosyć małe. Jest długie i wąskie, co powoduje, że część osób myli się traktując środkową część jako kanał łączący dwa małe jeziorka. Część północna położona nieopodal śluzy jest najszersza. W tej części brzegi są wysokie i strome. Znajdują się tu też ośrodki wypoczynkowe. Południowa część ma brzegi niższe i w znacznym stopniu zagospodarowane przez człowieka. Znajduje się tu m.in. port i zabudowania Rucianego (część miejscowości Ruciane-Nida). Środkowa część jest węższa i znajdują się tu ruiny starego tartaku. Do jeziora dopływa kanał Nidzki z Jeziora Nidzkiego (woda stojąca w czasie badań), analizy wody ze względu na zawartość materii organicznej wskazują na II klasę czystości.
Jezioro Guzianka Wielka należy do zbiorników o małej powierzchni zwierciadła wody - 59,6 ha i znacznej głębokości. Jezioro posiada drugi 17-metrowy głęboczek, pojemność masy jeziornej nie przekracza 3894,6 tys. m³. Jezioro Guzianka Wielka jest jeziorem wytopiskowym z długą odnogą dochodzącą do Rucianego-Nidy. Konfiguracja dna jest dość urozmaicona z kilkoma głęboczkami. Bezpośrednie otoczenie zbiornika stanowią lasy Puszczy Piskiej.
Około 80% linii brzegowej porastają rośliny wodne, takie jak pałka szerokolistna, trzcina i manna wodna. Brzegi Guzianki Wielkiej są porośnięte lasem, oprócz części południowo-zachodniej, w której położona jest miejscowość Ruciane Nida. Przez całe jezioro prowadzi szlak ze śluzy w Guziance na Jezioro Nidzkie (przez Kanał Nidzki). Akwen pełni przede wszystkim rolę "tranzytową", ponieważ nieliczni tylko żeglują po nim dla samej przyjemności, chociaż sprzyja temu środkowa część akwenu.

</doc>
<doc id="782530" url="https://pl.wikipedia.org/wiki?curid=782530" title="Zgnilizna twarda (wada drewna)">
Zgnilizna twarda (wada drewna)



</doc>
<doc id="782532" url="https://pl.wikipedia.org/wiki?curid=782532" title="Zgnilizna miękka (wada drewna)">
Zgnilizna miękka (wada drewna)



</doc>
<doc id="782535" url="https://pl.wikipedia.org/wiki?curid=782535" title="Zabitka (wada drewna)">
Zabitka (wada drewna)



</doc>
<doc id="782538" url="https://pl.wikipedia.org/wiki?curid=782538" title="Pęknięcia mrozowe (wada drewna)">
Pęknięcia mrozowe (wada drewna)



</doc>
<doc id="782540" url="https://pl.wikipedia.org/wiki?curid=782540" title="Pęknięcia okrężne (wada drewna)">
Pęknięcia okrężne (wada drewna)



</doc>
<doc id="782541" url="https://pl.wikipedia.org/wiki?curid=782541" title="Pęknięcia rdzeniowe (wada drewna)">
Pęknięcia rdzeniowe (wada drewna)



</doc>
<doc id="782546" url="https://pl.wikipedia.org/wiki?curid=782546" title="Pęknięcia (wada drewna)">
Pęknięcia (wada drewna)



</doc>
<doc id="782547" url="https://pl.wikipedia.org/wiki?curid=782547" title="Wady kształtu (wada drewna)">
Wady kształtu (wada drewna)



</doc>
<doc id="782548" url="https://pl.wikipedia.org/wiki?curid=782548" title="Kamienny Dół">
Kamienny Dół

Kamienny Dół (dodatkowa nazwa w j. kaszub. Kamianny Dół) – część wsi Borucino w Polsce, położona w województwie pomorskim, w powiecie kartuskim, w gminie Stężyca, na Pojezierzu Kaszubskim, na obszarze Kaszubskiego Parku Krajobrazowego i Szwajcarii Kaszubskiej. Wchodzi w skład sołectwa Borucino.
W latach 1975–1998 Kamienny Dół administracyjnie należał do województwa gdańskiego.
Kamienny Dół 31 grudnia 2011 r. miał 9 stałych mieszkańców.

</doc>
<doc id="782554" url="https://pl.wikipedia.org/wiki?curid=782554" title="Przeżywiczenie (wada drewna)">
Przeżywiczenie (wada drewna)



</doc>
<doc id="782557" url="https://pl.wikipedia.org/wiki?curid=782557" title="Robin Dixon">
Robin Dixon

Thomas Robin Valerian Dixon (ur. 21 kwietnia 1935 w Marylebone) – brytyjski arystokrata i sportowiec oraz północnoirlandzki polityk, najstarszy syn Daniela Dixona, 2. barona Glentoran i lady Diany Wellesley, córki 3. hrabiego Cowley. Do 1995 r. znany jako Robin Dixon.
Życiorys.
Wykształcenie odebrał w Eton College i na uniwersytecie w Grenoble we Francji. Po zakończeniu nauki wstąpił do Grenadierów Gwardii ("Grenadier Guards"). W tej jednostce służył w latach 1954–1966. W 1964 r. wystartował na zimowych igrzyskach olimpijskich w Innsbrucku, w konkurencji wyścigów dwójek bobslejowych, gdzie razem z Tonym Nashem zdobył złoty medal. Rok później został Komandorem Orderu Imperium Brytyjskiego (CBE).
Armię opuścił w 1966 r. ze stopniem majora i rozpoczął pracę w departamencie public relations w Kodaku. W 1971 r. dołączył do północnoirlandzkiej firmy Redland Tile and Brick Ltd., gdzie został dyrektorem zarządzającym. Wciąż interesował się sportem. Był przewodniczącym jury na Zimowych Igrzyskach Olimpijskich 1976 w Innsbrucku. W 1983 r. założył Ulster Game Foundation. W 1987 r. został przewodniczącym Northern Ireland Tall Ships Council. W tym samym roku został też przewodniczącym Brytyjskiej Federacji Bobsleja.
Dixon był również przewodniczącym Positvely Belfast w latach 1992–1996, przewodniczącym „Growing Green Economy” Committee w latach 1993–1995. W gabinecie cieni Partii Konserwatywnej po 1997 r. był ministrem stanu w ministerstwie ds. Irlandii Północnej, ministerstwie sportu i ministerstwie środowiska, żywności i spraw wiejskich. W 1993 r. został komandorem Orderu Imperium Brytyjskiego. Po śmierci ojca w 1995 r. odziedziczył tytuł barona Glentoran.
12 stycznia 1959 r. poślubił Ronę Alice Gabrielle Colville (ur. 28 grudnia 1926), córkę kapitana George’a Colville’a i Gabrielle Palmer, córki generała Arthura Palmera. Robin i Rona mieli razem trzech synów:
Jego pierwsze małżeństwo zakończyło się rozwodem w 1975 r. Dixon żenił się jeszcze dwukrotnie, 2 stycznia 1979 r. z Alwyn Mason, córką Huberta Masona, z którą rozwiódł się w 1988 r.; i 3 stycznia 1990 r. ożenił się ze swoją obecną małżonką, Margaret, z którą mieszka w swojej rodzinnej rezydencji Drumadarragh House w Ballyclare. Z dwóch ostatnich małżeństw lord Glentoran nie doczekał się potomstwa.

</doc>
<doc id="782558" url="https://pl.wikipedia.org/wiki?curid=782558" title="Metylacja genu">
Metylacja genu



</doc>
<doc id="782560" url="https://pl.wikipedia.org/wiki?curid=782560" title="Pęknięcia">
Pęknięcia



</doc>
<doc id="782561" url="https://pl.wikipedia.org/wiki?curid=782561" title="Sinizna (wada drewna)">
Sinizna (wada drewna)



</doc>
<doc id="782565" url="https://pl.wikipedia.org/wiki?curid=782565" title="M3 Bradley">
M3 Bradley

M3 Bradley Cavalry Fighting Vehicle – bojowy wóz rozpoznawczy, wersja zwiadowcza bojowego wozu piechoty M2 Bradley. Wygląd zewnętrzny obu wozów jest prawie taki sam. Ze względu na brak desantu wyeliminowano gniazda strzelnicze oraz zmieniono liczbę i układ siedzisk w przedziale bojowym. Załoga M3 jest pięcioosobowa. Zwiększono dwukrotnie w porównaniu z M2 zapas amunicji do armaty, karabinu maszynowego i wyrzutni ppk.

</doc>
<doc id="782568" url="https://pl.wikipedia.org/wiki?curid=782568" title="Zgnilizny (wada drewna)">
Zgnilizny (wada drewna)



</doc>
<doc id="782571" url="https://pl.wikipedia.org/wiki?curid=782571" title="Brewka (wada drewna)">
Brewka (wada drewna)



</doc>
<doc id="782572" url="https://pl.wikipedia.org/wiki?curid=782572" title="Krzewinki">
Krzewinki



</doc>
<doc id="782574" url="https://pl.wikipedia.org/wiki?curid=782574" title="Zgnilizna pstra (wada drewna)">
Zgnilizna pstra (wada drewna)



</doc>
<doc id="782575" url="https://pl.wikipedia.org/wiki?curid=782575" title="Zgnilizna brunatna (wada drewna)">
Zgnilizna brunatna (wada drewna)



</doc>
<doc id="782576" url="https://pl.wikipedia.org/wiki?curid=782576" title="Zgnilizna korozyjno-destrukcyjna (wada drewna)">
Zgnilizna korozyjno-destrukcyjna (wada drewna)



</doc>
<doc id="782577" url="https://pl.wikipedia.org/wiki?curid=782577" title="Zgnilizna rozrzucona (wada drewna)">
Zgnilizna rozrzucona (wada drewna)



</doc>
<doc id="782578" url="https://pl.wikipedia.org/wiki?curid=782578" title="Uszkodzenia mechaniczne (wada drewna)">
Uszkodzenia mechaniczne (wada drewna)



</doc>
<doc id="782579" url="https://pl.wikipedia.org/wiki?curid=782579" title="Halberstam">
Halberstam



</doc>
<doc id="782581" url="https://pl.wikipedia.org/wiki?curid=782581" title="Spała żywiczarska (wada drewna)">
Spała żywiczarska (wada drewna)



</doc>
<doc id="782584" url="https://pl.wikipedia.org/wiki?curid=782584" title="Wady budowy (wada drewna)">
Wady budowy (wada drewna)



</doc>
<doc id="782599" url="https://pl.wikipedia.org/wiki?curid=782599" title="Skawalker">
Skawalker

Skawalker – polski zespół rockowy, założony w 1991 roku przez Grzegorza Skawińskiego, Waldemara Tkaczyka, Zbigniewa Kraszewskiego i Piotra Łukaszewskiego.
W 1994 roku do Skawalkera dołączył Wojciech Horny, a następnie debiutująca w branży muzycznej Agnieszka Chylińska. Zespół zmienił nazwę na O.N.A.

</doc>
<doc id="782601" url="https://pl.wikipedia.org/wiki?curid=782601" title="Orbita wsteczna">
Orbita wsteczna

Orbita wsteczna – orbita, po której ruch obiektu zachodzi w kierunku przeciwnym do ruchu obrotowego ciała okrążanego, czyli ze wschodu na zachód. Nachylenie takiej orbity, dla Ziemi, jest większe od 90° a mniejsze od 270°.

</doc>
<doc id="782606" url="https://pl.wikipedia.org/wiki?curid=782606" title="Gilacy">
Gilacy



</doc>
<doc id="782610" url="https://pl.wikipedia.org/wiki?curid=782610" title="Szot (czołg)">
Szot (czołg)

Szot (hebr. שוט, ang. Sho′t, pol. bicz) – izraelska nazwa zmodyfikowanych brytyjskich czołgów podstawowych Centurion Mk.3 i Mk.5, które Izrael otrzymał od Wielkiej Brytanii pod koniec lat 50. XX wieku. Pierwsze sztuki Centurionów Mk.3, które nie zostały poddane modernizacji, otrzymały nazwę Szot Meteor – od oryginalnego silnika Rolls-Royce Meteor. Nowszą wersją, z większą liczbą modyfikacji, był Szot Kal Alef (wraz z kolejnymi jego wersjami Bet, Gimel i Dalet). Czołgi te służyły podczas wojny sześciodniowej (1967), wojny na wyczerpanie (1967–1970), wojny Jom Kipur (1973), czy pierwszej wojny w Libanie (1982–1985). Pod koniec lat 80. XX wieku zaczęto je wycofywać ze służby, a ostateczne wycofanie nastąpiło w 2002 roku. Część czołgów Szot posłużyła armii do stworzenia pojazdu inżynieryjnego Puma oraz ciężkich transporterów opancerzonych piechoty Nakpadon, Nagmaszot i Nagmachon. Izrael był drugim, po armii brytyjskiej, użytkownikiem czołgów Centurion na świecie, ponieważ Siły Obronne Izraela posiadały od 1000 do 1100 sztuk wszystkich wyprodukowanych Centurionów (4423 sztuki).
Historia.
W latach 50. XX wieku izraelska armia zaczęła szukać czołgów, które zastąpiłyby przestarzałe jak na tamte czasy i zbyt lekko opancerzone amerykańskie Shermany czy francuskie AMX-y. Kryzys sueski w 1956 roku oraz doświadczenia z niego wyciągnięte zwiększyły zainteresowanie Izraelczyków mobilnymi formacjami pancernymi na szczeblu dywizyjnym. Dostrzegli oni wówczas, na przykładzie francuskim i brytyjskim, potencjał kooperacji jednostek pancernych z piechotą zmechanizowaną. Do tej pory izraelscy wojskowi stawiali na samodzielne wykorzystywanie dużych formacji pancernych bez wsparcia jednostek piechoty zmotoryzowanej. Chłodne w tamtych czasach relacje Izraela ze Stanami Zjednoczonymi sprawiły, że armia izraelska pod koniec lat 50. XX wieku zwróciła się do Wielkiej Brytanii z prośbą o sprzedaż używanych czołgów Centurion Mk.3 i Mk.5.
Pierwsze pojazdy tego typu Izrael odebrał pod koniec lat 50. XX wieku, jednak czołgiści i mechanicy nie wyrażali początkowo pozytywnych opinii na ich temat. Krytykowali awaryjność, która była większa niż w używanym dotychczas sprzęcie, w szczególności w terenie pustynnym. Ponadto Centuriony były bardziej skomplikowane technicznie, co stanowiło wyzwanie dla izraelskich załóg, dotychczas mających do czynienia z łatwiejszymi w obsłudze pojazdami. Należy zaznaczyć jednak, że Centuriony były pierwszymi czołgami z pełną stabilizacją działa. Sytuacja zmieniła się w momencie, kiedy dowódcą izraelskiego Korpusu Pancernego został generał Jisra′el Tal w 1964 roku. Postanowił on ulepszyć sposób dowodzenia siłami pancernymi oraz ich organizację. Zmieniono również sposób szkolenia czołgistów. Program szkoleń obejmował przede wszystkim strzelanie do celów oddalonych o 2 km i więcej. Rozpoczęto także proces modernizacji. Pierwszy Szot – nazwany Meteor od silnika Rolls-Royce Meteor – otrzymał lepszy system gaśniczy, instalację elektryczną, wymieniono hamulce oraz powiększono pojemność baków. Izraelczycy zaczęli wymieniać także armatę na L7 kalibru 105 mm (znaną w Izraelu pod nazwą "szrir"), co zwiększało siłę ognia czołgu. Zachowano tylko oryginalny silnik benzynowy Rolls-Royce Meteor Mk.4B o mocy 650 KM. Przed wybuchem wojny sześciodniowej Siły Obronne Izraela posiadały 400 czołgów Szot, które wówczas razem z Magachami stanowiły główną siłę uderzeniową.
Mimo że czołgiści pozytywnie ocenili pancerz, to zwrócono uwagę na małą prędkość czołgu i słabą moc silnika. Jego wadliwość była szczególnie zauważalna podczas ofensywy na Negewie. Ponadto problemem była mała pojemność baków wynosząca ok. 460 litrów. Postanowiono wymienić silnik Meteor na silnik diesla Teledyne Continental AVDS-1790-2A o mocy 750 KM. Zmniejszyło to podatność silnika na pożary. Wymieniono skrzynię biegów Merritt-Brown Z51R na automatyczną skrzynię Alison CD-850-6, co znacznie ułatwiło proces szkolenia czołgistów. Ulepszono system hamowania i powiększono pojemność zbiorników paliwa. W 1970 roku, po trzech latach prac modernizacyjnych, do służby wszedł Szot Kal. Od razu został on przyjęty na stany jednostek pancernych i przekazany do służby na Wzgórzach Golan, a także na linii Bar-Lewa na Synaju. Wprowadzanie czołgów Szot Kal przyspieszyło zmiany w strukturze jednostek pancernych. Batalion pancerny składał się z trzech kompanii po trzy plutony, w skład których wchodziły po trzy czołgi.
Przed wybuchem wojny Jom Kipur na Wzgórzach Golan Izrael posiadał 177 czołgów Kal. Uznano, że jego właściwości nadadzą się lepiej w skalistym i górzystym terenie niż pojazdów kołowych, a nawet Magachów. Wprowadzone w Centurionach modyfikacje oraz szkolenie strzeleckie sprawiły, że w starciach na dystans Szoty radziły sobie znacznie lepiej niż czołgi syryjskie. Świadczy o tym powstrzymanie prawie 500 syryjskich T-55 i T-62. W bliskich starciach syryjscy czołgiści mieli problemy z celowaniem. Radzieckie celowniki posiadały przybliżenie, jednak zbyt duża ilość podziałek, znaków celowniczych oraz ich nieczytelność sprawiały, że w bliskich starciach mieli oni ograniczone pole widzenia. Izraelskie celowniki były prostsze i ułatwiały celowanie. Mimo to, w bliskich starciach z piechotą wyposażoną w broń przeciwpancerną jednostki izraelskie ponosiły straty.
Doświadczenia wojny Jom Kipur sprawiły, że Korpus Pancerny pojął prace nad zwiększeniem opancerzenia. Dodano nowe płaty pancerza, a także rozpoczęto dostosowywać Szoty do zamontowania pancerza reaktywnego Blazer w celu ochrony przed ppk Malutka czy ręcznym granatnikiem przeciwpancernym, które były na wyposażeniu armii państw arabskich. Zmodernizowano system kierowania ogniem, zamontowano osłony wyrzutni granatów dymnych i laserowy dalmierz.
W momencie kiedy do służby zaczęły wchodzić pierwsze Merkawy, czołgi Szot Kal zaczęto wycofywać z jednostek liniowych. Cześć najbardziej przestarzałych pojazdów zaczęto przekształcać w gąsienicowe transportery opancerzone. Było to podyktowane stratą licznych transporterów M-113 podczas wojny w Libanie. Chciano także zapewnić zaplecze dla Korpusu Inżynieryjnego, który otrzymał opancerzone pojazdy inżynieryjne z pancerzem Blazer.
Konstrukcja i opis wersji.
Czołgi Centurion Mk.3 i Mk.5 występowały w Izraelu w poniższych wersjach:
Wykorzystanie bojowe.
Wojna sześciodniowa (1967).
Przed wybuchem wojny czołgi Szot znajdowały się na wyposażeniu jednostek stacjonujących na Synaju: 7 Brygady Pancernej pułkownika Szmu′ela Gonena w 79 Batalionie Pancernym majora Ehuda Elada (w składzie 84 Dywizji Pancernej dowodzonej przez generała Tala), dwóch brygad pancernych w ramach 31 Dywizji Pancernej generała Awrahama Joffego oraz w brygadzie pancernej wchodzącej w skład 319 Dywizji Pancernej generała Ariela Szarona. Izraelskie Centuriony były w pierwszej linii natarcia na siły egipskie na Synaju. Wzięły one udział w ataku 84 Dywizji Pancernej generała Tala przez Chan Junis, przejście graniczne w Rafie aż do Al-Arisz (ok. 48 km bez postoju). 31 Dywizja Pancerna Joffego, również dysponująca Szotami, zapobiegła za to dotarciu posiłków do Al Arisz. W trakcie obu natarć Centuriony zniszczyły 22 czołgi T-34-85, 15 IS-3 oraz jednego SU-100. W nocy z 5 na 6 czerwca doszło do odparcia egipskiego ataku na Al Arisz od południa, w Jebel Libni. Za pomocą reflektorów oświetlono izraelskim czołgistom egipskie pojazdy. W trakcie ostrzału zniszczono 28 sztuk T-54. Resztki sił egipskich wycofały się, mimo iż ich czołgi posiadały sprzęt noktowizyjny. 6 czerwca doszło do bitwy o drogę do Ismailii, która znajduje się na zachodnim brzegu Kanału Sueskiego. Wieczorem tego dnia, doszło do starcia z siłami egipskimi, które wyruszyły z miasta w celu powstrzymania izraelskiego natarcia jeszcze na wschodnim brzegu. Czołgi AMX-13 7 Brygady Pancernej Gonena zostały zmuszone do odwrotu, jednak Szoty z 82 Brygady Pancernej po dotarciu na miejsce walk przeszły do kontrataku. Na jego skutek 10 egipskich T-54 zostało zniszczonych, a reszta wycofała się. Pod koniec 6 czerwca pojawiły się pierwsze problemy z Szotami, a mianowicie z pojemnością baków. Część czołgów Dywizji Joffego nacierająca w kierunku Przełęczy Mitla została pozostawiona lub postanowiono je holować w jej okolice, aby później okopać je i użyć ich jako pułapek na wycofujących się w kierunku Kanału Sueskiego Egipcjan. Po kampanii synajskiej izraelscy wojskowi przyznali, że modyfikacje w Szotach przyniosły zamierzony skutek, jednak należy prowadzić dalsze prace w celu udoskonalenia czołgu. Pułkownik Jisaschar Szadmi przyznał, że Siły Obronne Izraela mogły w praktyce przekonać się o przewadze nad czołgami radzieckiej konstrukcji. Czołgi Szot były także częścią 10 Brygady Pancernej Harel (część z nich miała oryginalne 20-funtowe armaty). Brały one udział w walkach na północ i północny wschód od Jerozolimy na linii Betlejem-Ramallah.
Wojna Jom Kipur (1973).
W momencie rozpoczęcia wojny Jom Kipur czołgi Szot Kal były używane przez 7 Brygadę Pancerną (3 bataliony Szotów Kal) i 188 Brygadę Pancerną Barak (69 Szotów Kal), które wówczas stacjonowały na Wzgórzach Golan. Z kolei Syryjczycy dysponowali czołgami T-54, T-55 i T-62. Razem w pierwszej i drugiej linii było około 1300 czołgów. Izraelska obrona opierała się na umocnionych punktach obserwacyjnych z rampami strzeleckimi dla czołgów wzdłuż linii przerwania ognia z 1967 roku. Od pierwszego dnia syryjskiego ataku (6 października) izraelskie Szoty były zaangażowane w długie i ciężkie walki. Armia syryjska atakowała falami, przy wsparciu ostrzału artyleryjskiego. Duża liczba pojazdów znajdujących się w natarciu sprawiła, że Izraelczykom bardzo szybko zaczęło brakować amunicji, między innymi poprzez zły dobór celów. Tym razem przyrządy ułatwiające celowanie w nocy w radzieckich czołgach zostały w pełni wykorzystane przez Syryjczyków, co ułatwiło im prowadzenie działań po zmierzchu. Izraelscy czołgiści mogli polegać tylko na refleksach świetlnych łun pożarów, które rozświetlały pole bitwy i jadące czołgi. Na południe od Al-Kunajtiry (Kuneitra) Szoty Brygady Barak musiały wycofać się z umocnionych pozycji i przygotować zasadzki pośród wadi i formacji skalnych, gdzie narażone były jednak na ataki piechoty syryjskiej z granatnikami przeciwpancernymi. 7 października 7 Brygada Pancerna posiadała 7 w pełni sprawnych Szotów, z kolei 8 października 188 Brygada Barak nie posiadała dowódcy, a wszyscy zastępcy również zginęli. Po dwóch dniach walk od rozpoczęcia wojny Syryjczycy wstrzymali natarcie i w obawie przed zasadzką rozpoczęli wycofywać swoje wojska.
Wojna Jom Kipur potwierdziła, że czołgi Szot reprezentowały skuteczną wartość bojową. Mimo dużych strat pozytywnie oceniono siłę ognia i celność armaty L7 na odległość 1500 metrów. 80% zniszczonych syryjskich czołgów zostało wyeliminowanych właśnie z armaty kalibru 105 mm, co potwierdziło jej skuteczność. Problemem okazał się pancerz wieży, a także mała liczba pocisków możliwych do zmagazynowania wewnątrz czołgu. Statystyki Sił Obronnych Izraela podały, że w trakcie całej wojny na Wzgórzach Golan pojawiło się 680 Szotów, z czego 2/3 nie było jeszcze w pełni zmodernizowanych zgodnie z założeniami dowództwa. W ciągu pierwszych dni działań zbrojnych 200 Szotów zostało trafionych przynajmniej 1,5 raza i dalej posiadało możliwości operacyjne. 250 Szotów i Magachów zostało wyeliminowanych w trakcie starć, ale 150 z nich udało się przywrócić do służby. 7 Brygada Pancerna zniszczyła 260 czołgów T-54, T-55 i T-62.

</doc>
<doc id="782611" url="https://pl.wikipedia.org/wiki?curid=782611" title="Francis Bertie">
Francis Bertie

Francis Leveson Bertie (17 sierpnia 1844 w Wytham Abbey w Berkshire, 26 września 1919 w Londynie) – brytyjski arystokrata i dyplomata, młodszy syn Montagu Bertiego, 6. hrabiego Abingdon i Eizabeth Vernon-Harcourt, córki George’a Vernon-Harcourta.
Życiorys.
Wykształcenie odebrał w Eton College, po czym przystąpił do egzaminu na posadę w Foreign Office, który zdał w 1863 r. W latach 1874–1880 był parlamentarnym prywatnym sekretarzem Roberta Bourke’a, podsekretarza stanu w Foreign Office. W 1878 r. został drugim sekretarzem brytyjskiej misji dyplomatycznej na kongres w Berlinie. W kolejnych latach pełnił funkcję starszego urzędnika w ministerstwie i asystenta podsekretarza stanu w Foreign Office. Na tym drugim stanowisku przebywał do 1903 r., kiedy został mianowany ambasadorem Zjednoczonego Królestwa w Rzymie. Przebywał tam do 1905 r., kiedy to przeniesiono go na placówkę do Paryża.
Głównym zadaniem Bertiego we Francji było utrzymanie "serdecznego przymierza" zawartego w 1904 r. Już niedługo po objęciu urzędu musiał stawić czoło kryzysowi marokańskiemu (wykorzystując osłabienie sojuszniczki Francji, Rosji, po wojnie z Japonią, cesarz niemiecki Wilhelm II przybył 31 marca 1905 r. do Maroka, które było protektoratem francuskim, do którego Niemcy rościły sobie prawa). 22 kwietnia poinformował władze francuskie, że rząd Jego Królewskiej Mości stanie po stronie Francji, jeśli dojdzie do zbrojnego konfliktu z Niemcami. Bertie zaangażował się również w działania dyplomatyczne, które doprowadziły do podpisania 7 kwietnia 1906 r. traktatu w Algeciras, który pozostawiał Maroko we francuskiej strefie wpływów, ale jednocześnie nakładał na Maroko obowiązek prowadzenia polityki "otwartych drzwi".
Podczas europejskiego kryzysu wywołanego aneksją Bośni i Hercegowiny przez Austro-Węgry w październiku 1908 r. działał na rzecz nieangażowania się w sprawy bałkańskie, co wywołało jego konflikt z rosyjskimi dyplomatami, domagającymi się radykalnych działań. Bertie popierał działania francuskie podczas II kryzysu marokańskiego w 1911 r. Przeciwdziałał również akcjom niemieckiej dyplomacji, która chciała doprowadzić do zerwania francusko-brytyjskiego sojuszu. Swoimi działaniami zyskał sobie wielu przeciwników, ale potrafił też nawiązać sojusze z francuskimi politykami różnych obozów.
Po wybuchu I wojny światowej pełnił rolę nieoficjalnego łącznika między rządami Francji a Wielkiej Brytanii. W kwietniu 1918 r. zrezygnował ze stanowiska ambasadora z powodu złego stanu zdrowia. Paryż opuścił w czerwcu 1918 r. Zmarł w Londynie po krótkiej chorobie w 1919 r.
Bertie był kawalerem wielu orderów i odznaczeń. W 1902 r. został odznaczony Krzyżem Komandorskim Orderu Łaźni, w 1904 r. Krzyżem Wielkim Orderu Świętego Michała i Świętego Jerzego, a w 1908 r. Krzyżem Wielkim Orderu Łaźni. Od 1903 r. był członkiem Tajnej Rady. Był również kawalerem Legii Honorowej. W 1915 r. otrzymał parowski tytuł barona Bertie of Thame, który w 1918 r. został podniesiony do rangi wicehrabiego.
Lord Grey of Faldon napisał o Bertiem: "Jego praca i pozycja jaką sobie wypracował na stanowisku ambasadora w Paryżu przyniosła wiele korzyści Zjednoczonemu Królestwu. W rzeczy samej, jego osobowość na tym trudnym i delikatnym stanowisku wiele dobrego zdziałała na rzecz umocnienia brytyjsko-francuskiego sojuszu w latach trudnych i pełnych kryzysów (...). Wierzył, że sojusz z Francją jest nie tylko doraźną korzyścią, ale może zdziałać wiele dobrego dla Wielkiej Brytanii, Francji i całej Europy."
Życie prywatne.
11 kwietnia 1874 r. w Draycott w Staffordshire, poślubił lady Feodorownę Cecilię Wellesley (1838–1920), córkę Henry’ego Wellesleya, 1. hrabiego Cowley i Olivii FitzGerald-de Ros, córki lorda Henry’ego FitzGeralda. Francis i Feodorowna mieli razem jednego syna:

</doc>
<doc id="782613" url="https://pl.wikipedia.org/wiki?curid=782613" title="Wicehrabia Bertie of Thame">
Wicehrabia Bertie of Thame

Wicehrabiowie Bertie of Thame 1. kreacji (parostwo Zjednoczonego Królestwa)

</doc>
<doc id="782618" url="https://pl.wikipedia.org/wiki?curid=782618" title="Wiosna (ujednoznacznienie)">
Wiosna (ujednoznacznienie)



</doc>
<doc id="782621" url="https://pl.wikipedia.org/wiki?curid=782621" title="Wiosna (obraz Sandra Botticellego)">
Wiosna (obraz Sandra Botticellego)

Wiosna () – obraz włoskiego malarza renesansowego Sandra Botticellego.
Geneza i czas powstania.
Obraz komponował się w serie obrazów o tematyce mitologicznej, jakie stworzył po 1470 roku Botticelli w wyniku zainteresowania się kulturą antyczną, zwłaszcza postacią bogini Wenus. W tym samym okresie powstały dzieła "Mars i Wenus", "Narodziny Wenus" i "Wiosna". Według historyka Zygmunta Waźbińskiego obraz był ilustracją ziemskiego królestwa Wenus. Został on zamówiony do willi di Castanello, która należała do Lorenza i Giovanniego di Perifrancesco. Czas powstania dzieła określa się w latach 1470–1482, przy czym J.R. Hale podaje przedział czasowy 1470–1480, Stefano Zuffi lata 1477–1482, Susanna Buricchi lata 1481–1482, a Rolf Tomana ok. roku 1482. Umberto Fortis z muzeum Uffizi ocenia powstanie obrazu na lata 1477–1478.
Opis i interpretacja.
"Wiosna" pokazuje indywidualny i niepowtarzalny styl Botticellego poprzez płynną linię, zwiewność szat, co stwarza delikatny, liryczny i melodyjny nastrój.
Istnieją różnorodne interpretacje tego dzieła.

</doc>
<doc id="782622" url="https://pl.wikipedia.org/wiki?curid=782622" title="Siegfried Bönighausen">
Siegfried Bönighausen

Siegfried Bönighausen (ur. 20 marca 1955 w Essen) – niemiecki piłkarz występujący na pozycji obrońcy, pomocnika lub napastnika.
Kariera.
Bönighausen jako junior grał w klubach Bonner SC oraz FC Schalke 04. W 1976 roku trafił do pierwszoligowego Rot-Weiss Essen. W Bundeslidze zadebiutował 14 sierpnia 1976 roku w zremisowanym 2:2 meczu z Tennis Borussią Berlin. 4 grudnia 1976 roku w zremisowanym 4:4 pojedynku z Fortuną Düsseldorf strzelił pierwszego gola w trakcie gry w Bundeslidze. W 1977 roku spadł z klubem do 2. Bundesligi. W Rot-Weiss Essen jeszcze 3 lata. W sumie rozegrał tam 114 ligowych spotkań i zdobył w nich 13 bramek.
W 1980 roku Bönighausen przeszedł do pierwszoligowej Borussii Dortmund. W jej barwach zadebiutował 14 lutego 1981 roku w zremisowanym 2:2 ligwoym meczu z Fortuną Düsseldorf. W 1982 roku zajął z klubem 6. miejsce w lidze, które było jego najwyższym w trakcie gry w Bundeslidze. W Borussii spędził 3 sezony, w ciągu których zagrał tam w 44 ligowych meczach i strzelił w nich 2 gole.
W 1983 roku Bönighausen odszedł do VfL Bochum, również z Bundesligi. Pierwszy ligowy mecz zaliczył tam 20 sierpnia 1983 roku przeciwko Werderowi Brema (2:5). Zawodnikiem Bochum byłprzez 4 lata, z czego w ostatnich dwóch nie zagrał tam w żadnym meczu. W 1987 roku zakończył karierę.

</doc>
<doc id="782639" url="https://pl.wikipedia.org/wiki?curid=782639" title="Eńcy">
Eńcy

Eńcy (dawniej Jenisej-Samojedzi) – autochtoniczny etnos z północno-wschodniej Syberii (Rosja), zaliczany do Samojedów.
Populacja Eńców liczy około 237 osób (w 2002 r. według wyników rosyjskiego spisu powszechnego); zamieszkują oni głównie półwysep Tajmyr, zwłaszcza w pobliżu ujścia Jeniseju. Używają języka enieckiego, należącego do grupy samojedzkiej.
Tradycyjnymi zajęciami tego ludu są myślistwo, rybołówstwo oraz hodowla reniferów.
Formalnie od XVIII wieku wyznają prawosławie, zachowali jednak wiele elementów swej tradycyjnej religii – szamanizmu.

</doc>
<doc id="782641" url="https://pl.wikipedia.org/wiki?curid=782641" title="Piotr Nikołajewicz Krasnow">
Piotr Nikołajewicz Krasnow



</doc>
<doc id="782642" url="https://pl.wikipedia.org/wiki?curid=782642" title="Scenedesmus">
Scenedesmus

Scenedesmus – rodzaj glonów z gromady zielenic. Wałeczkowate komórki tworzą najczęściej czterokomórkowe cenobia ustawiając się w rządku. Cenobia mogą być również dwukomórkowe lub ośmiokomórkowe, rzadziej o nieparzystej liczbie komórek. Komórki mogą występować także pojedynczo. Krańcowe komórki cenobiów często wytwarzają kolce. Postuluje się, że tworzenie cenobiów jest mechanizmem obronnym przed pochwyceniem przez zwierzęta, rodzajem cyklomorfozy, choć nie można wykluczyć hipotezy, że taki kształt jest próbą zapobieżenia opadaniu w toni wodnej. Za pierwszą hipotezą przemawiają obserwacje indukcji tworzenia cenobiów przez wydzielane przez zwierzęta planktonowe kairomony.
Rodzaj ten jest jednym z najpospolitszych w jeziorach mezotroficznych i eutroficznych rodzajów wchodzących w skład fitoplanktonu. Niektóre gatunki np. "Scenedesmus quadricauda", "S. subspicatus" są obiektem analizy toksykologicznej (Karta charakterystyki (MSDS)).
Na podstawie kryteriów morfologicznych oznaczono kilkaset gatunków podzielonych na następujące grupy (podrodzaje):

</doc>
<doc id="782644" url="https://pl.wikipedia.org/wiki?curid=782644" title="Nganasanie">
Nganasanie

Nganasanie (dawniej „Tawgijczycy”, rzadziej „Tawgi-Samojedzi”; nazwa własna няа – "njaa") – autochtoniczna grupa etniczna z północno-wschodniej Syberii (Rosja), zamieszkująca głównie półwysep Tajmyr. Nganasanie zaliczani są do Samojedów.
W roku 1926 populacja Nganasanów wynosiła 807 osób, w roku 1989 było ich 1278. Według oficjalnego spisu ludności w roku 2002 populacja liczyła 834 osoby. Używają języka nganasańskiego, należącego do grupy samojedzkiej.
Tradycyjnymi zajęciami tego ludu są myślistwo, rybołówstwo oraz hodowla reniferów.
Formalnie wyznają prawosławie, zachowali jednak wiele elementów swej tradycyjnej religii – szamanizmu.

</doc>
<doc id="782652" url="https://pl.wikipedia.org/wiki?curid=782652" title="Selkupowie">
Selkupowie

Selkupowie (dawniej „Ostiak-Samojedzi”) – autochtoniczni mieszkańcy zachodniej Syberii (Rosja), zaliczani do Samojedów.
Istnieją dwie grupy Selkupów: północna, określająca się mianem солькуп ("solkup") i шолькуп ("szolkup") oraz południowa, nazywająca siebie чумыль куп ("czumyl kup"), суссе кум ("susse kum") i шош кум ("szosz kum").
Populacja Selkupów liczy 4249 osób (spis z 2002 r.); zamieszkują głównie obwody tiumeński i tomski oraz Kraj Krasnojarski.
Używają języka selkupskiego, należącego do grupy samojedzkiej, choć w ostatnich latach jest on szybko wypierany przez rosyjski i obecnie jedynie 1/3 Selkupów posługuje się ojczystym językiem.
Tradycyjnymi zajęciami tego ludu są myślistwo, rybołówstwo oraz hodowla reniferów.
Tradycyjnymi religiami są animizm i szamanizm, choć formalnie większość wyznaje prawosławie.

</doc>
<doc id="782654" url="https://pl.wikipedia.org/wiki?curid=782654" title="Charles Yorke (5. hrabia Hardwicke)">
Charles Yorke (5. hrabia Hardwicke)

Charles Philip Yorke (ur. 23 kwietnia 1836, zm. 18 maja 1897) – brytyjski arystokrata i polityk, najstarszy syn Charlesa Yorke'a, 4. hrabiego Hardwicke i Susan Liddell, córki 1. barona Ravensworth.
Życiorys.
W latach 1865-1873 zasiadał w Izbie Gmin jako reprezentant okręgu Cambridgeshire. Po śmierci ojca w 1873 r. odziedziczył tytuł hrabiego Hardwicke i zasiadł w Izbie Lordów. Był członkiem Tajnej Rady. W latach 1868-1874 r. pełnił funkcję Kontrolera Dworu Królewskiego. Był również zarządcą stajni królewskich w latach 1874-1880. W 1879 r. zorganizował wyścigi konne na torze w Ascot, które na jego cześć zostały nazwane "Hardwicke Stakes".
16 lutego 1863 r. poślubił Sophię Georgianę Robertinę Wellesley (1840 - 3 czerwca 1923), córkę Henry’ego Wellesleya, 1. hrabiego Cowley i Olivii FitzGerald-de Ros, córki lorda Henry’ego FitzGeralda. Charles i Sophia mieli razem syna i dwie córki:

</doc>
<doc id="782657" url="https://pl.wikipedia.org/wiki?curid=782657" title="Bo Yibo">
Bo Yibo

Bo Yibo, chiń. 薄一波, pinyin Bó Yībō (ur. 17 lutego 1908 w Dingxiang, prowincja Shanxi, zm. 15 stycznia 2007 w Pekinie) – polityk chiński, ekonomista, wicepremier rządu ChRL, zastępca członka Biura Politycznego Komitetu Centralnego Komunistycznej Partii Chin.
Wstąpił do partii komunistycznej w 1925, w wieku 17 lat. W latach 1934-1935 uczestniczył w strategicznym przemieszczeniu armii komunistycznej (Długim Marszu). W czasie II wojny światowej dowodził partyzanckim oddziałem w Shanxi, znanym z brawurowych działań (nazywany był szwadronem śmierci na rzecz wyzwolenia Chin), który odegrał znaczącą rolę nie tylko w walkach z Japończykami, ale także później z Kuomintangiem. Bo Yibo przyczynił się m.in. do przejęcia oddziałów dowódcy Kuomintangu Yan Xishana przez armię komunistyczną (około 200 tysięcy żołnierzy). Współpracował w tym okresie z Liu Shaoqi, późniejszym przewodniczącym ChRL (prześladowanym w czasie rewolucji kulturalnej).
Od 1945 zasiadał w Komitecie Centralnym Komunistycznej Partii Chin (KPCh), pod koniec wojny domowej (1949) kierował Komitetem Centralnym Komunistycznej Partii Chin Północnych. Po utworzeniu Chińskiej Republiki Ludowej objął stanowisko ministra finansów (1949-1953), później był wiceprzewodniczącym (1952-1956) i przewodniczącym (1956-1959) Państwowej Komisji Planowania. Pełnił także od 1957 funkcję wicepremiera w rządzie Zhou Enlaia. Przeciwstawiał się polityce gospodarczej wielkiego skoku Mao Zedonga, był natomiast zwolennikiem wymiany handlowej z państwami zachodnimi. W 1956 został wybrany ponownie do Komitetu Centralnego KPCh, a także znalazł się w Biurze Politycznym jako zastępca członka.
Kariera polityczna Bo Yibo załamała się w okresie rewolucji kulturalnej. Spędził w więzieniu 15 lat, prześladowaniom poddano także jego rodzinę (żona została zamordowana w więzieniu, aresztowano również troje nastoletnich dzieci). Uwolniony w 1976 (oficjalnie zrehabilitowany dwa lata później), wsparł odsunięcie od władzy współpracowników Mao (Banda czworga) i powrócił wkrótce na stanowisko wicepremiera (1979). Był jednym z najbliższych współpracowników Deng Xiaopinga, zaliczanym do grupy wpływowych weteranów partii komunistycznej określanych mianem "Ośmiu Nieśmiertelnych" (obok Deng Xiaopinga i Bo Yibo byli to Chen Yun, Peng Zhen, Yang Shangkun, Li Xiannian, Wang Zhen, Song Renqiong). Bo Yibo, wybrany w 1977 ponownie do Komitetu Centralnego KPCh, wspierał otwarcie ekonomiczne Chin na świat, przy jednoczesnym utrzymywaniu reżimu w polityce wewnętrznej. W 1982 podobnie jak inni weterani oficjalnie zakończył pracę we władzach państwowych, przechodząc na honorowe stanowisko zastępcy przewodniczącego Centralnej Komisji Doradczej KPCh. Pozostał jednak wpływowym politykiem, mając udział w odsunięciu sekretarza generalnego partii Hu Yaobanga w 1987, a także w decyzji o wysłaniu wojsk przeciw demonstrantom na Placu Tian’anmen w 1989. Pozostał obecny w życiu publicznym do późnej starości, jeszcze w wieku ponad 90 lat biorąc udział w kongresach KPCh. Wyróżniony m.in. tytułem honorowego przewodniczącego Chińskiej Rady Promocji Handlu Zagranicznego, pod koniec życia był ostatnim żyjącym z Ośmiu Nieśmiertelnych.
Z sześciorga dzieci Bo Yibo najbardziej znany jest jeden z synów, Bo Xilai, były gubernator prowincji Liaoning, w latach 2004-2007 minister handlu.
Bo Yibo ogłosił swoje wspomnienia "Recollections of Certain Major Decisions and Events", w których znalazła się m.in. znana anegdota o dyskusjach gospodarczych z Mao Zedongiem prowadzonych w basenie (w latach 50.). Na pytanie Mao o wzrost produkcji stali Bo nie odpowiedział, miał natomiast jedynie odrzec "jeszcze połowę" mając na myśli przepłynięcie dodatkowej połowy basenu. W efekcie nieporozumienia przewodniczący Mao, uznając to za odpowiedź na swoje pytanie, ogłosił na posiedzeniu Komitetu Centralnego KPCh, że produkcja stali w Chinach wzrośnie w 1958 dwukrotnie.

</doc>
<doc id="782660" url="https://pl.wikipedia.org/wiki?curid=782660" title="Gmina Wanamingo">
Gmina Wanamingo

Wanamingo Township - gmina w południowo-wschodniej części stanu Minnesota, w hrabstwie Goodhue.
Liczy 507 mieszkańców.

</doc>
<doc id="782662" url="https://pl.wikipedia.org/wiki?curid=782662" title="Hrabia Hardwicke">
Hrabia Hardwicke

Informacje ogólne.
Hrabiowie Hardwicke 1. kreacji (parostwo Wielkiej Brytanii)

</doc>
<doc id="782663" url="https://pl.wikipedia.org/wiki?curid=782663" title="Stowarzyszenie Inżynierów i Techników Górnictwa">
Stowarzyszenie Inżynierów i Techników Górnictwa

Stowarzyszenie Inżynierów i Techników Górnictwa (SITG) jest organizacją naukowo-techniczną zrzeszająca inżynierów i techników górnictwa, geologii oraz specjalności związanych i współdziałających z górnictwem. Za datę powstania stowarzyszenia uznaje się rok 1892.
Stowarzyszenie należy do Federacji Stowarzyszeń Naukowo Technicznych NOT oraz Europejskiej Federacji Stowarzyszeń Górników i Hutników (FEMS).
W 1992, w swoje stulecie stowarzyszenie posiadało 34 tys. członków i 280 kół. W 2003 liczyło 14 tys. członków zrzeszonych w 19 oddziałach i 177 kołach.
W 1996 zawarto trójporozumienie pomiędzy SITG a Porozumieniem Związków Zawodowych "Kadra" i Górniczą Izbą Przemysłowo-Handlową. Celem tej współpracy jest wspólne działanie w zakresie opiniowania i rozwiązywania ważnych problemów dotyczących górnictwa w Polsce.
Statut.
W 1995 na XXI zjeździe uchwalono obecnie obowiązujący statut stowarzyszenia, którego celami są:

</doc>
<doc id="782665" url="https://pl.wikipedia.org/wiki?curid=782665" title="SITG">
SITG



</doc>
<doc id="782670" url="https://pl.wikipedia.org/wiki?curid=782670" title="Józef Muczkowski">
Józef Muczkowski

Józef Muczkowski (ur. 17 marca 1795 we wsi Maszki, zm. 31 lipca 1858 w Krakowie) – żołnierz wojsk napoleońskich, profesor Uniwersytetu Jagiellońskiego, autor wielu prac naukowych i podręczników.
Józef Muczkowski urodził się w Maszkach (Lubelskie) 17 marca 1795 i był synem chłopa Marcina Mućka i Katarzyny z domu Drelank. W Lublinie uczęszczał do szkoły średniej. Do 1817 na Uniwersytecie Jagiellońskim studiował filologię i filozofię. W latach 1813–1815 przerwał studia, kiedy to jako ochotnik wstąpił do pułku ułanów gwardii Napoleona. Był uczestnikiem walk 1813 i 1814 na terenie Niemiec oraz Francji, uzyskując stopień podporucznika. W 1817 w Bibliotece Jagiellońskiej został adiunktem, a w 1819 został powołany do gimnazjum Marii Magdaleny na stanowisko nauczyciela, w którym do 1829 uczył języka greckiego, łacińskiego i polskiego. Prowadził również badania naukowe. W Wielkim Księstwie Poznańskim zabiegał o popularyzację poezji Adama Mickiewicza oraz wydał jego dzieła w pięciu tomach. Podróżował również z T. Działyńskim do Danii i Szwecji. W 1829 został usunięty ze stanowiska nauczyciela jako niewygodny dla władz pruskich, więc powrócił do Krakowa, gdzie uczył w liceum Św. Anny. W 1834 otrzymał stanowisko kustosza Biblioteki Jagiellońskiej, a w 1837 został jej dyrektorem. W tym samym roku uzyskał nominację na profesora zwyczajnego bibliografii UJ. Zmarł 31 lipca 1858 w Krakowie. Pochowany został na Cmentarzu Rakowickim w Krakowie, w grobowcu rodzinnym, w kwaterze 1.
Żonaty z Eleonorą Jadamczewską, z którą miał 6 dzieci. Dojrzałych lat dożyła córka Aniela oraz synowie Tadeusz i Stefan (1832-1895), prawnik, notariusz, długoletni radny i wiceprezydent Krakowa w latach 1881-1884. 
W Poznaniu wydał prace: "Powieść ze Starego i Nowego Testamentu..." (1820), "Sextii Aurelii Victoris de viris illustribus urbis Romae..." (1822), "Gramatykę języka polskiego" (1825), "Zbiór najcelniejszych i najrzadszych rymotwórców polskich z wieku XV i XVII", t. I ("Rytmy Mikołaja Sępa",1827). W okresie krakowskim ogłosił drukiem kilkanaście prac, przeważnie z historii literatury i kultury polskiej.

</doc>
<doc id="782679" url="https://pl.wikipedia.org/wiki?curid=782679" title="25 mm armata automatyczna M242 Bushmaster">
25 mm armata automatyczna M242 Bushmaster

M 242 Bushmaster – amerykańskie działko kalibru 25 mm firmy McDonnell Douglas stanowiące uzbrojenie m.in. wozów bojowych M2 Bradley, M3 Bradley CFV czy LAV-25. Jednym z konstruktorów działka był twórca karabinka M16, Eugene Stoner.

</doc>
<doc id="782681" url="https://pl.wikipedia.org/wiki?curid=782681" title="Chalchyn gol">
Chalchyn gol

Chalchyn gol, Chalch gol (daw. "Chałchyn-Goł", "Chałchin-Goł"; mong.: Халхын гол, trl.: "Khalkhyn gol"; Халх гол, trl.: "Khalkh gol"; ) – rzeka w północno-wschodnich Chinach i wschodniej Mongolii, odcinkami graniczna. Jej długość wynosi 233 km; dorzecze zajmuje powierzchnię 17 120 km².
Źródła rzeki znajdują się w Chinach, w zachodniej części Wielkiego Chinganu. W górnym biegu Chalchyn gol płynie wąską doliną, następnie wpływa na rozległą równinę Hulun Buir, gdzie przy ujściu dzieli się na dwa ramiona. Jedno wpada do jeziora Bujr nuur, a drugie do rzeki Orxon He, będącej łącznikiem między jeziorem Bujr nuur a Hulun Hu. Rzeka jest pokryta lodem w okresie od listopada do kwietnia. Reżim deszczowy.
W 1915 roku polski geolog, Kazimierz Grochowski, nabył od rządu mongolskiego koncesję na wydobycie złóż w rejonie rzeki Chalchyn gol, gdzie wkrótce otworzył kopalnię i zakład przetwórczy soli i sody.
W 1939 roku nad rzeką toczyły się walki pomiędzy wojskami japońskimi (Armia Kwantuńska) a armią radziecką i oddziałami mongolskimi.

</doc>
<doc id="782686" url="https://pl.wikipedia.org/wiki?curid=782686" title="Świętokrzyskie Zgrupowania Armii Krajowej">
Świętokrzyskie Zgrupowania Armii Krajowej

Zgrupowania Partyzanckie Kedywu Okręgu Radomsko-Kieleckiego Armii Krajowej „Ponury”
Geneza.
Wczesną wiosną 1943 r. przeniesiony z Wydzielonej Organizacji Dywersyjnej „Wachlarz” por. cc. Jan Piwnik „Ponury”, po rozmowach z płk. Emilem Fieldorfem „Nilem”, dowódcą Kedywu KG AK, został skierowany do Kedywu Okręgu Radomsko-Kieleckiego AK „Jodła”. Przydział do okręgu „Jodła” otrzymał 1 kwietnia 1943 r. Funkcję szefa Kedywu Okręgu przejął 4 czerwca 1943 r. od ppor. Hipolita Krogulca ps. „Albiński”.
Na terenie Kielecczyzny w organizacji oddziałów pomagali mu skoczkowie cichociemni: por. Eugeniusz Kaszyński ps. „Nurt”, ppor. Waldemar Szwiec ps. „Robot”, ppor. Antoni Jastrzębski ps. „Ugór”.
Od czerwca do sierpnia 1943 r. „Ponury” podporządkował sobie większość samodzielnych oddziałów operujących w północnej części dzisiejszego województwa świętokrzyskiego. Zgrupowania liczyły łącznie około 250-300 osób.
Organizacja i obsada personalna Zgrupowań.
Komenda
I Zgrupowanie – komendant – por. cc. Eugeniusz Kaszyński ps. „Nurt”, „Zygmunt”
II Zgrupowanie – komendant – ppor. cc. Waldemar Szwiec ps. „Robot”, „Jakub”, „Dal” († 14 października 1943 koło Wielkiej Wsi)
III Zgrupowanie – komendant – ppor. Stanisław Pałac „Mariański”
Wykus.
Pierwszym miejscem postoju Zgrupowań był Kamień Michniowski, 5 km na wschód od Michniowa. Ze względu na brak dostępu do wody dla dużej liczby żołnierzy oraz lokalizację zbyt blisko wsi, oddziały przeniosły się na Wzgórze 326 w rejonie uroczyska Wykus w Puszczy Jodłowej w Górach Świętokrzyskich. Z inicjatywy J. Piwnika w niemieckiej fabryce w Suchedniowie – w celu dozbrojenia partyzantów – została zapoczątkowana tajna produkcja kopii brytyjskich pistoletów maszynowych Sten Mk. II, którą zorganizował inż. Kazimierz Czerniewski ps. „Korebko”.

</doc>
<doc id="782687" url="https://pl.wikipedia.org/wiki?curid=782687" title="Frederick Richard Simms">
Frederick Richard Simms

Frederick Richard Simms (ur. 12 sierpnia 1863 w Hamburgu - zm. 21 kwietnia 1944 w Londynie) - brytyjski przemysłowiec i pionier motoryzacji. Założyciel klubów i stowarzyszeń motoryzacyjnych. Wynalazca - opracował między innymi pierwszy gumowy zderzak i prototyp kierunkowskazu, a także zaprojektował i zbudował pierwsze samochody pancerne na świecie (Motor Scout i Motor War Car).

</doc>
<doc id="782690" url="https://pl.wikipedia.org/wiki?curid=782690" title="Thomas Strunz">
Thomas Strunz

Thomas Strunz (ur. 25 kwietnia 1968 w Duisburgu) – były niemiecki piłkarz występujący na pozycji pomocnika.
Kariera klubowa.
Strunz treningi rozpoczął w 1977 roku w klubie TuRA 88 Duisburg. W 1981 roku trafił do juniorskiej ekipy zespołu MSV Duisburg. W 1986 roku został włączony do jego pierwszej drużyny, grającej w Oberlidze. W 1989 roku awansował z zespołem do 2. Bundesligi. Wówczas odszedł do pierwszoligowego Bayernu Monachium. W Bundeslidze zadebiutował 31 sierpnia 1989 roku w wygranym 4:0 meczu z Hamburgerem SV. 27 października 1989 roku w wygranym 2:0 spotkaniu z FC St. Pauli strzelił pierwszego gola w trakcie gry w Bundeslidze. W 1990 roku zdobył z klubem mistrzostwo RFN, a rok później wywalczył z nim wicemistrzostwo Niemiec.
W 1992 roku Strunz odszedł do VfB Stuttgart, również z Bundesligi. Pierwszy ligowy mecz zaliczył tam 15 sierpnia 1992 roku przeciwko Hamburgerowi SV (1:1). W Stuttgarcie spędził 3 lata. W tym czasie rozegrał tam 79 spotkań i strzelił 9 goli.
W 1995 roku Strunz ponownie został graczem Bayernu Monachium. Tym razem jego barwy reprezentował przez 6 lat. W tym czasie zdobył z zespołem Ligę Mistrzów (2001), Puchar UEFA (1996), Puchar Interkontynentalny (2001), 4 mistrzostwa Niemiec (1997, 1999, 2000, 2001), 2 Puchary Niemiec (1998, 2000) oraz 4 Puchary Ligi Niemieckiej (1997, 1998, 1999, 2000). W 2001 roku zakończył karierę.
Kariera reprezentacyjna.
W 1990 roku Strunz rozegrał 2 spotkania w reprezentacji RFN U-21. 10 października 1990 roku w wygranym 3:1 meczu ze Szwecją zadebiutował w seniorskiej kadrze Niemiec.
W 1994 roku został powołany do kadry na Mistrzostwa Świata. Wystąpił na nich w spotkaniach z Boliwią (1:0), Hiszpanią (1:1) oraz z Bułgarią (1:2). Z tamtego turnieju Niemcy odpadli w ćwierćfinale.
7 czerwca 1995 roku w przegranym 2:3 pojedynku eliminacji Mistrzostw Europy 1996 Strunz strzelił pierwszego gola w trakcie gry w kadrze. W 1996 roku znalazł się w kadrze na Mistrzostwa Europy. Wystąpił na nich w meczach z Czechami (2:0), Rosją (3:0), Włochami (0:0), Anglią (1:1, 7:6 w rzutach karnych) oraz w finale z Czechami (1:1, 2:1 po dogrywce). Niemcy zostali triumfatorem tamtego turnieju.
W latach 1990–1999 w drużynie narodowej Strunz rozegrał w sumie 41 spotkań i zdobył 1 bramkę.

</doc>
<doc id="782691" url="https://pl.wikipedia.org/wiki?curid=782691" title="EvoBus">
EvoBus

EvoBus GmbH – producent autobusów i autokarów, zintegrowany z koncernem Mercedes-Benz Group.
W 1995 roku Mercedes-Benz przejął firmę Setra. 24 lutego 1995 zintegrowano dział produkcji autobusów i autokarów marki Mercedes-Benz z firmą Setra tworząc "EvoBus GmbH". Od 1998 roku działa przedstawicielstwo handlowe "EvoBus Polska Sp. z o.o.". 
Zakłady koncernu znajdują się m.in. w Niemczech (Mercedes-Benz w Mannheim, Setra w Ulm), Francji (Ligny-en-Barrois) i Turcji (Mercedes-Benz Türk w Hoşdere k. Stambułu). Zakład w Hoşdere został uruchomiony 10 czerwca 1995 roku. Miał on początkowo zdolność produkcyjną 2 tys. sztuk rocznie.

</doc>
<doc id="782693" url="https://pl.wikipedia.org/wiki?curid=782693" title="AMG">
AMG



</doc>
<doc id="782696" url="https://pl.wikipedia.org/wiki?curid=782696" title="RBMK-1000">
RBMK-1000



</doc>
<doc id="782698" url="https://pl.wikipedia.org/wiki?curid=782698" title="RBMK-1500">
RBMK-1500



</doc>
<doc id="782702" url="https://pl.wikipedia.org/wiki?curid=782702" title="Nagmaszot">
Nagmaszot

Nagmaszot (hebr. נגמשו"ט) – izraelski ciężki transporter opancerzony na podwoziu czołgu Szot "Kal" powstały na początku lat 80. XX wieku.
Historia.
Izraelskie zaangażowanie wojskowe na południu Libanu zwiększyło zapotrzebowanie Sił Obronnych Izraela na transportery i pojazdy o opancerzeniu dającym większe bezpieczeństwo załodze i transportowanej piechocie niż użytkowane dotychczas transportery M-113 Zelda. W 1995 roku doszło do 700 ataków na izraelskie pojazdy. Większość z nich dokonywana była granatnikami przeciwpancernymi lub przeciwpancernymi pociskami kierowanymi, które znajdowały się na wyposażeniu Hezbollahu. Już w latach 80. XX wieku pojawiło się zapotrzebowanie na pojazdy, które podołałyby wymaganiom konfliktu asymetrycznego, którymi charakteryzowała się pierwsza wojna w Libanie.
Izraelczycy zorientowali się, że mogą przekształcić wycofane ze służby czołgi Szot "Kal" na ciężkie transportery opancerzone. W tym celu zaczęto usuwać wieże czołgowe, pozostawiając samo podwozie i kadłub z włazami na dachu dla załogi i żołnierzy desantu. Z czasem dostrzeżono niebezpieczeństwo takiego rozwiązania. Brak tylnego wejścia dla żołnierzy stwarzał zagrożenie dla transportowanych żołnierzy oraz spowalniał załadunek pojazdu. W związku z tym Nagmaszoty zostały przekazane Korpusowi Inżynieryjnemu, a na początku lat 90. XX wieku zaczęto poddawać je kolejnym modyfikacjom. W ten sposób powstały kolejne pojazdy: Nagmachon, Nakpadon i Puma.
Ze względu na dopasowanie pojazdu do wymagań izraelskiej armii, to Nagmaszot nie był oferowany innym państwom.
Konstrukcja.
Nagmaszoty powstawały poprzez usunięcie wieży czołgowej. Dzięki odpowiednim modyfikacjom wnętrza pojazd mieścił dwie osoby załogi i ośmiu żołnierzy desantu. Z przodu załoga miała do dyspozycji dwa okrągłe włazy, a desant dwa prostokątne z tyłu pojazdu. Przy każdym włazie zamontowano specjalne uchwyty na karabiny maszynowe. Na bokach kadłuba umieszczono specjalne zaczepy na dodatkowe modyfikacje lub pancerz reaktywny.
Długość pojazdu wynosiła 7,55 m, szerokość 3,39 m, a wysokość ok. 3 m. Nagmaszoty ważyły 51 ton.
Nagmaszot napędzany był silnikiem diesla Continental AVDS-1790-2A o mocy 750 KM i posiadały skrzynię biegów Allison CD850-6 z dwoma biegami w przód i jeden do tyłu. Pojazd mógł poruszać się z maksymalną prędkością 48 km/h.
Bibliografia.
http://www.military-today.com/apc/nagmashot.htm

</doc>
<doc id="782710" url="https://pl.wikipedia.org/wiki?curid=782710" title="Shingen Takeda">
Shingen Takeda

 – daimyō w prowincjach Kai (dzisiejsze Yamanashi) i Shinano, który w końcowym okresie sengoku starał się zdobyć kontrolę nad Japonią. Jego dom w Kōfu, stolicy dawnej prowincji Kai, jest dziś nazywany chramem Takeda (jap. Takeda-jinja).
Życiorys.
Był najstarszym synem Nobutory Takedy. W 1541 r. pozbawił ojca władzy, chcąc uniemożliwić sukcesję swojemu młodszemu bratu. Po objęciu władzy, w zamiarze poszerzenia swojego terytorium, rozpoczął ekspansję na prowincje: Shinano i Hida, a w 1547 r. wszczął wojnę z władcą prowincji Echigo, Kenshinem Uesugi. Walka trwała przez następne trzydzieści lat, aż do śmierci Takedy. Zacięte bitwy były toczone głównie na równinie Kawanakajima. W jednej z nich poległo około ośmiu tysięcy wojowników. 
W 1567 r. Takeda zawarł sojusz z Ieyasu Tokugawą. Wspólnie wystąpili przeciwko Ujizane Imagawie, władcy prowincji Suruga. Wojska sprzymierzeńców odniosły zwycięstwo, a Takeda został władcą Surugi. Jednak wkrótce musiał się stamtąd wycofać pod naciskiem klanu Hōjō. 
Po porażce w Suruga Takeda został mnichem buddyjskim i przyjął imię Shingen. Nie oznaczało to jednak rezygnacji z władzy i dotychczasowej polityki ekspansji. W 1572 r. skierował się przeciwko dotychczasowemu sojusznikowi, zawierając przymierze z Nobunagą Oda, dążącym do zwierzchności nad całą Japonią. W bitwie pod Mikatagaharą pokonał Ieyasu Tokugawę, ale nie wykorzystał w pełni tego zwycięstwa do ostatecznej rozprawy z przeciwnikiem. Zmarł w następnym roku wskutek komplikacji spowodowanych postrzeleniem z muszkietu podczas jednej z wielu bitew, w których uczestniczył.

</doc>
<doc id="782712" url="https://pl.wikipedia.org/wiki?curid=782712" title="Kościół katolicki obrządku syryjskiego">
Kościół katolicki obrządku syryjskiego

Kościół katolicki obrządku syryjskiego – jeden z katolickich Kościołów wschodnich, działający na obszarze Syrii, Iraku, Libanu, Jordanii i Izraela oraz wśród diaspory syryjskiej.
Historia.
Kościół powstał w VI wieku w Syrii, głównie za sprawą biskupa Edessy Jakuba Baradeusza (aram. "burd'ono" - „w łachmanach”, od jego imienia pochodzi potoczna nazwa Kościół jakobicki) i za poparciem cesarzowej bizantyjskiej Teodory. Wędrując po Syrii w przebraniu żebraka Jakub Baradeusz własnym wysiłkiem stworzył organizację kościoła, konsekrując 27 biskupów i setki księży. Organizacja ta pozwoliła jakobitom przetrwać prześladowania ze strony władz bizantyjskich w VI i w VII wieku, najazd krzyżowców w XI wieku, masakrę dokonaną przez Tamerlana około 1400, ucisk osmański, masakrę 25 tysięcy Syryjczyków w południowej Turcji w latach 1895-1896, rzeź 90 tysięcy Syryjczyków w 1915 i wreszcie powstanie Kurdów w latach 1925-1926. W szczytowym okresie swego rozwoju (XIV wiek) Kościół jakobicki liczył 20 metropolii i 103 diecezje, sięgające na wschód do Afganistanu. Są również dowody istnienia skupisk wiernych tego kościoła w Turkiestanie i w Sinciangu. Charakterystyczną cechą hierarchii duchownej Kościoła jakobickiego był dualizm władzy - w zachodniej Syrii biskupi podlegali patriarsze, a na terenach Persji i dalej na wschód - mafrianowi (metropolicie z uprawnieniami patriarchy).
Próby unii z Rzymem podejmowano w Kościele jakobickim od XVII wieku. Na początku XVIII wieku biskup Aleppo wraz z grupą wiernych nawiązał unię z Rzymem. Od tego czasu istnieje unicki katolicki Kościół jakobicki, którego patriarcha rezyduje w Bejrucie. Kościół nie używa nazwy "jakobicki", ponieważ została ona nadana przez bizantyjskich przeciwników tego Kościoła i sugeruje, że nie jest to Kościół założony przez Apostołów.
Obecnie głową Kościoła syryjskiego jest Ignacy Józef III Younan, wybrany 20 stycznia 2009 patriarchą Antiochii.

</doc>
<doc id="782722" url="https://pl.wikipedia.org/wiki?curid=782722" title="Solomon Asch">
Solomon Asch

Solomon E. Asch (ur. 14 września 1907 w Warszawie, zm. 20 lutego 1996) – polsko-amerykański psycholog, przedstawiciel psychologii postaci (psychologii Gestalt), przyczynił się do powstania późniejszej psychologii społecznej. W 1920 wyemigrował do USA. W 1928 uzyskał dyplom College'u Uniwersytetu Nowojorskiego, następnie w 1932 otrzymał stopień Ph.D. Columbia University. Przez 19 lat był profesorem psychologii w Swarthmore College, gdzie pracował z wybitnym teoretykiem podstaw psychologii Wolfgangiem Köhlerem.
Stał się znany w latach pięćdziesiątych, dzięki swojemu, dziś już klasycznemu eksperymentowi badającemu wpływ konformizmu, na zachowania ludzi. Wybitne zasługi miał także w rozwijaniu teorii i wykonywaniu eksperymentów, w których badał mechanizmy powstawania opinii i sądów człowieka, jak też procesy zapamiętywania informacji przez człowieka.
Jego prace wywarły znaczący wpływ m.in. na psychologa społecznego Stanleya Milgrama, który pod jego okiem odbywał studia doktoranckie na Uniwersytecie w Harvardzie.

</doc>
<doc id="782727" url="https://pl.wikipedia.org/wiki?curid=782727" title="Leonhart Fuchs">
Leonhart Fuchs

Leonhart Fuchs (ur. 17 stycznia 1501 w Wemding koło Nördlingen, zm. 10 maja 1566 w Tybindze) – lekarz i botanik niemiecki, naturalista renesansowy. Wraz z Hieronimem Bockiem, Ottonem Brunfelsem i Valeriusem Cordusem zaliczany do wielkiej czwórki ojców niemieckiej botaniki.
Życiorys.
Studiował w Heilbronn i w Erfurcie. W 1524 r. w Ingolstadt uzyskał tytuł doktora, po czym na pewien czas zamieszkał w Monachium. W 1526 r. otrzymał katedrę medycyny na uniwersytecie w Ingolstadt, jednak po dwóch latach, gdy został lekarzem nadwornym Jerzego, margrabiego Brandenburgii, opuścił ją i osiadł w Ansbach. Miasto to opuścił później ze względów religijnych, przenosząc się w 1535 r. na zaproszenie księcia Ulryka do Tybingi, gdzie wziął udział w reformie tamtejszego uniwersytetu w duchu humanizmu. Jego głównym dziełem było "De historia stirpium commentarii" (1542, Bazylea), w którym opisał m.in. ok. 400 gatunków roślin występujących na terenie Niemiec.
Na jego cześć została w 1703 r. nazwana przez Charlesa Plumiera fuksja, odkryta przez tego ostatniego na wyspie Haiti w 1696 lub 1697 r..

</doc>
<doc id="782731" url="https://pl.wikipedia.org/wiki?curid=782731" title="Otto Brunfels">
Otto Brunfels

Otto Brunfels, (również: Othon Brunfels, Otho Braunfels (ur. ok. 1488 w rejonie Moguncji, zm. 25 listopada 1534 w Bernie) – lekarz, botanik, kaznodzieja luterański, jeden z najwybitniejszych niemieckich naturalistów epoki Renesansu. Wraz z Hieronimem Bockiem, Valeriusem Cordusem i Leonhartem Fuchsem zaliczany do wielkiej czwórki ojców niemieckiej botaniki.
Był synem bednarza. W bardzo młodym wieku wstąpił do zakonu kartuzów, gdzie studiował teologię i filozofię. Po wybuchu Reformacji, gdy zapoznał się z doktryną Marcina Lutra, opuścił zakon i Kościół katolicki. Przeszedł na luteranizm i z czasem został cenionym kaznodzieją i teologiem protestanckim. Osiedlił się w Strasburgu, gdzie nauczał i jednocześnie studiował medycynę na miejscowym uniwersytecie. Dyplom lekarski uzyskał jednak dopiero w 1530 r. w Bazylei. Pozwoliło mu to na objęcie posady medyka miejskiego w Bernie.
Do botaniki trafił dzięki studiom medycznym, w sposób typowy dla większości naturalistów epoki Odrodzenia, tj. studiując antyczne dzieła Teofrasta, Dioskuryda czy „Historię naturalną” Pliniusza. Poznał również prace pierwszych naturalistów z Italii. Głównym dziełem Brunfelsa z zakresu botaniki jest wielki herbarz (zielnik) pt. "Herbarum vivae eicones", do którego inspiracją było dla autora dzieło Dioskuryda. Wydany w trzech tomach (w 1530, 1532 i 1536 r.) w Strasburgu, zawierał opisy i ilustracje do 135 gatunków roślin. Herbarz Brunfelsa przedstawiał wyraźny postęp w stosunku do niedawnych ksiąg średniowiecznych, nie było to jednak jeszcze dzieło rewolucyjne. Z analizy tekstu wynika że Brunfels, który posiłkował się pracami powstałymi na Półwyspie Apenińskim, nie zdawał sobie np. sprawy ze zróżnicowania geograficznych zasięgów poszczególnych gatunków roślin. Wyrażał on zdziwienie brakiem w rejonie Strasburga wielu gatunków opisanych przez Dioskuryda, a dziś określanych jako śródziemnomorskie.
Historycy nauki wyżej niż tekst Brunfelsa cenią ilustracje do niego, które wykonał Hans Weiditz z Bazylei, prawdopodobnie uczeń Dürera. Doskonałe technicznie ryciny nie są tu kopiami ilustracji z dawniejszych dzieł, lecz wykonane zostały "z natury", na podstawie rzeczywistych okazów zebranych roślin, łącznie z ich wadami i uszkodzeniami takimi, jak uschnięty liść lub korona kwiatu uszkodzona przez owady. W następnych edycjach "Herbarum vivae eicones" liczba rycin (i opisanych gatunków) systematycznie rosła do 260.
Oprócz dzieł botanicznych Brunfels opublikował również szereg rozpraw teologicznych.

</doc>
<doc id="782732" url="https://pl.wikipedia.org/wiki?curid=782732" title="Federacja Polskich Związków Obrońców Ojczyzny">
Federacja Polskich Związków Obrońców Ojczyzny

Federacja Polskich Związków Obrońców Ojczyzny powstała 9 lutego 1928 r., zrzeszała na zasadach federacyjnych związki byłych wojskowych i rezerwistów. Działała do 1939 roku. Zrzeszała 34 organizacje kombatanckie, liczące ok. 600 tys. członków. Wchodziła w skład Federacji Międzysojuszniczej Byłych Kombatantów (Fédération Interallié des Anciens Combattants – FIDAC).
Godłem Federacji jest biała swastyka zatwierdzona rozkazem MSWojsk. nr 24, poz. 285 z roku 1929. Komenda Główna mieści się w Krakowie. Po delegalizacji przez władze Polski Ludowej w 1947 roku Federacja działała w konspiracji. Przywrócenie wpisu do rejestru stowarzyszeń nastąpiło w 1990 roku.
Głównym celem Federacji było szkolenie wojskowe członków, ponadto patriotyczne oddziaływanie na młode pokolenie poprzez współpracę z organizacjami przysposobienia wojskowego oraz opieka nad rozwojem wchodzących w jej skład związków. Wydawała dwutygodnik "Naród i Wojsko" powstały z przekształcenia wcześniejszego "Biuletynu Federacji Polskich Związków Obrońców Ojczyzny".
Zarząd główny FPZOO mieścił się do 1939 przy ul. Nowy Świat 35 w Warszawie.

</doc>
<doc id="782733" url="https://pl.wikipedia.org/wiki?curid=782733" title="Berlin Alexanderplatz">
Berlin Alexanderplatz

Berlin Alexanderplatz – stacja kolejowa w Berlinie położona w dzielnicy Mitte, w okręgu administracyjnym Mitte na południowy zachód od placu Alexanderplatz. Zespół stacji składa się z dworca kolejowego obsługującego linie regionalne i S-Bahn oraz z połączonej z nim podziemnej stacji trzech linii metra. Stacja kolejowa obsługiwała dawniej również pociągi dalekobieżne.
Stacja kolejowa.
Stacja kolejowa "Berlin Alexanderplatz" powstała w 1881 w ramach budowy Stadtbahn wedle projektu Johanna Eduarda Jaconsthala. Dworzec posiadał dwa perony wyspowe, nakryte wspólną halą w formie koleby. Otwarcie dworca nastąpiło 7 lutego 1882 dla ruchu miejskiego i lokalnego, a 15 maja tego samego roku dla pociągów dalekobieżnych. Przed wprowadzeniem elektrycznej S-Bahn w celu lepszego doświetlenia wnętrza halę przebudowano w latach 1923–1926 według projektu Friedricha Hülsenkampfa.
11 czerwca 1928 rozpoczął się ruch S-Bahn na stacji Alexanderplatz. Niektóre kursy były wykonywane jednak nadal przez składy ciągnięte przez parowóz, które stopniowo były zastępowane przez samobieżne wagony elektryczne. W latach 1929–1932 w związku z przekształceniami przestrzeni placu dokonano dalszej przebudowy dworca kolejowego. Odtąd możliwa była niemal bezpośrednia przesiadka do trzech linii metra (już od 1913 na placu zatrzymywała się jedna linia).
W czasie II wojny światowej dworzec silnie ucierpiał. Od kwietnia do 4 listopada 1945 tory na stacji były nieprzejezdne. W końcu 1945 rozpoczęto odbudowę dworca, która trwała do 1951. Już w 1962 rozpoczęła się kolejna modernizacja. Do 1964 przebudowano według planów Hansa-Joachima Maya i Güntera Andricha elewacje boczne hali – uzyskały one duże przeszklenia. Poza tym przeznaczono dla S-Bahn również nieczynną od 1942 krawędź peronu dalekobieżnego, została ona w tym celu podwyższona z 70 na około 96 cm. Odtąd możliwy był płynniejszy ruch kolei miejskiej, niektóre z pociągów (wówczas w szczycie przyjeżdżały na stację co 90 s) kończyła bieg przy tym dodatkowym peronie.
Po zjednoczeniu Niemiec zaplanowano kolejną przebudowę dworca i znajdujących się pod jego halą łuków Stadtbahn. Architekci Robert Paul Niess i Rebecca Chestnutt zaproponowali odsłonięcie zamurowanych w czasach NRD łuków estakady kolejowej i umieszczenie tam sklepów i punktów usługowych. W 1995 rozpoczęto przebudowę, do roku 1996 zastąpiono perony nowymi, zbudowanymi od podstaw, a 12 marca 1998 oficjalnie otwarto odnowiony dworzec. Odtąd przy drugim peronie wyspowym zatrzymują się pociągi regionalne i przyspieszone, InterCity i ICE przejeżdżają przez stację bez zatrzymania. Pod halą dworca znajdują się poza sklepami centrum obsługi pasażerów S-Bahn oraz centrum podróży (zespół kas i informacji) Deutsche Bahn.
Stacja metra.
Stacja metra "Alexanderplatz" jest jedną z największych stacji berlińskiej kolei podziemnej, obsługując linie U2, U5 i U8. Stacja ma rzut litery H, przy czym U2 zatrzymuje się na peronie we wschodniej hali, U8 w zachodniej hali, zaś U5 w położonej głębiej hali poprzecznej, w której przewidziane jest miejsce dla jeszcze jednej linii (tunel "F"). Perony linii U2 i U8 posiadają ponadto bezpośrednie połączenie poprzez galerię sklepową ponad halą U5.
Peron obecnej linii U2 zbudowano w latach 1910–1913 według projektu Alfreda Grenandera, 1 lipca 1913 włączono go do eksploatacji. Już wówczas zbudowano pod nim fragment przyszłego peronu poprzecznego dla linii do Friedrichshain, jednakże z powodu wybuchu I wojny światowej nigdy nie został on zrealizowany.
Kilka lat później AEG planowała zbudowanie własnej linii metra w kierunku północ-południe (dzisiejsza linia U8). W tym celu zbudowano wówczas na zachód od estakady kolejowej odcinek tunelu. Po tym, jak AEG porzuciła z przyczyn finansowych rozpoczętą budowę linii, została ona przejęta przez miasto Berlin. Zdecydowano się jednak poprowadzić nową linię pod Alexanderplatz, a zatem na wschód od estakady kolejowej, ażeby umożliwić przesiadkę na obecną linię U2. Peron miał powstać pomiędzy stacją kolejową i istniejącą stacją metra, równolegle do nich. W 1926 rozpoczęto budowę stosownej stacji, natomiast 18 kwietnia 1930 otwarto ją.
Już w latach 1926/1927 rozpoczęto budowę kolejnej linii metra E, prowadzącej w kierunku wschodnim, obecnej linii U5. Zdecydowano się na budowę czterotorowej hali peronowej dla dwu linii w kierunku wschód-zachód, linii E i F. Stację zbudowano poprzecznie do linii kolejowej i istniejących już dwóch peronów metra. Zewnętrzne tory przeznaczone są dla nigdy nie zbudowanej linii do Weißensee, zwanej F, a później U10 i U3. Dwuperonowa hala, stanowiąca dziś przystanek końcowy U5 została otwarta 21 grudnia 1930.
Hale peronowe obecnych linii U5 i U8 oraz spajający wszystkie podziemne perony pasaż powstały jako spójna całość. Pasaż z lokalami handlowymi zbudowano nad stropem hali peronowej U5, jego forma była potem wielokrotnie naśladowana w powojennych Niemczech (np. Frankfurt (Main) Hauptwache). Architektura tej części stacji ma charakter modernistyczny. Jej projektantem był ponownie profesor Alfred Grenander, którego styl uległ przez 17 lat od budowy stacji linii U2 zdecydowanym przemianom. Nowsza część stacji pozbawiona jest historyzujących detali, takich jak jońskie kapitele słupów konstrukcyjnych, zaś jej architektura opiera się przede wszystkim na przemyślanym kontinuum przestrzennym, widokach oraz klarownej kompozycji.
Podczas podziału Berlina (1961–1989) peron U8 został oddzielony od pozostałej części stacji, zaś dojścia zamurowano. Pociągi kursujące między północnymi i południowymi dzielnicami Berlina Zachodniego pod mieszczącym się we Wschodnim Berlinie śródmieściem przejeżdżały przez stację bez zatrzymania. Peron należał zatem do tzw. „stacji duchów”. Ażeby ukryć przed wschodnimi Berlińczykami istnienie stacji, pokryto zamurowane dojścia kopiami zielonkawych kafli z czasu budowy stacji.
Na zachód od stacji znajdują się tory manewrowe. Stamtąd prowadzi tzw. "Waisentunnel" (dosł. "Tunel Sierocy", nazwa pochodzi od przebiegającej nad nim ulicy), którym pociągi mogą przejeżdżać do tunelu linii U8. Częścią tego tunelu jest tunel zbudowany w ciągu pierwotnie przez AEG planowanego przebiegu linii U8. W 2020 dotychczas kończąca się na stacji Berlin Alexanderplatz linia U5 została przedłużona w kierunku zachodnim i obecnie prowadzi koło Bramy Brandenburskiej i gmachu Reichstagu do Dworca Głównego.
Po zjednoczeniu Niemiec stację poddano kompleksowej renowacji o łącznym koszcie 36 mln. €. Zniszczone turkusowe kafle zastąpiono nowymi, o nieco żywszym odcieniu, perony U5 i U8 pokryto płytami granitowymi. Tylko peron U2 otrzymał ze względów konserwatorskich nawierzchnię bitumiczną, czyli taką, jaka była pierwotnie stosowana na wszystkich berlińskich stacjach. Część schodów przeniesiono, aby zrobić miejsce na windy. Obecnie na stacji znajdują się cztery windy, 86 biegów schodów oraz dziewięć wyjść. Ponadto na północno-wschodnim zakończeniu pasażu handlowego zbudowano ze stali nierdzewnej i szkła pawilon informacji pasażerskiej.

</doc>
<doc id="782741" url="https://pl.wikipedia.org/wiki?curid=782741" title="Gears of War">
Gears of War

Gears of War – komputerowa gra akcji z gatunku strzelanek trzecioosobowych wydana na platformy Xbox 360 i Microsoft Windows. Producentem gry jest Epic Games, wydawcą Microsoft Game Studios, dystrybutorem w Polsce CD Projekt. Amerykańska premiera odbyła się 7 listopada 2006 r., europejska 17 listopada 2006 r. W wyniku udanej kampanii reklamowej studia Epic Games oraz firmy Microsoft, gra sprzedała się w ponad sześciu milionach egzemplarzy. "Gears of War" wykorzystuje stworzony przez studio Epic Games silnik Unreal Engine 3. Dzięki sukcesowi gry, 7 listopada 2008 roku ukazała się jej kontynuacja zatytułowana "Gears of War 2". Ogromny sukces serii, doprowadził do zapowiedzi filmu bazującego na pierwszej grze, którego premiera miała odbyć się w roku 2010. Temat filmowej ekranizacji powrócił dopiero w okolicach 2017 roku, a kwestią stworzenia adaptacji ma zająć się Universal Pictures.
Fabuła.
Akcja "Gears of War" rozgrywa się na planecie Sera, przypominającej Ziemię. Przez wiele lat mieszkańcy Sery toczyli ze sobą wojnę, której głównym powodem był konflikt o surowce. Dzięki odkryciu nowego źródła energii, substancji znanej jako imulsja, doszło do zawieszenia broni i zakończenia wojny. Niedługo później spod powierzchni planety wyszły istoty zwane szarańczą, zaś wydarzenie to nazwane zostało Dniem Wyjścia (Dzień E). Szarańcza zabiła około osiemdziesiąt procent mieszkańców planety, zaś pozostali przy życiu ludzie, nie chcąc dopuścić do przejęcia Sery przez wrogów, zdecydowali się zniszczyć opanowane przezeń miasta przy użyciu satelitów. Ci z ludzi, którzy przeżyli, schronili się w miejscach, gdzie ziemia jest zbyt twarda, by można było się przez nią przekopać, stamtąd tocząc dalszą walkę z szarańczą.
Akcja gry rozpoczyna się czternaście lat po Dniu Wyjścia. Gracz steruje Marcusem Fenixem – doświadczonym żołnierzem, który ze względu na dezercję został skazany na dożywocie. Gdy pogarsza się sytuacja na froncie, głównodowodzący zostają zmuszeni do uwolnienia skazańca i wysłania go do walki.
Technikalia.
Gra oferuje wyjątkowo popularny system rozgrywki online na konsoli Xbox 360, ustępujący obecnie tylko "Halo 3" i "". Równocześnie może grać do ośmiu graczy, po czterech w drużynie.
Klimat walki przypomina połączenie gier akcji i survival horrorów. Arsenał bohaterów, jak na futurystyczne czasy, jest całkiem standardowy, składają się nań m.in. karabin, granaty, strzelba oraz ciężki pancerz nie pozwalający na sprint.
Na festiwalu Game Developers Choice "Gears of War" wygrało w kategoriach Technology, Best Game i Visual Arts.
Konwersja na PC.
10 lipca 2007 r. na konferencji zorganizowanej przez Microsoft oficjalnie potwierdzono wydanie wersji na Microsoft Windows.
W wersji Microsoft Windows zostały wprowadzone spore zmiany w stosunku do edycji znanej z Xboksa 360. Największą z nich, według graczy, było wprowadzenie do gry nowego bossa – Brumaka, którego na Xboksie 360 można było zobaczyć tylko w jednym z filmików wygenerowanych na silniku graficznym gry. Za konwersję "Gears of War" odpowiada warszawskie studio People Can Fly. Firma została wykupiona przez Epic, gdyż twórcy byli pod bardzo dużym wrażeniem stworzonych przez Polaków map do trybu gry wieloosobowej. Dzięki temu konwersja "Gears of War" na komputery osobiste została powierzona w pełni ekipie Adriana Chmielarza.
Zabezpieczenia przed kopiowaniem.
W wersji na komputery osobiste zastosowany został system zabezpieczeń przed kopiowaniem (DRM), którego certyfikat wygasł 28 stycznia 2009 roku. Aby uruchomić grę, gracze muszą przestawić datę systemową na wcześniejszą lub pobrać specjalny patch.
Soundtrack.
"Gears of War – The Soundtrack" – oficjalny soundtrack z gry został wydany 31 lipca 2007. Muzykę skomponował Kevin Riepl, który jest twórcą ścieżek dźwiękowych do Unreal Tournament 2003, 2004 i Unreal Championship.

</doc>
<doc id="782743" url="https://pl.wikipedia.org/wiki?curid=782743" title="M51 Isherman">
M51 Isherman

M51 Isherman – przebudowany w Izraelu na początku lat sześćdziesiątych XX wieku czołg M4 Sherman. Był odpowiedzią na wprowadzenie do służby w armiach krajów arabskich czołgów radzieckich typu T-54 i T-55.
Nazwa „Isherman” nie była nazwą oficjalną, jednak powszechnie ją stosowano.
Opis konstrukcji.
Zmiany objęły zastosowanie w przebudowanym przedziale silnikowym jednostki wysokoprężnej firmy Cummins o mocy 460 KM. Czołg wyposażono w układ zawieszenia poziomego typu E8 na sprężynach spiralno-śrubowych. Zastosowano całkowicie przekonstruowaną wieżę z armatą GIAT CN D1504 L44 kalibru 105 mm. Miała ona charakterystyczny hamulec wylotowy i nowy system kierowania ogniem.
Użycie bojowe.
Czołgi M51 po raz pierwszy wzięły udział w walce podczas starć z Syryjczykami w 1964 roku. Następnie były na wyposażeniu izraelskiej pancernej brygady rezerwowej w wojnie sześciodniowej w 1967 roku, gdzie już pierwszego dnia odniosły znaczące sukcesy, oraz w wojnie Jom Kipur w 1973 roku, gdzie zastosowana w nich armata udowodniła wysoką skuteczność przeciwko pancerzom radzieckich czołgów T-54, T-55 i T-62 z odległości 1000 m. Czołgi te służyły w izraelskich wojskach wewnętrznych szkolonych specjalnie do wspierania piechoty w terenach przygranicznych. 
Nadwyżkę czołgów M51 (150 sztuk) pod koniec lat 80. sprzedano do Chile, gdzie pozostawały w czynnej służbie do roku 1999.

</doc>
<doc id="782744" url="https://pl.wikipedia.org/wiki?curid=782744" title="Bańska Szczawnica">
Bańska Szczawnica

Bańska Szczawnica (słow. "Banská Štiavnica", węg. "Selmecbánya", niem. "Schemnitz") – miasto w kraju bańskobystrzyckim, w powiecie Bańska Szczawnica na Słowacji.
Historia miasta.
Bańska Szczawnica należy do najstarszych i najbardziej znaczących miast górniczych w Europie. W średniowieczu było najważniejszym miastem górniczym Węgier. Wydobycie i przetwórstwo znacznych ilości złota, a następnie i srebra, stanowiło przez kilka wieków o jego znaczeniu i zamożności jego obywateli.
Pierwsza osada górnicza – gród otoczony glinianym wałem – znajdowała się na wierzchołku wzgórza Glanzenberg, na którym rudonośne żyły wychodziły na powierzchnię i mogły być eksploatowane metodami odkrywkowymi. Powstała ona zapewne już w XI w. Pierwsza pisemna wzmianka o wydobywaniu cennych metali w tej okolicy pochodzi z 1156 r., a nazwa miasta pojawiła się w źródłach pisanych po raz pierwszy w 1217 r. w dokumencie króla Andrzeja II, który stwierdzał m.in., że królewski skarbiec przyjmował z tutejszych kopalń ok. 75 kg srebra rocznie. Dzisiejsze miasto zostało założone na przełomie XII i XIII stulecia u wylotu dwóch dolin, u stóp wzgórz Glanzenberg i Paradajs. Już w pierwszej połowie XIII w. miało dwa duże, trójnawowe romańskie kościoły. Prawa miejskie i królewskie nadania górnicze miasto otrzymało prawdopodobnie już przed rokiem 1255, za czasów króla Beli IV, jako pierwsze miasto górnicze na Węgrzech. Oryginały tych nadań nie zachowały się, niestety, do naszych czasów i znamy je jedynie z odpisów pochodzących z 2 połowy XV w. Z 1275 r. pochodzi najstarsza zachowana pieczęć miejska w Europie, która zawiera insygnia górnicze.
Rozwój Bańskiej Szczawnicy i leżącego u podstaw jej dobrobytu górnictwa były kilkakrotnie przerywane. W 1442 r. miasto najechały oddziały biskupa jagierskiego Szymona Rozgonia, mordując wielu jego mieszkańców i paląc jego zabudowania. W płomieniach zginęły wówczas wspomniane wyżej nadania królewskie i inne dokumenty. W następnym roku 1443, 5 czerwca, wiele szkód w zabudowie i infrastrukturze górniczej przyniosło silne trzęsienie ziemi z epicentrum na Śląsku.
Bańska Szczawnica należała do protestanckiej "ligi siedmiu miast górniczych" (heptapolitana), stanowiła też jedno z najważniejszych centrów reformacyjnych na terenie Węgier.
Historia górnictwa.
Pierwszymi górnikami i hutnikami byli głównie Niemcy, przybywający z Tyrolu i krajów saskich, a następnie z czeskiej Kutnej Hory. Przynieśli oni ze sobą oryginalne metody prowadzenia prac górniczych i potrzebne narzędzia, a także organizację gwarecką, zwyczaje, nazewnictwo itp. Wydobycie prowadzono poprzez ręczne drążenie – za pomocą dłut i młotów lub oskardów – poziomych lub ukośnych sztolni w zboczach okolicznych wzgórz, podążających następnie za przebiegiem żyły rudonośnej. Urobek przerabiano częściowo na miejscu, częściowo zaś eksportowano. Maksymalny rozwój tego prymitywnego górnictwa przypadł na XV w.
W XVI w. nastąpił znaczący regres wydobycia. W miarę wyczerpywania się złóż, konieczne było sięganie coraz dalej w głąb ziemi, co znacząco podnosiło koszty produkcji i obniżało zarobki górników. Dochodziło wśród nich do coraz częstszych wzburzeń i protestów. W latach 1525-1526 wybuchło tu pierwsze wielkie powstanie górników, które rozszerzyło się także na inne ośrodki górnicze na Węgrzech. Do tego doszło zagrożenie tureckie: Turcy, po zajęciu w 1541 r. Budy, skierowali swą uwagę właśnie na bogate miasta górnicze. Przyniosło to miastu znaczne wydatki, związane z budową kolejnych obiektów miejskich fortyfikacji. Bezpośrednie zagrożenie trwało prawie do końca wieku i ustało dopiero po odebraniu Turkom Nowogrodu.
Górnictwo w Bańskiej Szczawnicy odżyło dopiero w XVII w. i od tego czasu przez ponad dwa stulecia znów przodowało w rozwoju techniki. W 1627 r. tu po raz pierwszy zastosowano proch do prowadzenia prac strzelniczych w podziemiach kopalń. Dla celów górniczych w całej okolicy wybudowano znaczącą sieć sztucznych zbiorników wodnych, zwanych tu z niemiecka „tajchami”, oraz kanałów doprowadzających wodę do napędu pomp, odwadniających poszczególne sztolnie.
Największe wydobycie zanotowano w roku 1690, kiedy to z miejscowych kopalń uzyskano 29 ton srebra i 605 kg złota.
W rozwoju techniki górniczej w Bańskiej Szczawnicy w XVIII w. wielkie zasługi położyli Matej Kornel Hell i jego syn Jozef Karol Hell. W 1735 r. kartograf i budowniczy Samuel Mikovíni założył tu pierwszą szkołę górniczą na Węgrzech. W 1763 r. szkołę przekształcono w Wyższą Szkołę Górniczą, a w 1770 r. w Akademię Górniczą (później: Akademię Górniczo-Leśną) – pierwszą wyższą szkołę górniczą w Europie i najstarszą dziś wyższą uczelnię techniczną na świecie.
Zabytki.
Bańska Szczawnica jest jednym z najbogatszych w zabytki miast słowackich. Naliczono w nim 360 obiektów zabytkowych. W przeszłości było ich znacznie więcej, jednak stagnacja miasta w latach 1950-1970, a także brak koncepcji i środków na utrzymanie tak wielkiej liczby zabytków spowodowały, że w następnych latach niektóre z tych obiektów uległy całkowitej destrukcji, a inne na skutek niewłaściwych przebudów utraciły szereg cech zabytkowych. Rozpoczęta w 1976 r. "kompleksowa odnowa" zabytkowej zabudowy centrum miasta przyniosła wiele takich strat m.in. w "pałacowych" domach bogatych "waldbürgerów" przy Námesti sv. Trojice, gdzie prowadzono niejednokrotnie destrukcyjne "prace badawcze", stosowano niewłaściwe technologie i materiały. Z kolei pod koniec lat 80. XX w. doszło do wyburzeń całych historycznych dzielnic w południowo-wschodniej części miasta, w których dominowała historyczna zabudowa 1-2 kondygnacyjnych domów rzemieślniczych.
Wpisanie miasta na Listę Światowego Dziedzictwa Kulturowego UNESCO w 1993 r. nie usunęło wszystkich problemów. Zarejestrowany obszar nie był wystarczająco chroniony przez prawo. Granice zabytkowego rezerwatu miejskiego z lat 50. obejmowały jedynie ścisłe centrum z domami mieszczańskimi. Na skutek tego możliwa była np. kontynuacja rozbiórki zabytkowej zabudowy przy ul. Dolnej. Sytuacja zmieniła się dopiero w roku 2000 po rozszerzeniu granic wspomnianego rezerwatu, co zapewnia ochronę całego historycznego miasta – również dzielnicy rzemieślniczo-przemysłowej oraz dawnych osad górniczych na zboczach wokół centrum miasta.
Wśród zabytkowych budowli miasta obecnie wyróżniają się:
Specyficznym składnikiem historycznej przeszłości miasta są cmentarze. Najstarsze, funkcjonujące jeszcze w średniowieczu, zanikły. Obecnie w Bańskiej Szczawnicy istnieje 12 cmentarzy (katolickie, ewangelickie i żydowski) - najwięcej z wszystkich miast na Słowacji.
Atrakcję stanowi skansen techniczny pod nazwą Banské múzeum v prírode na terenie dawnej kopalni (z trasą zwiedzania w podziemnej sztolni "Bartolomej"), a także sztolnia "Glanzenberg" znajdująca się pod centrum miasta.
11 grudnia 1993 średniowieczne miasto górnicze zostało zapisane na liście światowego dziedzictwa UNESCO.
Gospodarka.
W mieście rozwinął się przemysł drzewny, włókienniczy, spożywczy oraz hutniczy.

</doc>
<doc id="782747" url="https://pl.wikipedia.org/wiki?curid=782747" title="Julian Czyżewski">
Julian Czyżewski

Julian Czyżewski (ur. 17 lipca 1890 w Rudzie koło Rohatyna, zm. 25 czerwca 1968 we Wrocławiu) – polski geograf, założyciel Instytutu Geograficznego Uniwersytetu Wrocławskiego, organizator badań regionalnych na Dolnym Śląsku
W listopadzie 1918 uczestniczył w obronie Lwowa w 1918 w trakcie wojny polsko-ukraińskiej.
Odbył studia geograficzne na Uniwersytecie Jana Kazimierza we Lwowie, m.in. pod kierunkiem Eugeniusza Romera. Na uniwersytecie tym doktoryzował się w roku 1924, a następnie w 1929 habilitował.
W 1929 roku zapoczątkował współpracę lwowskich naukowców z Uniwersytetem we Wrocławiu, którą kontynuował jako profesor Katedry Geografii lwowskiej Wyższej Szkoły Handlu Zagranicznego (od 1934).
Od 1945 założyciel i do 1958 pierwszy dyrektor Instytutu Geograficznego Uniwersytetu Wrocławskiego. Pełnił liczne funkcje uczelniane:
W 1946 założył i został pierwszym opiekunem Koła Naukowego Studentów Geografii UWr. Działające do dziś koło naukowe od 1975 roku nosi imię swojego założyciela.
Organizował geograficzne badania regionalne na Dolnym Śląsku, wraz z Mieczysławem Klimaszewskim opracował i wydał w 1948 roku pierwszą powojenna monografię geograficzną Dolnego Śląska - "Oblicze Ziem Odzyskanych. Dolny Śląsk".
Związany z Polskim Towarzystwem Geograficznym, przyczynił się do jego reaktywacji po II wojnie światowej na I Ogólnopolskim Zjeździe Geografów w 1946 roku we Wrocławiu. W latach 1946-68 był redaktorem Czasopisma Geograficznego.
Był bratem Ludwika Czyżewskiego.
Został odznaczony Złotym Krzyżem Zasługi (1950).
Zmarł w 1968 roku, pochowany na Cmentarzu Świętej Rodziny we Wrocławiu.

</doc>
<doc id="782756" url="https://pl.wikipedia.org/wiki?curid=782756" title="Gruboskóre">
Gruboskóre

Gruboskóre, gruboskórce, gruboskórne (Pachydermata) – wyróżniany głównie w XIX wieku rząd ssaków kopytnych. Jego utworzenie zaproponowali w 1795 Georges Cuvier i Isidore Geoffroy Saint-Hilaire. W systemie Cuviera rząd ten obejmował ssaki kopytne inne niż przeżuwacze, a więc o znacznie zróżnicowanej anatomii. Wśród nich wyróżnione były gruboskórne właściwe, trąbowce i koniowate. Później przenoszono część jego przedstawicieli do innych rzędów, czego skutkiem był m.in. podział na wielokopytowe (utożsamiane z gruboskórymi) i jednokopytowe. 
Cechą charakterystyczną miała być gruba, pozbawiona włosów skóra, choć zaliczano tu też ssaki pokryte szczeciną. Tak definiowane gruboskórce obejmują zwierzęta mające od trzech do pięciu palców w stopie zakończonych kopytami, głównie roślinożerne, a współcześnie z reguły ciepłolubne. Z czasem w polskiej literaturze naukowej nazwa gruboskórce została ograniczona do jednego z podrzędów nieparzystokopytnych obejmującego nosorożcowate i tapirowate, czyli "Ceratomorpha".
W pierwotnym systemie Cuvier wyróżnił trzy rodziny:
Podobny rząd wyróżniał Karol Lucjan Bonaparte, nadając mu nazwę "Belluae", czyli ociężałe, dzieląc go w następujący sposób:
Według jednego z późniejszych systemów używano jako synonimicznej nazwy wielokopytne i dzielono je na:
Międzynarodowa Unia Ochrony Przyrody wydaje półrocznik naukowy "Pachyderm" (z podtytułem "Journal of the African Elephant, African Rhino and Asian Rhino Specialist Groups") poświęcony głównie ochronie słoni i nosorożców.

</doc>
<doc id="782758" url="https://pl.wikipedia.org/wiki?curid=782758" title="Regionalbahn">
Regionalbahn

Regionalbahn (także RegionalBahn, RB, niem. "kolej regionalna") – kategoria pociągu Deutsche Bahn, który w Niemczech zastąpił klasyczne pociągi osobowe ("Personenzug", "P"), a także późniejsze bliskobieżne ("Nahverkehrszug", "N"). Regionalbahn obsługuje z reguły wszystkie stacje i przystanki kolejowe na trasie, na której kursuje.
RB kursują z reguły wedle sztywnego rozkładu co godzinę lub dwie. Używany jest tabor różnego typu, niekiedy stare "Silberlingi", ponadto wagony piętrowe oraz elektryczne lub dieslowskie składy samobieżne różnego typu. Na wielu trasach RB jeżdżą bez konduktora.

</doc>
<doc id="782760" url="https://pl.wikipedia.org/wiki?curid=782760" title="RegionalBahn">
RegionalBahn



</doc>
<doc id="782767" url="https://pl.wikipedia.org/wiki?curid=782767" title="Andrij Wołokitin">
Andrij Wołokitin

Andrij Wołokitin, ukr. Андрій Волокітін (ur. 18 czerwca 1986 we Lwowie) – ukraiński szachista, arcymistrz od 2001 roku.
Kariera szachowa.
W latach 1997 i 1998 zdobył złote medale mistrzostw Ukrainy do lat 12. W 1998 został również mistrzem świata juniorów do lat 12 (przed Tejmurem Radżabowem). W następnym roku zdobył srebrny medal w grupie do lat 14. W 2001 r. zajął II m. w mistrzostwach Ukrainy seniorów, III m. w memoriale Milana Vidmara w Portorožu oraz wystąpił na mistrzostwach świata FIDE rozgrywanych systemem pucharowym w Moskwie (w I rundzie przegrał z Konstantinem Sakajewem). Rok później podzielił I m. w otwartym turnieju w Saint-Vincent oraz zajął III m. w Esbjergu. W 2003 r. zwyciężył w turniejach "open" na Bermudach oraz w Batumi, natomiast w 2004 r. zdobył złoty medal na mistrzostwach Ukrainy rozegranych w Charkowie. W 2005 r. zwyciężył (wspólnie z Borysem Gelfandem) w Biel oraz w Lozannie (po finałowym zwycięstwie nad Hikaru Nakamurą). W 2012 r. zdobył w Kijowie brązowy medal indywidualnych mistrzostw Ukrainy. W 2014 r. zdobył we Wrocławiu srebrny medal mistrzostw Europy w szachach szybkich.
Wielokrotnie reprezentował Ukrainę w turniejach drużynowych, m.in.:
Najwyższy ranking w dotychczasowej karierze osiągnął 1 marca 2013 r., z wynikiem 2725 punktów zajmował wówczas 25. miejsce na światowej liście FIDE, jednocześnie zajmując 3. miejsce (za Wasylem Iwanczukiem i Rusłanem Ponomariowem) wśród ukraińskich szachistów.

</doc>
<doc id="782771" url="https://pl.wikipedia.org/wiki?curid=782771" title="Druty do robótek">
Druty do robótek

Druty do robótek – cienkie pręty służące do ręcznego przerabiania różnego rodzaju nici i włóczek na wyroby dzianinowe. Z jednej strony znajduje się główka, zabezpieczająca robótkę przed zsuwaniem się, z drugiej szpic ułatwiający przerabianie oczek.
Druty do robótek występują w 3 głównych rodzajach:
Druty z żyłką (okrągłe) i pończosznicze służą do tworzenia wyrobów okrągłych – czapek, rękawiczek, golfów, a także serwetek.
Druty wykonywane są głównie ze stali (małe rozmiary) i z aluminium, a także z plastiku i drewna, zwłaszcza bambusowego, które jest wytrzymałe i sprężyste. 
Podstawowe oczka wykonywane na drutach to oczka prawe i oczka lewe.
Podstawowe sploty to ścieg gładki prawy i lewy, ściągacz, warkocze, ażury.
Do wykonywania dzianin na drutach służą nie tylko tradycyjne włóczki z bawełny, wełny, akrylu czy innych włókien, ale także sznurki, tasiemki i inne nietypowe materiały.

</doc>
<doc id="782773" url="https://pl.wikipedia.org/wiki?curid=782773" title="Sekretarze">
Sekretarze



</doc>
<doc id="782774" url="https://pl.wikipedia.org/wiki?curid=782774" title="Legion Rzeczypospolitej Polskiej">
Legion Rzeczypospolitej Polskiej

Historia.
Związki byłych wojskowych, stojące na gruncie apolitycznym i bezpartyjnym, oddane idei dobra państwa polskiego, połączyły się w jedną organizację o charakterze prawicowym powstałą w 1928 r. w Warszawie. Jego celem, obok konsolidacji ideowej wchodzących w jego skład stowarzyszeń, była praca nad utrwaleniem niepodległości i potęgi państwa, szerzenie przysposobienia wojskowego narodu, działalność społeczno-państwowa, kulturalno-oświatowa oraz szerzenie zasad międzysojuszniczej organizacji kombatanckiej FIDAC (Federation Interalliee des Anciens Combattants). Współpracy w ogniwach lokalnych, w łączności z komitetami przysposobienia wojskowego i wychowania fizycznego, z organizacjami gimnastycznymi i sportowymi. W skład zaś związanych ze sobą organizacji wchodzi około 350 tys. członków
Legion działał w województwach zachodnich, głównie w województwie poznańskim, gdzie występował pod nazwą: Legion Wielkopolski. Nie posiadał własnej prasy, korzystał gościnnie z wydawnictw Stronnictwa Narodowego i Ruchu Młodych.
Aktywnymi działaczami związku byli: gen. Eugeniusz de Henning-Michaelis i Tadeusz Kurcyusz.

</doc>
<doc id="782775" url="https://pl.wikipedia.org/wiki?curid=782775" title="Trzewikodzioby">
Trzewikodzioby

Trzewikodzioby (Balaenicipitidae) – rodzina ptaków z rzędu pelikanowych (Pelecaniformes).
Zasięg występowania.
Obejmuje jeden żyjący współcześnie gatunek, zamieszkujący Sudan, Ugandę, dorzecze Kongo i brzegi jeziora Czad.
Systematyka.
Do rodziny należy jeden, występujący współcześnie rodzaj:
oraz wymarłe:

</doc>
<doc id="782777" url="https://pl.wikipedia.org/wiki?curid=782777" title="Satelita technologiczny">
Satelita technologiczny

Satelita technologiczny (techniczny) – rodzaj sztucznego satelity służącego do badania i testowania prototypów elementów, urządzeń, eksperymentów, technologii, metod pomiarowych i obserwacyjnych mających być później użytymi w innych statkach kosmicznych.

</doc>
<doc id="782780" url="https://pl.wikipedia.org/wiki?curid=782780" title="Henry Wilson">
Henry Wilson

Henry Wilson (do 1833 Jeremiah Jones Colbath, ur. 16 lutego 1812 w Farmington, zm. 22 listopada 1875 w Waszyngtonie) – amerykański polityk, działacz Partii Republikańskiej, 18. wiceprezydent USA.
W latach 1841–1852 był członkiem parlamentu stanowego Massachusetts. Od 1848 do 1851 był właścicielem gazety „Boston Republican”. W 1852 bezskutecznie ubiegał się o miejsce w Kongresie, a rok później o urząd gubernatora Massachusetts. W latach 1855–1873 był senatorem. Został wyznaczony jako kandydat Partii Republikańskiej na wiceprezydenta przy kandydującym na drugą kadencję prezydencie Ulyssesie Grancie w 1872. Po zwycięstwie wyborczym sprawował od 4 marca 1873 urząd wiceprezydenta, zmarł w trakcie kadencji.

</doc>
<doc id="782786" url="https://pl.wikipedia.org/wiki?curid=782786" title="Magach">
Magach

Magach (hebr. מג"ח, מגח) – izraelska nazwa amerykańskich czołgów Patton M48 i M60, modernizowanych od lat 60. do lat 80. XX wieku przez Siły Obronne Izraela. Czołgi takie armia izraelska zakupiła od USA i RFN oraz zdobyła na armii jordańskiej. Pojazdy były używane przez Izrael w trakcie wojny sześciodniowej, wojny na wyczerpanie, pierwszej wojny w Libanie oraz podczas I Intifady i II Intifady.
Wersje Magacha 1, 2, 3 i 5 opierały się na czołgu Patton M48, natomiast Magach 6 i 7 są zmodernizowanymi czołgami M60. Od lat 80. XX wieku czołg ten zaczął być stopniowo wypierany przez nową izraelską konstrukcję – Merkawę. Ostatecznie wycofanie ze służby czołgów Magach (legendy w Siłach Obronnych Izraela) miało miejsce w 2014 roku.
Historia.
Izrael już w roku 1955 wystosował prośbę do Stanów Zjednoczonych o sprzedaż 60 sztuk czołgów Patton M47. Amerykanie odmówili, a kolejną prośbę sprzedaży otrzymali w 1958 roku. Tym razem Izraelczycy chcieli kupić 100 sztuk tych czołgów. Również otrzymali odmowę. W związku z tym, na początku lat 60. XX wieku zwrócili się z ofertą kupna 150 sztuk Pattonów M48A2 do Republiki Federalnej Niemiec. Rząd USA zgodził się na to, żeby to Niemcy przekazali te pojazdy Izraelczykom w ramach programu reparacyjnego. Sprzeciw państw arabskich sprawił, że rząd Niemiec Zachodnich przekazał ostatecznie Siłom Obronnym Izraela tylko 40 sztuk. Otrzymały one nazwę Magach, której pochodzenie jest niejasne. Najpowszechniejsza hipoteza podaje, że jest to złożenie liter mem, gimel i chet, z których pierwsza i ostatnia – interpretowane jako liczby dają wartość 48, środkowa zaś oznacza "Germanja", czyli Niemcy. Z kolei w czasopiśmie poświęconym siłom pancernym Izraela – „Szirjon” – można znaleźć uzasadnienie, że nazwa Magach – מג"ח – powiązana jest z czołgiem Patton M48A3 i wartościami numerycznymi liter w hebrajskim alfabecie. Mianowicie מ"ג odpowiada liczbie 48, natomiast litera ג odpowiada cyfrze 3. Pojawiały się też wytłumaczenia, że Magach to akronim od słów "mirkewet gwijot charucijot", czyli „powóz zwęglonych ciał”. Dlatego po pewnym czasie zaczęto używać nazwy מגח bez symbolu skrótu " pomiędzy literą "gimel" (ג) i "chet" (ח). W 1965 roku, w związku z niewywiązaniem się Niemców z umowy, rząd Stanów Zjednoczonych postanowił przekazać Izraelczykom brakujące 110 sztuk oraz dostarczyć kolejnych 100 sztuk M48. Dwa lata przed wybuchem wojny sześciodniowej Amerykanie dostarczyli 90 sztuk, a w 1966 roku ostatnie 120 sztuk. Wówczas Izrael posiadał już 250 sztuk czołgów M48 z armatą kalibru 90 mm. Jeszcze przed wojną sześciodniową rozpoczęto proces modernizacji otrzymanych czołgów, jednak w dniu wybuchu wojny Izrael posiadał 120 sztuk, które były zdolne do walki, ale jeszcze nie spełniały wszystkich założeń związanych z modernizacją. Brały one udział w działaniach na Półwyspie Synaj. W trakcie wojny Izrael zdobył dodatkowe 100 czołgów M48 i M48A1, które porzucili Jordańczycy. Po wojnie sześciodniowej kontynuowano program modernizacji czołgów Magach i rozpoczęto modernizację czołgów Centurion. Pierwsze modyfikacje związane były z wymianą oryginalnej armaty na armatę M68 kalibru 105 mm, zamontowaniem silnika AVDS-1790-2A o mocy 750 KM oraz zamontowaniem izraelskiej kopuły wejścia na wieży "urdan". Część z nich otrzymało mocowania na pancerz reaktywny "Blazer" lub kompletny pancerz reaktywny "Blazer". Czołgi te nazwano Magach 3. Dotychczas Magachem 1 nazywano niezmodyfikowane pojazdy otrzymane z USA, Niemiec Zachodnich do 1967 roku oraz zdobyte od Jordanii podczas wojny sześciodniowej. Magachami 2 nazwano Pattony otrzymane z RFN. Wszystkie one brały także udział w wojnie na wyczerpanie, pilnując Kanału Sueskiego.
W roku 1971 Izrael odebrał 150 czołgów M60A1, które zapoczątkowały linię Magachów 6. Miały już one zamontowane systemy stabilizacji działa, noktowizor i laserowy dalmierz. Łącznie Siły Obronne Izraela dysponowały 540 sztukami czołgów M48, M60 i M60A1. Wzięły one udział w wojnie Jom Kipur. W związku z licznymi stratami kolejne czołgi M60 przybywały do Izraela jeszcze w trakcie wojny. Po wojnie, w ramach rekompensaty strat, USA przekazały także Izraelowi 150 sztuk M48A5 (nazwane później Magachami 5), z kolei w latach 80. XX wieku kolejne 300 sztuk M60A3. Otrzymały one nowe silniki AVDS1790-2A, systemy filtrowania powietrza, kopuły "urdan" i system trakcji. Z czasem rozpoczęto kolejne modyfikacje M60, M60A1 i M60A3 tworząc nowe wersje Magacha 6 (Magach 6R, Magach 6R "Kochaw", Magach 6M, Magach 6A, Magach 6B itd. – wszystkie opisane są poniżej). Poszczególne wersje otrzymywały pancerz reaktywny, nowe systemy kontroli ognia, systemy przeciwpożarowe. Na bazie doświadczeń związanych z pociskami przeciwpancernymi z wojny Jom Kipur Izraelczycy zaczęli montować na wieżyczkach pancerz modułowy. Finalną wersją programu rozwojowego Magacha 6 był Magach 7 (w wersjach A, B i C). Wyposażono go w silnik AVDS 1790-5A o mocy 908 KM. Dodano nowy system hydrauliczny, rękaw termiczny do armaty M68 kalibru 105 mm, dodano płyty pancerza pasywnego na wieże i boki czołgu, zamontowano nowe systemy kierowania ogniem. Czołgi Magach 6 i 7 były wykorzystywane przez armię izraelską podczas pierwszej wojny w Libanie. Doświadczenia zebrane z walk w terenie zurbanizowanym sprawiły, że kolejne ulepszenia wprowadzano pod kątem zwiększenia odporności czołgu i załogi na zagrożenia płynące z walk miejskich i przeciwpartyzanckich. Skupiono się na zapewnieniu lepszego opancerzenia i zwrotności. Mimo ciągłych modernizacji Magachy z czasem stały się konstrukcjami przestarzałymi i w pierwszej dekadzie lat dwutysięcznych rozpoczęto proces przenoszenia ich z jednostek liniowych do rezerwowych.Podczas pierwszej wojny w Libanie w bitwie pod Sultan Jakub, 11 czerwca 1982 roku, zginęło 18 żołnierzy izraelskich, a Syryjczycy dodatkowo zdobyli 4 czołgi, które przetransportowali na badania do Damaszku. Jeden z czołgów Magach 3 został przekazany do Związku Radzieckiego, gdzie przeprowadzono jego testy na poligonie. Sowieccy wojskowi byli pod wrażeniem osiągów Magacha 3, co zmusiło ich do rozpoczęcia prac nad wzmocnieniem przedniego opancerzenia T-72. Na ich podstawie Sowieci stworzyli swój odpowiednik izraelskiego "Blazera". 8 czerwca 2016 roku Federacja Rosyjska oddała czołg Izraelowi, co miało symboliczne znaczenie dla rodzin poległych czołgistów.
15 czerwca 2014 roku oficjalnie wycofano czołgi Magach ze służby w Siłach Obronnych Izraela.
Zmodyfikowaną i eksportową wersją Magacha 7 była Sabra, którą Izrael sprzedał do Turcji w ilości 170 sztuk.
Opis konstrukcji.
Magach 1 (M48A1).
Była to nazwa stosowana dla otrzymanych czołgów Patton M48A1 przed 1967 rokiem oraz tych, które zdobyto od armii jordańskiej podczas wojny sześciodniowej. Pojazdy otrzymane od Stanów Zjednoczonych objęte zostały programem modernizacji, ale w dniu wybuchu wojny sześciodniowej tylko 120 czołgów miało zdolność bojową, przy czym nie wprowadzono w nich wszystkich, zakładanych zmian. Większość Magachów 1 nie przeszła ostatecznie pełnej modernizacji. Podstawowe dane Magacha 1 były takie same jak Pattona M48. Długość wynosiła 6,95 m, szerokość 3,62 m, a wysokość czołgu 3,25 m. Waga wynosiła ok. 48 ton. Magach 1 mógł jechać z maksymalną prędkością 48 km/h, a jego zasięg wynosił ok. 500 km. Podstawowym uzbrojeniem była armata T54 lub M48 kal. 90 mm oraz 3 karabiny maszynowe kal. 7,62 mm. Patton M48A1 wyróżniał się od wersji podstawowej poprawionym włazem kierowcy oraz wieżą. Oryginalnie Magachy 1 miały silnik benzynowy AV1790-7C V-12 o mocy 810 KM, który wymieniono na silnik General Dynamics Land Systems AVDS-1790.
Magach 2 (M48A2C).
Nazwą tą określono wszystkie Pattony M48A2C otrzymane od Niemiec Zachodnich. Prawdopodobnie nadanie nazwy Magach 2 było jedynym wyróżnikiem tej wersji Pattonów. Izraelczycy nie wprowadzili w tym czołgu żadnych zmian. M48A2C charakteryzował się tym, że w przeciwieństwie do podstawowej wersji M48 oraz wersji M48A1 miał ulepszony dalmierz i nowy przedmuchiwacz. Zlikwidowano też pomocnicze koła napinające.
Magach 3 (M48A1, M48A2C, M48A3).
Ta nazwa została nadana czołgom M48 jeszcze zanim wszystkie przeszły modernizacje. Posiadały one gąsienice T97. W standardzie Magach 3 czołgi otrzymywały uchwyty na pancerz reaktywny "Blazer" lub pełny zestaw pancerza reaktywnego. Izraelczycy zamontowali większe pojemniki transportowe z tyłu wieży i ulepszyli system kierowania ogniem. W ostatecznej wersji Magach 3 wyposażony był w armatę M68 kal. 105 mm znaną w Izraelu pod nazwą "szrir". W związku z tym, że ta wersja opierała się na różnych wersjach Pattona, to różnice pozostały w przypadku zawieszenia czołgu. Zamontowano silnik Continental AVDS 1790A o mocy 750 KM i automatyczną skrzynię biegów Allison CD-850-6. Wymianie poddano również kopułę włazu na wieży na izraelską, o niskim profilu – "urdan". Magach 3 był wykorzystywany podczas wojny sześciodniowej, wojny Jom Kipur i pierwszej wojnie w Libanie.
Magach 5 (M48A5).
Nazwę tę otrzymało ponad 100 czołgów M48, które przybyły z USA pod koniec lat 70. XX wieku. Wyposażono je w wieżę "urdan", nowy silnik AVDS1790-2C z lepszym generatorem, wtryskiem paliwa oraz systemem chłodzenia. Również ta wersja otrzymała pancerz reaktywny "Blazer". Ta wersja stała się także podstawa do stworzenia mostów czołgowych czy wozów zabezpieczenia technicznego.
Magach 6 (M60, M60A1).
Magachem 6 nazywano zmodyfikowane czołgi M60 i M60A1. Początkowo jednak nazwa ta odnosiła się wyłącznie do czołgów M60 otrzymanych ze Stanów Zjednoczonych podczas wojny na wyczerpanie. Czołgi M60 posiadały aluminiowe koła, błotniki i pojemniki na amunicję. Wszystkie Magachy 6 posiadały gąsienice T97, silnik AVDS1790-2A z automatyczną skrzynią biegów CD850-6. Dopóki nie zamontowano kopuł "urdan" wszystkie czołgi używały oryginalnej wieży M19. M60 miał długość 9,44 m, szerokość 3,63 m, wysokość 3,27 m i zasięg 500 km. Prędkość maksymalna M60 wynosiła 48 km/h.
W ramach zmodernizowanych czołgów M60 wyróżnia się następujące wersje Magacha:
W przypadku zmodernizowanych M60A1 wyróżnia się następujące wersje Magacha:
Magach 7 (M60).
W trakcie prac nad dopancerzeniem Magacha 6 pojawił się problem z rosnącą masą czołgu. Coraz nowsze pociski mogły przebijać kolejne warstwy "Blazera". Pociski podkalibrowe z lat 70. XX wieku były w stanie przebić pancerz o grubości 400 mm, natomiast w latach 90. XX wieku mogły przebić 800 mm. Zestawy "Blazera" montowanego na Magachach mogły ważyć od 800 do ponad 1000 kg. W celu zapewnienia załodze dostatecznego poziomu bezpieczeństwa przed pociskami ppanc. na czołg zakładano dodatkowe 10 ton. Kolejne warstwy pancerza reaktywnego zmniejszały prędkość i mobilność czołgów. Wojskowi postanowili zaadaptować do Magachów 7 modułowy pancerz pasywny stosowany w Merkawach. Zmodyfikowano także ekrany przeciwkumulacyjne po bokach czołgu, pierwsze dwie zapewniały łatwy dostęp do gąsienic, z kolei reszta była ze stali. Zmiana przeciwnika z regularnych armii państw arabskich na organizacje terrorystyczne (np. Hamas i Hezbollah), zmiana sposobów prowadzenia konfliktów oraz rozwój broni ppanc. Były to powody do dalszych modernizacji czołgu Magach. Wszystkie wersje Magacha 7 zostały wyposażone w system "Moked", który ostrzega załogę o tym, iż czołg jest namierzany przez wiązkę lasera broni ppanc. W kwestii uzbrojenia wszystkie Magachy 7 miały armatę kalibru 105 mm z systemem optycznym "Gal" i laserowymi dalmierzami. Wyposażono je także w moździerze kalibru 60 mm przeciw piechocie. Waga Magachów 7, dzięki zastosowaniu nowego rodzaju opancerzenia, wynosiła od 54 do 55 ton. Osiągnięto to dzięki zastosowaniu nowych, lżejszych materiałów w zawieszeniu i gąsienicach. W ostatecznej wersji montowano mocniejszy silnik General Dynamics Land Systems Division AVDS 1790-5A o mocy 908 KM.
Magach "Tagasz".
Magach "Tagasz" (hebr. מגח טג"ש, "Magach tank giszur") to adaptacja Magacha 6 do roli mostu czołgowego. Koncepcja ta narodziła się w latach 70. XX wieku, kiedy to armia zgłosiła zapotrzebowanie na nowe mosty czołgowe. W tym celu wojskowy zakład przemysłowy Slawin zdemontowało wieże w czołgach M60A1, a w to miejsce zamontowano most o długości 11 metrów z mechanizmem rozkładającym. Konstrukcja została tak zaplanowana, aby móc pokonać dwie przeszkody w jednym miejscu. 

</doc>
<doc id="782792" url="https://pl.wikipedia.org/wiki?curid=782792" title="Przecza (przystanek kolejowy)">
Przecza (przystanek kolejowy)

Przecza – przystanek kolejowy w Przeczy, w województwie opolskim, w Polsce.
W roku 2017 przystanek obsługiwał 150–199 pasażerów na dobę.

</doc>
<doc id="782800" url="https://pl.wikipedia.org/wiki?curid=782800" title="Feleti Sevele">
Feleti Sevele

Feleti Sevele (ur. 7 lipca 1944) – premier Królestwa Tonga od 11 lutego 2006 do 22 grudnia 2010. Minister pracy, handlu i przemysłu w latach 2005–2006.
Edukacja.
Feleti Sevele urodził się w 1944 w Maʻufanga Nukuʻalofa na Tonga. Swoją edukację rozpoczął w szkole katolickiej w Maʻufanga. W latach 1958–1961 uczył się w "St John’s College" w Levuce na Fidżi. W 1962 rozpoczął naukę w "Marist Brothers High School" w Suvie na Fidżi, a rok później w "St. Bede’s College " w Christchurch w Nowej Zelandii.
W latach 1964–1967 odbywał studia licencjackie z dziedziny matematyki i geografii gospodarczej na Uniwersytecie Canterbury w Christchurch. W 1969 zdobył tytuł magistra geografii, a w 1973 tytuł doktora geografii na tej uczelni.
Działalność społeczna i polityczna.
W latach 1978–1984 Sevele był szefem grupy ekonomistów Komisji Południowego Pacyfiku (SPC, "South Pacific Commission"). Od 1984 do 1990, z nominacji arcybiskupa diecezji tongijskiej, zajmował stanowisko dyrektora całej sieci szkolnictwa katolickiego.
W latach 1990–1992 pełnił funkcję konsultanta Departamentu Planowania tongijskiego rządu. Od 1990–1996 był przewodniczącym Tongijskiego Komitetu Olimpijskiego.
W wyborach w 1999 Feleti Sevele został członkiem Zgromadzenia Ustawodawczego ("Fale Alea") z ramienia Ruchu na rzecz Praw Człowieka i Demokracji. W wyborach w 2002 oraz w 2005 uzyskiwał reelekcje. 21 marca 2005 objął funkcję ministra pracy, handlu i przemysłu. Jako minister negocjował przyjęcie Tonga do Światowej Organizacji Handlu w grudniu 2005. Na początku 2006 stworzył Kartę Stosunków Pracowniczych, jako odpowiedź na falę strajków pracowników budżetowych.
Premier.
Po nagłej rezygnacji ze stanowiska premiera przez księcia Lavaki Aty ʻUlukalali 11 lutego 2006 Sevele został pełniącym obowiązki szefa rządu. Urząd premiera oficjalnie objął 30 marca 2006.
Sevele był pierwszym szefem rządu Tonga bez rodowych korzeni. Jego dojście do władzy nastąpiło pół roku po demokratycznych protestach mieszkańców Tonga przeciw zbytniemu zaangażowaniu rodziny królewskiej w działalność rządu.
Po rezygnacji ze stanowiska ministra finansów przez Siosiuę ʻUtoikamanu w lutym 2008 Sevele na okres miesiąca przejął jego obowiązki. Po wyborach parlamentarnych w kwietniu 2008 Feleti Sevele zachował stanowisko szefa rządu. Dopiero po wyborach z 2010, 22 grudnia 2010 na stanowisku zastąpił go Tuʻivakanō.

</doc>
<doc id="782802" url="https://pl.wikipedia.org/wiki?curid=782802" title="Hamm (Westfalen) Hauptbahnhof">
Hamm (Westfalen) Hauptbahnhof

Hamm – stacja kolejowa w Hamm, w kraju związkowym Nadrenia Północna-Westfalia, w Niemczech.

</doc>
<doc id="782804" url="https://pl.wikipedia.org/wiki?curid=782804" title="Gambuzja pospolita">
Gambuzja pospolita

Gambuzja pospolita ("Gambusia affinis") – gatunek słodkowodnej ryby z rzędu karpieńcokształtnych (Cyprinodontiformes) i rodziny piękniczkowatych (Poeciliidae). Jest rybą akwariową, bywa hodowana w akwarium.
Występowanie.
Południowe i południowo-zachodnie Stany Zjednoczone oraz północny Meksyk. Przed upowszechnieniem chemicznych środków była introdukowana w wielu krajach w celu walki z malarią. W Europie występuje w Portugalii, Hiszpanii, południowej Francji, we Włoszech oraz na Bałkanach, na Węgrzech oraz w Armenii i w Gruzji. Introdukowana również m.in. w Ameryce Południowej (Argentyna, Boliwia, Chile), na Hawajach, w Kanadzie, Australii, Polinezji Francuskiej i na Timorze.
Żyje w potokach, na rozlewiskach, w rzekach i ich ujściach. Znosi temperatury wody do 40 °C.
Opis.
Samiec osiąga długość od 2,5 do 3 cm, samica od 5 do 6 cm. Otwór gębowy górny. Łuska przezroczysta. Płetwa ogonowa zaokrąglona, płetwa odbytowa samców przekształcona w narząd kopulacyjny, tzw. gonopodium.
Grzbiet oliwkowobrązowy, boki jaśniejsze, brzuch biały. W poprzek oczu ciemna smuga.
Odżywianie.
Owady i ich larwy.
Rozród.
Jest jajożyworodna, samica 3–5 razy w roku rodzi 10-60 młodych. Ciąża trwa 3-5 tygodni.
Hodowla w akwarium.
Ryba mało wymagająca, odporna na niekorzystne warunki środowiskowe. Nie nadaje się do akwariów ogólnych. Jest rybą bardzo agresywną. Często atakuje inne ryby obgryzając im płetwy.
Ryba żyworodna, bardzo łatwa w rozmnażaniu, ciąża trwa 3–5 tygodni, rodzi się od 10 do 300 młodych, samica może zjadać swoje młode – należy więc ją odłowić lub zapewnić gęstą roślinność, w której młode ryby mogłyby się ukryć.

</doc>
<doc id="782806" url="https://pl.wikipedia.org/wiki?curid=782806" title="Neurofeedback">
Neurofeedback

Neurofeedback (NFB), nazywany także neuroterapią, jest typem biofeedback wykorzystującym zapis elektroencefalogramu (EEG) w czasie rzeczywistym w celu wizualnego przedstawienia aktywności mózgu, dając możliwość jego auto-kontroli. EEG neurofeedback wykorzystuje elektrody umocowane na głowie, które mierzą fale mózgowe.
Zastosowanie.
Wczesne badania wykazują, że neurofeedback może być skuteczny w przypadku wielu chorób związanych z mózgiem. Np. ADHD, agresja, niepokój, lęk, depresja, epilepsja, bezsenność, bóle głowy. Aparatura neurofeedback jest wykorzystana także w stomatologii, gdzie lekarze skutecznie zmniejszają lęk pacjentów tzw. dentofobia.

</doc>
<doc id="782809" url="https://pl.wikipedia.org/wiki?curid=782809" title="Ludwigshafen (Rhein) Mitte">
Ludwigshafen (Rhein) Mitte

Ludwigshafen-Mitte – przystanek kolejowy S-Bahn w Ludwigshafen am Rhein, w kraju związkowym Nadrenia-Palatynat, w Niemczech. Przystanek został otwarty w 2003.

</doc>
<doc id="782810" url="https://pl.wikipedia.org/wiki?curid=782810" title="Most Verrazano-Narrows">
Most Verrazano-Narrows

Most Verrazano-Narrows (ang. "Verrazano-Narrows Bridge") – dwupoziomowy most wiszący w Stanach Zjednoczonych (na północno-wschodnim wybrzeżu), łączący dwie dzielnice nowojorskie: Staten Island i Brooklyn, oddzielone cieśniną The Narrows. Most nosi nazwę Verrazano na cześć włoskiego odkrywcy Giovanniego da Verrazzano, który jako pierwszy Europejczyk wpłynął do estuarium rzeki Hudson.
Historia.
Górny poziom mostu został otwarty dla ruchu 21 listopada 1964 roku, a dolny – 28 czerwca 1969 roku. Most posiada 12 pasów ruchu (po 6 na każdym poziomie). Jego najdłuższe przęsło ma długość 1298 metrów. W latach 1964–1981 Verrazano-Narrows Bridge był najdłuższym mostem wiszącym na świecie, obecnie ciągle pozostaje największym tego typu obiektem w USA. Wysokość każdego z pylonów wynosi 211,2 m (693 stopy). Prześwit pod mostem wynosi 69,5 m (228 stóp) ponad lustrem wody.
Początkowo planowano uruchomienie pasów ruchu dla pieszych i rowerzystów, ale mimo żądań mieszkańców planów tych nie zrealizowano i most obsługuje tylko ruch samochodowy.
Nazwa mostu.
Włoskie Towarzystwo Historyczne (Italian Historical Society of America) pragnęło upamiętnić imię florenckiego nawigatora Giovanniego da Verrazzano, który w 1524 roku dotarł do wybrzeża Ameryki. W 1952 roku było sponsorem pomnika odkrywcy, który został ponownie ustawiony w The Battery (park). W 1960 roku gubernator podpisał zgodę na nadanie nowemu mostowi nazwy Verrazzano-Narrows Bridge. Podczas podpisywania planów mostu w jego nazwie popełniono błąd nazywając go Verrazano-Narrows Bridge, prawidłowe nazwisko włoskiego odkrywcy brzmiało Verrazzano z podwójnym "z". Dopiero w październiku 2018 roku zmieniono nazwę mostu na Verrazzano-Narrows Bridge.

</doc>
<doc id="782824" url="https://pl.wikipedia.org/wiki?curid=782824" title="Verrazano-Narrows Bridge">
Verrazano-Narrows Bridge



</doc>
<doc id="782830" url="https://pl.wikipedia.org/wiki?curid=782830" title="Bautzen (stacja kolejowa)">
Bautzen (stacja kolejowa)

Bautzen (górnoł. Budyšin) – stacja kolejowa w Budziszynie, w kraju związkowym Saksonia, w Niemczech. Stacja posiada 2 perony. Na szyldach wywieszonych na peronach znajduje się nazwa miejscowości w dwóch językach: niemieckim – "Bautzen" i górnołużyckim - "Budyšin". Podobnie na fasadzie budynku dworca widnieje napis niemiecki: "Bahnhof Bautzen" oraz górnołużycki "Dwórnišćo Budyšin" (Dworzec Budziszyn).

</doc>
<doc id="782835" url="https://pl.wikipedia.org/wiki?curid=782835" title="Sinogram (medycyna)">
Sinogram (medycyna)

Sinogram – tablica danych uzyskanych podczas tomografii komputerowej (np. PET). Sinogram uzyskuje się poprzez zapisanie w wierszach tabeli kolejnych wyników projekcji (każda projekcja wykonywana jest pod innym kątem). Nazwa 'sinogram' wywodzi się od sinusoidalnego wyglądu zmian intensywności przedstawionych w tej tablicy. Sinogram nie jest przydatny podczas diagnostyki – musi zostać poddany dalszej obróbce komputerowej, tzw. rekonstrukcji. Istnieje kilka metod rekonstrukcji np.: Metoda Filtrowanej Projekcji Wstecznej lub algorytmy iteracyjne.

</doc>
<doc id="782841" url="https://pl.wikipedia.org/wiki?curid=782841" title="Historia kolei w Japonii">
Historia kolei w Japonii

Synteza.
W 1872 roku otwarto pierwszą linię kolejową pomiędzy Shimbashi (Tokio) a Jokohamą, a w 1874 między Osaką i Kobe. Oba odcinki połączono linią "Tōkaidō-honsen".
W 1889 roku dla kolei tych wybrano tor o prześwicie 1067 mm. Można domniemywać, że za takim wyborem przemawiały oszczędności budowy linii wąskotorowych w trudnym, górskim terenie (dominującym w Japonii) oraz fakt, że przy ówczesnym stanie techniki nie pociągało to za sobą znaczących ograniczeń prędkości pociągów. Później problem konwersji linii na tor szerszy powracał kilkakrotnie na publiczną agendę, ale nigdy się na to nie zdecydowano.
Japoński system kolejowy budowany był początkowo przez państwo. Dość szybko jednak kolejami zainteresował się kapitał prywatny. Dzięki niemu powstała w latach 1883–1891 magistrala północna kolei "Nippon Tetsudō" do Aomori (północny skraj wyspy Honsiu), obecna linia "Tōhoku-sen". Do początku wieku koleje prywatne i państwowe stworzyły powiązaną ze sobą sieć, przy czym te drugie powstawały tam, gdzie inwestycje nie były opłacalne – np. przy przekraczaniu gór (1893 – ukończenie linii Shin'etsu przez przełęcz Usui na trasie pomiędzy Tokio i wybrzeżem Morza Japońskiego).
Wprowadzenie trakcji elektrycznej nastąpiło równocześnie z krajami rozwiniętymi (1895 – tramwaj elektryczny w Kioto). Szczególną cechą było szybkie upowszechnienie się systemów elektrycznych kolejek dojazdowych ("dentetsu"), wzorowanych na amerykańskich "interurbans". Tej technologii użyto również przy pierwszej elektryfikacji odcinka sieci krajowej prywatnej "Kōbu Tetsudō" pod Tokio (1904), wprowadzając nawet sieć płaską. 
W latach 1906–1907 doszło do upaństwowienia kolei sieci krajowej. Ukształtował się wówczas system kolejowy, składający się z sieci krajowych kolei rządowych i lokalnych kolei prywatnych (m.in. kolejki "dentetsu"). Wówczas to zmodyfikowano tokijską elektryfikację i stopniowo ją rozszerzono na inne linie, początkowo tylko dla obsługi ruchu podmiejskiego. Jednocześnie państwo przeprowadziło w latach 1914–1932 gruntowną przebudowę węzła tokijskiego. Do interesujących aspektów modernizacji kolei rządowych należy zaliczyć sprawne wprowadzenie sprzęgów automatycznych na całej sieci (1925).
Modernizacja miejskich sieci kolejowych obejmowała także budowę metra (pierwszego w Azji, w Tokio w 1927), którym zastępowano tramwaje, oraz stopniową przebudowę "dentetsu" na linie SKM. W 1960 wprowadzono pierwsze połączenie linii metra tokijskiego z siecią regionalną, które było pionierskim rozwiązaniem o dużej mocy oddziaływania. Do specyfiki japońskich SKM należy łączenie ruchu lokalnego i pośpiesznego na tych samych torach, realizowane w warunkach bardzo intensywnego ruchu.
Powojenna modernizacja sieci krajowej obejmowała elektryfikację i konsolidację systemów poszczególnych wysp w jeden system krajowy (1942 – otwarcie tunelu między Honsiu i Kiusiu; 1988 – połączenie najdłuższym na świecie podmorskim, kolejowym tunelem Seikan wysp Honsiu i Hokkaido oraz ciągiem mostów wysp Honsiu i Sikoku). Przede wszystkim zaś modernizacja objęła powstanie kolei "Shinkansen" – sieci normalnotorowej wysokich prędkości (pierwsza linia: 1964 – "Tōkaidō Shinkansen", na odcinku Tokio-Osaka).
Tendencja do wprowadzania nowinek technicznych manifestowała się również budową kilku kolei jednoszynowych oraz małych kolejek automatycznych. Ostatnio realizuje się liczne linie SKM w technologii silnika liniowego. Od dawna trwają prace nad koleją maglev wysokich prędkości, która miałaby się stać nową generacją "Shinkansenu".
W 1987 roku rozpoczęto restrukturyzację kolei państwowych. Powołano do życia siedem przedsiębiorstw "Grupy JR", które skomercjalizowano i sprywatyzowano. Zabieg ten zakończył się finansowym sukcesem.
Wydarzenia.
Amerykański komodor, Matthew C. Perry, który w połowie XIX w. dwukrotnie przybywał do Edo (dawna nazwa Tokio) z misją wymuszenia na Japonii otwarcia się na zagranicę, przywiózł ze sobą model parowozu i wagonów. Model stał się na tyle znany, że uwieczniono go na ówczesnej grafice.
Restauracja Meiji doprowadziła do otwarcia się kraju na wpływy zachodnie i do jego intensywnej modernizacji. Po 1870 roku rząd japoński zatrudnił do budowy kolei żelaznych prawie trzystu specjalistów, głównie brytyjskich (w tym wnuków Richarda Trevithicka byli też Amerykanie i Niemcy. Ich pozycje przejmowali stopniowo Japończycy. Najdłużej, do ok. 1890 roku, trwało to w dziedzinie budowy lokomotyw i mostów. Niezależność od zagranicznej wiedzy fachowej w dziedzinie kolejnictwa Japonia osiągnęła około roku 1910. Przemysł budowy lokomotyw jednak rozwijał się powoli. Początkowo parowozy importowano, potem montowano z użyciem importowanych części, które wymagały trudniejszej obróbki. Nawet po uruchomieniu na początku XX w. własnej produkcji stali na dużą skalę, liczba części produkowanych lokalnie przerosła import dopiero w okresie międzywojennym. 
Sukces prywatnej "Nippon Tetsudō" i ożywienie gospodarcze po reformach premiera Masayoshi Matsukaty (1835–1924) doprowadziły w latach 1885–1890 i 1893–1897 do "gorączki kolejowej". Powstało wówczas szereg prywatnych linii kolejowych, niekiedy istotnego znaczenia, jak "San'yo Tetsudō" (Himeji-Shimonoseki w latach 1889–1901 albo "Kyūshū Tetsudō" (pierwsza kolej na Kiusiu to linia Hakata z Fukuoki do Tosu, 1889).
Pierwsza kolej sieci krajowej na Sikoku otwarta została także w 1889 roku (Marugame-Kotohira; kolej "lekka" "Iyo Tetsudō" na torze 792 mm w Matsuyamie poprzedziła ją o rok). W 1892 roku przyjęto ustawę o budowie kolei, która zawierała docelową koncepcję sieci kolejowej kraju. Odtąd każda nowa linia musiała być zgodna z tym planem, aby uzyskać koncesję. Jednocześnie postępowała budowa kolei państwowych. Jedna data wydaje się szczególnie ważna:
Konkurująca z żeglugą przybrzeżną kolej "San'yo" wprowadziła w 1899 roku pierwszy w Japonii wagon restauracyjny. Wkrótce zrobiła to samo "Kokutetsu".
W latach 1906-1907, na mocy "Ustawy o nacjonalizacji kolei", rząd wykupił 17 najważniejszych prywatnych towarzystw kolejowych, pozostawiając w rękach prywatnych mniejsze systemy o lokalnym znaczeniu (w tym w rosnących aglomeracjach). Ukształtował się wówczas system kolejowy, składający się z kolei rządowych "kokutetsu" (sieć krajowa) i kolei prywatnych "shitetsu".
Wprowadzenie tramwajów elektrycznych nastąpiło równocześnie z krajami rozwiniętymi gospodarczo:
Rysem szczególnym była popularność elektrycznych kolejek dojazdowych, które pojawiły się jednocześnie z tramwajami miejskimi i gwałtownie rozwinęły skutecznie konkurując z ruchem podmiejskim "wielkich kolei", m.in.:
Koleje lokalne, niepołączone z siecią krajową, miały dowolność wyboru rozwiązań technicznych: np. trakcji i rozstawu szyn. Nie wszystkie koleje były elektryczne.
Część kolei dojazdowych wybrała tor normalny, m.in.: "Keikyū", "Odakyū", "Keishin" pod Tokio, "Keihan", "Hanshin Kyūkō", "Hanshin" pod Osaką. W latach 30. istniało ponad trzysta zarządów zajmujących się eksploatacją tramwajów i "dentetsu". O ile większość tramwajów miejskich została skasowana w II połowie XX wieku, o tyle kolejki dojazdowe zostały przebudowane do standardów porównywalnych z metrem. Jednocześnie, w latach międzywojennych, ich zarządy (szczególnie w Kansai) przystąpiły do dywersyfikacji działalności dla zwiększenia zysków, zajmując się także inwestycjami typu deweloperskiego, wielkoskalowym handlem, organizacją czasu wolnego. To one pierwsze wprowadziły zasadę lokalizacji własnych domów towarowych na ważniejszych stacjach.
Jak niemal wszędzie na świecie, elektryfikacja kolei sieci krajowej rozpoczęła się od linii podmiejskich (1904 "Kōbu Tetsudō" pod Tokio; obecnie "Chūō-sen" kolei "JR Higashi-Nihon"). Elektryfikacja sieci "Kokutetsu" (zaczęta pod Tokio) wprowadziła standardowe zasilanie prądem stałym 1500 V (początkowo przez krótki czas 1200 V). W eksploatacji znalazły się EZT, które dominują do dzisiaj nie tylko w ruchu lokalno-aglomeracyjnym, ale również dalekobieżnym. Stworzenie wydajnego systemu kolei aglomeracyjnej w Tokio było powiązane z przebudową węzła, obejmującą stworzenie głównego dworca (Tōkyō, 1914), uzupełnienie linii obwodowej "Yamanote-sen" oraz budowę dwóch linii średnicowych (ukończone w 1932). Wprowadzenie sieci SKM dokonywało się także poprzez budowę metra:
Pod koniec okresu międzywojennego rząd podjął restrukturyzację stosunków własnościowych w sektorze kolei prywatnych. Na mocy ustawy "o koordynacji transportu lądowego" przyjętej w 1938 roku, przystąpiono do komasacji zarządów kolejowych w większe struktury monopolizujące fragmenty rynku w dużych aglomeracjach. Komasacje trwały niemal do końca wojny. Po wojnie większość wchłoniętych mniejszych kolei odzyskała odrębność.
Po 1960 roku nowe linie metra tokijskiego przyjęły pionierską formułę funkcjonowania w powiązaniu z siecią regionalną (dojazdową) kolei prywatnych i sieci krajowej (interoperatywnie, czyli z przechodzeniem pociągów między połączonymi liniami). Formuła ta została następnie przyjęta w niektórych innych miastach (Osaka, Kobe, Nagoja, Kioto, Fukuoka).
W okresie 1918–1941 powstało też ok. 30 funikularów, pomyślanych głównie jako koleje rekreacyjne i pielgrzymkowe, głównie w sąsiedztwie dużych miast. Po wojnie zbudowano 15 dalszych, prócz nich zaś wiele linowych kolejek napowietrznych.
Lata międzywojenne na sieci krajowej przyniosły budowę dalszych linii układu podstawowego w bardziej oddalonych regionach (np. na Sikoku), budowę linii lokalnych oraz liczne modernizacje. W 1925 roku spektakularnym sukcesem było wprowadzenie sprzęgów automatycznych na kolei krajowej. Ta trudna operacja została dokonana w ciągu 24 godzin, po ośmiu latach przygotowań.
Interesującym elementem modernizacji sieci krajowej były korekty tras, eliminujące trudne odcinki górskie, na których trzeba było stosować szczególne procedury (wspomaganie dodatkowymi lokomotywami, prowadzenie pociągów lokomotywami zębatymi). Należy do nich tunel Tanna na "Tōkaidō-sen" zbudowany na skrócie koło Numazu w 1934 roku, dwa skróty pod Tsurugą z tunelami Fukasaka (1957) oraz Hokuriku (1966) na "Hokuriku-sen", tunel Shin-Shimizu (1967). Istotne znaczenie dla konsolidacji krajowego systemu miało otwarcie tunelu Kanmon, pierwszego, podmorskiego połączenia wysp Honsiu i Kiusiu.
W 1949 roku przekształcono "Kokutetsu" w korporację publiczną. Odtąd pełna nazwa kolei brzmiała "Nihon Kokuyū Tetsudō/Japanese National Railways".
Możliwości techniczne tkwiące w wąskotorowym systemie ilustruje czas podróży pomiędzy Tokio i Osaką. Odległość (556 km) dzielącą oba miasta pociągi pośpieszne pokonywały, po otwarciu tunelu Tanna, w 8 godzin (prędkość średnia 69,5 km/h). Po całkowitej elektryfikacji linii w 1956 roku czas przejazdu skrócił się do 7½ godziny (74 km/h).
Wielkim przełomem było otwarcie w 1964 roku, w przededniu olimpiady w Tokio, pierwszej na świecie linii systemu wysokich prędkości (Shinkansen) o nazwie "Tōkaidō". Połączyła ona Tokio i Osakę torem normalnym przy wykorzystaniu prądu zmiennego 25 kV 50 Hz. W grupie pociągów wysokich prędkości EZT w sieci "Shinkansen" wykorzystano nowatorskie rozwiązania: zespoły napędowe umieszczono równomiernie na całej długości jednostki.
Od początku funkcjonowania ta dwutorowa linia superekspresów obsługuje zarówno ruch dalekobieżny, jak i daleki regionalny, wykorzystując pociągi o różnej częstotliwości kursowania i zatrzymujących się na różnych stacjach. Od 1965 roku ekspresy "Hikari" rozwijały prędkość 200 km/h i pokonywały trasę w 3 h 10'. Obecnie pociągi "Nozomi" w niespełna 2 h 40'. Sieć kolei wysokich prędkości jest odtąd stale rozbudowywana (p. Shinkansen).
Poszukiwania nowych technologii kolejowych poszły jeszcze dalej: w kierunku adaptacji kolei jednoszynowych (pierwszą również otwarto w przeddzień olimpiady):
Modernizacja powojenna nie ominęła wąskotorowej sieci krajowej:
"JR Hokkaidō" eksploatuje natomiast EZT typu 283 z wózkami o zmiennej geometrii osi, pozwalającymi na szybsze wchodzenie w łuki.
Pogarszające się wyniki finansowe "Kokutetsu" oraz stopniowa utrata udziału w przewozach (w latach 70. i 80. zwłaszcza katastrofalna w sektorze towarowym) doprowadziły do:
Inwestycje infrastrukturalne, oprócz rozbudowy sieci wysokich prędkości i linii SKM (także sieci krajowej), obejmowały:
Ważniejsi producenci taboru.
wytwórcy współcześni:

</doc>
<doc id="782843" url="https://pl.wikipedia.org/wiki?curid=782843" title="Silvaplana">
Silvaplana

Silvaplana (rm. "Silvaplauna") − miejscowość i gmina w południowo-wschodniej Szwajcarii, w kantonie Gryzonia, w regionie Maloja, ok. 6 km na południowy zachód od Sankt Moritz. Leży między jeziorami Silvaplanersee i Lej da Champfèr, na wysokości 1 815 m n.p.m. Powierzchnia gminy wynosi 44,77 km². Popularna miejscowość wypoczynkowa, tak latem (windsurfing i kitesurfing na jeziorach), jak zimą (narciarstwo na zboczach pobliskiego masywu Piz Corvatsch).
Demografia.
W Silvaplanie mieszka 1 121 osób. W 2020 roku 33,1% populacji gminy stanowiły osoby urodzone poza Szwajcarią.
Transport.
Przez teren gminy przebiega droga główna nr 3.

</doc>
<doc id="782845" url="https://pl.wikipedia.org/wiki?curid=782845" title="Aula Leopoldina">
Aula Leopoldina

Aula Leopoldina, Aula Leopoldyńska – reprezentacyjna, barokowa aula w głównym gmachu Uniwersytetu Wrocławskiego.
Szczegółowy opis przestrzeni.
Pomyślana jako główne reprezentacyjne pomieszczenie nowo wznoszonego gmachu w latach 1728–1732. Nazwę nadano na cześć fundatora uniwersytetu, cesarza rzymskiego Leopolda I. Bardzo bogate dekoracje stiukowe wykonał Albrecht Siegwitz, freski Johann Christoph Handke, a rzeźby drewniane Krzysztof Hollandt.
Lekko trapezowate wnętrze zwężające się w kierunku zachodnim podzielone jest na podium i audytorium. Nad wejściem umieszczono emporę muzyczną. W centrum podium grupa rzeźbiarska z Leopoldem I na tronie. Obok niego znajdują się personifikacje Roztropności (starzec z lustrem) i Zapobiegliwości (kobieta z ulem); poniżej cesarza odrzucone przez niego alegorie Zwady (kobieta z włosami w nieładzie) i Głupoty (młodzieniec z oślimi uszami). Po obu stronach podium, pod kolumnami, są rozmieszczone posągi jego synów i także cesarzy: Józefa I oraz Karola VI. Przed nimi stalle i loże kanclerza (południowa część) i rektora (północna część). Na stropie fresk z poświęceniem uczelni Matce Boskiej.
Nad audytorium wielki alegoryczny fresk ilustruje apoteozę Mądrości Bożej, źródła wszelkiej wiedzy oraz personifikacje ówczesnych nauk i sztuk. Mniejsze freski we wnękach okiennych przedstawiają starożytnych i nowożytnych (do XVII wieku) uczonych. Na ścianie wisi szesnaście portretów osób zasłużonych dla zakonu jezuitów oraz w pierwszych etapach budowy i działania uczelni. Osiem z tych portretów skradziono w 1997, odzyskano tylko dwa, a resztę zastąpiono kopiami powstałymi po kradzieży. Przy ścianach stoją loże profesorskie. Niezwykle bogaty jest portal wejściowy do auli, z bogato rzeźbionym drzwiami. Empora muzyczna ozdobiona stiukową balustradą z popiersiem i herbem ówczesnego dyrektora Urzędu Zwierzchniego Jana Antoniego Schaffgotscha oraz stropowym freskiem z alegorią Silesii (Śląska) siedzącej na tronie w otoczeniu Viadrusa (Odry) i Wratislavii (Wrocławia). Podłoga sali wyłożona jest marmurowymi płytami. Aula Leopoldina w trakcie kolejnych wojen i oblężeń miasta nie poniosła istotnych strat.
Aula Leopoldina jest obecnie wykorzystywana głównie jako część muzeum uniwersyteckiego, a także jako miejsce obchodzenia głównych uroczystości uczelni (na przykład immatrykulacji).
W 2015 roku rozpoczęto duże prace konserwatorskie i remontowe auli, trwające do 2018 r., a obejmującą wzmocnienie stropów, a także renowację malowideł, polichromii i fresków, sztukaterii, snycerki itp. Generalnym wykonawcą była myślenicka ANTIQA Pracownia Konserwacji Dzieł Sztuki Wit Podczerwiński, a prace finansowano głównie ze środków gminy Wrocław, część kosztów pokryła sama uczelnia, samorząd województwa dolnośląskiego i rząd niemiecki.
Po zakończeniu prac konserwatorskich, 21 marca 2022 Aula Leopoldina została uroczyście otwarta dla turystów i społeczności uniwersytetu.

</doc>
<doc id="782846" url="https://pl.wikipedia.org/wiki?curid=782846" title="Timothy Olyphant">
Timothy Olyphant

Timothy David Olyphant (ur. 20 maja 1968 w Honolulu) – amerykański aktor filmowy i telewizyjny.
Życiorys.
Wczesne lata.
Urodził się w Honolulu na Hawajach jako syn Katherine Wright (z domu Gideon) i J.V. Bevana Olyphanta. Kiedy miał dwa lata, wraz z rodziną przeprowadził się do Modesto w stanie Kalifornia, gdzie się wychował ze swoimi braćmi - starszym Andym i młodszym Matthew. Jego ojciec pracował w winnicy E &amp; J Gallo Winery. Ze strony matki jednym z jego pradziadków był rosyjski emigrant żydowski. Jego przodkami byli także Anglicy, Niemcy, Szkoci, Holendrzy i Irlandczycy. W wieku sześciu lat zaczął brać udział w zawodach pływackich i w siódmej klasie rozpoczął poważne szkolenie. Był finalistą mistrzostw USA '86 w pływaniu na krótkim dystansie 200 m stylem zmiennym. Jego rodzice rozwiedli się, gdy był nastolatkiem i żyli w nowych związkach. Jego ojciec później przeniósł się do Arizony, gdzie zajął się rozległą farmą bydła.
W 1986 roku ukończył Fred C. Beyer High School w Modesto. Kontynuował naukę pływania na University of Southern California w Los Angeles, gdzie studiował sztuki piękne. Następnie przeniósł się do Nowego Jorku, aby studiować aktorstwo, zamiast realizować stopień magistra w dziedzinie sztuk plastycznych. Przez dwa lata brał lekcje aktorstwa pod kierunkiem Williama Espera w William Esper Studio, a następnie zaczął rozglądać się za pracą.
Kariera.
W 1995 zadebiutował na scenie off-Broadwayu w przedstawieniach "Monogamista" ("The Monogamist") jako Tim Hapgood w Playwrights Horizons, zdobywając nominację do Theatre World Award. Rok potem wystąpił w sztuce "SantaLand Diaries" (1996) i "Skok do wody" ("Plunge").
Karierę na kinowym ekranie zapoczątkował udziałem w komedii "Zmowa pierwszych żon" ("The First Wives Club", 1996) z Goldie Hawn, Bette Midler i Diane Keaton. Następnie zagrał cynicznego filmowego studenta Mickeya w slasherze Wesa Cravena "Krzyk 2" ("Scream 2", 1997), komedii romantycznej "Liga złamanych serc" ("The Broken Hearts Club: A Romantic Comedy", 2000) z udziałem Deana Caina i Justina Therouxa oraz sensacyjnym thrillerze "60 sekund" ("Gone in 60 Seconds", 2000) w roli detektywa Drycoffa. Jego drugoplanowa rola dealera narkotyków Todda Gainesa w czarnej komedii "Go" (1999) z Katie Holmes, Scottem Wolfem i Sarah Polley została uhonorowana nagrodą dla Młodych Artystów w Hollywood.
Po przyjeździe do Los Angeles pojawił się w serialu "77 Sunset Strip" (1995), którego producentem był Clint Eastwood. Wystąpił też w serialach: sensacyjnym Warner Bros. "Pan i Pani Smith" ("Mr. &amp; Mrs. Smith", 1996) ze Scottem Bakulą i Marią Bello, HBO "Seks w wielkim mieście" ("Sex and the City", 1998) z Sarah Jessicą Parker, HBO "Deadwood" (2004-2006) jako szeryf Seth Bullock i sitcomie NBC "Na imię mi Earl" ("My Name Is Earl", 2006) z Jasonem Lee. W melodramacie komediowym "Dziewczyna z sąsiedztwa" ("The Girl Next Door", 2004) z Emile Hirsch i Elishą Cuthbert zagrał postać Kelly’ego, producenta filmów pornograficznych. Zastąpił Vina Diesela jako agent 47 w filmie "Hitman" (2007). Zagrał Thomasa Gabriela, szalonego hakera i agenta NSA w filmie "Szklana pułapka 4.0" (2007).
Życie prywatne.
W 1991 poślubił Alexis Knief. Mają troje dzieci: dwie córki - Grace (ur. 1999) i Vivian (ur. 2003) oraz syna Henry’ego (ur. 2001).

</doc>
<doc id="782848" url="https://pl.wikipedia.org/wiki?curid=782848" title="Cukier wanilinowy">
Cukier wanilinowy

Cukier wanilinowy – przyprawa stosowana w cukiernictwie jako tańszy zamiennik cukru waniliowego. Uzyskiwana jest w wyniku zmieszania cukru z waniliną lub z etylowaniliną. Ma kolor biały lub lekko kremowy. Dodatki do cukru dają charakterystyczny aromat i smak przyprawie. Wanilina stanowić powinna co najmniej 1% zawartości przyprawy, etylowanilina nie mniej niż 0,33% i nie więcej niż 0,5%. Syntetyczne dodatki aromatyzujące uzyskiwane są najczęściej z miazgi drzewnej i nie mają wszystkich cech naturalnej wanilii.
Przyprawa powinna być przechowywana z dala od źródeł intensywnych zapachów w temperaturze do 20 °C i przy wilgotności powietrza poniżej 75%.

</doc>
<doc id="782850" url="https://pl.wikipedia.org/wiki?curid=782850" title="Słowacja w Konkursie Piosenki Eurowizji">
Słowacja w Konkursie Piosenki Eurowizji

Słowacja uczestniczy w Konkursie Piosenki Eurowizji od 1994, choć już rok wcześniej brał udział w rundzie kwalifikacyjnej do konkursu, jednak bez powodzenia.
Najlepszym wynikiem kraju w konkursie jest zajęcie 18. miejsca przez Marcela Palondera i jego utwór „Kým nás máš” podczas Eurowizji 1996. Z powodu słabych wyników nadawca nie został dopuszczony do udziału w konkursach w 1995 i 1997. W 1998 wycofał się z konkursu z powodu niezadowalających rezultatów, powrócił do stawki konkursowej w 2009, po czym od 2013 ponownie nie wysyła reprezentanta na konkurs.
Uczestnictwo.
Słowacja uczestniczy w Konkursie Piosenki Eurowizji od 1994. Poniższa tabela uwzględnia nazwiska słowackich reprezentantów, tytuły konkursowych piosenek oraz wyniki krajowych delegatów w poszczególnych edycjach festiwalu
Historia głosowania w finale (1994–2012).
Poniższe tabele pokazują, którym krajom Słowacja przyznaje w finale najwięcej punktów oraz od których państw słowaccy reprezentanci otrzymują najwyższe noty.
Kraje, którym Słowacja "przyznała" najwięcej punktów:
Kraje, od których Słowacja "otrzymała" najwięcej punktów:
Legenda:

</doc>
<doc id="782854" url="https://pl.wikipedia.org/wiki?curid=782854" title="Julia Schruff">
Julia Schruff

Julia Schruff (ur. 16 sierpnia 1982 w Augsburgu) – niemiecka tenisistka, reprezentantka kraju w Pucharze Federacji.
Kariera.
W 2003 debiutowała na kortach French Open. W 2005 awansowała do czołowej sześćdziesiątki rankingu światowego, była w finale w Estoril i czterokrotnie w ćwierćfinałach. W kwietniu 2006 osiągnęła najwyższą pozycję w karierze – nr 52; była w III rundzie US Open, pokonując m.in. rozstawioną z numerem 28. Włoszkę Flavię Pennettę.
W deblu wygrała jeden turniej ITF – w Bordeaux, występując w parze ze Stéphanie Foretz (2006). W październiku 2006 osiągnęła pozycję nr 99. w rankingu deblistek.

</doc>
<doc id="782859" url="https://pl.wikipedia.org/wiki?curid=782859" title="Gears of war">
Gears of war



</doc>
<doc id="782868" url="https://pl.wikipedia.org/wiki?curid=782868" title="Emile Hirsch">
Emile Hirsch

Emile Davenport Hirsch (ur. 13 marca 1985 w Palms, w Los Angeles Westside w stanie Kalifornia) – amerykański aktor telewizyjny i filmowy. Zaczął występować we wczesnych latach 90 w filmach i serialach telewizyjnych. Rozpoznawalny stał się po rolach w filmach takich jak "Kurczak" (2003), "Dziewczyna z sąsiedztwa" (2004), "Królowie Dogtown" (2005), "Alpha Dog" (2006), "Speed Racer" (2008), "Obywatel Milk" (2008), "Najczarniejsza godzina" (2011), "Ocalony" (2013) czy "Pewnego razu... w Hollywood" (2019).
25 stycznia 2015, będąc pod wpływem narkotyków, Hirsch zaatakował producentkę Daniele Bernfeld na imprezie w Tao Nightclub w Park City w Utah i zaczął ją dusić, aż straciła przytomność na oczach wielu świadków. 17 sierpnia 2015, za swój występek, po przyznaniu się do winy, wpłacił 4750 dolarów grzywny, otrzymał nakaz 50 godzin prac społecznych i spędził 15 dni w areszcie.

</doc>
<doc id="782879" url="https://pl.wikipedia.org/wiki?curid=782879" title="Eva Röse">
Eva Röse

Eva Röse, właśc. Eva Charlotta Röse (ur. 16 października 1973 w Vårbergu) – szwedzka aktorka filmowa.
Karierę rozpoczęła w programie dla dzieci "Disneyklubben" (Klub Disneya), emitowanym przez szwedzką telewizję. W 1994 rozpoczęła studia na uczelni University College of Acting w Sztokholmie, którą ukończyła w 1998. W czasie studiów w 1997 pojawiła się w epizodycznej roli w filmie "Adam &amp; Eva". Później zagrała m.in. w serialu "Längtans blåa blomma" oraz filmach "Kopps", "Storm", "At göra en pudel", "Gota kanal 2".

</doc>
<doc id="782880" url="https://pl.wikipedia.org/wiki?curid=782880" title="BlueTooth">
BlueTooth



</doc>
<doc id="782881" url="https://pl.wikipedia.org/wiki?curid=782881" title="Tiergartentunnel">
Tiergartentunnel

Tiergartentunnel – zespół tuneli kolejowych i drogowych przebiegających w kierunku północ-południe pod parkiem Großer Tiergarten w berlińskiej dzielnicy Tiergarten. Tunel zbudowano w latach 1995–2006.
Oficjalna nazwa tuneli brzmi "Budowle Komunikacyjne w Centralnym Rejonie Berlina" ("Verkehrsanlagen im Zentralen Bereich Berlin"). Składają się na nie następujące części:
Zleceniodawcą budowy tunelu były Deutsche Bahn AG oraz Senat Berlina. Tunel należy do zespołu projektów Verkehrsprojekte Deutsche Einheit pod numerem 8, jako część połączenia kolejowego ICE z Berlina do Monachium przez Halle, Lipsk, Erfurt i Norymbergę.
Przebieg tunelu.
Tunel przechodzi w kierunku północ-południe pod parkiem Tiergarten, dzielnicą rządową i Sprewą, pod dworcem Berlin Hauptbahnhof krzyżując się ze Stadtbahn.
Tunel drogowy.
Parametry:
Położenie wjazdów:
Od 2001 cały bieg tunelu leży w dzielnicy Mitte.
Tunel kolejowy.
Parametry:
Położenie wjazdów:
Stacje:
Sposób budowy.
Przy budowie zastosowano różne metody: kesonową, tarczową, a także odkrywkową. Dla linii metra U5, której budowa od początku budziła kontrowersje, początkowo zbudowano jedynie związany z tunelem odcinek pod łukiem Sprewy. W latach 1996–1998 dla umożliwienia budowy tunelu czasowo przesunięto na tym odcinku bieg rzeki. W czasie budowy doszło do licznych groźnych wypadków i opóźnień, m.in. z powodu powstania pleśni oraz nieszczelności tunelu.
Łączne koszty budowy wyniosły 390 mln. €

</doc>
<doc id="782882" url="https://pl.wikipedia.org/wiki?curid=782882" title="Śluzy Rędzin">
Śluzy Rędzin

Śluzy Rędzin – zespół śluz na Odrze znajdujący się we Wrocławiu w województwie dolnośląskim, wchodzących w skład Stopnia Wodnego Rędzin.
Podstawowe dane.
Składa się z dwóch równoległych śluz:
Śluza starsza:
Śluza nowsza:
Nazwa śluz pochodzi od nazwy osiedla Rędzin.

</doc>
<doc id="782884" url="https://pl.wikipedia.org/wiki?curid=782884" title="Malojapass">
Malojapass

Przełęcz Maloja (wł. "Passo del Maloja", niem. "Malojapass", romansz "Malögia"; 1815 m n.p.m.) – alpejska przełęcz w Szwajcarii, na trasie z włoskiej miejscowości Chiavenna do szwajcarskiej Silvaplany w kantonie Gryzonia.
Trasa z Chiavenna do Silvaplana – odległości i położenie n.p.m.:

</doc>
<doc id="782891" url="https://pl.wikipedia.org/wiki?curid=782891" title="Święcicki">
Święcicki



</doc>
<doc id="782892" url="https://pl.wikipedia.org/wiki?curid=782892" title="Enterprise Center">
Enterprise Center

Enterprise Center (lub Kiel Center, Savvis Center, Scottrade Center) – hala sportowa znajdująca się w Saint Louis w Stanach Zjednoczonych. 

</doc>
<doc id="782894" url="https://pl.wikipedia.org/wiki?curid=782894" title="Dymitr z Klecia">
Dymitr z Klecia



</doc>
<doc id="782896" url="https://pl.wikipedia.org/wiki?curid=782896" title="Kiel Center">
Kiel Center



</doc>
<doc id="782897" url="https://pl.wikipedia.org/wiki?curid=782897" title="Savvis Center">
Savvis Center



</doc>
<doc id="782903" url="https://pl.wikipedia.org/wiki?curid=782903" title="Spring Engine">
Spring Engine

Spring (dawniej znany jako TA Spring lub Total Annihilation: Spring) – w pełni trójwymiarowy silnik RTS, stworzonym przez grupę programistów znaną jako Swedish Yankspankers. Źródła gry są dostępne na licencji GPL, jednakże w standardowym instalatorze znajdują się materiały (głównie modele jednostek) wymagające posiadania oryginalnej kopii gry Total Annihilation (od niedawna dostępny jest także instalator pozbawiony tych materiałów). Na silniku gry rozwijane są przeważnie gry udostępniane za darmo.
Spring jest obecnie rozwijany przez Swedish Yankspankers i wspólnotę fanów tej gry. Początkowym celem programistów było stworzenie gry o możliwościach Total Annihilation (co niemal zostało ukończone), dalszymi zaś są rozwijanie gry przez dodawanie kolejnych możliwości proponowanych przez fanów. Spring wspiera głównie potyczki przez internet lub sieć lokalną, jednakże rozwijany jest też tryb gry offline (głównie przez tworzenie i udoskonalanie różnych SI).
Wsparcie dla gier wieloosobowych.
Spring jest tworzony do gier online. W pełni deterministyczna symulacja rozgrywki jest wykonywana na wszystkich komputerach graczy jednocześnie.
Mody.
Na silniku Spring powstało wiele gier, które urozmaicają rozgrywkę np.:
Powstało także kilkanaście gier mniej lub bardziej podobnych do Total Annihilation.
Społeczność Springa.
Wokół gry powstała niewielka społeczność, zrzeszająca głównie graczy w Total Annihilation. Na głównym serwerze gry zazwyczaj jest zalogowanych od 150 do 300 osób.

</doc>
<doc id="782905" url="https://pl.wikipedia.org/wiki?curid=782905" title="Alexander Wolf">
Alexander Wolf

Alexander Wolf (ur. 21 grudnia 1978 w Schmalkalden) – niemiecki biathlonista, dwukrotny brązowy medalista mistrzostw świata, trzykrotny mistrz Europy.
Kariera.
Pierwszy sukces w karierze osiągnął w 1997 roku, kiedy podczas mistrzostw świata juniorów w Forni Avoltri zwyciężył w sztafecie. Na rozgrywanych rok później mistrzostwach świata juniorów w Val Cartier ponownie zdobył złoto w sztafecie, a w biegu drużynowym był drugi.
W zawodach Pucharu Świata zadebiutował 11 grudnia 1998 roku w Hochfilzen, zajmując 28. miejsce w sprincie. Tym samym już w debiucie zdobył pierwsze pucharowe punkty. Na podium zawodów tego cyklu pierwszy raz stanął 22 grudnia 2001 roku w Osrblie, gdy rywalizację w biegu masowym ukończył na drugiej pozycji. W zawodach tych rozdzielił Vesę Hietalahtiego z Finlandii i Ukraińca Wiaczesława Derkacza. W kolejnych startach jeszcze 12 razy stanął na podium, odnosząc przy tym trzy zwycięstwa: 8 lutego 2003 roku w Lahti, 16 grudnia 2005 roku w Osrblie i 18 stycznia 2007 roku w Pokljuce wygrywał sprinty. Najlepsze wyniki osiągnął w sezonie 2005/2006, kiedy zajął 12. miejsce w klasyfikacji generalnej.
Na mistrzostwach świata w Östersund w 2008 roku wywalczył brązowy medal w biegu pościgowym. Lepsi byli tam tylko Norweg Ole Einar Bjørndalen i Rosjanin Maksim Czudow. Na tej samej imprezie wspólnie z Michaelem Röschem, Andreasem Birnbacherem i Michaelem Greisem zdobył brązowy medal w sztafecie. Był też między innymi piąty w sztafecie mieszanej podczas mistrzostw świata w Anterselvie rok wcześniej. Ponadto trzykrotnie zdobywał złote medale mistrzostw Europy: w sprincie i sztafecie na mistrzostwach Europy w Iżewsku w 1999 roku oraz w sztafecie podczas mistrzostw Europy w Haute Maurienne w 2001 roku.
W 2002 roku wystąpił na igrzyskach olimpijskich w Salt Lake City, gdzie w swoim jedynym starcie zajął 34. miejsce w biegu indywidualnym. Na rozgrywanych cztery lata później igrzyskach w Turynie był między innymi ósmy w biegu masowym. Brał też udział w igrzyskach olimpijskich w Vancouver w 2010 roku, kończąc rywalizację w biegu indywidualnym na 24. pozycji.
W 2011 roku zakończył karierę.

</doc>
<doc id="782908" url="https://pl.wikipedia.org/wiki?curid=782908" title="Ketowie">
Ketowie

Ketowie (dawna nazwa: Ostiacy jenisejscy, nazwa własna: w l. poj. "ket" – „człowiek”, w l. mn. "deng" – „ludzie”) – autochtoniczny etnos paleoazjatycki z zachodniej Syberii (Rosja).
Populacja Ketów liczy 1494 osoby (spis powszechny z 2002 r.); zamieszkują oni głównie niewielki obszar na wschód od Jeniseju - w dolnym i środkowym biegu tej rzeki, w Kraju Krasnojarskim (zwłaszcza rejon turuchański).
Używają języka ketyjskiego – ostatniego żywego języka z rodziny jenisejskiej, która współcześnie zaliczana bywa do hipotetycznej grupy języków dene-jenisejskich. W ostatnich latach dla coraz większej liczby Ketów językiem ojczystym jest rosyjski, który szybko wypiera rodzimy język ketyjski. Obecnie jedynie ok. 40% Ketów posługuje się własnym językiem.
Tradycyjnymi zajęciami tego ludu są myślistwo, rybołówstwo oraz hodowla reniferów.
Tradycyjnymi religiami są animizm i szamanizm, choć formalnie większość wyznaje prawosławie.

</doc>
<doc id="782910" url="https://pl.wikipedia.org/wiki?curid=782910" title="Marija Naumova">
Marija Naumova

Marija Naumova (ros. "Мария Наумова"), znana także jako Marie N (ur. 23 czerwca 1973 w Rydze) – łotewska piosenkarka pochodzenia rosyjskiego.
Zwyciężczyni 47. Konkursu Piosenki Eurowizji (2002).
Życiorys.
W 1994 wystąpiła w programie telewizyjnym dla młodych talentów, w którym została dostrzeżona przez kompozytora Raimonda Paulsa. W 1998 zagrała koncert z okazji obchodów 100. rocznicy urodzin George'a Gershwina oraz wydała debiutancki album studyjny. W 2000 z piosenką „For You My Friends” zajęła drugie miejsce w programie "Eirodziesma 2000", wyłaniającym reprezentanta Łotwy w finale 46. Konkursu Piosenki Eurowizji. W 2001 ponownie wystartowała w programie, tym razem z utworem „Hey Boy, Follow Me”, z którym zajęła trzecie miejsce.
W 2002 zwyciężyła w finale programu "Eirodziesma 2002", do którego zgłosiła się z autorskim utworem „I Wanna”, dzięki czemu reprezentowała Łotwę w 47. Konkursie Piosenki Eurowizji organizowanym w Tallinnie. 25 maja wystąpiła w finale konkursu, w którym zwyciężyła, zdobywszy łącznie 176 punktów. Została pierwszą reprezentantką Łotwy, która zapewniła krajowi wygraną w konkursie, a także drugą kobietą, która skomponowała zwycięską piosenkę. Po finale konkursu wyruszyła w europejską trasę koncertową; zagrała koncerty w Izraelu, Grecji, Niemczech, Rumunii, Austrii i Rosji. Ponadto podpisała roczny kontrakt z władzami Windawy, zostając wizytówką miasta i zobowiązując się do zagrania 12 koncertów na terenie miasta. W listopadzie wydała dwa albumy studyjne: "Secrets" i "Noslepumi".
W lutym 2003 była jurorką w programie "Ena tragoudi gia tin Europi", wyłaniającym reprezentanta Grecji w 48. Konkursie Piosenki Eurowizji. W maju współprowadził finał Eurowizji 2003 organizowanej w Rydze. Przed konkursem zapewniła w wywiadzie, że nie powróci na konkurs jako uczestniczka. W listopadzie wystąpiła podczas corocznego kongresu łotewskiej społeczności z Łotewsko-Amerykańskim Stowarzyszeniem Młodzieży oraz wyruszyła w trasę koncertową po Ameryce Północnej.

</doc>
<doc id="782911" url="https://pl.wikipedia.org/wiki?curid=782911" title="Czerapundżi">
Czerapundżi



</doc>
<doc id="782915" url="https://pl.wikipedia.org/wiki?curid=782915" title="Gregarina blattarum">
Gregarina blattarum

Gregarina blattarum – należy do grupy gregaryn. Osiąga 1,1 mm długości. Żyje w jelicie karaczanów, jest pasożytem wewnętrznym.

</doc>
<doc id="782918" url="https://pl.wikipedia.org/wiki?curid=782918" title="Samuel Szymon Sanguszko">
Samuel Szymon Sanguszko

Samuel Szymon Sanguszko herbu Pogoń Litewska (1570–1638) – książę, wojewoda miński, potem witebski, pisarz.
Posiadał dobra majątkowe: zamek Biały Kowel w Smolanach i . Syn Andrzeja.
Od 1620 pełnił urząd marszałka orszańskiego i kasztelana mścisławskiego. Od 1621 był kasztelanem witebskim, później wojewodą witebskim (1626).
Był prawnukiem Wasyla, dworzanina królewskiego. Odznaczył się w bitwie przeciw Szwedom pod Kokenhauzen, obronił Witebsk przed Rosjanami. Pierwszy ze swego rodu przeszedł z prawosławia na katolicyzm, który popierał usilnie w swych dobrach.
Ożenił się z Anną Zawiszanką (zm. 1619), córką Jerzego Kieżgajło Zawiszy i Teodory Tryźnianki, z którą miał synów: Kazimierza (po 1603–1655), Hieronima (1611–1657), który został biskupem smoleńskim; Jana Władysława (po 1603–1652), oraz córki ur. po 1603: Katarzynę, Krystynę i Eufrozynę (ur. 1619), żonę Jerzego Jakuba Szweryna, podkomorzego dorpackiego.

</doc>
<doc id="782926" url="https://pl.wikipedia.org/wiki?curid=782926" title="Megan Gallagher">
Megan Gallagher

Megan Gallagher (ur. 6 lutego 1960 w Reading w stanie Pensylwania) – amerykańska aktorka. Znana między innymi z serialu "Millenium". Jest żoną Jeffa Yaghera.

</doc>
<doc id="782931" url="https://pl.wikipedia.org/wiki?curid=782931" title="Ahmad Tejan Kabbah">
Ahmad Tejan Kabbah

Ahmad Tejan Kabbah (ur. 16 lutego 1932 w Pendembu, zm. 13 marca 2014 we Freetown) – prezydent Sierra Leone w latach 1996–1997 i 1998–2007. Wcześniej pracował w Programie Narodów Zjednoczonych ds. Rozwoju (UNDP). Do Sierra Leone powrócił w 1992. W 1996 został wybrany prezydentem. Przez większość kadencji zmagał się z wojną domową. W okresie od marca 1997 do maja 1998 był odsunięty od władzy. Powrócił do niej po interwencji państw ECOWAS.
Młodość i edukacja.
Kabbah urodził się w Pendembu, w dystrykcie Kailahun we wschodniej części Sierra Leone. Naukę rozpoczął w szkole katolickiej. Poślubił również katoliczkę, Patricię Tucker. W 1959 ukończył ekonomię na Uniwersytecie w Aberystwyth w Walii. Później rozpoczął studia prawnicze, zakończone w 1969. Został członkiem elitarnego stowarzyszenia Gray’s Inn w Londynie.
Kariera międzynarodowa.
Kabbah przez całą zawodową karierę był urzędnikiem. Był komisarzem okręgów w Bombali i Kambia (Prowincja Północna) oraz Moyamba i Bo (Prowincja Południowa). Później został sekretarzem w kilku ministerstwach.
Narody Zjednoczone.
Przez prawie dwie dekady był urzędnikiem cywilnym. Pełnił funkcję wicedyrektora Programu Narodów Zjednoczonych ds. Rozwoju dla Zachodniej Afryki. W 1973 został szefem operacji UNDP w Lesotho, a następnie w Tanzanii, Ugandzie i Zimbabwe.
Po przeprowadzeniu oenzetowskich programów w Afryce powrócił do Nowego Jorku. Wspierał powstawanie i działalność Organizacji Jedności Afrykańskiej.
Kariera polityczna w Sierra Leone.
W 1992 po opuszczeniu struktur ONZ i militarnych przewrocie w Sierra Leone został przewodniczącym Narodowej Rady Doradczej, organu powołanego do ustanowienia rządów demokratycznych w kraju, m.in. opracowania konstytucji.
Prezydent.
W marcu 1996 Kabbah, lider Ludowej Partii Sierra Leone, został wybrany prezydentem w pierwszych wolnych wyborach. Swój pierwszy gabinet oparł na szerokim zapleczu wszystkich partii będących w parlamencie.
Dążył również do zakończenia trwającej od czterech lat wojny domowej. Dlatego w listopadzie 1996 w Abidżanie w Wybrzeżu Kości Słoniowej podpisał porozumienie pokojowe z Fodayem Sankohem, przywódcą Zjednoczonego Frontu Rewolucyjnego (RUF).
Zamach stanu.
Pierwszą, nieudaną próbę zamachu stanu przeprowadzili w 1996 w Sierra Leone młodsi rangą oficerowie wojskowi. Choć nie powiodła się, kontrola Kabahha nad wojskiem i rządem została znacznie osłabiona.
W maju 1997 Johnny Paul Koroma, przywódca Zjednoczonego Frontu Rewolucyjnego przeprowadził tym razem już udany zamach stanu i Kabbah zmuszony był uciekać do Gwinei. Powrócił do Sierra Leone dopiero po 11 miesiącach, dzięki operacji wojskowej państw ECOWAS.
Powrót do Sierra Leone.
Po powrocie z Gwinei prezydent rozpoczął rozmowy mające doprowadzić do ostatecznego przerwania walk. Porozumienie pokojowe z ruchem rewolucyjnym zostało podpisane 7 lipca 1999 w Lomé. 18 stycznia 2002 podpisano porozumienie o demobilizacji wojsk rewolucyjnych pod auspicjami misji ONZ (misja UNAMSIL, 1999-2005).
W wyborach prezydenckich z 14 maja 2002, Kabbah uzyskał 70% głosów. Kabbah nie mógł ubiegać się o powtórną reelekcję w wyborach prezydenckich w sierpniu 2007. 17 września 2007 na stanowisku prezydenta został zastąpiony przez Ernesta Bai Koromę, który wygrał wybory.

</doc>
<doc id="782933" url="https://pl.wikipedia.org/wiki?curid=782933" title="Michal Rak">
Michal Rak

Michal Rak (ur. 14 sierpnia 1979 w Libercu) – czeski siatkarz. Gra na pozycji środkowego. Wielokrotny reprezentant Czech, uczestnik mistrzostw świata 2006, rozgrywanych w Japonii.

</doc>
<doc id="782938" url="https://pl.wikipedia.org/wiki?curid=782938" title="Świdrowiec szczurzy">
Świdrowiec szczurzy

Świdrowiec szczurzy ("Trypanosoma lewisi") - wiciowiec z rodziny Trypanosomatidae - świdrowce. 
Wiciowiec długości 7 - 35 μm, szerokości 1,5 - 3,0 μm. Jego żywicielami ostatecznymi są różne gatunki szczurów w tym szczur śniady "(Rattus rattus)" i szczur wędrowny "(Rattus norvegicus)", a pośrednimi pchły. Żyje w osoczu krwi. Jest to gatunek zróżnicowany rozwojowo (cyklomorficzny) i w związku z tym polimorficzny (wielopostaciowy). Przenoszą go pchły, ale nie na skutek ukąszenia przez nie szczura, lecz poprzez rozgryzienie przez szczura zarażonej pchły. Do krwi przedostaje się poprzez ślinianki.
"T. lewisi" jest gatunkiem słabo patogennym. U szczurów zaraz po zarażeniu następuje wytwarzanie przeciwciał, które powodują śmierć pasożytów. Prowadzi to do samouleczenia się szczurów.

</doc>
<doc id="782942" url="https://pl.wikipedia.org/wiki?curid=782942" title="Paniewo">
Paniewo



</doc>
<doc id="782943" url="https://pl.wikipedia.org/wiki?curid=782943" title="Russ Adams">
Russ Adams

Russ Adams (ur. 30 lipca 1930 w Spencer, Massachusetts, zm. 28 czerwca 2017) – amerykański fotograf sportowy, pionier fotografii tenisowej.
Początkowo pracował jako fotograf policyjny, dokumentując miejsca przestępstw, później był fotoreporterem "Worcester Telegram" i "Boston Herald" (1950-1971, z przerwą na służbę wojskową). Jedna z jego prac, przedstawiająca uczestników maratonu bostońskiego, została wyróżniona nominacją do Nagrody Pulitzera (1955). Poza fotografią sportową robił także zdjęcia reklamowe (m.in. dla Forda) i portfolia europejskich modelek oraz dokumentował wielkie budowy (m.in. autostrady I-93).
W 1953 zainteresował się fotografią tenisową. Wysłany na turniej dziewcząt w Longwood Cricket Club w Chestnut Hill (Massachusetts), zetknął się tam z dyrektorką imprezy, Hazel Hotchkiss Wightman, przed laty wybitną tenisistką amerykańską. Jej wskazówki pozwoliły mu zrozumieć istotę gry, a także dobrać odpowiednie miejsce dla fotografa. Od 1967 był oficjalnym fotografem międzynarodowych mistrzostw USA (wkrótce w erze open przemianowanych na US Open) i nakłonił dyrektora turnieju Billa Talberta do umożliwienia fotografom pracy bliżej zawodników, z tyłu lub boku kortu. To rozwiązanie przyczyniło się do znacznego ożywienia fotografii tenisowej.
Adams robił zdjęcia na wszystkich turniejach wielkoszlemowych, innych imprezach ATP World Tour i WTA Tour, rozgrywkach o Puchar Davisa i Puchar Federacji. Wykonał wiele fotografii przyszłym gwiazdom na nieoficjalnych mistrzostwach świata juniorów (Orange Bowl), m.in. Björnowi Borgowi i Johnowi McEnroe. Do jego najbardziej znanych prac należy zdjęcie Australijczyka Roda Lavera, spontanicznie przeskakującego siatkę po finałowym zwycięstwie w US Open 1969 nad Tonym Roche'em (wygrana ta oznaczała drugiego w karierze Lavera Wielkiego Szlema). Adams wykonał łącznie przeszło półtora miliona zdjęć o tematyce sportowej, z czego około 250 znalazło się na okładkach magazynów tenisowych. Był też współtwórcą albumów. Sam za najbardziej fotogenicznego gracza uznał Niemca Borisa Beckera.
Russ Adams jest nazywany "dziekanem fotografii tenisowej". Doczekał się wielu wyróżnień, m.in. nagrody amerykańskiej federacji tenisowej w dziedzinie mediów (2003). W 2007 został uhonorowany miejscem w Międzynarodowej Tenisowej Galerii Sławy. Zmarł 28 czerwca 2017, niespełna miesiąc po śmierci żony Betty (zmarła 5 czerwca), która przez lata towarzyszyła mu w tenisowych podróżach. 21 września 2016 Adamsowie świętowali 65-lecie ślubu.

</doc>
<doc id="782944" url="https://pl.wikipedia.org/wiki?curid=782944" title="Krokiet (potrawa)">
Krokiet (potrawa)

Krokiet (z fr. "croquette") – rodzaj pasztecika, zasmażany naleśnik z farszem w postaci niewielkiej rolady.
Do sporządzenia krokietów konieczne jest wykonanie farszu (najprostszy wykonać można z drobno posiekanej kiszonej kapusty z dodatkiem zasmażonej siekanej i przyprawionej cebuli). Po rozsmarowaniu farszu naleśnik zawija się i układa w rodzaj koperty obtoczonej w jajku z mąką i tartej bułce, a następnie smaży się na patelni w oleju.
Inne rodzaje farszu to:
Krokiety spożywane są osobno lub z dodatkiem czerwonego barszczu.

</doc>
<doc id="782945" url="https://pl.wikipedia.org/wiki?curid=782945" title="Paniewo (Skulska Wieś)">
Paniewo (Skulska Wieś)

Paniewo – część wsi Skulska Wieś w Polsce, położona w województwie wielkopolskim, w powiecie konińskim, w gminie Skulsk.
W latach 1975–1998 Paniewo administracyjnie należało do województwa konińskiego.

</doc>
<doc id="782949" url="https://pl.wikipedia.org/wiki?curid=782949" title="Mohammed Aliyu Datti">
Mohammed Aliyu Datti

Mohammed Aliyu Datti zwany Aliyu (ur. 14 marca 1982 w Kadunie) piłkarz – nigeryjski grający na pozycji napastnika. Mierzy 178 cm, waży 70 kg. Nosi przydomek „Czarna Gazela”.
Kariera klubowa.
Mohammed pochodzi z miasta Kaduna. W 1997 roku zauważyli go wysłannicy włoskiej Padovy Calcio i ściągnęli 15-letniego Nigeryjczyka do swojego klubu. W Serie B zagrał 4 mecze i przeszedł do Ravenny Calcio, w której również nie grał zbyt wiele.
Latem 1998 za 4 miliony dolarów Aliyu przeszedł do A.C. Milan stając się pierwszym graczem z Nigerii w historii tego klubu, a pod koniec sezonu pierwszym Nigeryjczykiem, który zdobył scudetto. Wystąpił jednak tylko w jednym meczu, 24 stycznia 1999 mając 16 lat i stając się trzecim najmłodszym piłkarzem Milanu w historii po Gianni Riverze Paolo Maldinim. Aliyu grał tylko kilka minut, ale pod koniec meczu został faulowany przed polem karnym i rzut wolny skutecznie wykorzystał Bruno N’Gotty i Milan wygrał 3:2. Latem 1999 Aliyu zdobył 5 z 7 goli dla Milanu w sparingowych meczach przed sezonem. Dzięki temu dostał szansę w 1. kolejce sezonu, w zremisowanym 2:2 meczu z US Lecce, ale był to jego jedyny mecz w sezonie i z Milanem zajął 3. miejsce. Latem 2000 Mohammed został wypożyczony do A.C. Monza. W Serie B w końcu mógł się ogrywać z dorosłym futbolem i zagrał w 20 meczach zdobywając 3 gole. Latem 2001 dobrze spisywał się w sparingach, jednak tuż przed rozpoczęciem sezonu doznał kontuzji i stracił na jej leczenie cały rok. Na sezon 2002/2003 Aliyu został wypożyczony do drugoligowej Sieny, w której rozegrał jednak tylko 4 mecze jako rezerwowy i miał niewielki udział w promocji drużyny do Serie A.
Latem 2003 Aliyu opuścił Mediolan i wyjechał do Belgii. Podpisał 2-letni kontrakt z opcją przedłużenia na kolejny ze Standardem Liège. W pierwszych dwóch kolejkach ligowych, z Excelsiorem Mouscron i KSC Lokeren zdobył po golu. Łącznie w 28 meczach zdobył 8 goli i ze Standardem zajął 3. miejsce. Na sezon 2004/2005 Mohammed został wypożyczony do RAEC Mons. Tam popisywał się wysoką skutecznością i zdobył aż 14 goli w lidze będąc piątym strzelcem Eerste Klasse. Drużyna Mons zajęła jednak ostatnią pozycję i została zdegradowana. Przed sezonem 2005/2006 Alyiu trafił do KAA Gent, jednak pobytu w tym zespole nie może uznać za udany. Ciągle doznawał kontuzji i zdobył tylko 2 gole dla czwartej drużyny ligi. Latem 2006 znów zmienił klub i tym razem trafił do SV Zulte-Waregem zastępując w ataku Ibrahima Salou, który odszedł do Club Brugge. W zespole z Waregem zagrał w 13 meczach i strzelił tylko 1 gola i w styczniu 2007 powrócił do Mons na zasadzie wolnego transferu. W latach 2008-2009 grał w nigeryjskim Niger Tornadoes FC, a w 2009 roku wrócił do Belgii i został piłkarzem trzecioligowego KFC Dessel Sport.
Kariera reprezentacyjna.
W 1997 roku Aliyu był członkiem reprezentacji Nigerii U-17, która wygrała Meridian Cup w Portugalii.
W pierwszej reprezentacji Nigerii Mohammed zadebiutował 29 maja 2004 w wygranym 3:0 meczu z Irlandią rozegranym w ramach Pucharu Jedności w Londynie. Wystąpił też w drugim meczu tego pucharu, wygranym 2:0 z Jamajką. Zaraz potem wystąpił w dwóch kolejnych meczach kwalifikacji do Mistrzostw Świata w Niemczech, z Rwandą (2:0) i Angolą (0:1).

</doc>
<doc id="782952" url="https://pl.wikipedia.org/wiki?curid=782952" title="Piotr Ćwielong">
Piotr Ćwielong

Piotr Ćwielong (ur. 23 kwietnia 1986 w Chorzowie) – polski piłkarz występujący na pozycji pomocnika lub napastnika w klubie LKS Goczałkowice-Zdrój (czwarty poziom ligowy). Jednokrotny reprezentant Polski.
Kariera klubowa.
Początki kariery.
Piotr Ćwielong w wieku 7 lat zapisał się na treningi do Ruchu Chorzów, gdzie trenował go Gerard Cieślik. W wieku 11 lat trafił do szkółki piłkarskiej klubu Stadion Śląski Chorzów. Stamtąd trafił w 2004 roku ponownie do Ruchu Chorzów. W ciągu 4 sezonów w śląskim klubie zagrał w 116 meczach Ruchu, w których zdobył 30 bramek. Ćwielong swoją pierwszą bramkę dla Ruchu strzelił 24 kwietnia 2004 roku w spotkaniu z Pogonią Szczecin, dzień po swoich 18. urodzinach.
Wisła Kraków.
Od sezonu 2007/2008 Ćwielong grał w Wiśle Kraków, z którą związał się 4-letnim kontraktem. Z Wisłą Kraków zdobył mistrzostwo Polski w sezonie 2007/2008. Nie zdołał się jednak przebić do podstawowego składu Białej Gwiazdy i w 2008 roku został wypożyczony do swojego byłego klubu Ruchu Chorzów. Po upłynięciu rocznego wypożyczenia, Ćwielong powrócił do Wisły Kraków. 7 marca 2009 roku, w spotkaniu z Polonią Warszawa dał świetną zmianę znacznie ożywiając grę Wisły i asystując przy zwycięskiej bramce Pawła Brożka. Swoją pierwszą bramkę dla Wisły zdobył 22 marca 2009 roku w meczu derbowym z Cracovią. 17 maja Ćwielong zdobył bramkę oraz zaliczył asystę przy golu Patryka Małeckiego, w spotkaniu z ŁKS Łódź. Sezon 2008/2009 zakończył zdobyciem Mistrzostwa Polski z „Białą Gwiazdą”. 15 lipca 2009 roku Ćwielong zdobył bramkę dla Wisły po podaniu Pawła Brożka, w swoim debiucie w europejskich pucharach, w spotkaniu drugiej rundy eliminacyjnej Ligi Mistrzów z Levadią Tallinn. 16 stycznia 2010 roku Wisła poinformowała, że Ćwielong został sprzedany do Śląska Wrocław.
Śląsk Wrocław.
Ćwielong ze Śląskiem podpisał 3,5-letni kontrakt. W sezonie 2010/2011 zdobył z wrocławskim klubem wicemistrzostwo Polski a w sezonie 2011/2012 mistrzostwo.
VfL Bochum.
8 czerwca 2013 roku podpisał czteroletni kontrakt z niemieckim VfL Bochum. W pierwszym meczu Pucharu Niemiec strzelił dwie bramki. W kolejnym meczu ligowym otrzymał czerwoną kartkę.
Ruch Chorzów.
4 lipca 2016, podpisując dwuletni kontrakt, po raz trzeci w karierze został zawodnikiem Ruchu Chorzów. W rundzie jesiennej sezonu 2016/17, wystąpił łącznie w 21 meczach tej drużyny, strzelając w nich 5 bramek. 3 stycznia 2017 rozwiązał kontrakt z klubem.
1. FC Magdeburg.
31 stycznia 2017, podpisał półroczny kontrakt z niemieckim, trzecioligowym klubem 1. FC Magdeburg. W zespole zadebiutował 4 marca 2017 w przegranym 1:2, ligowym meczu z rezerwami FSV Mainz, pojawiając się na boisku w 66 minucie meczu.
W sezonie 2019/20 zagrał dla LKS Goczałkowice-Zdrój dziewięć spotkań ligowych i zdobył cztery bramki. W meczu barażowym zdobył dodatkowe dwa trafienia.
Jest trenerem reprezentacji Podokręgu Katowice do lat 11. Otworzył też szkółkę, w której trenuje dzieci pod kątem techniki indywidualnej.
Kariera reprezentacyjna.
Piotr Ćwielong występował w reprezentacji juniorskiej rocznika 1986, do której powoływał go Dariusz Dziekanowski, oraz w reprezentacji młodzieżowej U-21, prowadzonej przez Andrzeja Zamilskiego. W reprezentacji juniorskiej zagrał w dziewięciu meczach, strzelając w nich dwa gole. W reprezentacji Polski U-21 wystąpił 11 razy i zdobył dwie bramki.
8 września 2009 roku zadebiutował w nowo powstałej reprezentacji Polski U-23 w spotkaniu z Walią. 11 października zagrał w meczu z Portugalią.
19 listopada 2013 roku powołany przez Adama Nawałkę, zadebiutował w dorosłej Reprezentacji Polski w meczu przeciwko Irlandii.

</doc>
<doc id="782954" url="https://pl.wikipedia.org/wiki?curid=782954" title="Curufin">
Curufin



</doc>
<doc id="782955" url="https://pl.wikipedia.org/wiki?curid=782955" title="Łupaszka">
Łupaszka

pseudonim noszony przez dowódców partyzanckich:

</doc>
<doc id="782956" url="https://pl.wikipedia.org/wiki?curid=782956" title="Stułbia zielona">
Stułbia zielona

Stułbia zielona ("Hydra viridissima") – słodkowodny stułbiopław z rodziny Hydridae. Długość do 3 cm. Spodnią częścią ciała (stopą) przytwierdza się do kamieni albo do roślin. Na wolnym końcu ciała znajduje się otwór gębowy otoczony długimi czułkami. Żywi się drobnymi zwierzętami. Żyje w stawach hodowlanych, jeziorkach, odnogach rzek itp.
Zielony kolor zawdzięcza zawartym w endodermie zoochlorellom, glonom żyjącym z nią w endosymbiozie.

</doc>
<doc id="782960" url="https://pl.wikipedia.org/wiki?curid=782960" title="Szkoła Podoficerska Wojsk Lądowych w Zegrzu">
Szkoła Podoficerska Wojsk Lądowych w Zegrzu

Szkoła Podoficerska Wojsk Lądowych im. gen. bryg. prof. Elżbiety Zawackiej – była szkoła wojskowa w Zegrzu kształcąca podoficerów na potrzeby Wojsk Lądowych Rzeczypospolitej Polskiej.
Formowanie.
Szkoła sformowana została w Zegrzu 1 lipca 2004 i podporządkowana została dowódcy Wojsk Lądowych. Kształciła podoficerów wojsk łączności na potrzeby Sił Zbrojnych RP, a jej absolwenci mianowani byli na stopień kaprala. Szkoła funkcjonowała na prawach jednostki wojskowej, w oparciu o statut nadany przez dowódcę WL. Oddziałem gospodarczym było Centrum Szkolenia Łączności i Informatyki.
8 listopada 2009 szkoła przyjęła imię gen. bryg. prof. Elżbiety Zawackiej.
Profil kształcenia.
Szkoła przygotowywała podoficerów w specjalnościach:
Rozformowanie.
Szkoła zakończyła swoją działalność 31 grudnia 2010.

</doc>
<doc id="782964" url="https://pl.wikipedia.org/wiki?curid=782964" title="Janusz Aleksander Sanguszko">
Janusz Aleksander Sanguszko

Janusz Aleksander Sanguszko herbu Pogoń Litewska (ur. 5 maja 1712 w Lubartowie, zm. 14 września 1775 w Dubnie) – generał major piechoty wojsk koronnych od 1746 roku, miecznik wielki litewski od 1735 roku, marszałek nadworny litewski w latach 1750–1760, VIII i ostatni ordynat Ostrogski, starosta czerkaski i winnicki.
Syn Pawła Karola, marszałka wielkiego litewskiego, brat: Janusza Modesta, starosty krzemienieckiego, Józefa Paulina, marszałka wielkiego litewskiego i Hieronima Janusza, generała. Jego dziadkiem był Józef Karol Lubomirski, marszałek wielki koronny.
Od 1733 r. właściciel Klimontowa. Za życia hulaka i utracjusz, dokonał w 1753 r. tzw. „transakcji kolbuszowskiej”, tj. podziału ordynacji ostrogskiej pomiędzy kilka domów magnackich oraz szlachtę, co stało się powodem wielkiego skandalu polityczno-dyplomatycznego i wpłynęło wydatnie na kształtowanie się wewnętrznych stosunków w Rzeczypospolitej.
Jest jedną z niewielu znanych osób homoseksualnych w dawnej historii Polski. W 1731 poślubił wprawdzie Konstancję Denhoff, jednak opuścił ją kilka tygodni później, a po śmierci swojego ojca w 1751 r. wystąpił o unieważnienie małżeństwa, co jednak nie nastąpiło.
Utrzymywał kontakty z mężczyznami. Miał romans ze swoim sekretarzem Kazimierzem Chylińskim, który zakończył się w 1748 interwencją ojca i wtrąceniem Chylińskiego do więzienia pod zarzutem oszustw. Innemu kochankowi, Karolowi Szydłowskiemu podarował miasto Koźmin i siedemnaście wsi. Pod wpływem gróźb ojca ograniczył te kontakty i nie afiszował się z nimi, ale po jego śmieci powrócił do dawnego, jawnego życia z licznymi faworytami.
Był elektorem Stanisława Augusta Poniatowskiego w 1764 roku z województwa witebskiego.
Został odznaczony Orderem Orła Białego 11 sierpnia 1736 r. w Dreźnie.

</doc>
<doc id="782968" url="https://pl.wikipedia.org/wiki?curid=782968" title="Kultura Adena">
Kultura Adena

Kultura Adena – kultura archeologiczna wydzielona dla okresu od roku 1000 p.n.e. do 200 roku n.e. we wschodniej części Stanów Zjednoczonych. Stanowisko eponimiczne Adena.
Kryteria wydzielenia.
Kultura Adena wyróżniona została w 1901 roku przez Williama C. Millsa, który prowadził prace wykopaliskowe w Chillicotne w pobliżu posiadłości Thomasa Worthingtona, niegdyś gubernatora stanu Ohio. Nazwą farmy ochrzczono typowy zestaw zabytków pojawiający się wraz z charakterystycznymi konstrukcjami ziemnymi przypisywanymi zjawisku zwanemu Tradycją Kopców Grobowych.
Chronologia, geneza i zanik.
Najstarsze charakterystyczne zespoły przypisywane kulturze Adena pojawiają się według Michela Brezillona w jednak . Stanowiska Adeny zanikały na rzecz kultury Hopewell, natomiast jej typowe wytwory kulturowe zostały przez Hopewell udoskonalone. Miało to miejsce ok. 200 r. n.e. w środkowym okresie leśnym.
Obszar występowania i kontekst kulturowy.
Kulturę archeologiczną ustalono na terenie wschodniej części USA już wcześniej zamieszkanej przez Indian, w obrębie środkowego biegu rzeki Ohio gł. w dolinach Ohio i Missisipi.
Charakterystyczne wytwory kulturowe.
Charakterystyczne dla kultury są ośrodki skupiające konstrukcje naziemne – kurhany i mniejsze stożkowate założenia ziemne oraz asortyment zabytków: antropomorficzne fajki, np. „fajka Adena”, kamienna broń i narzędzia, ceramika i ozdoby dekorowane motywami zwierzęcymi i abstrakcyjnymi ornamentami, płytki kamienne lub gliniane – przypuszczalnie szablony do drukowania odzieży.
Osadnictwo.
Typowe dla wydzielonej kultury są osady otoczone okrągłą skarpą. Ślady archeologiczne świadczą o zamieszkiwaniu ludności w małych wspólnotach wiejskich złożonych z nie więcej niż pięciu czworobocznych domów i założeń ziemnych – grobowych.
Obrządek pogrzebowy i wierzenia.
Sposób chowania zmarłych był podporządkowany hierarchii społecznej (system wodzowski). Pochówek zwykły sprawiany był w obrządku całopalnym, uprzywilejowany w obrządku szkieletowym, towarzyszyły mu ponadto dary grobowe i zjawisko posypywania kości ochrą. Groby zmarłych, wyłożone drewnianymi belami, nakrywano kurhanami. Wraz z charakterystycznymi założeniami ziemnymi o geometrycznych (okrąg, kwadrat, prostokąt) i figuralnych kształtach tworzyły kompleksy. Ośrodki takie wznoszono głównie w miejscach wyeksponowanych, tj. na pagórkach, grzbietach, wzgórzach. Dużym kopcom, wyznaczającym przynależność danej grupy, z której pochodził zmarły, do określonego terytorium, towarzyszyły inne położone obok siebie – mniejsze, o stożkowatym kształcie. Z czasem takie skupiska pokrywano płaszczem ziemi, tworząc jeden większy kopiec, np. Kopiec Cresap w Zach. Wirginii. Największe kopce sięgają 20 m wysokości, np. Grave Creek Mound w Wirginii Zachodniej. 
Kurhanom często towarzyszyło zjawisko wkopywania nowych pochówków i dosypywania od góry kolejnej warstwy ziemi. Pod niektórymi kopcami kultury Adena spotyka się ślady po owalnych strukturach. Są to pomieszczenia ceremonialne, wcześniej uważane za intencjonalnie niszczone domostwa zmarłych.
Społeczeństwo i gospodarka.
Społeczeństwo kultury Adena zajmowało się uprawą zboża, kukurydzy, tytoniu, wyrobem kamiennej broni, motyk, fajek i ceramiki zdobionych motywami zwierzęcymi i abstrakcyjnymi ornamentami, ozdób z miki i wyrobów z miedzi oraz handlem produktami, najczęściej drogą rzeczną, korzystając z dogodnego położenia nad szlakami wodnymi, gł. rzeka Ohio z dopływami.

</doc>
<doc id="782971" url="https://pl.wikipedia.org/wiki?curid=782971" title="Manasseh Sogavare">
Manasseh Sogavare

Manasseh Sogavare (ur. 17 stycznia 1955) – premier Wysp Salomona od 30 czerwca 2000 do 17 grudnia 2001, od 4 maja 2006 do 20 grudnia 2007 ,od 9 grudnia 2014 do 5 listopada 2017 i ponownie od 24 kwietnia 2019. Lider i założyciel Socjalnej Partii Wysp Salomona. Członek parlamentu od 1997.
Życiorys.
Od lutego 1994 do października 1996 pełnił funkcję sekretarza w Ministerstwie Finansów. Przed wejściem do parlamentu był również Komisarzem Śródlądowych Dochodów, dyrektorem Banku Centralnego Wysp Salomona oraz przewodniczącym Narodowego Funduszu Wysp Salomona.
Po raz pierwszy został wybrany w skład parlamentu 6 sierpnia 1997 z okręgu East Choiseul. W czasie rządów premiera Bartholomew Ulufa'alu zajmował stanowisko ministra finansów i skarbu. Został jednak zdymisjonowany w połowie lipca 1998. Sogavare był zaskoczony decyzją premiera i kilka dni później wycofał swoje poparcie dla rządu Ulufa'alu, oskarżając go o autorytaryzm. Na początku sierpnia 1998 został wybrany wiceliderem opozycji (liderem został Solomon Mamaloni). Po śmierci Mamoloniego w styczniu 2000 został jednogłośnie wybrany liderem opozycji.
30 czerwca 2000, głosami 23 do 21, został wybrany przez parlament nowym szefem rządu po tym, jak Ulufa'ula został pojmany przez rebeliantów i zmuszony do rezygnacji z urzędu. Urzędował jako premier do 17 grudnia 2001. Jego partia poniosła porażkę w wyborach 5 grudnia 2001, zdobywając w parlamencie tylko 3 mandaty. Sogavare uzyskał jednak reelekcję. W parlamencie był członkiem Komisji Prawa i Legislacji oraz stał na czele Socjalnej Partii Wysp Salomona.
W wyborach parlamentarnych z 5 kwietnia 2006 jego partia zdobyła 2 miejsca w Zgromadzeniu Narodowym. W głosowaniu nad kandydaturą premiera 18 kwietnia 2006 Sogavare zajął trzecie miejsce, uzyskując 11 głosów poparcia (z 50). Poparł więc kandydaturę Snydera Riniego, zyskując w zamian ofertę koalicji. 26 kwietnia 2006 Rini zrezygnował z urzędu. Formując szeroką koalicję, Sogavare wygrał ponowne głosowanie i 4 maja 2006 został zaprzysiężony na szefa rządu. 11 października 2006 jego rząd przetrwał zgłoszone przez parlament wotum nieufności. Wystosowane ono zostało z powodu pogorszenia przez premiera stosunków z Australią, której Sogavare groził wydaleniem z międzynarodowej misji na Wyspach Salomona. Ponadto odmówił ekstradycji generała podejrzanego o molestowanie seksualne nieletnich w Australii. 13 grudnia 2007 rząd Sogavare został odwołany przez parlament w wyniku wotum nieufności. Za odwołaniem głosowało 25 parlamentarzystów, przeciw było 22. 20 grudnia 2007 na stanowisku premiera zastąpił go Derek Sikua. W dniu 9 grudnia 2014 został po raz trzeci premierem.

</doc>
<doc id="782972" url="https://pl.wikipedia.org/wiki?curid=782972" title="Banská Štiavnica">
Banská Štiavnica



</doc>
<doc id="782976" url="https://pl.wikipedia.org/wiki?curid=782976" title="Alain Eyobo">
Alain Eyobo

Oscar Alain Eyobo Makongo (ur. 17 października 1961 w Duali) − kameruński piłkarz, grał na pozycji napastnika.
Życiorys.
Eyobo ma za sobą udział w Mistrzostwach Świata 1982, na których nie zagrał ani jednego spotkania. W tym czasie był zawodnikiem kameruńskiego klubu, Dynamo Duala. Grał również w Unionie Duala, Bolusporze i CS Le Moule.

</doc>
<doc id="782985" url="https://pl.wikipedia.org/wiki?curid=782985" title="Zabielanie">
Zabielanie

Zabielanie polega na zebraniu (obrobieniu, oszlifowaniu, frezowaniu) minimalnej ilości metalu po to, by wyrównać powierzchnię. Jeśli element jest kuty czy odlewany, to zabielanie stosuje się w miejscach, gdzie zależy nam na płaskiej powierzchni.
Najczęściej stosowane jest przy obróbce twardych metali, gdy nie można przeprowadzić obróbki zgrubnej, np. po natrysku plazmowym przy regeneracji czopów wałów korbowych silników, korpusów kruszarek dynamicznych i powierzchni pod uszczelki.

</doc>
<doc id="782987" url="https://pl.wikipedia.org/wiki?curid=782987" title="Leisure Suit Larry">
Leisure Suit Larry

Leisure Suit Larry – seria gier przygodowych, których autorem jest Al Lowe, a wydawcą firma Sierra On-Line. Głównym bohaterem serii jest Larry Laffer – około 40-letni, łysiejący nieudacznik, który większą część swego życia spędza na zwykle nieskutecznym uwodzeniu kobiet. Seria gier podsycona jest erotyzmem oraz humorem sytuacyjno-tekstowym. W dwóch ostatnich częściach gry głównym bohaterem jest Larry Lovage, bratanek słynnego Larry’ego Laffera.
Gry z serii.
Nigdy nie ukazała się gra oznaczona numerem „4”, zatytułowana żartobliwie "Larry 4: The Case of the Missing Floppies".

</doc>
<doc id="782988" url="https://pl.wikipedia.org/wiki?curid=782988" title="Moussa Yahaya">
Moussa Yahaya

Moussa Yahaya (ur. 4 stycznia 1975 w Agadez) – nigerski piłkarz występujący na pozycji napastnika, reprezentant Nigru w latach 1992–1998.
Kariera klubowa.
Po okresie gry w klubach rodzinnego kraju, w rundzie wiosennej sezonu 1995/96 pojawił się w Sokole Tychy. Występował jeszcze w krakowskim Hutniku, a następnie wyjechał za granicę. Grał w hiszpańskim Albacete Balompié i greckim AO Trikala, po czym powrócił do Polski. W sezonie 2000/01 reprezentował barwy GKS Katowice, potem Legii Warszawa i ponownie GKS Katowice. Po trzyletnim okresie przerwy w grze, występował w niższych kategoriach rozgrywkowych – grał dla Regi-Meridy Trzebiatów i Mazura Karczew oraz hiszpańskiego Sportingu La Gineta. Łącznie w I lidze polskiej rozegrał 77 spotkań, w których strzelił 17 bramek. Z Legią Warszawa wywalczył mistrzostwo Polski i Puchar Ligi (2001/02).
Yahaya to zawodnik, który jest uznawany za zmarnowany wielki potencjał. Grając w klubach pierwszoligowych w Polsce sprawiał liczne kłopoty wychowawcze, często opuszczał z własnej winy treningi. Nadużywał alkoholu (zdarzało się nawet, że przyjeżdżał nietrzeźwy na treningi), istniało także podejrzenie, że zażywa narkotyki. Niesportowy tryb życia, który prowadził Yahaya bardzo odbił się na rozwoju jego talentu, przez 3 lata nie grał w ogóle w żadnym klubie. W sezonie 2006/07 był graczem czwartoligowego Mazura Karczew, grywał także w jego rezerwach występujących w klasie A.
Kariera reprezentacyjna.
W latach 1992–1998 rozegrał 16 spotkań w reprezentacji Nigru, w których zdobył 4 gole.

</doc>
<doc id="782992" url="https://pl.wikipedia.org/wiki?curid=782992" title="Stanisław Mikołajewicz Kieżgajło">
Stanisław Mikołajewicz Kieżgajło

Stanisław Mikołajewicz Kieżgajło (ur. 1 poł. XVI wieku, zm. w 1555), stolnik wielki litewski, starosta raduński, później podczaszy wielki litewski, starosta mohylewski i tykociński, przedostatni z rodu Kieżgajłów.

</doc>
<doc id="782994" url="https://pl.wikipedia.org/wiki?curid=782994" title="Sassebi">
Sassebi



</doc>
<doc id="783000" url="https://pl.wikipedia.org/wiki?curid=783000" title="Ewander">
Ewander

Ewander (gr. Euandros 'dobry człowiek', łac. Evander, Euander) – w mitologii greckiej i rzymskiej syn Hermesa i Karmenty lub Echemosa i Timandry. Według innej wersji mitu syn króla Arkadii Pallasa. Po zabójstwie ojca (lub matki) opuścił Arkadię i udał się do Italii. Wydarzenie to miało mieć miejsce na kilka lat przed wojną trojańską.
W Lacjum założył osadę nazwaną Pallantium lub Palatium (Palatyn), w miejscu późniejszego Rzymu. Według legendy przeniósł do Lacjum znajomość pisma i muzyki, nauczył tubylców nowych praw i zaprowadził wśród nich kult bogów greckich. Gościł u siebie Herkulesa powracającego z trzodą Geriona oraz Eneasza, u boku którego walczył z Rutulami.
Po śmierci został deifikowany. Na Awentynie znajdował się poświęcony mu ołtarz.

</doc>
<doc id="783001" url="https://pl.wikipedia.org/wiki?curid=783001" title="KÍ Klaksvik">
KÍ Klaksvik



</doc>
<doc id="783002" url="https://pl.wikipedia.org/wiki?curid=783002" title="Hazrat Babadżan">
Hazrat Babadżan

Hazrat Babadżan (ur. ??, zm. 18 września 1931) – muzułmańska święta uważana przez swych zwolenników za sadguru i kutuba. Była pierwszym z mistrzów duchowych Meher Baba.
Życiorys.
Hazrat Babadżan urodziła się pod imieniem Gul Rukh w królewskiej rodzinie muzułmańskiej w Beludżystanie (obecny Pakistan). W wieku osiemnastu lat, planowano dla niej małżeństwo, jednak było to niezgodne z jej wolą, więc uciekła z domu w poszukiwaniu Allaha. W wieku 37 lat osiągnęła samorealizację, za sprawą islamskiego kutuba Maula Szaha.
Umarła 18 września 1931 roku. Jej dargah znajduje się w Punie, w stanie Maharasztra, w Indiach.
Meher Baba.
Sławnym uczniem, dzięki któremu jej imię znane jest na Zachodzie, był Meher Baba. Pierwsze ich spotkanie było wstrząsające dla ówczesnego studenta z Puny. Gdy wracając z uczelni, zbliżył się na rowerze do jej chaty, Babadżan wyszła i skinęła by podszedł. Klasnęła w dłonie, a następnie pocałowała go w czoło. Na tym darśan się zakończył. Odwiedzał ją przez następne wieczory. Kilka kolejnych miesięcy pozostawał wpółświadomy świata materialnego wokół, zanurzony w ekstazie. Gdy poradziła mu znalezienie guru odwiedził Shirdi Sai Baba, którego uczeń Upasani Maharadż stał się jego przewodnikiem duchowym i „wyleczył” Mehera z zawieszenia pomiędzy doznaniami Boga i świata materialnego wokół.

</doc>
<doc id="783006" url="https://pl.wikipedia.org/wiki?curid=783006" title="Efekt Trommsdorffa">
Efekt Trommsdorffa

Efekt Trommsdorffa ("efekt żelu", "efekt autoakceleracji") – zjawisko nagłego przyspieszenia reakcji polimeryzacji rodnikowej prowadzonej w masie monomeru (tj. bez udziału rozpuszczalników). Zjawisko to zwykle występuje w końcowym etapie polimeryzacji. Zjawisko to występuje w przypadku niemal wszystkich monomerów zdolnych do polimeryzacji rodnikowej w masie, choć jest szczególnie dobrze obserwowalne w przypadku poli(metaryklanu metylu) i jego pochodnych.
Nazwa pochodzi od nazwiska Ernsta Trommsdorffa, który opisał to zjawisko w roku 1948.
Zjawisko to powoduje:
Pierwotnie Trommsdorff i jego współpracownicy sądzili, że efekt jest spowodowany wzrostem lepkości środowiska polimeryzacji, co zmniejsza ruchliwość rosnących makrorodników oraz prawdopodobieństwo wzajemnego zetknięcia się ich i zakończenia łańcucha. Efekt żelu miał prowadzić do wzrostu masy cząsteczkowej polimeru, ponieważ przy zahamowaniu procesu zakończenia nie zmienia się szybkość wzrostu łańcucha. Zwiększona lepkość środowiska nie wpływa na dyfuzję małych i ruchliwych cząsteczek monomeru, które bez trudności przedostają się nadal do "rosnącego" makrorodnika. 
Współcześnie jednak pogląd, że na efekt kluczowy wpływ ma lepkość środowiska reakcji, został w dużej mierze zarzucony. Dokładne badania kinetyki wielu reakcji, w których ten efekt jest obserwowany, dowiódł, że jest on bezpośrednią funkcją średniego stopnia polimeryzacji. Wraz z jego wzrostem spada statystyczne prawdopodobieństwo reakcji rekombinacji dwóch makrorodników, zaś proces ich inicjowania nadal trwa. Na skutek tego stężenie rodników w układzie zaczyna rosnąć szybciej niż spadek stężenia monomeru, co powoduje gwałtowne przyspieszenie reakcji, którego dopiero skutkiem jest wzrost lepkości układu reakcji. Zgodnie z tą teorią można przewidzieć ten efekt, pod warunkiem że w równaniach kinetycznych dla reakcji polimeryzacji nie przyjmie się uproszczenia wynikającego z teorii stanu stacjonarnego, który zakłada stałe stężenie rodników przez cały czas reakcji polimeryzacji Obliczenie teoretyczne momentu wystąpienia efektu Trommsdorffa jednak często zawodzą w praktyce, co sugeruje, że prawdopodobnie efekt ten ma złożone przyczyny, co utrudnia jego teoretyczne przewidzenie w oparciu o założenia czysto statystyczne. Sytuację komplikują dodatkowo doniesienia o przypadkach występowania dwóch i więcej efektów Trommsdorffa w trakcie jednej reakcji polimeryzacji.

</doc>
<doc id="783007" url="https://pl.wikipedia.org/wiki?curid=783007" title="Mikołaj Wysocki">
Mikołaj Wysocki

Mikołaj Wysocki (ur. 1595, zm. 1650) – teolog kościoła ewangelicko-reformowanego.
Ukończył gimnazjum gdańskie, studiował na uniwersytecie heidelberskim. Po powrocie do kraju był duchownym przy zborze w Siedlcach, następnie seniorem dystryktu podlaskiego.
Wydał agendę: "Akt usługi chrztu świętego i świętej Wieczerzy Pańskiej, także akt dawania ślubu małżeńskiego", Lubiecz 1644.

</doc>
<doc id="783009" url="https://pl.wikipedia.org/wiki?curid=783009" title="Andrzej Banasiak">
Andrzej Banasiak

Andrzej Banasiak vel Andrzej Franciszek Zieliński, ps. „Słowik” (ur. 16 maja 1960 w Stargardzie) – polski gangster i przestępca, jeden z przywódców gangu pruszkowskiego. Z zawodu fryzjer.
Związek z Moniką Zielińską.
Nazwisko przyjął po byłej żonie Monice Zielińskiej (ur. 1962), którą poślubił w 1995 r. w Las Vegas; następnie w 2000 roku urodziła syna. Monika Zielińska pośredniczyła w skorumpowaniu wysokiego rangą wojskowego lekarza, aby wystawił fałszywe zaświadczenie lekarskie umożliwiające „Słowikowi” wyjście z więzienia. W 2007 roku została zatrzymana przez CBA. Prywatnie związana z ukraińskim gangsterem Wladislawem S. z gangu żoliborsko-mokotowskiego (specjalizującego się w porwaniach dla okupu). Ponad dwa lata przebywała w areszcie.
Droga kryminalna, procesy.
Skazany został dzięki zeznaniom Jarosława Sokołowskiego, ps. „Masa”. Oskarżony był o kierowanie zorganizowaną grupą przestępczą o charakterze zbrojnym oraz o nakłanianie do zabójstwa komendanta głównego policji Marka Papały.
Książka.
Jest autorem wspomnień „Skarżyłem się grobowi...”, odsłaniających kulisy działalności jego grupy. W książce większość przestępstw przypisał świadkowi koronnemu "Masie" i zaprezentował swoje zdjęcia, m.in. robione w Ziemi Świętej.
"Słowik" pielgrzymował do Ziemi Świętej i znany był z robienia ręką charakterystycznego znaku krzyża. Ślubu udzielał mu ksiądz Kazimierz Orzechowski, znany z telenoweli „Złotopolscy”.
Działalność we freak show fight.
W styczniu 2022 Marcin Najman podczas konferencji przedstawił Andrzeja Banasiaka jako „bossa" swojej federacji MMA-VIP, publicznie ogłaszając początek współpracy z byłym gangsterem. Decyzja wywołała kontrowersje medialne i tym samym wątpliwości sponsorów co do dalszego finansowania działalności federacji. W konsekwencji miasto Kielce wycofało się z organizacji gali , która miała odbyć się w tym mieście 25 lutego 2022. Organizację wydarzenia, które zostało przesunięte na dzień 5 marca przejęło miasto Wieluń, jednak ostatecznie gala odbyła się w Górze Kalwarii, ze względu na zmianę ponownie decyzji, tym razem przez burmistrza Wielunia.

</doc>
<doc id="783012" url="https://pl.wikipedia.org/wiki?curid=783012" title="Ne ver, ne boisya">
Ne ver, ne boisya



</doc>
<doc id="783013" url="https://pl.wikipedia.org/wiki?curid=783013" title="Obieg wody w przyrodzie">
Obieg wody w przyrodzie



</doc>
<doc id="783016" url="https://pl.wikipedia.org/wiki?curid=783016" title="Rajmund Barański">
Rajmund Barański

Rajmund Barański (ur. 31 sierpnia 1894 w Raciążu, zm. 22 maja 1971 w Warszawie) – polski lekarz i polityk, minister zdrowia oraz minister zdrowia i opieki społecznej w latach 1956–1961.
Życiorys.
Syn Walentego i Julianny. W 1917 ukończył studia na Wydziale Lekarskim Uniwersytetu Kijowskiego, specjalizował się w pediatrii. W 1936 uzyskał stopień doktora medycyny, a w 1951 profesora nadzwyczajnego nauk medycznych. Po studiach wcielony do armii rosyjskiej, w której służył do maja 1918, w 1918 pracował w Klinice Pediatrycznej Uniwersytetu Kijowskiego. W grudniu 1918 wrócił do Polski i wstąpił do Wojska Polskiego, gdzie był lekarzem wojskowym, zdemobilizowany w 1922. Rozpoczął wtedy pracę w Klinice Dziecięcej Uniwersytetu Warszawskiego, w której pracował do 1950 (w latach 1942–1945 pełniący obowiązki dyrektora). W 1950 został profesorem kontraktowym Akademii Medycznej w Warszawie, a od 1951 jej profesor nadzwyczajny. Od 1948 do 1951 kierownik Państwowego Instytutu Matki i Dziecka. W latach 1956–1961 minister zdrowia, a następnie minister zdrowia i opieki społecznej.
W 1949 został członkiem Państwowej Rady Zdrowia i wiceprezesem Naukowego Towarzystwa Lekarskiego. Od 1951 do 1954 roku przewodniczący Rady Naukowej Państwowego Instytutu Matki i Dziecka w Warszawie. Członek Rady Naukowej przy Ministrze Zdrowia. 
Zmarł w Warszawie i został pochowany na warszawskich Powązkach (kw. O-V-28).

</doc>
<doc id="783018" url="https://pl.wikipedia.org/wiki?curid=783018" title="Michel Kaham">
Michel Kaham

Michel Kaham (ur. 1 czerwca 1952 w Bafang) – piłkarz, występował na pozycji obrońcy. Kameruńczyk, posiada także obywatelstwo francuskie.
Kariera piłkarska.
W ojczyźnie Kaham występował w takich klubach, jak Aigle Nkongsamba i Canon Jaunde. Później wyjechał do Francji. W sezonie 1982/1982 był zawodnikiem Quimper Kerfeunteun FC. Występował jeszcze w Tours FC i Valenciennes CF. Od 1982 do 1987 grał w Stanach Zjednoczonych, w Cleveland Force, Kansas City Comets i Toledo Pride.
Ma za sobą udział w Mistrzostwach Świata 1982, podczas których rozegrał wszystkie 3 mecze. Wcześniej, w 1972 roku uczestniczył w Pucharze Narodów Afryki, a reprezentacja Kamerun zajął 3. miejsce, wygrywając 5-2 z Zairem (dzisiaj Demokratyczna Republika Konga), w meczu o brąz.
Kariera trenerska.
Kaham był również trenerem, jednak tylko na terenie Kamerunu. Prowadził takie kluby, jak Diamant Jaunde, Olympique Mvolyé, Unisport Bafang, czy KSA Douala.
Był też dyrektorem technicznym KSA (Kadji Sports Academy).

</doc>
<doc id="783021" url="https://pl.wikipedia.org/wiki?curid=783021" title="Enilkonazol">
Enilkonazol

Enilkonazol, imazalil – organiczny związek chemiczny, substancja aktywna środków ochrony roślin (fungicydów) oraz środków wykorzystywanych do pozbiorczego zabezpieczania owoców. Stosowany także w weterynarii jako środek przeciwgrzybiczy do stosowania miejscowego.

</doc>
<doc id="783024" url="https://pl.wikipedia.org/wiki?curid=783024" title="Kwasi Wiredu">
Kwasi Wiredu

Kwasi Wiredu (ur. 1931, zm. w styczniu 2022) – filozof afrykański, profesor, pochodzący z Ghany.
Kwasi Wiredu urodził się w Kumasi. Po ukończeniu szkoły średniej w 1952 roku zainteresował się filozofią, którą studiował na University of Ghana. Uniwersytet ukończył w 1958 roku.
W 1958 roku rozpoczął studia doktoranckie na University College w Oksfordzie. Po uzyskaniu stopnia doktora nauk filozoficznych ("Bachelor of Philosophy") przez rok pracował w Keele University w Newcastle-under-Lyme, a następnie powrócił do Ghany. Na University of Ghana pracował przez 23 lata. W tym czasie został dziekanem i profesorem. Od 1987 roku był profesorem University of South Florida.

</doc>
<doc id="783025" url="https://pl.wikipedia.org/wiki?curid=783025" title="Metoda kesonowa">
Metoda kesonowa



</doc>
<doc id="783027" url="https://pl.wikipedia.org/wiki?curid=783027" title="Joseph Kamga">
Joseph Kamga

Joseph Kamga (ur. 17 sierpnia 1953) – były kameruński piłkarz, występował na pozycji obrońcy.
Życiorys.
Kamga ma za sobą udział w Mistrzostwach Świata 1982, na których nie zagrał ani jednego spotkania. Podczas tego turnieju był zawodnikiem kameruńskiego klubu, Union Duala.

</doc>
<doc id="783030" url="https://pl.wikipedia.org/wiki?curid=783030" title="Propellany">
Propellany

Propellany są grupą tricyklicznych cykloalkanów, powstałych w wyniku "nadbudowania" trzech pierścieni alifatycznych na pojedyncze wiązanie kowalencyjne węgiel-węgiel. Propellany można również zdefiniować jako rodzinę padlanów, w której jedno z wiązań mostkowych łączy bezpośrednio ze sobą dwa zwornikowe atomy węgla ([0.k.l.m]padlany, gdzie k, l, m = 1, 2...).
Charakterystyczną cechą propellanów jest obecność atomów węgla o niezwykłej geometrii, tzw. odwróconej geometrii czworościennej, (ang. "inverted tetrahedral geometry") niezgodnej z klasyczną hipotezą van't Hoff'a i Le Bella. W atomie takim jedno z wiązań z koordynacji czworościennej jest "odbite" względem płaszczyzny do niego prostopadłej. Zjawisko takie jest czymś wyjątkowym w stereochemii związków organicznych. Najprostszymi propellanami są [1.1.1]propellan (C5H6) i [2.2.2]propellan (C8H12). 1,3-dehydroadamantany są [1.3.3]propellanami z rodziny adamantanów.
Nomenklatura.
Nazwa "propellan" pochodzi od tego, że kształt tych cząsteczek przypomina kształt śmigła (ang. " propeller ").
Nazwy prostych propellanów tworzy się w formie [k.l.m]propellan , gdzie k , l i m są liczbami naturalnymi, z których każda mówi ile jednostek (CH2) oddziela w danym mostku zwornikowe atomy węgla. I tak [1.2.3]propellan, to związek, w którym zwornikowe atomy węgla są połączone ze sobą jednym wiązaniem bezpośrednim oraz mostkami alifatycznymi: metylenowym, etylenowym i propylenowym.
[1.1.1]Propellan.
[1.1.1]Propellan jest najmniejszym propellanem, zbudowanym z trzech sprzężonych pierścieni cyklopropylowych posiadających jedno wspólne wiązanie kowalencyjne węgiel-węgiel (nazwa systematyczna: tricyklo[1.1.1.01,3]pentan, CAS ). Po raz pierwszy został otrzymany w 1982 r., lecz przez dłuższy czas toczono dyskusję dotyczącą istnienia tego wspólnego wiązania. Dopiero analiza gęstości elektronów dowiodła, że to wiązanie istnieje, a co za tym idzie, że w [1.1.1]propellanie występują dwa odwrócone atomy węgla.
[1.1.1]Propellan nie jest związkiem stabilnym w podwyższonej temperaturze i przegrupowuje się w 114 °C w reakcji izomeryzacji termicznej do "3-metylenocyklobutenu", a w obecności kwasu octowego do pochodnej cyklobutanu. Energia steryczna [1.1.1]propellanu wynosi 102 kcal/mol (427 kJ/mol).
Można go otrzymać z 3-chloro-2-(chlorometylo)propenu (CH2=C(CH2Cl)2), w wyniku jego kondensacji z bromoformem do 1,1-dibromo-2,2-bis(chlorometylo)cyklopropanu, który w wyniku działania metylolitu ulega cyklizacji do [1.1.1]propellanu.

</doc>
<doc id="783032" url="https://pl.wikipedia.org/wiki?curid=783032" title="Emil Hegle Svendsen">
Emil Hegle Svendsen

Emil Hegle Svendsen (ur. 12 lipca 1985 w Trondheim) – norweski biathlonista, wielokrotny medalista igrzysk olimpijskich i mistrzostw świata, mistrz świata juniorów, zdobywca Pucharu Świata w sezonie 2009/2010.
Zdobył łącznie cztery tytuły mistrza świata juniorów (2004 w biegu na dochodzenie i w sztafecie, 2005 w biegu długim i biegu sprinterskim). Od sezonu 2005/2006 startował w zawodach Pucharu Świata. Uczestniczył m.in. w Igrzyskach Olimpijskich w Turynie, gdzie w biegu masowym zajął 6. miejsce. W klasyfikacji generalnej sezonu 2005/2006 zajął 22. miejsce, najlepiej wypadając w klasyfikacji biegu masowego (7. miejsce, ze stratą do czwartego Svena Fischera jedynie 7 punktów). Do lutego 2007 w sezonie 2006/2007 trzykrotnie stanął na podium Pucharu Świata – 2 razy w Ruhpolding i raz w Pokljuce. Na mistrzostwach świata 2007 we włoskiej Anterselvie zdobył brązowy medal w składzie sztafety mieszanej (nie znalazł się w składzie wicemistrzowskiej sztafety męskiej). 13 grudnia 2007 odniósł pierwsze zwycięstwo w zawodach o Puchar Świata.
Kariera.
Sezon 2005/2006.
Pierwszymi zawodami Svendsena w Pucharze Świata w sezonie 2005/2006 był bieg indywidualny w Osrblie. W swoim pierwszym starcie Norweg popełnił na strzelnicy sześć błędów i zajął odległe 68. miejsce. Jednak kolejne występy były już dla niego bardziej udane, zajął bowiem 5. miejsce w sprincie oraz 21. w biegu pościgowym, gdzie ostatnie strzelanie przekreśliło szanse na podium. Jednak kolejny biathlonowy weekend w Oberhofie przyniósł jedynie miejsca w drugiej dziesiątce.
Starty te dały mu miejsce w sztafecie norweskiej, w której wspólnie z kolegami zajął szóstą pozycję. W Ruhpolding udało mu się zająć 5. miejsce w sprincie i 9. w biegu pościgowym. Jednak w startach w Anterselvie, poprzedzających Zimowe Igrzyska Olimpijskie 2006, Svendsen wystąpił tylko w sprincie zajmując 14. pozycję.
Dobre wyniki zagwarantowały mu miejsce w kadrze na igrzyska olimpijskie. Tam jednak pojawił się tylko raz, podczas ostatniej już konkurencji - biegu masowego. W strzelaniu popełnił dwa błędy (dwie rundy karne) i zajął szóstą lokatę, tracąc 53,8 s do zwycięzcy Michaela Greisa.
Po powrocie z igrzysk Norweg notował słabsze wyniki, trzykrotnie znalazł się w czołowej 20. W Pokljuce zajmował 32. miejsce w sprincie oraz 22. w biegu pościgowym, a w Kontiolahti odpowiednio - 19. i 47., jednak w biegu masowym był siódmy W tej samej konkurencji, w ostatnich zawodach sezonu, 26 marca 2006 roku w Oslo był piąty.
W klasyfikacji generalnej Svendsen zajął 22. miejsce z dorobkiem 289 punktów. W klasyfikacji biegu masowego uplasował się na siódmej pozycji.
Sezon 2006/2007.
Sezon 2006/2007 rozpoczął się od zawodów w szwedzkim Östersund. W pierwszym biegu indywidualnym Svendsen zajął 44. miejsce. W kolejnych startach sprint zakończył na 16. pozycji, a w biegu pościgowym awansował na czwarte miejsce.
Z podwójnych występów w Hochfilzen może najwyższe lokaty wywalczył w sztafecie, zajmując pierwsze i piąte miejsce. W indywidualnych występach nie zdobył wielu punktów, najlepszym jego rezultatem było 17. miejsce w biegu pościgowym.
Nowy rok przyniósł lepsze występy Norwega. W pierwszych zawodach 2007 roku, 6 stycznia w Oberhofie, zajął 11. pozycję w sprincie, ósmą w biegu pościgowym, a także trzecie miejsce w sztafecie. Tydzień później w Ruhpolding, po raz pierwszy w karierze stanął indywidualnie na podium, ulegając tylko dwóm rodakom: Ole Einarowi Bjørndalenowi i Halvardowi Hanevoldowi oraz drugą w biegu masowym. Dwa dni wcześniej wygrał w sztafecie.
Ostatnim sprawdzianem przed mistrzostwami świata, były starty w Pokljuce. Uplasował się na najniższym stopniu podium w sprincie oraz na dziewiątej pozycji w biegu pościgowym. Svendsen nie wystąpił w biegu masowym w zawodach w Lahti, przygotowując się do zbliżających się mistrzostw świata w Anterselvie. Zajął tam 7. miejsce w sprincie oraz 5. w biegu pościgowym, a wraz ze sztafetą mieszaną zdobył brązowy medal.
Na koniec sezonu 2006/2007 Svendsen zajął 17. miejsce w klasyfikacji generalnej Pucharu Świata. Zgromadził 381 punktów.
Sezon 2007/2008.
Mimo że sezon 2007/2008 rozpoczął się w fińskim Kontiolahti Svendsen na trasach pokazał się dopiero tydzień później, w Hochfilzen, zajmując tam miejsca w drugiej dziesiątce. Podczas zawodów w Pokljuce, które poprzedzały przerwę świąteczną pierwszy raz w tym sezonie stanął na podium i to na jego najwyższym stopniu. Wynik ten dało mu bezbłędne strzelanie w biegu indywidualnym. Nowy rok oraz niemiecka część Pucharu Świata rozpoczęła się od trzecich miejsc w sprincie oraz biegu masowym w Oberhofie. Natomiast w Ruhpolding na podium udało się stanąć tylko raz, ponownie na trzecim miejscu, tym razem w biegu pościgowym. Kolejnym przystankiem PŚ była włoska Anterselva, tam pojawił się tylko w biegu masowym, zajmując 9. miejsce. Na trasach w Korei Południowej wygrał sprint, a w biegu na dochodzenie zajął 8. miejsce. Weekend w rosyjskim Chanty-Mansyjsku zakończył podwójnym podium, drugim miejsce w sprincie i zwycięstwem w biegu pościgowym. Sezon swój finał miał w Oslo na wzgórzu Holmenkollen, gdzie Emil zajął pierwsze miejsce w sprincie i trzecie w biegu pościgowym.
Mistrzostwa Świata w Biathlonie 2008 w szwedzkim Östersund były dla Svendsena udane. Zdobył swoje pierwsze medale w imprezie wysokiej rangi, trzykrotnie stając na podium. Zwyciężył w biegach indywidualnym i masowym, w drugiej z tych konkurencji pokonał Ole Einara Bjørndalena o zaledwie 0,4 sekundy. Ponadto z kolegami z drużyny wywalczył srebro.
W klasyfikacji generalnej był trzeci, z liczbą 687 punktów, za Bjørndalenem i Rosjaninem Dmitrijem Jaroszenko. Ponadto był drugi w klasyfikacji biegu indywidualnego i trzeci w sprincie.
Sezon 2008/2009.
Sezon, który miał początek w szwedzkim Östersund rozpoczął się dla Svendsena bardzo dobrze. Stawał trzykrotnie na podium, w tym raz na pierwszym miejscu (w sprincie). Podczas tego weekendu Norweg również zdobył żółtą koszulkę lidera PŚ. Kolejny etap, w Hochfilzen, przyniósł zwycięstwa zarówno w sprincie jak i pościgu. Mimo że w zawodach przed przerwą świąteczną wystąpił jedynie w biegu długim, zajmując 17. miejsce, udało mu się zachować pozycję lidera klasyfikacji. Nowy rok rozpoczynany na niemieckich trasach przyniósł miejsca poza podium w Oberhofie (24. - sprint i 4. - start masowy). Natomiast w Ruhpolding uplasował się był trzeci w sprincie i drugi w pościgu. To pozwoliło mu odzyskać utracone tydzień wcześniej przodownictwo w klasyfikacji. We włoskiej Anterselvie wygrał sprint oraz wywalczył trzecie miejsce w biegu na dochodzenie, ale w biegu masowym nie wystartował. Norweg opuścił przedolimpijską próbę w Vancouver, gdzie zawody odbyły się zaraz po mistrzostwach świata. Kolejnym etapem Pucharu Świata było rodzinne miasto Norwega - Trondheim, gdzie wystąpił we wszystkich trzech biegach zajmując kolejno 11. miejsce w sprincie, 6. w pościgu oraz 3. w biegu masowym. Podczas finału PŚ w Chanty-Mansyjsku zajął 4. miejsce w sprincie, wygrał pościg, a w biegu masowym uplasował się na 15. miejscu.
Mistrzostwa Świata w Biathlonie 2009 w Pjongczangu przyniosły Norwegowi tylko jeden medal. Wspólnie z Bjoerndalenem, Hanevoldem i Larsem Bergerem zwyciężył w sztafecie. Oprócz tego Svendsen wystąpił jeszcze jedynie w biegu masowym, gdzie zajął 12. miejsce. W innych biegach nie brał udziału.
Mimo że przez długi czas był liderem klasyfikacji generalnej, ostatecznie sezon zakończył na 3. miejscu z liczbą 844 punktów. Przyczyniło się do tego opuszczanie biegów, a co za tym idzie strata punktów. Kryształową Kulę zdobył Bjørndalen, a drugi był Polak Tomasz Sikora. Oprócz tego Svendsen zajął 3. miejsce w klasyfikacji sprintów i 2. w biegu na dochodzenie.
Sezon 2009/2010.
Sezon tradycyjnie rozpoczął się w szwedzkim Östersund. Wygrał tam bieg indywidualny, a w sprincie był drugi, zdobywając jednocześnie żółtą koszulkę lidera. Kolejny etap w Hochfilzen przyniósł 9. miejsce w sprincie i zwycięstwo w biegu pościgowym. Norweg nie wziął udziału w kończących rok zawodach w Pokljuce, tracąc przy tym punkty, jak również koszulkę lidera. Starty w Oberhofie dały 5. miejsce w sprincie i 23. w biegu masowym. W drugiej części niemieckich zawodów, w Ruhpolding, stanął już na podium, wygrywając sprint i bieg masowy. Starty w Anterselvie, ostatnie zawody przedolimpijskie Svendsen odpuścił. Po poolimpijskich zawodach w Kontiolahti odzyskał żółtą koszulkę lidera, zajmując kolejno drugie miejsce w sprincie i siódme w pościgu. W Oslo odbywający się sprint, pościg i bieg masowy kończył odpowiednio na 15., czwartym i trzecim miejscu. Na koniec sezonu biathloniści rywalizowali w Chanty-Mansyjsku. Svendsen zajmując 8. miejsce w sprincie i 14. w biegu masowym obronił żółtą koszulkę lidera.
Igrzyska Olimpijskie 2010 w Vancouver przyniosły Norwegowi trzy medale. Najpierw zdobył srebro w sprincie, rozdzielając Francuza Vincenta Jay i Jakova Faka z Chorwacji. Następnie zwyciężył w biegu indywidualnym, wyprzedzając Bjørndalena i Białorusina Siarhieja Nowikaua. Parę dni później, razem z Bjørndalenem, Hanevoldem i Tarjei Bø wygrał też sztafetę. Do tego zajął 8. miejsce w biegu na dochodzenie i 13. w biegu masowym.
Ponadto na mistrzostwach świata sztafet mieszanych w Chanty-Mansyjsku razem z drużyną wywalczył srebrny medal.
W klasyfikacji generalnej był najlepszy, zdobywając Kryształową Kulę, z sumą 828 punktów. Wygrał też klasyfikację sprintu, a w klasyfikacjach biegu indywidualnego i masowego był drugi.
Sezon 2010/2011.
Wszystkie starty podczas inauguracyjnych zawodów w Östersund kończył na podium. Wygrał bieg indywidualny i sprint, a w pościgu był drugi, obejmując prowadzenie w klasyfikacji generalnej. W zawodach w Hochfilzen nie znalazł się w najlepszej trójce, był tam czwarty w sprincie i piąty w pościgu. Jednak w Pokljuce, plasował się poza pierwszą dziesiątką i stracił prowadzenie na rzecz kolegi z drużyny - Tarjei Bø. Zarówno w Oberofie jak i w Ruhpolding Svendsen zajmował miejsca w top 10, przy tym najpierw zajmując drugie miejsce w biegu masowym, a następnie wygrywając bieg indywidualny. Po słabszych startach w Anterselvie (14. w sprincie i 9. w b.masowym) ominął zawody w Presque Isle, jednak wystartował w Fort Kent. Wygrał tam sprint oraz pościg, do tego zajmując szóste miejsce w biegu masowym. Zawody kończące sezon odbyły się w Oslo na wzgórzu Holmenkollen, gdzie triumfował w biegu pościgowym i masowym, a w sprincie był szósty.
Z mistrzostw świata w Chanty Mansyjsku Svendsen wrócił z trzema medalami. Był drugi w biegu pościgowym, rozdzielając Francuza Martina Fourcade'a i Tarjei Bø. W sztafecie razem z Bjørndalenem, Bø i Alexandrem Osem ponownie był najlepszy w sztafecie. Następnie zwyciężył także w biegu masowym, pokonując Jewgienija Ustiugowa i Lukasa Hofera. Do tego zajął piąte miejsce w sprincie i czwarte w biegu indywidualnym.
Klasyfikację generalną PŚ zakończył na drugiej pozycji, przegrywając z Tarjei Bø o zaledwie 5 punktów. Zdobył za to dwie Małe Kryształowe Kule - za bieg masowy i indywidualny.
Sezon 2011/2012.
Kolejny sezon 2011/2012 rozpoczął się w Östersund, Svendsen był tam między innymi trzeci w sprincie i drugi w biegu na dochodzenie. Następnie odbyły się podwójne zawody w austriackim Hochfilzen. Pierwsza część była dla Norwega bardziej udana, gdyż zajął czwarte miejsce w sprincie i wygrał pościg. Natomiast w drugim tygodniu zajmował miejsca poza czołową dwudziestką. Nowy rok rozpoczęły zawody w Oberhofie, gdzie zajął 6. miejsce w sprincie i 3. w biegu masowym. Kolejnym przystankiem było czeskie Nove Mesto, gdzie wygrał sprint, był drugi w biegu indywidualnym i dziewiąty w pościgu. Po słabszych startach w Anterselvie, gdzie plasował się poza dziesiątką, wystąpił w Oslo. W każdych zawodach stawał na podium, kolejno zajmując trzecie miejsce w sprincie, drugie w pościgu i pierwsze w biegu masowym. Na poprzedzających MŚ zawodach w Kontiolahti Norweg zajął 12. miejsce w sprincie i 4. w biegu pościgowym. W finale PŚ w Chanty Mansyjsku, był piąty w sprincie, trzeci w pościgu i wygrał bieg masowy.
Na Mistrzostwach Świata 2012 w Ruhpolding zdobył dwa złote medale, w sztafecie męskiej i mieszanej. Ponadto był drugi w sprincie, plasując się między Fourcadem i Szwedem Carlem Johanem Bergmanem. Zajął również 5. miejsce w biegu na dochodzenie, 8. w indywidualnym i 18. w masowym.
W klasyfikacji generalnej PŚ zajął miejsce drugie ze stratą 65 punktów do Martina Fourcade'a. Równocześnie był drugi w klasyfikacjach sprintu, biegu pościgowego i masowego oraz trzeci w biegu indywidualnym.
Sezon 2012/2013.
Inauguracja sezonu 2012/2013 odbyła się w Szwecji, w Östersund. Svendsen zajmował miejsca w czołówce, jednak stanął na podium, zajmując 4. miejsce w biegu indywidualnym, 5. w sprincie i 6. w biegu na dochodzenie. Kolejny etap, czyli rywalizacja w Hochfilzen zakończył się miejscami poza czołową dziesiątką. Na podium powrócił podczas zawodów w Pokljuce, gdzie był drugi w sprincie, najlepszy w pościgu, zajął też szóste miejsce w biegu masowym. Rok 2013 rozpoczął się rywalizacją w niemieckich miejscowościach, czyli Oberhofie i Ruhpolding. Dwukrotnie stawał tam na trzecim stopniu podium (kolejno sprint i bieg masowy) oraz dwukrotnie był czwarty (bieg pościgowy i sprint). Podczas zawodów w Anterselvie wywalczył drugie miejsce w sprincie i piąte w pościgu. Po mistrzostwach świata Svedsen zmagał się z chorobą, przez co opuścił starty w Oslo i Soczi. Wrócił dopiero na zakończenie sezonu w Chanty-Mansyjsku. Po zajęciu 30. miejsca w sprincie i 24. w biegu na dochodzenie, weekend i sezon zakończył trzecią pozycją w stracie masowym.
Na Mistrzostwach Świata 2013 w Novym Meście na Moravie zdobył aż 5 medali. Złote w biegu sprinterskim, pościgowym, sztafecie męskiej i sztafecie mieszanej. Ponadto wywalczył brązowy medal w biegu masowym.
W klasyfikacji generalnej Pucharu Świata zajął drugie miejsce przegrywając jedynie z Martinem Fourcade'em. Był także drugi w klasyfikacjach sprintu, biegu pościgowego i biegu masowego.
Biegi narciarskie.
Puchar Świata.
Miejsca na podium.
Emil Hegle Svendsen nigdy nie stał na podium indywidualnych zawodów Pucharu Świata.

</doc>
<doc id="783033" url="https://pl.wikipedia.org/wiki?curid=783033" title="Konstanty Tyzenhauz">
Konstanty Tyzenhauz

Konstanty Tyzenhauz (ur. 3 czerwca 1786 r. w Żołudku koło Grodna, zm. 16 marca 1853 r. w Postawach) – polski hrabia, ornitolog, ziemianin, malarz (uczeń Jana Piotra Norblina). 
Życiorys.
Pochodził ze szlacheckiego rodu Tyzenhauzów, był synem Ignacego i Anny z Biegańskich. Po ojcu odziedziczył tytuł hrabiego. Studiował na Uniwersytecie Wileńskim, wśród jego nauczycieli byli Stanisław Jundziłł i Jan Rustem. 
Brał udział w wojnach napoleońskich 1812–1814. 
Podczas inwazji na Rosję w 1812 roku utworzył i poprowadził swój pułk. Brał udział w obronie twierdzy Modlin, w walce o Niemcy. W 1813 roku otrzymał Krzyż Legii Honorowej.
Był członkiem warszawskiego Towarzystwa Przyjaciół Nauk. Członek korespondent Galicyjskiego Towarzystwa Gospodarskiego (1846–1853). 
Jako przyrodnik zajmował się głównie ornitologią: 
Ponadto jest autorem ilustracji do "Oologii ptaków polskich" Władysława Taczanowskiego (1862) i twórcą kolekcji kilku tysięcy okazów spreparowanych ptaków z terenów obecnej Białorusi, Litwy i Ukrainy. Ów zbiór ornitofauny po śmierci Tyzenhauza przekazano (1858) Wileńskiej Komisji Archeologicznej. 
W swojej posiadłości w Postawach pozostawił kolekcję obrazów. W tamtejszym parku pałacowym znajduje się jego pomnik.

</doc>
<doc id="783036" url="https://pl.wikipedia.org/wiki?curid=783036" title="Koparki wielonaczyniowe">
Koparki wielonaczyniowe



</doc>
<doc id="783038" url="https://pl.wikipedia.org/wiki?curid=783038" title="François Ndoumbé">
François Ndoumbé

François Ndoumbé Lea pseudonim "„Général”" (ur. 30 stycznia 1954) – kameruński piłkarz grający na pozycji obrońcy.
Życiorys.
Ndoumbé ma za sobą udział w Mistrzostwach Świata 1982, na których nie zagrał ani jednego spotkania. Był też w kadrze Kamerunu na Puchar Narodów Afryki 1982 i Puchar Narodów Afryki 1984.
W swojej karierze grał takich klubach jak: Léopards Duala, Canon Jaunde i Union Duala.

</doc>
<doc id="783051" url="https://pl.wikipedia.org/wiki?curid=783051" title="Posłonek rozesłany">
Posłonek rozesłany

Posłonek rozesłany, posłonek kutnerowaty "Helianthemum nummularium" (L.) Mill. – gatunek rośliny należący do rodziny posłonkowatych. Rośnie dziko w Europie oraz w Azji Zachodniej i na Kaukazie. W Polsce rośnie tylko w Tatrach.
Biologia i ekologia.
Krzewinka, chamefit. Kwitnie od maja do sierpnia, początkowo bardzo obficie, później słabiej.
Oprócz typowej formy na stanowiskach naturalnych w Polsce występują 3 podgatunki (przez niektórych botaników uznawane za oddzielne gatunki):
Występuje też wiele form pośrednich, będących mieszańcami pomiędzy tymi podgatunkami.
Zastosowanie.
Jest uprawiany jako roślina ozdobna w różnych odmianach, o różnej barwie kwiatów. Szczególnie nadaje się do ogrodów skalnych i na rabaty. Uprawia się go z nasion, przez odkłady lub z sadzonek. Preferuje stanowiska słoneczne, gleby mogą być jałowe, ale muszą być zasobne w wapń. W czasie mroźnych i bezśnieżnych zim nadziemne pędy mogą przemarznąć, ale roślina odnowi się. Aby uzyskać ładny wygląd rośliny, starsze pędy należy przycinać. Cięcie zwiększa też odporność roślin na mróz.

</doc>
<doc id="783053" url="https://pl.wikipedia.org/wiki?curid=783053" title="Helianthemum nummularium">
Helianthemum nummularium



</doc>
<doc id="783063" url="https://pl.wikipedia.org/wiki?curid=783063" title="Dervish">
Dervish

Dervish – irlandzki zespół muzyczny wykonujący tradycyjną muzykę irlandzką z elementami krytycznymi założony w 1989 roku w Sligo.
Zespół reprezentował Irlandię w 52. Konkursie Piosenki Eurowizji w 2007 roku.
Historia zespołu.
Zespół został założony w 1989 roku w Sligo jako The Boys of Sligo, w pierwotny skład grupy weszli: Liam Kelly, Shane Mitchell, Martin McGinley, Brian McDonagh i Michael Holmes. W tym samym roku ukazała się debiutancka płyta studyjna muzyków zatytułowana "The Boys of Sligo". W 1991 roku do składu grupy doszli wokalistka Cathy Jordan oraz akordeonista Shane McAleer. Dwa lata później ukazała się druga płyta długogrająca zespołu zatytułowana "Harmony Hill", zaś w 1994 roku premierę miał trzeci krążek pt. "Playing with Fire".
W 1996 roku ukazała się czwarta płyta studyjna zespołu zatytułowana "At the End of the Day". W 1997 roku muzycy wydali dwupłytowy album koncertowy zatytułowany "Live in Palma", na którym znalazł się zapis dźwiękowy jednego z koncertów zespołu. Rok później z zespołu odszedł McAleer, który został zastąpiony przez Séamusa O’Dowda oraz akordeonistę Thomasa Morrowa. W 1999 roku ukazała się nowa płyta zespołu zatytułowana "Midsummer’s Night".
W 2001 roku zespół wydał swój pierwszy album kompilacyjny zatytułowany "Decade", na którym znalazły się wybrane utwory z ich pierwszych pięciu krążków. W 2003 roku premierę miała ich szósta płyta studyjna zatytułowana "Spirit".
W 2006 roku zespół wydał swój siódmy album zatytułowany "A Healing Heart". W listopadzie zostali ogłoszeni reprezentantami Irlandię w 52. Konkursie Piosenki Eurowizji z utworem „They Can’t Stop the Spring”. Dzięki zajęciu miejsca w pierwszej dziesiątce przez Briana podczas konkursu w 2006 roku, reprezentanci nie musieli brać udziału w półfinale i mieli gwarantowane miejsce w finale, 12 maja wystąpili jako czwarci w kolejności w finale widowiska organizowanego w Helsinkach i zajęli ostatecznie ostatnie, dwudzieste czwarte miejsce z pięcioma punktami na koncie.
W 2010 roku grupa nagrała i wydała swój ósmy krążek studyjny zatytułowany "From Stage to Stage".
Wiosną 2012 roku zespół odwołał swój koncert w Izraelu w związku z kulturowym bojkotem kraju. W 2014 roku muzycy wydali swój drugi album kompilacyjny zatytułowany "A Celebration (1989-2014)".

</doc>
<doc id="783074" url="https://pl.wikipedia.org/wiki?curid=783074" title="Jozafat Kocyłowski">
Jozafat Kocyłowski

Josyf Jozafat Kocyłowski (; ur. 3 marca 1876 w Pakoszówce, zm. 17 listopada 1947 w łagrze w Czapajiwce koło Kijowa) – greckokatolicki biskup przemyski, męczennik, błogosławiony Kościoła katolickiego.
Życiorys.
Jozafat Kocyłowski był synem Petra Kocyłowskiego, posła Sejmu Krajowego Galicji.
W latach 1885/6–1889/90 uczęszczał do klas I-V w C. K. Gimnazjum w Sanoku (w okresie nauki szkolnej figurował pod imieniem Józef). W trakcie nauki w Sanoku zamieszkiwał na stancji u rodziny Germaków w domu przy ulicy Wąskiej 232, stojącym przy murze więziennym. Egzamin dojrzałości zdał w 1896 w C. K. Gimnazjum w Jaśle. Od 1901 studiował w Kolegium św. Jozafata w Rzymie. Na papieskim uniwersytecie Angelicum otrzymał stopień doktora filozofii i teologii. Święcenia kapłańskie przyjął w 1907. Po studiach został profesorem teologii dogmatycznej i wicerektorem Seminarium Duchownego w Stanisławowie.
2 października 1911 wstąpił do bazyliańskiego nowicjatu w Krechowie i przyjął tam zakonne imię Jozafat, na pamiątkę Jozafata Kuncewicza. W 1917 został mianowany greckokatolickim biskupem przemyskim. W 1918 był członkiem Ukraińskiej Rady Narodowej.
Wydarzeniem z okresu okupacji niemieckiej, budzącym najwięcej kontrowersji w życiorysie biskupa, było odprawione przez niego 4 lipca 1943 r. w Przemyślu nabożeństwo dla ukraińskich ochotników do 14. Dywizji Grenadierów SS „Galizien”, co stało się później punktem wyjścia do oskarżeń biskupa o współpracę z III Rzeszą.
Aresztowania.
W grudniu 1944, po rozpoczęciu akcji wysiedlania ludności ukraińskiej do ZSRR, u biskupa pojawiła się radziecka delegacja, która domagała się wydania zgody na wyjazdy księży greckokatolickich do ZSRR. Biskup odmówił, zasłaniając się koniecznością wydania zgody przez Watykan. Nakłaniano go również do wydania odezwy wzywającej do dobrowolnego wyjazdu do ZSRR, oraz do podpisania przez niego również zgody na wyjazd. Biskup Kocyłowski zdecydowanie odmówił.
20 września 1945 biskup Kocyłowski został aresztowany przez UB i osadzony w więzieniu w Rzeszowie na Zamku. Wraz z nim aresztowany został ksiądz Wasyl Hrynyk. Władze komunistyczne próbowały oskarżyć biskupa o współpracę z Niemcami, oraz o dostarczanie chleba ukraińskim więźniom w Przemyślu, ale z braku dowodów zrezygnowały z procesu, i 18 stycznia 1946 przekazały go organom NKWD na granicy w Szeginiach, które osadziły go w areszcie domowym w Mościskach. Był tam zachęcany do przejścia na prawosławie, ale zdecydowanie odmówił. 24 stycznia 1946 został przez żołnierzy Armii Czerwonej odwieziony z powrotem do Przemyśla. Powrót ten wywołał wściekłość UB, gdyż jego obecność utrudniała akcję wysiedlania Ukraińców do ZSRR. 25 czerwca 1946 został ponownie aresztowany przez UB i przekazany MWD USRR. 5 lipca 1946 został formalnie aresztowany pod zarzutami propagandy antysowieckiej, prowadzenia polityki polonizacyjnej w zachodnich obwodach Ukrainy, utrzymywania kontaktów z ukraińskim podziemiem nacjonalistycznym i OUN-UPA, kolaboracji z okupantem niemieckim i udziału w organizacji 14 Dywizji Grenadierów SS.
Po przesłuchaniach z zastosowaniem tortur utracił zdolność poruszania się i przyjmowania pokarmów, w związku z czym 23 września 1946 śledztwo zostało zamknięte. Wyrokiem sądu ukraińskiego okręgu wojsk MWD z 19–21 lutego 1947 został skazany za działalność antysowiecką na dziesięć lat łagru.
Zmarł w kolonii karno-poprawczej Czapajiwka (obecnie w granicach administracyjnych Kijowa).
Beatyfikacja.
24 kwietnia 2001 w obecności papieża Jana Pawła II odbyło się w Watykanie ogłoszenie dekretu o heroiczności cnót Jozafata Kocyłowskiego. Został Beatyfikowany przez Jana Pawła II 27 czerwca 2001 na hipodromie we Lwowie podczas Liturgii, połączonej z beatyfikacjami 27 nowomęczenników greckokatolickich, odprawionej w obrządku bizantyjsko-ukraińskim, podczas pielgrzymki Jana Pawła II na Ukrainę.

</doc>
<doc id="783078" url="https://pl.wikipedia.org/wiki?curid=783078" title="Dział (pasmo górskie)">
Dział (pasmo górskie)

Dział – pasmo górskie położone ponad wsią Wetlina w Bieszczadach Zachodnich.
Topografia.
Grzbiet rozpoczyna się na szczycie Małej Rawki i biegnie ok. 7 kilometrów – najpierw na północny zachód, potem na zachód, a następnie kończy się stromym stokiem opadającym ku Górnej Solince. Położony jest pomiędzy doliną Górnej Solinki na południu i zachodzie a dolinami Wetlinki oraz Prowczy na północy. Od sąsiednich masywów Połoniny Wetlińskiej i Połoniny Caryńskiej oddzielają go odpowiednio Przełęcz Wyżna oraz Przełęcz Wyżniańska. Pasmo Działu posiada kilka niewybitnych kulminacji o wysokościach 930, 1100, 1141, 1147 oraz 1214 m n.p.m., (przy czym ostatnia kulminacja jest niewybitnym przedłużeniem Małej Rawki).
Opis pasma.
Grzbiet jest na ogół pokryty lasem, ale występują na nim liczne polany, z których roztaczają się widoki na pasmo graniczne oraz na Połoninę Wetlińską i Caryńską.
Na całej długości pasma grzbietem prowadzi zielony szlak turystyczny z Wetliny będący najpopularniejszą trasą wiodącą do Małej i Wielkiej Rawki. Czas przejścia wynosi: 3:30 h do góry, 2:30 h w dół.
Dawniej przez grzbiet tego pasma przebiegała granica pomiędzy własnościami Kmitów a własnościami królewskimi miejscowości Moczarne. 
Występuje tutaj dzwonek szerokolistny – W Polsce gatunek bardzo rzadki, znany tylko z 6 stanowisk (wszystkie w Bieszczadach).

</doc>
<doc id="783079" url="https://pl.wikipedia.org/wiki?curid=783079" title="Kohen">
Kohen

Kohen (hebr. כֹּהֵן) – kapłan w judaizmie. Koheni są rodem żydowskim, wywodzącym się w linii męskiej od Aarona brata Mojżesza, należącym do plemienia Lewitów. Stąd zwani też aaronitami (inaczej ród Aarona). 
W związku z tym, że Aaron był pierwszym arcykapłanem wyznaczonym przez Boga, wszyscy następni arcykapłani i kapłani żydowscy musieli być jego potomkami w linii męskiej. Do Aaronitów należały też kobiety, które jednak nie mogły pełnić żadnych funkcji liturgicznych. Naczelnikiem rodu był każdorazowy arcykapłan.
Kapłani, czyli kohanim, należą do pokolenia Lewiego. Nie otrzymało ono w czasach biblijnych żadnego działu terytorialnego, ponieważ przypadała mu wznioślejsza misja: strzec Przymierza. Z tego plemienia wyszli Aaron i Mojżesz synowie Amrama, ale tylko pochodzenie od starszego brata, Aarona, uważano za uprawniające do wyłaniania spośród siebie arcykapłanów jako „pomazańców Pana” i do noszenia tytułu "kohen".

</doc>
<doc id="783081" url="https://pl.wikipedia.org/wiki?curid=783081" title="Ustawa Zasadnicza Izraela">
Ustawa Zasadnicza Izraela

Ustawa Zasadnicza Izraela ("Prawa Fundamentalne", "Ustawy Zasadnicze", hebr. חוק יסוד) – zbiór podstawowych aktów prawnych Izraela, tworzących łącznie pisaną konstytucję tego państwa.
Podczas ogłaszania Deklaracji Niepodległości 1948 państwa Izrael zapowiedziano, że najpóźniej do 1 października 1948 zostanie uchwalona konstytucja. Jednak spory pomiędzy częścią świecką i religijną sceny politycznej uniemożliwiły osiągnięcie porozumienia i nigdy nie uchwalono konstytucji w formie jednego aktu prawnego.
13 czerwca 1950 przyjęto tzw. uchwałę Harariego, mówiącą o tym, iż poszczególne elementy systemu konstytucyjnego regulowane będą przez osobne akty prawne, które następnie zostaną połączone w konstytucję. Do tego jednak nie doszło, a to ze względu na sprzeciw ugrupowań religijnych (według nich najwyższym prawem w państwie Izrael może być tylko prawo Boże spisane w Torze), a także innych polityków, którym rozczłonkowana konstytucja zostawiała większą swobodę ruchów.

</doc>
<doc id="783082" url="https://pl.wikipedia.org/wiki?curid=783082" title="Konkurs Piosenki Eurowizji 1956">
Konkurs Piosenki Eurowizji 1956

1. Konkurs Piosenki Eurowizji został rozegrany w czwartek, 24 maja 1956 w Teatro Kursaal w Lugano. Organizatorem konkursu był szwajcarski radiowy nadawca publiczny Radiotelevisione svizzera (RTSI). Prowadzącym konkurs był Lohengrin Filipello.
Finał konkursu wygrała Lys Assia, reprezentantka Szwajcarii z piosenką „Refrain”.
Przebieg konkursu.
Pierwszy konkurs transmitowany był głównie przez publiczne rozgłośnie radiowe, natomiast prezentacja telewizyjna możliwa była jedynie w krajach, które w powojennej sytuacji miały dostęp do odbioru sygnału telewizyjnego. Konkurs odbył się o godz. 21:00 czasu środkowoeuropejskiego.
Występ w przerwie głosowania musiał zostać przedłużony z powodu opóźnień, wywołanych procedurą przyjmowania głosów od jurorów z poszczególnych krajów.
Każdy uczestniczący w konkursie kraj wysłał do Lugano dwóch jurorów, z wyjątkiem Luksemburga, dla których przyjazd sędziów był niemożliwy. Regulamin konkursu umożliwiał sędziom oddanie od 1 do 10 punktu na każdą piosenkę, włącznie z tą reprezentującą własny kraj. Szwajcarska komisja dodatkowo miała zezwolenie od EBU do zagłosowania w imieniu Luksemburga. Fakty te mogą sugerować faworyzację Szwajcarii jako zwycięzcy.
Utracony zapis.
Chociaż konkurs był nagrywany dla telewizji w niektórych krajach europejskich (ze względu na to, że telewizory były wtedy jeszcze dość rzadkie), nie zachowały się żadne kopie, z wyjątkiem powtórnego występu Lys Assii na koniec konkursu.
W 2021 w sieci został opublikowany prawie sześciominutowy film z bisem zwycięskiej piosenki, nagrany przez szwajcarskiego fotografa Vincenzo Vicariego, który na swojej stronie internetowej udostępnił także inne zdjęcia z występów na żywo oraz z prób.
Wyniki.
Nieznane są pełne wyniki konkursu, ponieważ nigdy nie ujawniono całości głosowania. W książce Simona Barclaya "The Complete and Independent Guide to the Eurovision Song Contest 2010" uwzględniono pełne wyniki głosowania jury, jednak nie podano źródła informacji.
Zwycięska piosenka nie została wydana na rynek.

</doc>
<doc id="783085" url="https://pl.wikipedia.org/wiki?curid=783085" title="Santa Bárbara (miasto w Hondurasie)">
Santa Bárbara (miasto w Hondurasie)

 
Santa Bárbara – miasto w zachodnim Hondurasie, nad rzeką Ulúa, położone w odległości 170 km na zachód od stolicy kraju Tegucigalpy. Ludność: 13,9 tys. (2001). Ośrodek administracyjny departamentu Santa Bárbara.
Santa Bárbara stanowi lokalny ośrodek gospodarczy i handlowy dla obszaru uprawy kawy. Rozwinięte jest tutaj rzemiosło, a coraz większą rolę odgrywa turystyka.

</doc>
<doc id="783086" url="https://pl.wikipedia.org/wiki?curid=783086" title="RB">
RB



</doc>
<doc id="783087" url="https://pl.wikipedia.org/wiki?curid=783087" title="Dipendra">
Dipendra



</doc>
<doc id="783090" url="https://pl.wikipedia.org/wiki?curid=783090" title="Chlorohydra viridissima">
Chlorohydra viridissima



</doc>
<doc id="783094" url="https://pl.wikipedia.org/wiki?curid=783094" title="Dzwonnik z Notre Dame (film 1996)">
Dzwonnik z Notre Dame (film 1996)

Dzwonnik z Notre Dame () – film animowany powstały w 1996 roku w wytwórni Walta Disneya w reżyserii Gary’ego Trousdale’a i Kirka Wise’a, będący luźną adaptacją powieści Wiktora Hugo "Katedra Marii Panny w Paryżu". Animacja Disneya doczekała się swojej kontynuacji Dzwonnik z Notre Dame II po 6 latach (jednak powstała ona bez udziału reżyserów i scenarzystów oryginału).
Serwis Rotten Tomatoes przyznał filmowi wynik 73%.
Fabuła.
Film opowiada o losach Quasimodo, tajemniczego dzwonnika z Notre Dame. Quasimodo jest dzieckiem Cyganki, która zginęła z ręki sędziego Klaudiusza Frolla, opętanego ideą oczyszczenia miasta z wyrzutków. Quasimodo znalazł schronienie w katedrze, ale jego opiekun, zabójca jego matki, zabrania mu ją opuszczać, więc jego jedynymi przyjaciółmi są trzy kamienne gargulce. Quasimodo marzy jednak o życiu między ludźmi. W dniu dorocznego święta błaznów Quasimodo za namową gargulców dołącza do tańczącego tłumu. Tam poznaje piękną Romkę Esmeraldę. W tym samym czasie do miasta przybywa młody kapitan Febus, by służyć sędziemu. Wszyscy spotykają się na festynie. Odtąd Febus i Quasimodo muszą wybierać pomiędzy miłością do Esmeraldy a posłuszeństwem wobec Frolla.
Wersja polska.
Wersja polska: Master Film
Reżyseria: Elżbieta Jeżewska
Dialogi polskie: Elżbieta Łopatniukowa
Teksty piosenek: Antoni Marianowicz
Opracowanie muzyczne: Eugeniusz Majchrzak
Piosenkę śpiewała: Kasia Kowalska
W wersji polskiej wystąpili:
W pozostałych rolach:

</doc>
<doc id="783096" url="https://pl.wikipedia.org/wiki?curid=783096" title="Birendra">
Birendra



</doc>
<doc id="783099" url="https://pl.wikipedia.org/wiki?curid=783099" title="Zaimek osobowy">
Zaimek osobowy



</doc>
<doc id="783100" url="https://pl.wikipedia.org/wiki?curid=783100" title="Cegłówko">
Cegłówko

Cegłówko – przysiółek wsi Przybyszów w Polsce, położony w województwie lubuskim, w powiecie wschowskim, w gminie Sława. Wchodzi w skład sołectwa Przybyszów.
W latach 1975–1998 przysiółek administracyjnie należał do województwa zielonogórskiego.

</doc>
<doc id="783101" url="https://pl.wikipedia.org/wiki?curid=783101" title="Ola Hnatiuk">
Ola Hnatiuk

Ola Hnatiuk, właśc. Aleksandra Hnatiuk (ur. 11 listopada 1961 w Warszawie) – ukrainistka, absolwentka Uniwersytetu Warszawskiego, profesor nauk humanistycznych. Profesor nadzwyczajna w Instytucie Slawistyki PAN, profesor nadzwyczajna w Studium Europy Wschodniej Wydziału Orientalistyki Uniwersytetu Warszawskiego, aktywna tłumaczka i popularyzatorka literatury ukraińskiej w Polsce. W latach 2006–2010 radca Ambasady RP w Kijowie.
Jej rozprawa habilitacyjna "Pożegnanie z imperium. Ukraińskie dyskusje o tożsamości" (wyd. 2003), wyróżniona została Nagrodą „Przeglądu Wschodniego” (2003) i Nagrodą im. Jerzego Giedroycia (2004). W 2022 otrzymała tytuł profesorski.
Jest autorką powieści historycznej "Odwaga i strach" (Wojnowice 2016), monografii "Ukrain’ska duchovna barokkowa pisnja" (Kijów 1994), opracowania podań i legend "Wiedźmy, czarty i święci Huculszczyzny" (Warszawa 1997), antologii (wraz z Łarysą Szost) "Stepowa legenda: antologia ukraińskiej małej formy prozatorskiej lat 1830–1930" (Warszawa 2001) oraz antologii literatury współczesnej "Rybo-wino-kur: antologia literatury ukraińskiej ostatnich dwudziestu lat" i (wraz z Katarzyną Kotyńską) zbioru "Prolog nie epilog: poezja ukraińska w polskich przekładach (pierwsza połowa XX wieku)". Wspólnie z Bogumiłą Berdychowską wydała "Bunt pokolenia. Rozmowy z intelektualistami ukraińskimi".
Wydała zbiorki poezji Ihora Kałyncia, Wasyla Holoborod’ki, a także "Historię Ukrainy" Natalii Jakowenko, eseje i powieści Jurija Andruchowycza.
Jest również autorką wielu esejów i tekstów krytyczno-literackich na łamach m.in.: „Znaku”, „Kultury”, „Kresów”, „Literatury na Świecie” oraz wielu czasopism wydawanych na Ukrainie.
W 2012 została odznaczona Krzyżem Kawalerskim Orderu Odrodzenia Polski.
Życie prywatne.
Matka, Halina Siwak z domu Lewkowska, urodziła się we Lwowie 18 września 1939. W czerwcu 1946 przesiedlono ją do powojennej Polski w ramach wymiany ludności pomiędzy RP i ZSRR (tzw. repatriacji). Stało się to kilka miesięcy przed tym, jak jej przyszły mąż, Ukrainiec Eugeniusz Siwak, został wysiedlony w ramach akcji „Wisła”.

</doc>
<doc id="783106" url="https://pl.wikipedia.org/wiki?curid=783106" title="TB Tvøroyri">
TB Tvøroyri

TB Tvøroyri - najstarszy klub piłkarski na Wyspach Owczych i jeden z najstarszych w Królestwie Danii, założony w 1892 roku w miejscowości Tvøroyri. Dotychczas zdobył siedem tytułów mistrza archipelagu, a także pięć Pucharów Wysp Owczych.
Historia.
Chronologia nazw:
Klub TB Tvøroyri założyli 13 maja 1892 roku Poul Effersøe, Oliver Effersøe i Johan Mortensen. Początkowo występował w meczach towarzyskich rozgrywanych pomiędzy farerskimi klubami. Rozgrywki ligowe na Wyspach Owczych rozpoczęły się w roku 1942. TB Tvøroyri dotarł wówczas do finału, ulegając ostatecznie KÍ Klaksvík 1:4. Pierwszy tytuł mistrza archipelagu klub wywalczył rok później, wygrywając finałowy dwumecz przeciwko MB Miðvágur 3:2 (2:2, 1:0). Od tamtej pory zdobywał go później sześć razy.
Drużyna uczestniczy także od pierwszej edycji w rozgrywkach pucharowych. Pierwszy tytuł wywalczył w 1956 roku, zwyciężywszy z VB Vágur 5:2. Od tamtej pory klub triumfował w tych rozgrywkach cztery razy.
W 2011 roku Fótbóltssamband Føroya uznał, że stan starego stadionu Sevmýri nie spełnia wymagań seniorskich lig Wysp Owczych, dlatego TB Tvøroyri został zmuszony do gry na boisku pobliskiego klubu Royn Hvalba. W listopadzie tego samego roku rozpoczęto budowę nowego stadionu Við Stórá. Otwarcie opóźniło się, gdyż początkowo stadion nie posiadał krzesełek, a minimum wymagane przez Fótbóltssamband Føroya to 300 miejsc siedzących, dlatego kwietniowy mecz przeciwko B36 Tórshavn odbył się na stadionie w Vágur. Mecz inauguracyjny rozegrano 29 kwietnia 2012. Było to wygrane 1:0 spotkanie przeciwko ÍF Fuglafjørður. Honorowo pierwsze kopnięcie należało do Kristiana Olsena, osiemdziesięcioośmio letniego wówczas byłego zawodnika TB.
Poszczególne sezony.
Objaśnienia:
Dotychczasowi trenerzy.
Następujący trenerzy prowadzili dotąd klub TB Tvøroyri

</doc>
<doc id="783107" url="https://pl.wikipedia.org/wiki?curid=783107" title="Latenizacja">
Latenizacja

Latenizacja – w archeologii termin oznaczający proces przejmowania pewnych cech kulturowych, typowych dla zbiorów zabytków kultury lateńskiej, przez zbiory zabytków charakterystycznych dla innych kultur archeologicznych.
Nazwa pochodzi od eponimicznego stanowiska archeologicznego La Tène nad jeziorem Neuchâtel w Szwajcarii, w czasie badań archeologicznych w XIX wieku na tym stanowisku odkryto znaczne ilości zabytków związanych z ludnością celtycką. Archeolodzy terminem "laten" określają zbór cech kulturowych charakterystycznych dla ludności celtyckiej, jednak kultura lateńska nie jest jednoznacznie tożsama z kulturą Celtów, gdyż niektóre grupy ludności celtyckiej znalazły się poza oddziaływaniem kultury lateńskiej (badania językowe).

</doc>
<doc id="783108" url="https://pl.wikipedia.org/wiki?curid=783108" title="Władimir Barkowski">
Władimir Barkowski

Władimir Borisowicz Barkowski, ros. Владимир Борисович Барковский (ur. 16 października 1913, zm. 21 lipca 2003) – pułkownik radzieckiego wywiadu, m.in. szef "Pionu X" odpowiedzialnego za wywiad naukowo-techniczny w radzieckiej rezydenturze w Londynie.
Życiorys.
W 1939 roku ukończył Moskiewski Instytut Obrabiarek i Narzędzi. W tym samym roku zwrócił na niego uwagę wywiad radziecki poszukujący nowych kandydatów do pracy do wyniszczonego czystkami z lat 1937–1938 NKWD. Barkowski został skierowany do nowo utworzonej szkoły zadań specjalnych (lub Szkoła Specjalnego Przeznaczenia) zob. SZON, która szkoliła przyszłych oficerów radzieckiego wywiadu. Wyszkolony został jako specjalista do spraw naukowo-technicznych. Szkolenie ukończył w tym samym czasie co Paweł Fitin, który jeszcze w tym samym roku został szefem wywiadu, Oddziału Zagranicznego NKWD "INO", co zapewne wpłynęło na dalszą karierę Barkowskiego, gdyż znali się nawzajem. Po ukończeniu szkoły zwrócił na niego uwagę Paweł Sudopłatow, wówczas wysoki oficer wywiadu NKWD i w 1941 roku wysłał go do londyńskiej rezydentury Ludowego Komisariatu Bezpieczeństwa Państwowego, gdzie pracował jako specjalista naukowo-techniczny.
Jesienią 1941 roku został przydzielony do grupy oficerów zajmujących się zbieraniem informacji o badaniach nad bombą atomową w Wielkiej Brytanii. Podczas pobytu w Londynie Barkowski zajmował się m.in. analizą materiałów dostarczonych przez tzw. Siatkę Szpiegowską Cambridge. Wtajemniczenie go w sekrety atomowe było równoznaczne z wprowadzeniem w niewielki krąg uprzywilejowanych oficerów wywiadu, znanych jako szpiedzy atomowi. Zajmował się także prowadzeniem i werbowaniem agentów. Pod koniec swojego pobytu w Wielkiej Brytanii został szefem "Pionu X" odpowiedzialnego za wywiad naukowo-techniczny w radzieckiej rezydenturze w Londynie.
Za służbę w wywiadzie został odznaczony wieloma orderami, m.in. Czerwonego Sztandaru, Czerwonego Sztandaru Pracy, Czerwonej Gwiazdy, „Znak Honoru”, oraz medalami. W latach 70. wykładał w akademii KGB, noszącej kolejno nazwy Wyższa Szkoła Wywiadu (kryptonim Szkoła Nr 101), Instytut Czerwonego Sztandaru oraz Instytut im. Andropowa.
Zmarł w 2003 roku.

</doc>
<doc id="783110" url="https://pl.wikipedia.org/wiki?curid=783110" title="Trypanosoma lewisi">
Trypanosoma lewisi



</doc>
<doc id="783112" url="https://pl.wikipedia.org/wiki?curid=783112" title="Kompleks leśny">
Kompleks leśny



</doc>
<doc id="783114" url="https://pl.wikipedia.org/wiki?curid=783114" title="Narożniki (powiat lipski)">
Narożniki (powiat lipski)

Narożniki – część wsi Osówka w województwie mazowieckim powiecie lipskim, gminie Sienno. 
W latach 1975–1998 część wsi należała administracyjnie do województwa radomskiego.
Wierni Kościoła rzymskokatolickiego należą do parafii św. Teresy od Dzieciątka Jezus w Aleksandrowie.
Historia.
Według Słownika Geograficznego w 1827 roku w Narożnikach znajdowała się smolarnia, a liczba mieszkańców wynosiła 8 osób. W 1885 roku mieszkało tam 5 osób, a obszar gospodarczy zajmował 2 morgi.
Narożniki jako folwark leśny został odkupiony od książąt Druckich-Lubeckich pod koniec XIX wieku przez Lucjana Fornalskiego (1861-1921). Po jego śmierci został podzielony pomiędzy spadkobierców. W czasie II wojny światowej w okolicy stacjonowały oddziały partyzantów. W tym czasie folwark podupadł. Ostatnim powojennym mieszkańcem Narożników był Aleksander Fornalski (1911-1973), najmłodszy syn Lucjana i Józefy z Rusinowiczów.
W Narożnikach mieścił się mały drewniany dworek.

</doc>
<doc id="783117" url="https://pl.wikipedia.org/wiki?curid=783117" title="Strażnik Wieczności">
Strażnik Wieczności

Strażnik Wieczności (dawniej też "Szary Mężczyzna", "Kamienny Mężczyzna"; niem. "Grauer Mann") – kamienna figura przedstawiająca wyprostowanego mężczyznę w kapeluszu, stojąca na początku tzw. Drogi Wieczności w Górach Bystrzyckich (5,5 km drogi prostoliniowo łączącej Pokrzywno z Hutą). Powstała w miejscu, w którym w czasie zamieci zamarzł mieszkaniec jednej z okolicznych wsi (prawdopodobnie w 1872 – taką datę wyryto na rzeźbie). Przez wiele lat figura służyła jako drogowskaz do pobliskiej wsi Pokrzywno ("Nesselgrund"), której niemiecka nazwa wraz z wyrytą strzałką znajduje się na mufce, okrywającej złożone na brzuchu ręce mężczyzny.
Rzeźba została zniszczona w końcu lat 60. bądź w 1975 (najpierw utrącono nos, a następnie głowę), a jej resztki skradzione. W 1989 została zrekonstruowana przez Andrzeja Pękalskiego przy pomocy członków Studenckiego Koła Przewodników Sudeckich – Zbigniewa Osińskiego i Jacka Pawłowskiego.

</doc>
<doc id="783118" url="https://pl.wikipedia.org/wiki?curid=783118" title="Zaimek wskazujący">
Zaimek wskazujący



</doc>
<doc id="783120" url="https://pl.wikipedia.org/wiki?curid=783120" title="Zaimek dzierżawczy">
Zaimek dzierżawczy



</doc>
<doc id="783121" url="https://pl.wikipedia.org/wiki?curid=783121" title="Ciepielówek">
Ciepielówek

Ciepielówek – część wsi Krzepielów w Polsce, położona w województwie lubuskim, w powiecie wschowskim, w gminie Sława. Wchodzi w skład sołectwa Krzepielów.
W latach 1975–1998 Ciepielówek administracyjnie należał do województwa zielonogórskiego.

</doc>
<doc id="783123" url="https://pl.wikipedia.org/wiki?curid=783123" title="Andrzej Zieliński ps. Słowik">
Andrzej Zieliński ps. Słowik



</doc>
<doc id="783126" url="https://pl.wikipedia.org/wiki?curid=783126" title="Anerood Jugnauth">
Anerood Jugnauth

Anerood Jugnauth (ur. 29 marca 1930 w Vacoas-Phoenix, zm. 3 czerwca 2021 w Curepipe) – maurytyjski polityk, trzykrotny premier Mauritiusa w latach 1982–1995, 2000–2003 oraz 2014–2017, prezydent tego kraju od 7 października 2003 do 31 marca 2012.
Życiorys.
Anerood Jugnauth kształcił się w szkołach Roman Catholic Aided School oraz Regent College Quatre Bornes, po czym rozpoczął studia prawnicze. W 1954 rozpoczął praktykę adwokacką. 
W 1963 został po raz pierwszy wybrany w skład Zgromadzenia Legislacyjnego, w którym zasiadał do 1967. W skład parlamentu wchodził również w latach 1976–1995 oraz 2000–2003. W latach 1965–1967 pełnił funkcję ministra stanu ds. rozwoju, a w 1967 funkcję ministra pracy w gabinecie premiera Seewoosagura Ramgoolama. 
W 1970 wstąpił do Walczącego Ruchu Mauritiusa ("Mouvement Militant Mauricien", MMM). W latach 1973–1982 stał na jego czele, a od 1976 do 1982 pełnił również funkcję lidera opozycji. 16 czerwca 1982, po wygranej MMM w wyborach, objął stanowisko szefa rządu, które zajmował do 22 grudnia 1995. W 1983 wystąpił z MMM i założył własne ugrupowanie, Socjalistyczny Ruch Mauritiusa ("Mauritian Socialist Movement", MSM). Od 17 września 2000 do 30 września 2003 po raz drugi zajmował stanowisko premiera. 
7 października 2003 został wybrany przez Zgromadzenie Narodowe na urząd prezydenta Mauritiusa. Przewodnictwo w partii przekazał synowi, Pravindowi Jugnauthowi. 19 września 2008 został jednogłośnie wybrany przez parlament na drugą 5-letnią kadencję.
30 marca 2012 ogłosił swoją rezygnację ze stanowiska prezydenta, obowiązującą z dniem kolejnym. Powodem złożenia urzędu był brak akceptacji dla polityki rządu Navina Ramgoolama. Zapowiedział przejście do opozycji i powrót do szeregów MSM. Partia ta w sierpniu 2011 opuściła szeregi koalicji z powodu postawienia zarzutów korupcyjnych jej członkowi, ministrowi zdrowia. 31 marca 2012 obowiązki prezydenta przejęła wiceprezydent Monique Ohsan-Bellepeau. 
W wyborach parlamentarnych 10 grudnia 2014 koalicja pod jego przewodnictwem zdobyła 51 z 69 mandatów, a 17 grudnia 2014 Jugnauth objął po raz trzeci stanowisko premiera. 21 stycznia 2017 ogłosił swoją rezygnację ze stanowiska szefa rządu na rzecz syna i ministra finansów w jego gabinecie, Pravinda Jugnautha, który objął urząd 23 stycznia 2017.

</doc>
<doc id="783127" url="https://pl.wikipedia.org/wiki?curid=783127" title="Konwencja wiedeńska o stosunkach dyplomatycznych">
Konwencja wiedeńska o stosunkach dyplomatycznych

Konwencja wiedeńska o stosunkach dyplomatycznych – umowa międzynarodowa kodyfikująca prawo dyplomatyczne. Została przyjęta 18 kwietnia 1961 r. w Wiedniu na zakończenie konferencji międzynarodowej, w której brało udział 81 państw. Konwencja weszła w życie 24 kwietnia 1964 r. Stronami są 192 państwa.
Spisana w 5 językach autentycznych: angielskim, chińskim, francuskim, hiszpańskim i rosyjskim, depozytariuszem jest Sekretarz Generalny Organizacji Narodów Zjednoczonych (art. 53).
Konwencja reguluje ustanawianie stosunków dyplomatycznych między państwami, funkcje misji dyplomatycznych, procedurę mianowania przedstawicieli dyplomatycznych, klasy szefów misji dyplomatycznych, zasady pierwszeństwa (precedencji), a także przywileje i immunitety dyplomatyczne.
Do Konwencji dołączone zostały dwa protokoły dodatkowe:

</doc>
<doc id="783128" url="https://pl.wikipedia.org/wiki?curid=783128" title="WKP">
WKP

Skrót WKP może oznaczać:

</doc>
<doc id="783134" url="https://pl.wikipedia.org/wiki?curid=783134" title="Kiele Sanchez">
Kiele Sanchez

Kiele Michelle Sanchez (ur. 13 października 1977 w Chicago) – amerykańska aktorka.
Życiorys.
Urodziła się w Chicago w stanie Illinois jako jedno z czworga dzieci w rodzinie pochodzenia portorykańskiego ze strony ojca oraz francuskiego i polskiego ze strony matki. Jej ojciec, Oscar Sanchez, to agent dżokejów na torze wyścigowym. Karierę aktorską rozpoczęła w Glenbard North High School w Carol Stream po występie w licealnym przedstawieniu "Grona gniewu". W trakcie pracy nad spektaklem przezwyciężyła tremę, z którą wtedy się zmagała; walczy też z klaustrofobią.

</doc>
<doc id="783136" url="https://pl.wikipedia.org/wiki?curid=783136" title="Gołąbek diamentowy">
Gołąbek diamentowy

Gołąbek diamentowy ("Geopelia cuneata") – gatunek małego ptaka z rodziny gołębiowatych (Columbidae), zamieszkujący endemicznie Australię. Nie jest zagrożony wyginięciem. Hodowany w celach ozdobnych.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1801 roku John Latham. Autor nadał mu nazwę "Columba cuneata", a jako miejsce typowe wskazał Nową Holandię (dawna nazwa Australii); Gregory Macalister Mathews uściślił miejsce typowe na Sydney w Nowej Południowej Walii. Obecnie gatunek zaliczany jest do rodzaju "Geopelia".
Jest to gatunek monotypowy. Opisany w 1912 roku przez Mathewsa podgatunek "mungi" nie jest uznawany.
Zasięg występowania.
Zamieszkuje prawie całą Australię poza jej południową częścią, nie występuje też na Tasmanii.
Komisja Faunistyczna Sekcji Ornitologicznej Polskiego Towarzystwa Zoologicznego wymienia go na liście gatunków stwierdzonych w Polsce, lecz nie zaliczonych do awifauny krajowej (kategoria E w klasyfikacji AERC – pojaw nienaturalny).
Status.
Międzynarodowa Unia Ochrony Przyrody (IUCN) uznaje gołąbka diamentowego za gatunek najmniejszej troski (LC, "Least Concern"). Liczebność populacji nie została oszacowana, ale ptak ten opisywany jest jako pospolity. Ze względu na brak dowodów na spadki liczebności bądź istotne zagrożenia dla gatunku BirdLife International ocenia trend liczebności populacji jako prawdopodobnie stabilny.
Gołąbek diamentowy w niewoli.
Jest gołębiem hodowanym w celach estetycznych, w podobnym charakterze jak kanarki i papużki faliste, a nie jak gołębie pocztowe. Hodowane od wielu pokoleń, uznane są za udomowione. Łatwo przyzwyczajają się do opiekunów. Lubią przebywać na dnie klatki, dlatego zalecane jest, aby dno wyłożyć grubą warstwą piasku. W niewoli żywione są nasionami prosa, maku, konopi i różnymi mieszankami dla kanarków. W okresie lęgów i wychowu piskląt zalecane jest podawanie karmy wzbogaconej w jajko. W niewoli znana jest srebrzysta odmiana barwna, będąca generalnie jaśniej ubarwiona.

</doc>
<doc id="783144" url="https://pl.wikipedia.org/wiki?curid=783144" title="Dwór północny i południowy">
Dwór północny i południowy

Dwór północny i południowy (jap. 南北朝 "namboku-chō"), to okres rozbicia dynastycznego w historii Japonii w latach 1331-1392.
Źródła.
Źródłem rozbicia dynastycznego było zapoczątkowanie dwóch linii rodziny cesarskiej przez synów cesarza Go-Saga rządzących jako kolejni cesarze: Go-Fukakusa oraz Kameyama. Potomkowie obu braci zaczęli konkurować o pierwszeństwo do tronu. Efektem był kompromis wypracowany w 1317, zgodnie z którym tron miał być dziedziczony na przemian przez przedstawicieli linii "Jimyōin" (pochodzącej od cesarza Go-Fukakusa) oraz "Daikakuji" (pochodzącej od cesarza Kameyama), przy czym przedstawiciele każdej z linii mieli zasiadać na tronie nie dłużej niż 10 lat.
W 1318 na tron wstąpił cesarz Go-Daigo z linii "Daikakuji", który nie abdykował w ustalonym terminie i nie przekazał władzy linii "Jimyōin". 
W 1331 cesarz Go-Daigo został pojmany i zmuszony do przekazania władzy w ręce cesarza Kōgona, który już wcześniej został intronizowany (choć bez regaliów). Go-Daigo odmówił ich przekazania i w 1332 został zesłany na wyspę Oki. Rok później, zebrawszy znaczną liczbę swoich zwolenników, Go-Daigo wkroczył do Kioto.
W 1336, po kolejnej rebelii, cesarz Go-Daigo uciekł do miejscowości Yoshino, która stała się siedzibą Dworu Południowego.
Zakończenie.
W 1392 cesarz Go-Kameyama (Dwór Południowy) został pokonany i abdykował na korzyść cesarza Go-Komatsu, kończąc tym samym podział dynastii. Porozumienie zakładało powrót do planu zmian linii dynastycznej co dziesięć lat, jednak Go-Komatsu złamał je nie tylko rządząc przez 20 lat, ale również ustanawiając swojego syna następcą tronu.
Do 1911 Dwór Północny był uważany za właściwą linię dynastyczną cesarstwa. W 1911 rząd Japonii wydał deklarację, w której ogłosił, że Dwór Południowy powinien być uważany za właściwą linię sukcesji ze względu na posiadanie regaliów cesarskich.

</doc>
<doc id="783146" url="https://pl.wikipedia.org/wiki?curid=783146" title="Dwór północny">
Dwór północny



</doc>
<doc id="783147" url="https://pl.wikipedia.org/wiki?curid=783147" title="Dąb (Lubogoszcz)">
Dąb (Lubogoszcz)

Dąb – przysiółek wsi Lubogoszcz w Polsce, położony w województwie lubuskim, w powiecie wschowskim, w gminie Sława, nad Jezorem Sławskim, przy drodze wojewódzkiej numer 278.
W latach 1975–1998 przysiółek administracyjnie należał do województwa zielonogórskiego.

</doc>
<doc id="783148" url="https://pl.wikipedia.org/wiki?curid=783148" title="Trzęsak pomarańczowożółty">
Trzęsak pomarańczowożółty

Trzęsak pomarańczowożółty ("Tremella mesenterica" Retz.) – gatunek grzybów należący do rodziny trzęsakowatych ("Tremellaceae").
Systematyka i nazewnictwo.
Pozycja w klasyfikacji: "Tremella, Tremellaceae, Tremellales, Incertae sedis, Tremellomycetes, Agaricomycotina, Basidiomycota, Fungi".
Niektóre synonimy naukowe:
Nazwę polską zaproponował Władysław Wojewoda w 2003 r. W polskim piśmiennictwie mykologicznym gatunek ten opisywany był też jako kisielec pomarańczowy, galaretowiec kruszkowy, galaretowiec pospolity, móżdżak kruszkowy, trzęsidło pomarańczowe, trzęsak pomarańczowy i trzęsak złotożółty. 
Morfologia.
Średnicy 1-5 cm, lśniący, pofałdowany, najczęściej żółty, złocisty, kremowocytrynowy lub pomarańczowy, często opylony zarodnikami, przebijający się przez pęknięcia w korze podłoża. Starzejąc się blaknie i częściowo rozpływa. Młode owocniki wytwarzają na powierzchni liczne bezpłciowe konidiospory (wyraźnie mniejsze od zarodników podstawkowych), które w masie są zabarwione złocistożółto.
Wysyp zarodników: biały nieamyloidalny. Zarodniki okrągławo eliptyczne, gładkie, o średnicy 10-15,5 × 7-12 μm, bez pory rostkowej. Podstawki 4-sterygmowe z podłużnymi przegrodami. Mają rozmiar 20-31 × 16-22 μm i sterygmy o długości do około 100 μm. Pęcherzyki obecne. Hyfidy rzadkie, cienkościenne, szkliste.
Grzyb rozmnaża się w specyficzny sposób: w młodości bezpłciowo za pomocą konidiów, a dopiero później dojrzewają zarodniki powstałe w wyniku procesu płciowego.
Występowanie i siedlisko.
Poza Antarktydą występuje na wszystkich kontynentach, a także na wielu wyspach. W Polsce jest pospolity. 
Występuje przeważnie na opadłych gałęziach drzew liściastych, zwłaszcza buków, dębów, jesionów i leszczyn. Owocuje przez cały rok, w szczególności późną jesienią, w zimie i na wiosnę. W większości okolic częsty.
Znaczenie.
Pasożyt. Rozwija się na grzybni powłocznic ("Peniophora"). Jest nieszkodliwy, jednak uważany jest za grzyb niejadalny. Nie odznacza się żadnym smakiem ani zapachem, poza tym jest galaretowatej konsystencji. W niektórych krajach zbierany do konsumpcji, m.in. w Rosji i Chinach.

</doc>
<doc id="783150" url="https://pl.wikipedia.org/wiki?curid=783150" title="Luiz Felipe Fonteles">
Luiz Felipe Fonteles

Luiz Felipe Marques Fonteles (ur. 19 czerwca 1984 w Kurytybie) – brazylijski siatkarz, grający na pozycji przyjmującego. Powołany na Ligę Światową 2013, przez trenera Bernardo Rezende. W reprezentacji Brazylii rozegrał 50 meczów.
Sukcesy reprezentacyjne.
Mistrzostwa Ameryki Południowej Kadetów:
Mistrzostwa Świata Kadetów:
Mistrzostwa Ameryki Południowej Juniorów:
Mistrzostwa Świata Juniorów:
Mistrzostwa Ameryki Południowej:
Puchar Ameryki:
Letnia Uniwersjada:
Igrzyska Panamerykańskie:
Liga Światowa:
Puchar Wielkich Mistrzów:
Mistrzostwa Świata:
Igrzyska Olimpijskie:
Sukcesy klubowe.
Mistrzostwo Brazylii:
Puchar CEV:
Puchar Top Teams:
Mistrzostwo Japonii:
Mistrzostwo Grecji:
Puchar Polski:
Mistrzostwo Polski:
Puchar Challenge:
Mistrzostwo Turcji:
Puchar Brazylii:
Klubowe Mistrzostwa Ameryki Południowej:
Superpuchar Brazylii:
Puchar Cesarza:

</doc>
<doc id="783154" url="https://pl.wikipedia.org/wiki?curid=783154" title="Mighty Morphin Power Rangers">
Mighty Morphin Power Rangers

Mighty Morphin Power Rangers – pierwsza inkarnacja serialu "Power Rangers", składająca się z trzech sezonów. Bazuje ona na japońskich serialach tokusatsu: "Kyōryū Sentai Zyuranger" (sezony 1–3), "Gosei Sentai Dairanger" (sezony 2–3) i "Ninja Sentai Kakuranger" (sezon 3).
Serial "Mighty Morphin Power Rangers" liczy łącznie 145 odcinków, zaś jego bezpośrednią kontynuację tworzy 10-odcinkowa miniseria "Mighty Morphin Alien Rangers". Premiera produkcji odbyła się 28 sierpnia 1993 roku w Stanach Zjednoczonych, na antenie stacji Fox Kids. Finałowy odcinek został wyemitowany 27 listopada 1995 roku na tym samym kanale. Polska premiera serialu miała miejsce jesienią 1997 roku na antenie Polsatu.
W 2010 roku, amerykańska stacja ABC Kids wyemitowała zremasterowaną wersję "Mighty Morphin Power Rangers", którą wzbogacono wizualnie komiksowymi efektami. Zremasterowana edycja składa się z pierwszych 32 odcinków serialu.
Serial doczekał się w 1995 roku wersji kinowej, zatytułowanej "Mighty Morphin Power Rangers: The Movie". Film stanowi jednak odrębny twór i nie jest w żaden sposób powiązany z akcją serialu, choć część fabuły produkcji pokrywa się z wydarzeniami, które miały miejsce w pierwszych odcinkach trzeciego sezonu.
Fabuła.
Sezon 1.
Po 10 tysiącach lat niewoli, zła czarownica Rita Odraza i jej lojalna służba została uwolniona, kiedy astronauci z rutynowej misji kosmicznej przypadkowo otworzyli na Księżycu magiczną puszkę, będącą więzieniem wiedźmy. Wypełniona złością, Rita postanawia podbić najbliższą planetę – Ziemię. Jej największy wróg, bohaterski mędrzec Zordon, cierpliwie czekał przygotowany na ten dzień. Z pomocą jego dowcipnego pomocnika, robota Alpha 5, Zordon rekrutuje drużynę „pięciu wybitnie uzdolnionych nastolatków” z Angel Grove – Jasona, Zacka, Kimberly, Billy’ego i Trini – która otrzymuje supermoce, o jakich nie mogli nawet marzyć, w celu obrony Ziemi jako Mighty Morphin Power Rangers. Wyposażeni w zainspirowane dinozaurami gigantyczne roboty-pojazdy, zwane Zordami, Power Rangers stają do walki z kosmicznymi siłami zła Rity Odrazy. Po kilku kolejnych porażkach, czarownica postanawia mieć własnego wojownika. W tym celu przejmuje władzę nad Tommym, który zostaje złym Zielonym Rangerem. Ostatecznie po kilku próbach Power Rangers przełamują klątwę Rity, zaś Tommy dołącza do drużyny.
Sezon 2.
Zmęczony ciągłymi porażkami Rity Odrazy, jej zwierzchnik – Lord Zedd – postanawia wziąć sprawy w swoje ręce i osobiście zdobyć władzę nad Ziemią. Zdeterminowany do zniszczenia raz na zawsze drużyny Power Rangers, Zedd ma do dyspozycji całą armię potworów, stworzonych przez jego własny dotyk i zainspirowanych ziemską roślinnością i zwierzętami. Aby móc walczyć z jeszcze potężniejszym złoczyńcą, Power Rangers otrzymują nową i potężną moc w formie nowych zordów stylizowanych na mitologiczne istoty – Grzmotozordy. Tommy, który na zawsze utracił moce Zielonego Rangera, po pewnym czasie powraca do drużyny jako potężny Biały Ranger, nieustraszony bohater uzbrojony w Sabę, mówiący miecz, a także potężnego Tygrysozorda. Z drużyny Power Rangers odchodzą Jason, Zack i Trini, którzy będą reprezentować Angel Grove na światowej konferencji pokojowej, a w ich miejsce dołączają Rocky, Adam i Aisha.
Sezon 3.
Po przegranej walce i zniszczeniu Monet Mocy oraz Grzmotozordów, Power Rangers są zmuszeni do wyruszenia w podróż w celu odnalezienia sławnego mistrza ninja, Ninjora. Mistrz uczy ich sztuki ninja, przekazując im nowe moce i zdolności, a nawet osobiście pomaga drużynie w walce ze złem. W asyście nowych Ninjazordów, superbohaterowie są gotowi do kolejnych walk z Lordem Zeddem i Ritą. Tymczasem siły zła również zostają wzmocnione dzięki przybyciu na Księżyc brata Rity, Rito Revolto, a także ich ojca – Mistrza Vile. W trakcie serii z drużyny odchodzi Kimberly, która opuszcza Angel Grove w celu kontynuowania kariery sportowej, a w jej miejsce do zespołu dołącza Katherine.
Obsada.
Wrogowie.
Źródło:
Muzyka tytułowa.
"Go Go Power Rangers", to muzyka tytułowa serii Mighty Morphin Power Rangers, wykorzystana m.in. w czołówce serialu. Dodatkowo utwór pojawiał się wielokrotnie w trakcie odcinków, w wersji z wokalem oraz instrumentalnej.
Sześć nut, które wspólnie tworzą tło muzyczne pod główne hasło piosenki ("Go Go Power Rangers"), stanowiły również dźwięk komunikatorów rangersów, stworzonych przez Billy’ego. Dźwięk komunikatorów pozostał bez zmian w seriach Zeo i Turbo, pomimo faktu, iż oba te seriale posiadały nowe piosenki czołówkowe.
Utwór "Go Go Power Rangers" podlegał kilkukrotnym remiksom na potrzebny innych serii Power Rangers – wersji kinowej Mighty Morphin z 1995 roku oraz sezonów Alien Rangers, Zeo, Samurai, Megaforce i Dino Charge.
Wersja polska.
Sezony 1-2.
Wersja polska: na zlecenie Telewizji Polsat TELEFILM ŁÓDŹ
Tekst:
Czytał: Piotr Dobrzyński
Sezon 3.
Wersja polska: STUDIO TELEFILM
Udział wzięli:
W Polsce tę serię można było oglądać w wersji lektorskiej w telewizji Polsat (wszystkie odcinki), Polsat 2 (112 odcinków) oraz Jetix (54 odcinki, wersja ocenzurowana wzorem emisji w Wielkiej Brytanii). Premiera w Polsce miała miejsce jesienią 1997 roku w Polsacie. Później był kilkakrotnie powtarzany. Ostatni raz serial był emitowany od września 2003 do 18 lutego 2004 do 111. odcinka.
Spis odcinków.
&lt;onlyinclude&gt;=== Mighty Morphin Power Rangers (Sezon 1; 1993–1994) ===
Mighty Morphin Power Rangers (Sezon 3; 1995).
&lt;/onlyinclude&gt;

</doc>
<doc id="783157" url="https://pl.wikipedia.org/wiki?curid=783157" title="Jouyou">
Jouyou



</doc>
<doc id="783158" url="https://pl.wikipedia.org/wiki?curid=783158" title="Dębowo (Lubiatów)">
Dębowo (Lubiatów)

Dębowo – przysiółek wsi Lubiatów w Polsce, położony w województwie lubuskim, w powiecie wschowskim, w gminie Sława. 
W latach 1975–1998 przysiółek administracyjnie należał do województwa zielonogórskiego.

</doc>
<doc id="783161" url="https://pl.wikipedia.org/wiki?curid=783161" title="Mirko Filipovic">
Mirko Filipovic



</doc>
<doc id="783163" url="https://pl.wikipedia.org/wiki?curid=783163" title="Miks">
Miks



</doc>
<doc id="783164" url="https://pl.wikipedia.org/wiki?curid=783164" title="Konwencja wiedeńska o stosunkach konsularnych">
Konwencja wiedeńska o stosunkach konsularnych

Konwencja wiedeńska o stosunkach konsularnych - umowa międzynarodowa kodyfikująca prawo konsularne. Została przyjęta 24 kwietnia 1963 roku w Wiedniu na zakończenie konferencji międzynarodowej, w której brały udział 92 państwa. Konwencja weszła w życie 19 marca 1967 roku. Stronami jest 180 państw.
Spisana w 5 językach autentycznych: angielskim, chińskim, francuskim, hiszpańskim i rosyjskim, depozytariuszem jest Sekretarz Generalny Organizacji Narodów Zjednoczonych (art. 79).
Konwencja reguluje ustanawianie stosunków konsularnych między państwami, funkcje konsularne, procedurę mianowania urzędników konsularnych, klasy kierowników urzędów konsularnych, zasady pierwszeństwa (precedencji) oraz przywileje i immunitety konsularne, w tym także w odniesieniu do konsulów honorowych.

</doc>
<doc id="783166" url="https://pl.wikipedia.org/wiki?curid=783166" title="Pronit">
Pronit

Zakłady Tworzyw Sztucznych „Pronit” (ZTS Pronit) – zlikwidowane zakłady chemiczne z siedzibą w Pionkach.
Zakłady Tworzyw Sztucznych „Pronit” w Pionkach wywodzą się z powstałej w 1922 roku "Państwowej Wytwórni Prochu i Materiałów Kruszących (PWPiMK)", ulokowanej w Puszczy Kozienickiej koło wsi Zagożdżon. Miejscowość przemianowano w 1932 roku na Pionki. Dzięki ulokowaniu PWPiMK wieś w ciągu kilkunastu lat przekształciła się w miasto (1954).
Nazwy zakładu.
Źródło
Historia.
Do rozpoczęcia II wojny światowej Państwowa Wytwórnia Prochu produkowała głównie materiały wybuchowe na potrzeby Wojska Polskiego. Lokalizacja wytwórni pośród lasów i mokradeł Puszczy Kozienickiej z dala od większych osad ludzkich, sprzyjała zachowaniu tajemnicy produkcji i utrudniała penetrację.
W PWP na poszczególnych wydziałach uruchomiono laboratoria produkcyjne oraz rozwinęło się Centralne Laboratorium Badawcze i Strzelnica Balistyczna. W latach 1933–1934 uruchomiono Fabrykę Ferromitu, służącego do spawania szyn oraz oddział celuloidu (Fabryka Mas Plastycznych). Od 1 stycznia 1934 roku wytwórnia zaopatrywała Wojsko Polskie również w szczoteczki do zębów, w cenie 25 groszy za sztukę. W 1937 roku została uruchomiona, jako oddział filialny PWP w Pionkach, Fabryka Celulozy w Niedomicach, produkująca wysokogatunkową celulozę drzewną do wyrobu nitrocelulozy. W 1935 roku PWP przejęła i w ciągu roku unowocześniła kielecką wytwórnię dymiącego kwasu siarkowego, tzw. oleum, używanego do wyrobu bawełny strzelniczej i trotylu. 3 marca 1937 roku na wydziale sortowni prochu PWP, wybuchł pył. Zmarło wówczas 18 ciężko poparzonych młodych kobiet. W latach 1937–1939 wybudowany został oddział filialny – Państwowa Wytwórnia Prochu w Krajowicach.
Od 1 kwietnia 1927 roku do wybuchu II wojny światowej w 1939 funkcję naczelnego dyrektora pełnił Jan Prot, a dyrektorem technicznym był Stanisław Dunin-Markiewicz.
Podczas wojny wytwórnię przejęli hitlerowcy i reaktywowali produkcję prochów na potrzeby armii niemieckiej, przymusowo zatrudniając mieszkańców miasta oraz okolic. W 1944 roku okupanci przeprowadzili ewakuację wytwórni wywożąc z niej do Niemiec większość maszyn i urządzeń.
Po wyzwoleniu Pionek 15 stycznia 1945 roku, wznowiono produkcję w Państwowej Wytwórni Prochu i do końca 1945 roku wyprodukowano 10 ton ferromitów i 100 tys. sztuk amunicji myśliwskiej. Uruchomiono także jeden turbozespół elektrowni. W 1946 roku następuje rewindykacja maszyn i urządzeń z miasta Glöwen w Niemczech. Zespół złożony z dawnych pracowników wytwórni (Adolf Misiuna, Józef Kamiński, Roman Buczek, Antoni Kuty, Józef Mika, Józef Zawada, Jan Sarnecki, Ignacy Benderz, Zygmunt Kudelski, Antoni Czajkowski, Zenon Baran, Stanisław Golbert, Jan Górniak, Stanisław Warta, Antoni Komorek i Karol Białek) przy pomocy Biura Rewindykacji i Odszkodowań Wojennych w Berlinie sprowadził z powrotem maszyny i urządzenia wywiezione przez Niemców pod koniec wojny. W lutym 1947 roku jako pierwszy uruchomiono Wydział Bawełny Strzelniczej, gdzie produkowano bawełnę kolodionową (ok. 60 t) i przeprowadzano próby z bawełną lakierową. Następnie pracę wznowił Wydział Mas Plastycznych, który do końca roku wyprodukował ok. 500 kg celuloidu. Po nim uruchomiono produkcję prochów: myśliwskiego, rewolwerowego, sportowego i ćwiczebnego prowadzoną na Wydziale Prochu Bezdymnego.
W 1948 roku w PWP funkcjonowało 8 wydziałów:
Poza tym na terenie zakładu znajdowały się trzy wydziały nieczynne:
Pionkowski zakład włączono wówczas do przedsiębiorstwa „Zjednoczone Zakłady Przemysłu Materiałów Wybuchowych”, podlegającego Centralnemu Zarządowi Przemysłu Chemicznego z siedzibą w Gliwicach. W latach 1950–1953 w strukturze organizacyjnej zakładu odbudowano Wydział Prochu Czarnego, rozbudowano Wydział FAM i zbudowano nowy wydział pod nazwą „woreczkowanie prochów”, wytwarzającego ładunki prochowe do pocisków artyleryjskich i innych (późniejszy wydział „H”).
Struktura organizacyjna zakładu w 1954 roku:
W 1956 roku uruchomiono wytwarzanie nowych wyrobów, np. kleju nitrocelulozowego (1956 r. – 140 t), bielizny (w 1956 r. uszyto 150 tys. szt.), płyt gramofonowych (1 tys. miesięcznie – 1957 r.), octanu etylu (140 t rocznie), w 1958 r. skóry twardej podeszwowej – sztucznej (1 tys. t rocznie), lalek celuloidowych (50 t/r), nitropigmentów (30 t/r). W 1959 roku tłoczywa melaminowe (600 t/r) i kleje kauczukowe, zaś w roku następnym eter do narkozy (110 t/r).
1 kwietnia 1959 roku na bazie Samodzielnego Oddziału Wykonawstwa Inwestycyjnego (SOWI) przy Zakładach Chemicznych „Pronit” powstało Przedsiębiorstwo Montażowe „Montoerg” w Pionkach.
W 1959 roku przy „Pronicie” utworzono szkołę przyzakładową szkolącą: tokarzy, frezerów i ślusarzy-mechaników.
W latach 1961–1970 utworzono nowe wydziały produkcyjne. W 1964 roku oddano do użytku wydział Z, produkujący materiały wybuchowe saletrzano-amonowe dla potrzeb górnictwa o zdolności produkcyjnej 15 tys. t rocznie. W 1962 roku powstał oddział zamiejscowy w Łaskarzewie (przetwórstwo tworzyw sztucznych), w 1964 roku przekazany Warszawskim Zakładom Tworzyw Sztucznych. Równocześnie uruchamiano kolejne produkcje wyrobów chemicznych: styropianu (1963 r. o zdolności rocznej 25,7 tys. m³), polwinitów, butanolu z octanem (1962 r.) – zdolność produkcyjna średnio 700 t/r, glikocelu BW.W.S. – 1000 t/r, stabilizatora AR – 490 t/r, nitropolitury – 280 t/r, linociasta – 1500 t/r, okładzin hamulcowych – 275 t/r, polwiplastów – 550 t/r., granulatów dla obuwnictwa (1967 r.) – 319 t/r, polofenu (1967 r.) – 1618 t/r, polomeli ME A3, KoSk, S (1967 r.) – 126 t/r, plastyfikatów /30%, 40%/ (1967r.) – 420 t/r.
W drugiej połowie lat sześćdziesiątych na Wydziale „H” wprowadzono dwa nowe wyroby dla potrzeb wojska: „Pelikan” (ładunek wydłużony do rozminowywania pól minowych) oraz „Walizka” (miniaturowa wyrzutnia rakietowa). W 1968 roku zakończono wytwarzanie skóry sztucznej twardej i podeszwowej, natomiast rozpoczęto produkcję dekaliny (wyprodukowano 150 t) oraz hydrolaku (wyprodukowano 75 t). W 1969 roku podjęto wytwarzanie klejów topliwych dla meblarstwa (21,7 t) i granulatów obuwniczych przeciwdeszczowych (169,3 t). W 1970 roku wyprodukowano 15 t pigmentplastu TG-15 oraz 1,7 t sklejki brokatowej ekstra, a także 1284 t amonitu 11 i 108 t amonitu GS.
W 1967 roku przy „Pronicie” w powstał Zakład Doświadczalny Budowy Aparatury Naukowo-Badawczej „Dozachem”.
W 1972 roku „Pronit” odkupił licencję na produkcję sztucznej skóry (określana mianem „polcorfamu”) wraz z całą fabryką od amerykańskiego koncernu DuPont i rozpoczęto jej uruchamianie Wytwórni Skóry Syntetycznej w Pionkach przez angielską firmę „Petracarbon”. 1 lipca 1974 roku ruszyła produkcja skóry syntetycznej w Pionkach.
W 1974 roku powstał Ośrodek Badawczo-Rozwojowy Tworzyw Skóropodobnych Porometrycznych. Ośrodek podlegał nadzorowi dyrektora naczelnego „Pronitu”. 18 lutego 1972 roku powołano Zakładowy Ośrodek Informatyki przy ZTS „Pronit-Erg”, który zajmował się wdrażaniem i rozwijaniem elektronicznej techniki obliczeniowej w zakresie przetwarzania informacji dla macierzystego zakładu i innych jednostek branży ekonomicznej na terenie województwa radomskiego. 30 grudnia 1976 roku Ministerstwo Przemysłu Chemicznego zadecydowało o połączeniu ZTS „Pronit-Erg” z Radomską Fabryki Farb i Lakierów „Polifarb”. Na początku lat osiemdziesiątych z Zakładów „Pronit” wyodrębnił się Zakład „Dozachem”. Do ostatecznego rozdzielenia przedsiębiorstw doszło w lipcu 1982 roku. W tym samym czasie usamodzielnił się i oddzielił od „Pronitu” zakład zamiejscowy w Radomiu (dawna Radomska Fabryka Farb i Lakierów). Od 9 czerwca 1982 roku pionkowski zakład uzyskał status przedsiębiorstwa przemysłu obronnego i musiał należeć do zrzeszenia przedsiębiorstw przemysłu obronnego i tworzyw sztucznych „Erg” w Gliwicach”, a także musiał realizować inwestycje i plany gospodarcze przemysłu obronnego o charakterze centralnym. W 1984 roku likwidacji uległ Ośrodek Badawczo Rozwojowy Tworzyw Skóropodobnych Poromerycznych. W 1985 roku uruchomiono odwadnianie nitrocelulozy metodą ciągłą. Unowocześniono produkcję ładunku „Pelikan” (1981 r.). Wprowadzono też ładunek miotający „Jaguar” 125 mm do armaty D-81 z łuską spalającą się (1988 r.), „Jersey” (ładunek miotający 122 mm do haubicy wz. 38). Realizowano również inwestycję „Orzech” (proch kulkowy), która nie doczekała się ostatecznego uruchomienia, choć pochłonęła duże środki. W początkach 1992 roku z „Pronitu” wyodrębniono trzy wydziały, które przekształcono w spółki z ograniczoną odpowiedzialnością, a mianowicie Wydział PL („Fam-Simadex”), oddział polwiplastów („Polplast”) i klejów („Pronicel”).
1 grudnia 1994 roku nastąpiło przekształcenie Zakładów „Pronit” w spółkę skarbu państwa, w której 100% udział posiadał skarb państwa. W 1994 roku zakład produkował: nitrocelulozę, kleje emulsyjne, kleje rozpuszczalnikowe, roztwory nitrocelulozy, proch myśliwski nitrocelulozowy, górnicze materiały wybuchowe, tłoczywa melaminowe, etery (techniczny, leczniczy, narkozowy), wyroby w ramach produkcji „S”. Kilka lat wcześniej z katalogu wyrobów zniknęły m.in. płyty gramofonowe (1990), styropian czy niektóre związki chemiczne. W latach 90. XX wieku zakład pozbył się balastu działalności nieprodukcyjnej i przekazał budynki o charakterze komunalnym miastu Pionki. Do miasta trafił m.in. stadion, basen pływacki, przedszkole przy ul. Jordanowskiej, hotel „Moskwa” i żłobek przy ul. Kolejowej, budynek Straży Pożarnej wraz z gruntem, osiedla mieszkaniowe: Nowa, Centralna i Stara Kolonia wraz z infrastrukturą. Z zakładu oderwano również kilka wydziałów oraz instytucji, tworząc z nich spółki z ograniczoną odpowiedzialnością:
W sumie od 1991 roku z „Pronitu” wydzielono 11 spółek-córek z jego kapitałem.
W 2000 roku produkcja spółki koncentrowała się w pięciu podstawowych zakładach:
Strukturę organizacyjną zakładu uzupełniały zakłady produkcji pomocniczej:
W początkach 2000 roku spółka utraciła płynność finansową. Zarząd wystąpił do Wydziału V Gospodarczego Sądu Rejonowego w Radomiu z wnioskiem o ogłoszenie upadłości „Pronitu”. 6 września sąd podjął stosowną decyzję, która zakończyła istnienie zakładu. Miejsce prezesa zarządu zajął syndyk masy upadłościowej, powołany przez tenże sąd do zaspokojenia roszczeń wierzycieli zakładu. W 2005 roku od syndyka masy upadłościowej Urząd Miasta Pionki odkupił majątek „ZTS Pronit”, pozostałe spółki upadły bądź nadal kontynuują produkcję.
Obecnie funkcjonujące zakłady (spółki wyodrębnione) z „Pronitu”:
Nagrody i wyróżnienia ZTS „Pronit”.
Zakład za swoje wyniki był wielokrotnie nagradzany i wyróżniany. W roku 1965 za zdobycie I miejsca we współzawodnictwie międzyzakładowym w zjednoczeniu otrzymał Sztandar Przechodni Ministra Przemysłu Chemicznego, a w 1975 roku „Pronit” odznaczony został Orderem Sztandaru Pracy I klasy. 13 lipca 1979 roku, w uznaniu zasług i osiągnięć zakładów „Pronit” i jego załogi Wojewódzka Rada Narodowa w Radomiu nadała zakładowi odznakę „Za Zasługi dla Województwa Radomskiego”.
Dyrektorzy naczelni.
prezesi zarządu
Źródło
Płyty winylowe.
W zakładzie rozpoczęto produkcję polichlorku winylu, oraz utworzono tłocznię płyt gramofonowych. W zakładach Pronit tłoczono płyty winylowe na zlecenie wydawnictw muzycznych:
Firma wydawała również (choć stosunkowo rzadko) płyty pod własną marką „Pronit”; ich wydawaniem pierwotnie zajmowały się Polskie Nagrania, do których do dziś należą prawa do tej części katalogu (obecnie w ramach Warner Music Poland, współczesne reedycje nie zawierają oznaczeń Pronitu); były to przeważnie płyty z numerami katalogowymi zaczynającymi się literami L, XL, SXL i SX. Płyty z numerami katalogowymi zaczynającymi się literami SLP były wydawane przez Wifon i są dziś pod kontrolą Agencji Muzycznej Polskiego Radia S.A. Płyty z numerami katalogowymi zaczynającymi się literami PLP były samodzielnie wydawane przez Pronit; prawa do płyt polskich artystów przypadły później im samym lub innym wytwórniom (nie ma następcy oddziału nagraniowego Pronitu). Tłoczenie płyt gramofonowych kontynuowano do początku lat 90.
Płyty winylowe L, XL, SXL, SX.
Płyty wydane przez Polskie Nagrania.
Płyty winylowe ZL.
Płyty wydane przez Polskie Nagrania.
Płyty winylowe SLP.
Płyty wydane przez Wifon.
Płyty winylowe PLP.
Płyty wydane samodzielnie przez Pronit.

</doc>
<doc id="783168" url="https://pl.wikipedia.org/wiki?curid=783168" title="Zespół Lowna-Ganonga-Levine’a">
Zespół Lowna-Ganonga-Levine’a

Zespół Lowna-Ganonga-Levine’a (zespół LGL, ang. Lown-Ganong-Levine syndrome) – obok zespołu Wolffa-Parkinsona-White’a i zespołu Mahaima jest zespołem preekscytacji komorowej serca wywołanym zaburzeniami drogi przewodzenia przedsionkowo-komorowego. 
Podstawą diagnozy zespołu LGL jest wystąpienie w badaniu EKG odstępu PQ krótszego niż 0,12 s przy prawidłowym kształcie zespołu QRS. Objawami towarzyszącymi występowaniu zespołu LGL jest występowanie zaburzeń rytmu serca, w tym w szczególności tachykardii i napadowego częstoskurczu nadkomorowego. 
Patofizjologia tego zespołu polega na istnieniu dodatkowych włókien przewodzących (włókna Jamesa). Włókna te omijają węzeł przedsionkowo-komorowy i bezpośrednio wnikają do pęczka Hisa. 
Pomimo stwierdzenia obecności opisanej drogi w badaniach histologicznych brak jednoznacznych dowodów potwierdzających związek pomiędzy jej istnieniem a występowaniem elektrokardiograficznych cech zespołu LGL. Współcześnie występowanie cech zespołu LGL w badaniu elektrokardiograficznego (EKG) nie jest uznawane za syndrom o podłożu anatomicznym i używanie tego pojęcia nie jest zalecane. 

</doc>
<doc id="783169" url="https://pl.wikipedia.org/wiki?curid=783169" title="Apryzm">
Apryzm

Apryzm – peruwiański ruch polityczny wywodzący się z Amerykańskiego Rewolucyjnego Sojuszu Ludowego (Alianza Popular Revolutionaria Americana, APRA), powstałego w Meksyku w 1924 r. Założycielem i wieloletnim przywódcą APRA był Victor Raul Haya de la Torre, lewicowy działacz peruwiańskiego ruchu studenckiego. Sojusz skupiał w swoich szeregach członków pochodzących z klasy średniej i wyższej (przywódców) oraz robotników (zwolenników). Członkowie i zwolennicy widzieli siebie jako jedną wielką rodzinę, w której przywódcy traktowani są jak rodzice otoczeni szacunkiem. Haya przedstawiał Apra jako cyt:" wspólnotę prawdziwych wyznawców zjednoczonych przez mesjanistyczną wiarę i misję oczyszczenia narodu oraz wyzwolenia z rąk politycznych faryzeuszy, którzy rządzą krajem".
Haya próbował stworzyć ponadnarodowy, ludowy ruch latynoamerykański realizujący postulaty nacjonalizacji zagranicznej własności ziemi i przemysłu, walki z imperializmem północnoamerykańskim, dążenia do jedności politycznej kontynentu oraz umiędzynarodowienia kanału Panamskiego. Tych założeń nie udało się jednak zrealizować i Haya postanowił skoncentrować się tylko na rewolucji w Peru. Udało mu się zbudować największą organizację narodową w kraju.
Ostatecznie organizacja przekształciła się w populistyczną partię polityczną, pozostawiając skrót Apra jako nazwę. Pogląd, że tylko apryzm może zabezpieczyć Peru (Solo el Aprismo salverá al Peru), stał się hasłem partii. 
Haya trzy razy startował w wyborach prezydenckich w Peru. Dwukrotnie przegrał. W 1962 roku wygrał wybory, jednak peruwiańskie wojsko nie pozwoliło mu na objęcie władzy w państwie. W 1978 Haya został przewodniczącym Zgromadzenia Konstytucyjnego, stanowisko piastował do śmierci w 1979 roku.
W wyborach z 1985 roku Alan Garcia Perez, przywódca Apra odniósł zwycięstwo w wyborach prezydenckich.

</doc>
<doc id="783171" url="https://pl.wikipedia.org/wiki?curid=783171" title="Tvøroyrar Bóltfelag">
Tvøroyrar Bóltfelag



</doc>
<doc id="783172" url="https://pl.wikipedia.org/wiki?curid=783172" title="Tvoroyrar Bóltfelag">
Tvoroyrar Bóltfelag



</doc>
<doc id="783173" url="https://pl.wikipedia.org/wiki?curid=783173" title="Tvøroyrar Boltfelag">
Tvøroyrar Boltfelag



</doc>
<doc id="783174" url="https://pl.wikipedia.org/wiki?curid=783174" title="Tvoroyrar Boltfelag">
Tvoroyrar Boltfelag



</doc>
<doc id="783175" url="https://pl.wikipedia.org/wiki?curid=783175" title="TB Tvoroyri">
TB Tvoroyri



</doc>
<doc id="783178" url="https://pl.wikipedia.org/wiki?curid=783178" title="Głuchów (Kuźnica Głogowska)">
Głuchów (Kuźnica Głogowska)

Głuchów – przysiółek wsi Kuźnica Głogowska w Polsce, położony w województwie lubuskim, w powiecie wschowskim, w gminie Sława. Wchodzi w skład sołectwa Kuźnica Głogowska.
W latach 1975–1998 przysiółek administracyjnie należał do województwa zielonogórskiego.
Przysiółek leży między jeziorami Młyńskim Dużym a Tarnowskim Małym.

</doc>
<doc id="783179" url="https://pl.wikipedia.org/wiki?curid=783179" title="Wasted Years">
Wasted Years

Wasted Years – piętnasty singel brytyjskiej heavymetalowej grupy Iron Maiden wydany 6 września 1986. Jest to pierwszy singel z albumu "Somewhere in Time", a także pierwszy singel napisany samodzielnie przez Adriana Smitha.
Utwór został zamieszczony także w wersji koncertowej na albumie "Maiden England" oraz singlu „Out of the Silent Planet”. „Wasted Years” znalazł się także na kompilacjach "Best of the Beast", "Ed Hunter", "Edward the Great", "The Essential Iron Maiden" i "".
Pierwsza z piosenek na stronie B płyty, „Reach Out” (ang. "Sięgnij"), to kompozycja Dave’a Colwella – przyjaciela Adriana Smitha i członka grupy muzycznej The Entire Population of Hackney (zespół ten założyli Smith oraz Nicko McBrain). „Reach Out” to prawdopodobnie jedyne nagranie Iron Maiden, na którym partie wokalne nie są wykonywane przez nominalnego wokalistę, lecz przez samego Adriana Smitha.
Utwór „Sheriff of Huddersfield” (ang. "Szeryf z Huddersfield") opowiada o decyzji menedżera grupy Roda Smallwooda o przeprowadzce do Los Angeles i kupnie domu na wzgórzach Hollywood. Najwyraźniej miał on problemy z dostosowaniem się do nowego stylu życia i często wspominał o tym grupie. Smallwood do czasu wydania singla nie wiedział o istnieniu piosenki.
Covery.
Cover utworu „Wasted Years” nagrała grupa DevilDriver – został wydany na albumie "" (2008), składance coverów grupy Iron Maiden.
Akustyczny cover tego utworu nagrała grupa Damone.

</doc>
<doc id="783182" url="https://pl.wikipedia.org/wiki?curid=783182" title="Power Rangers in Space">
Power Rangers in Space



</doc>
<doc id="783183" url="https://pl.wikipedia.org/wiki?curid=783183" title="Hollókő">
Hollókő

Hollókő – wieś w północnych Węgrzech, w powiecie Szécsény, w komitacie Nógrád. W 2015 roku była zamieszkiwana przez 329 osób i zajmowała obszar 5,18 km².
Osada zachowała swój oryginalny charakter i pełni funkcję skansenu z zachowanymi arcydziełami ludowej architektury oraz krytym gontem kościołem rzymskokatolickim z drewnianą wieżą, pochodzącym z 1889.
Hollókő wraz ze swoim naturalnym otoczeniem w 1987 zostało wpisane na listę światowego dziedzictwa UNESCO. Wioskę otacza Park Przyrody Hollókő o powierzchni 141 ha (stanowiącej ¼ powierzchni gminy), z rzadkimi okazami flory oraz śladami dawnych zwyczajów uprawy roli na wąskich poletkach.
Na wzgórzach Cserhát, które otaczają wioskę, wznoszą się ruiny zamku z XIII wieku. Zamek został prawie w całości odrestaurowany i od 1996 udostępniony zwiedzającym. W jego wnętrzach są organizowane wystawy tematyczne, przedstawienia teatralne i turnieje rycerskie.

</doc>
<doc id="783184" url="https://pl.wikipedia.org/wiki?curid=783184" title="Holloko">
Holloko



</doc>
<doc id="783185" url="https://pl.wikipedia.org/wiki?curid=783185" title="Delta Force (gra komputerowa)">
Delta Force (gra komputerowa)

Delta Force – gra komputerowa z gatunku Strzelanka pierwszoosobowa stworzona i wydana 1 listopada 1998 na Microsoft Windows przez firmę NovaLogic, pierwsza gra z serii "Delta Force".
Gra jest symulatorem działań amerykańskiej elitarnej jednostki Delta Force. W trybie dla jednego gracza bierzemy udział w szeregu misji, których akcja rozgrywa się na całym świecie. Cele misji są zróżnicowane, za przykład można podać opanowanie lotniska w Azji czy unieszkodliwienie Bio-Nuklearnego terroryzmu w Rosji. Do dyspozycji jest wiele różnego rodzaju sprzętu, począwszy od pistoletów skończywszy na karabinach czy granatach. Tytuł posiada również tryb wieloosobowy pozwalający grać do 8 graczy jednocześnie.

</doc>
<doc id="783186" url="https://pl.wikipedia.org/wiki?curid=783186" title="Riccardo Sangiorgio">
Riccardo Sangiorgio

Riccardo Sangiorgio (ur. 24 lipca 1986 w Modenie) – włoski siatkarz, występujący obecnie w Serie A, w drużynie Cimone Modena. Gra na pozycji przyjmującego. Mierzy 194 cm.

</doc>
<doc id="783190" url="https://pl.wikipedia.org/wiki?curid=783190" title="April Grace">
April Grace

April Grace (ur. 12 maja 1962 w Lakeland na Florydzie) – amerykańska aktorka.

</doc>
<doc id="783191" url="https://pl.wikipedia.org/wiki?curid=783191" title="Żarowa gospodarka">
Żarowa gospodarka



</doc>
<doc id="783194" url="https://pl.wikipedia.org/wiki?curid=783194" title="Navin Ramgoolam">
Navin Ramgoolam

Navin Ramgoolam (ur. 14 lipca 1947 w Port Louis) – maurytyjski polityk, dwukrotny premier Mauritiusa, w latach 1995-2000 oraz od 5 lipca 2005 do 17 grudnia 2014. Lider Partii Pracy Mauritiusa ("Mauritius Labour Party" – MLP).
Edukacja i praca zawodowa.
Navin Ramgoolam jest synem Seewoosagura Ramgoolama, zwanego „ojcem narodu”, premiera w latach 1961-1982.
Ramgoolam z wykształcenia jest lekarzem. W latach 1968-1975 studiował chirurgię w Royal College of Surgeons w Dublinie w Irlandii.
Po zakończeniu studiów medycznych w 1975 pracował przez rok w dublińskim szpitalu St. Laurences. W latach 1976-1977 pracował w maurytyjskim "A.G Jeetoo Hospital", w latach 1977-1980 w University College Hospital w Londynie, od 1982 do 1985 w Yorkshire Clinic w West Yorkshire. Od 1985 do 1987 prowadził własną praktykę lekarską na Mauritiusie, po czym na nowo rozpoczął studia w Londynie.
Od 1987 do 1990 studiował w London School of Economics oraz nauki polityczne na Uniwersytecie Londyńskim. W latach 1992-1993 odbył kurs w Inns of Court School of Law.
Kariera polityczna.
W lutym 1991 Navin Ramgoolam został liderem Partii Pracy Mauritiusu (MLP, "Mauritius Labour Party"). We wrześniu 1991 dostał się do parlamentu i został liderem opozycji. W grudniu 1995 jego partia wygrała wybory parlamentarne i Ramgoolam 27 grudnia 1995 objął funkcję szefa rządu.
Jego pierwsza kadencja jako premiera naznaczona była przez rozruchy po śmierci w celi więziennej znanego piosenkarza, Kaya.
W wyborach we wrześniu 2000 przegrał rywalizację z Aneroodem Jugnauthem i Paulem Bérengerem, liderami Walczącego Ruchu Mauritiusa i ponownie znalazł się na czele opozycji.
Przed wyborami parlamentarnymi 3 lipca 2005 zawiązał koalicję Sojusz Socjalistyczny, która zdołała zdobyć większość (42 miejsc) w 70-osobowym Zgromadzeniu Narodowym. W kampanii wyborczej obiecywał reformy ekonomiczne oraz poprawę transportu na wyspie, łącznie ze zniesieniem opłat za przejazd komunikacją publiczną dla osób starszych i studentów. 5 lipca 2005 po raz drugi został zaprzysiężony na stanowisku premiera oraz ministra spraw wewnętrznych i obrony.
Przed wyborami parlamentarnymi w maju 2010 zawiązał koalicję Sojusz Przyszłości z opozycyjnym Ruchem Socjalistycznym Mauritiusu (MSM) Pravinda Jugnautha. W wyborach 5 maja 2010 koalicja odniosła zwycięstwo, zdobywając 41 mandatów w czasie głosowania, a w sumie 45 mandatów w 69-osobowym parlamencie. Premier Ramgoolam zapowiedział prowadzenie polityki opartej na „jedności, równości i nowoczesności”. Oznajmił, że priorytetami jego rządu będzie poprawa infrastruktury drogowej, wzmocnienie bezpieczeństwa obywateli, rozwój opieki zdrowotnej i edukacji. Nowy gabinet został zaprzysiężony 11 maja 2010, premier Ramgoolam objął w nim także resort spraw wewnętrznych. Wicepremierem i ministrem finansów został mianowany Pravind Jugnauth. W dniu 17 grudnia 2014 roku zakończył urzędowanie na stanowisku premiera.

</doc>
<doc id="783196" url="https://pl.wikipedia.org/wiki?curid=783196" title="Regional-Express">
Regional-Express

Regional-Express (RE, z niem. „ekspres regionalny”) - kategoria pociągu regionalnego Deutsche Bahn w Niemczech. 
RE zostały wprowadzone w 1994 zastępując wcześniejsze pociągi przyspieszone ("Eilzug, E"). Od Regionalbahn odróżniają go większa prędkość podróżna oraz większe odstępy między przystankami.

</doc>
<doc id="783199" url="https://pl.wikipedia.org/wiki?curid=783199" title="Jutrzenka (województwo lubuskie)">
Jutrzenka (województwo lubuskie)

Jutrzenka – osada w Polsce położona w województwie lubuskim, w powiecie wschowskim, w gminie Sława. 
W latach 1975–1998 miejscowość administracyjnie należała do województwa zielonogórskiego.

</doc>
<doc id="783201" url="https://pl.wikipedia.org/wiki?curid=783201" title="Posłonek rozesłany wielkokwiatowy">
Posłonek rozesłany wielkokwiatowy

Posłonek rozesłany wielkokwiatowy "Helianthemum nummularium" (L.) Mill. subsp. "grandiflorum" (Scop.) Schinz &amp; Thell.) – podgatunek rośliny wieloletniej należący do rodziny posłonkowatych. Według niektórych autorów uważany jest za oddzielny gatunek – "posłonek wielkokwiatowy". Na stanowiskach naturalnych w Polsce występuje wyłącznie w Tatrach. Jest rośliną rzadką.
Biologia i ekologia.
Półkrzew, chamefit. Kwitnie od lipca do września. Siedlisko: szczeliny skalne, skały, upłazy, murawy, głównie na podłożu wapiennym. Roślina wysokogórska. W Tatrach występuje głównie w piętrze kosówki i piętrze halnym. Gatunek charakterystyczny dla klasy (Cl.)"Seslerietea variae".
Tworzy mieszańce z posłonkiem kutnerowatym. 

</doc>
<doc id="783210" url="https://pl.wikipedia.org/wiki?curid=783210" title="Posłonek wielkokwiatowy">
Posłonek wielkokwiatowy



</doc>
<doc id="783211" url="https://pl.wikipedia.org/wiki?curid=783211" title="Kamienna (Lipinki)">
Kamienna (Lipinki)

Kamienna – przysiółek wsi Lipinki w Polsce, położony w województwie lubuskim, w powiecie wschowskim, w gminie Sława. Wchodzi w skład sołectwa Lipinki.
W latach 1975–1998 przysiółek administracyjnie należał do województwa zielonogórskiego.

</doc>
<doc id="783212" url="https://pl.wikipedia.org/wiki?curid=783212" title="Maikel Cardona">
Maikel Cardona

Maikel Cristóbal Cardona (ur. 16 listopada 1976 w Hawanie) – kubański siatkarz, grający na pozycji środkowego i atakującego. Wielokrotny reprezentant Kuby. Posiada także włoskie obywatelstwo. 
Uznawany za zawodnika dysponującego największym zasięgiem w ataku w historii siatkówki (404 cm w szczytowym okresie kariery).
Sukcesy klubowe.
Puchar Włoch: 
Puchar CEV: 
Superpuchar Włoch: 
Mistrzostwo Portoryko: 
Puchar Top Teams: 
Przypisy.
 

</doc>
<doc id="783215" url="https://pl.wikipedia.org/wiki?curid=783215" title="Jamendo">
Jamendo

Jamendo – muzyczny serwis internetowy publikujący muzykę na licencjach Creative Commons/Free Art License.
Nazwa "Jamendo" pochodzi od zbitki terminów muzycznych "jam" i "crescendo".
Motto serwisu brzmi "otwórz uszy" ("open your ears").
Charakterystyka.
Albumy są dostępne w sieciach BitTorrent i eDonkey, a pliki muzyczne w formatach Ogg Vorbis i MP3. Serwis Jamendo oferuje również system oceny zamieszczanej tam muzyki i wyszukiwania polecanych przez innych użytkowników wykonawców w oparciu o zadane kryteria, a także chmurę znaczników (folksonomia). Zadowolonych użytkowników serwisu zachęca się do wynagradzania artystów za pomocą systemu płatności PayPal.
Siedziba serwisu znajduje się w Luksemburgu i chociaż początkowo był w języku francuskim, to obecnie jest wielojęzyczny. Serwis jest przygotowany w kilku językach, są to angielski, niemiecki, hiszpański, polski, portugalski i włoski
Serwis oferuje również swoje radio internetowe, na których to można odtwarzać piosenki bez konieczności ich pobierania. Działają one jednak tylko z poziomu przeglądarki internetowej.
Publiczne odtwarzanie.
Wyszukiwarka muzyki na stronie Jamendo umożliwia między innymi odnalezienie utworów, których autorzy zezwalają na komercyjne wykorzystanie ich muzyki – pozwala to na uniknięcie opłat pobieranych przez organizacje zbiorowego zarządzania prawami autorskimi lub prawami pokrewnymi osobom, które pragną odtwarzać muzykę w miejscu prowadzenia działalności gospodarczej. Stowarzyszenie ZAiKS próbowało pobierać opłaty za muzykę dostępną na Jamendo, wycofano się jednak z tego pomysłu, nazywając próby pobierania opłat za wolną muzykę „wypadkiem przy pracy”.

</doc>
<doc id="783216" url="https://pl.wikipedia.org/wiki?curid=783216" title="Ukośnicowate">
Ukośnicowate



</doc>
<doc id="783217" url="https://pl.wikipedia.org/wiki?curid=783217" title="Okrążenie">
Okrążenie

Okrążenie – działanie różnych rodzajów wojsk i sił zbrojnych podejmowane w celu izolacji określonego zgrupowania wojsk przeciwnika od bazy zaopatrzenia i pozostałych sił. Okrążenie uzyskuje się w wyniku natarcia na wybranych kierunkach, w głąb ugrupowania przeciwnika, wyjścia na jego skrzydła i tyły, odcinając mu przy tym drogi odwrotu i ograniczając swobodę manewru.
Charakterystyka.
Do walki w okrążeniu wojska mogą przejść w sposób wymuszony lub zamierzony.
W przypadku wojsk, które znalazły się w okrążeniu wskutek niepomyślnego przebiegu walki (sposób wymuszony) celem działania powinno być niedopuszczenie do ich rozbicia i stworzenie warunków do wyjścia z okrążenia i połączenia się z głównymi lub przejścia do działań w rozproszeniu.
W przypadku działania zamierzonego siły i środki pozostawione do walki w okrążeniu to co najwyżej wzmocniony batalion, a czas jego autonomicznej walki w zasadzie jest ograniczony do 1–2 dób. Zadaniem takich zgrupowań taktycznych będzie utrzymania danej miejscowości lub obiektu wraz ze znajdującymi się tam zasobami, blokowania szlaków komunikacyjnych lub służenia jako rejon bazowy dla oddziałów i grup rajdowych oraz grup desantowo-szturmowych.
Walka w okrążeniu.
Główną cechą walki w okrążeniu, wyróżniającą je od innych zadań jest fakt, że wojska mogą być atakowane z różnych stron, a wsparcie z zewnątrz staje się trudne, o ile jest możliwe.
Ponieważ aktualne położenie wojsk znane jest przeciwnikowi, dlatego okrążone wojska są szczególnie narażone na zmasowany ogień artyleryjski, ataki powietrzne, oraz uderzenia bronią masowego rażenia.
Wojska okrążone mogą stracić zdolność uzyskiwania aktualnych danych z rozpoznania i danych wywiadowczych. Odpowiedzialność za ich dostarczenie ponosi wyższy szczebel dowodzenia.
Okrążenie wojsk przez przeciwnika powoduje ograniczenie swobody działania nie tylko okrążonych wojsk, lecz również nadrzędnego szczebla dowodzenia. Odcięte i pozbawione zabezpieczenia logistycznego wojska zdane są na własne siły, ich zdolność bojowa szybko może ulec obniżeniu. Mimo to muszą one prowadzić zdecydowaną walkę.
Walka w okrążeniu obejmuje:
Najbardziej sprzyjającym czasem wyjścia z okrążenia jest noc i inne warunki ograniczonej widoczności. Takie warunki sprzyjają uzyskaniu zaskoczenia, utrudniają manewr przeciwnikowi oraz obniżają efektywność prowadzonego przez niego ognia.
Obrona
Odblokowanie wojsk:
Przerwanie okrążenia

</doc>
<doc id="783219" url="https://pl.wikipedia.org/wiki?curid=783219" title="Region Maloja">
Region Maloja

 
Region Maloja (niem. "Region Maloja") - jednostka administracyjna w Szwajcarii, w kantonie Gryzonia. Powstała 1 stycznia 2016. Powierzchnia regionu wynosi 973,57 km², zamieszkany jest przez 18 294 osoby (31 grudnia 2020). Siedziba administracyjna regionu znajduje się w miejscowości Samedan. Nazwę swą region bierze od miejscowości Maloja położonej w przełęczy Malojapass.
Gminy.
W skład regionu wchodzi dwanaście gmin: 

</doc>
<doc id="783221" url="https://pl.wikipedia.org/wiki?curid=783221" title="Krępina (Lubiatów)">
Krępina (Lubiatów)

Krępina – przysiółek wsi Lubiatów w Polsce, położony w województwie lubuskim, w powiecie wschowskim, w gminie Sława. 
W latach 1975–1998 przysiółek administracyjnie należał do województwa zielonogórskiego.

</doc>
<doc id="783223" url="https://pl.wikipedia.org/wiki?curid=783223" title="Reprezentacja Korei Południowej w skokach narciarskich">
Reprezentacja Korei Południowej w skokach narciarskich

Reprezentacja Korei Południowej w skokach narciarskich – grupa skoczków narciarskich wybrana do reprezentowania Korei Południowej w międzynarodowych zawodach przez Koreański Związek Narciarski.
Historia.
Reprezentanci Korei Południowej w skokach narciarskich występują w zawodach najwyższej rangi od sezonu 1997/1998. Debiutem w zawodach Pucharze Świata był występ Choia Heung-chula (który jednak wziął udział już w poprzedzającym sezon zimowy Letnim Grand Prix) w grudniu 1997 w Engelbergu, gdy w pierwszym konkursie zajął on 25. miejsce. W kwalifikacjach odpadł wówczas Choi Yong-jik, który w tamtym sezonie nie awansował do żadnego konkursu PŚ (podobnie jak wcześniej w LGP). W tym samym sezonie reprezentanci Korei Południowej wystartowali na igrzyskach olimpijskich w Nagano w 1998, w których oprócz Choia Heung-chula i Kima Hyun-ki wystartowali Kim Hyun-ki i Kim Heung-su. Najlepsze wyniki osiągnął Choi Heung-chul, który na skoczni normalnej był 46., a na dużej 40. W konkursie drużynowym Korea Południowa zajęła ostatnie, 13. miejsce. Kim Heung-su nie startował w PŚ, karierę zakończył w 2003. Choi Yong-jik zadebiutował w konkursie głównym PŚ w sezonie 1998/1999, w którym zdobył także pierwszy punkt (zajmując 30. miejsce w konkursie Turnieju Czterech Skoczni w Innsbrucku). Kim Hyun-ki w owym sezonie nie awansował do żadnego konkursu, natomiast udawało mu się to w sezonie 1999/2000, gdy także zdobył pierwsze punkty (zajmując 27. miejsce w Willingen). Czwartym koreańskim zawodnikiem startującym w PŚ był Kang Chil-ku, który w kwalifikacjach zadebiutował w sezonie 1999/2000, w konkursie głównym w sezonie 2001/2002, a jedyne punkty uzyskał w sezonie 2003/2004, zajmując 29. miejsce w Ruce. Najlepsze wyniki wśród reprezentantów Korei Południowej w PŚ uzyskiwał Choi Heung-chul, który jako jedyny plasował się w czołowej „20” konkursów – w sezonie 1999/2000 był 15. w Kuopio i 11. w Iron Mountain. W tamtym sezonie zdobył łącznie 46 punktów, kończąc go na 45. miejscu w klasyfikacji generalnej. Zawodnik ten ośmiokrotnie zajmował także (na przestrzeni lat 2001–2010) miejsca w pierwszej „20” konkursów Letniego Grand Prix (m.in. raz w 2008 i dwukrotnie w 2010 plasując się na 12. pozycji). Miejsca w pierwszej „10” konkursów LGP zajmowali Choi Yong-jik – który w 2007 w Hakubie był 9. i 8. (w klasyfikacji końcowej cyklu zajął wówczas 30. miejsce) – i Kim Hyun-ki, który w 2008 był 9. w Klingenthal. Ostatnie do tej pory punkty PŚ i LGP Koreańczycy zdobywali w 2015. W marcu 2015 w PŚ Choi Seou (wcześniej noszący imię Yong-jik) był 29. w Oslo, a w tym samym roku czterokrotnie punktował w LGP (punkty w tym cyklu uzyskał raz wówczas również Kang Chil-ku). Na igrzyskach olimpijskich, mistrzostwach świata i mistrzostwach świata w lotach Koreańczycy kilkukrotnie awansowali do serii finałowej, nie plasując się jednak nigdy w czołowej „20”.
Ekipa Korei Południowej wielokrotnie wystąpiła w konkursach drużynowych najwyższej rangi. Co dla niej charakterystyczne, startując przez wiele lat w niezmienionym składzie. Na IO w Nagano w 1998 koreański zespół tworzyli obaj wyżej wymienieni Choiowie i Kimowie, zaś w latach 2000–2016, zamiast Kima Heung-su, oprócz pozostałej trójki startował Kang Chil-ku. Najlepsze wyniki w zawodach najwyższej rangi koreańska drużyna zanotowała w 2002, zajmując 8. miejsce na IO w Salt Lake City, a wcześniej w PŚ w Sapporo. Kang Chil-ku zakończył karierę w 2016, w 2018 uczynił to Kim Hyun-ki, a w 2021 Choi Seou.
Koreańscy skoczkowie wielokrotnie zdobywali medale uniwersjady. W 2001 w Zakopanem na skoczni normalnej Choi Heung-chul był 2. indywidualnie, a zespół zajął to samo miejsce w konkursie drużynowym. W 2003 w Tarvisio (gdzie rozgrywano zawody na skoczni normalnej) zespół w konkursie drużynowym oraz Kang Chil-ku indywidualnie wywalczyli złote medale, a w Bischofshofen (gdzie odbyły się zawody na skoczni dużej) Kang Chil-ku był 2. W 2007 na skoczni normalnej w Pragelato Choi Yong-jik także był 2. indywidualnie, a drużyna również zdobyła srebrny medal. W 2009 w Harbinie na skoczni normalnej złoty medal wywalczył zarówno Kim Hyun-ki indywidualnie, jak i drużyna. Na dużej skoczni Kim Hyun-ki zdobył wówczas srebrny, a Choi Heung-chul brązowy medal. Korańczycy zdobywali medale także na rozgrywanych co kilka lat igrzyskach azjatyckich – drużyna zdobyła złoty medal w 2003 oraz brązowy w 2011 i 2017, a indywidualnie brązowy medal wywalczył w 2003 Choi Heung-chul.
Koreańscy skoczkowie odnosili również sukcesy w zawodach Pucharu Kontynentalnego. Choi Heung-chul wygrał konkursy w Schönwald (w marcu 2002), w Calgary (letniej edycji, we wrześniu 2002) oraz w Lauschy (w styczniu 2005), poza tym jeszcze stawał na podium trzykrotnie w zimowych i raz w letnich zawodach. Choi Yong-jik (Seou) czterokrotnie stawał na podium zimowych konkursów PK, m.in. wygrywając w lutym 2005 konkurs w Brotterode. Kim Hyun-ki w zawodach letniego PK w koreańskim Pjongczangu we wrześniu 2009 był 2. i 1. Także Kang Chil-ku stanął na podium zawodów LPK (we wrześniu 2002 był 3. w Calgary). W indywidualnych zawodach PK oprócz wymienionej czwórki startowali także inni koreańscy zawodnicy (Hyun Hyung-ku w latach 2003–2007, Park Je-un w 2011, Lee Ju-chan w 2016, Si Jeong-heon w 2017 oraz Cho Sung-woo w latach 2018–2021), jednak żaden z nich nie zdobył punktów.
W skokach kobiecych pojawiła się jedna reprezentantka Korei Południowej w zawodach międzynarodowych (nie licząc konkursu dzieci) – Park Guy-lim. W 2015 debiutowała w Pucharze Karpat, a także w konkursach FIS Cup i Pucharu Kontynentalnego. W 2016 była 42., a w 2019 26. na mistrzostwach świata juniorów. W sezonie 2016/2017 kilkukrotnie odpadała w kwalifikacjach do konkursów Pucharu Świata, natomiast zadebiutowała w konkursach w koreańskim Pjongczangu, do których nie było kwalifikacji. W pierwszym z nich, 15 lutego 2017, zajęła 30. miejsce, zdobywając 1 punkt. 14 grudnia 2018 stanęła na podium zawodów PK, zajmując 3. miejsce w Notodden. Drugi w karierze punkt PŚ zdobyła 9 marca 2020 w Lillehammer. W 2022 podjęła decyzję o zakończeniu kariery.
Ostatnia kadra.
Przed sezonem 2020/2021 głównym trenerem reprezentacji został Kim Heung-su (zastępując Kanga Chil-ku), a jego asystentem Kim Hyun-ki. W kadrze A znaleźli się Choi Seou i skoczkini Park Guy-lim, a w kadrze B Choi Heung-chul. Nie występowali oni jednak w zawodach międzynarodowych, natomiast będący poza kadrami Cho Sung-woo wystartował w marcu 2021 w dwóch konkursach Pucharu Kontynentalnego. Po sezonie Choi Seou ogłosił zakończenie kariery. W sezonie letnim w 2021 Choi Heung-chul startował w konkursach Letniego Grand Prix, letniego PK i FIS Cup, a Park Guy-lim w kobiecych zawodach letniego PK i FIS Cup. W sezonie zimowym 2021/2022 Choi Heung-chul był jedynym Koreańczykiem startującym w zawodach międzynarodowych, wielokrotnie startując bez powodzenia w kwalifikacjach do konkursów Pucharu Świata. Park Guy-lim i Cho Sung-woo zakończyli kariery.

</doc>
<doc id="783225" url="https://pl.wikipedia.org/wiki?curid=783225" title="Marie N">
Marie N



</doc>
<doc id="783227" url="https://pl.wikipedia.org/wiki?curid=783227" title="Wykonalność">
Wykonalność

Wykonalność – jedna z cech orzeczenia, polegająca na możliwości jego wykonania w drodze przymusu prawnego (wykonania wyroku karnego, egzekucji cywilnej, egzekucji administracyjnej). 
Wykonalność orzeczenia mieści się w ramach tzw. skuteczności orzeczenia. Nie wszystkie bowiem skutki prawne orzeczenia wymagają wykonania w drodze przymusu, są również orzeczenia, które dla swojej skuteczności nie wymagają wykonania, a nawet ze swej istoty się do tego nie nadają. 
Wykonalność orzeczenia jest z reguły następstwem jego prawomocności. W wyjątkowych wypadkach wykonalne może być również orzeczenie nieprawomocne; jeżeli nie wynika to z mocy samego prawa, to niezbędne jest opatrzenie go wówczas rygorem natychmiastowej wykonalności. 

</doc>
<doc id="783229" url="https://pl.wikipedia.org/wiki?curid=783229" title="Santa Bárbara">
Santa Bárbara



</doc>
<doc id="783231" url="https://pl.wikipedia.org/wiki?curid=783231" title="Myszyniec (Kuźnica Głogowska)">
Myszyniec (Kuźnica Głogowska)

Myszyniec – przysiółek wsi Kuźnica Głogowska w Polsce, położony w województwie lubuskim, w powiecie wschowskim, w gminie Sława. Wchodzi w skład sołectwa Kuźnica Głogowska.
W latach 1975–1998 przysiółek administracyjnie należał do województwa zielonogórskiego.
Pełni funkcję letniska, gdzie większość domów nie jest zamieszkiwana cały rok.

</doc>
<doc id="783233" url="https://pl.wikipedia.org/wiki?curid=783233" title="Emma Andijewska">
Emma Andijewska

Emma Andijewska, ukr. Емма Андієвська (ur. 19 marca 1931 w Stalino) – ukraińska poetka, prozaiczka i malarka.
Życiorys.
Urodziła się w 1931 w ukraińskim mieście Stalino (w 1961 przemianowanym na Donieck). Ojciec był chemikiem-wynalazcą, matka – nauczycielką biologii. W dzieciństwie A. przeprowadziła się z rodziną do Kijowa. Tam zastała ją II wojna światowa. Ojciec zginął z rąk władzy radzieckiej, prawdopodobnie z obawy, aby jego odkrycia nie dostały się w ręce Niemców.
W wieku 12 lat, w 1943 uciekła z rodziną na Zachód. Na początku mieszkała w Niemczech (tu zdobyła wyższe wykształcenie), później we Francji, a następnie w latach 50. przeniosła się do Nowego Jorku. Była członkiem Grupy Nowojorskiej, ugrupowania literackiego utworzonego w 1958, skupiającego pisarzy ukraińskich z Ameryki Północnej. Na początku lat 60. powróciła do Monachium, gdzie mieszka i tworzy do dziś.
Wychowywana była przez matkę w języku rosyjskim. Po uświadomieniu sobie swojej ukraińskiej narodowości i tożsamości, porzuciła całkowicie rosyjski i obecnie z premedytacją nigdy go nie używa. Tworzy w języku ukraińskim, czasem po francusku lub niemiecku. 
Uchodzi za najwybitniejszą przedstawicielkę nurtu modernistycznego we współczesnej emigracyjnej literaturze ukraińskiej. Znana jest na Zachodzie także jako malarka. Jej obrazy są przedmiotem licznych wystaw na całym świecie: w Niemczech, Kanadzie, Francji, USA, Australii, Brazylii, Szwajcarii i na Ukrainie. Większość swoich prac malarskich rozdaje jako upominki, rzadko sprzedaje. Swój styl malarski określa jako „anidijewkizm”. Jest to styl zapożyczony z surrealizmu, naturalizmu i ekspresjonizmu.
Andijewska jest członkinią Państwowego Związku Pisarzy Ukrainy, ukraińskiego Pen Clubu, a także Wolnej Akademii w Monachium. W 2002 – za intelektualną odwagę – została laureatką Orderu Niezależnego Kulturologicznego Czasopisma „Ji” (Lwów).
Jej mężem był od 1959 Iwan Koszeliweć (1907–1999), ukraiński literaturoznawca i historyk literatury, redaktor naczelny miesięcznika "Suczasnist".
Twórczość literacka.
Emma Andijewska jest autorką tomików poezji, a także zbiorów utworów pisanych prozą. Debiutowała na początku lat 50. zbiorem wierszy.

</doc>
<doc id="783234" url="https://pl.wikipedia.org/wiki?curid=783234" title="Siatka umowna">
Siatka umowna

Siatka umowna, także siatka pseudoklasyczna – siatka kartograficzna, która powstaje poprzez zmodyfikowanie siatki klasycznej odpowiednimi wzorami matematycznymi. Przykładami siatek umownych są siatki: siatka Merkatora, siatka Mollweidego czy siatka Kirchhoffa.
Zastosowanie.
Siatka umowna Mollweidego, wiernopowierzchniowa, stosowana do prezentacji zjawisk strefowych na Ziemi; służy do przedstawiania kontynentów, państw jako mniejszych krain geograficznych.

</doc>
<doc id="783236" url="https://pl.wikipedia.org/wiki?curid=783236" title="Kim Hyun-ki">
Kim Hyun-ki

Kim Hyun-ki (kor. 김현기, ur. 9 lutego 1983) – koreański skoczek narciarski, zawodnik klubu High 1. Sześciokrotny olimpijczyk (1998–2018).
Przebieg kariery.
Lata 1994–1998.
W sierpniu 1994 zajął 14. miejsce indywidualnie oraz 12. drużynowo na nieoficjalnych mistrzostwach świata dzieci w Garmisch-Partenkirchen. Rok później w tych samych zawodach zajął 4. lokatę indywidualnie. W grudniu 1996 wystąpił w kwalifikacjach do konkursu Pucharu Kontynentalnego. W lutym 1997 wystartował na mistrzostwach świata juniorów – zajął 61. miejsce indywidualnie oraz 11. w rywalizacji drużynowej. 6 września 1997 zadebiutował w konkursie głównym Pucharu Kontynentalnego, zajmując 51. pozycję we Frenštácie. Na Mistrzostwach Świata Juniorów 1998 w Sankt Moritz zajął 9. miejsce drużynowo oraz 30. indywidualnie. W lutym 1998 po raz pierwszy w karierze wystartował na zimowych igrzyskach olimpijskich. Indywidualnie zajął 59. lokatę na skoczni normalnej oraz 51. na skoczni dużej, zaś w konkursie drużynowym zajął 13. pozycję. 12 sierpnia 1998 zadebiutował w Letnim Grand Prix, zajmując 43. miejsce. Następnego dnia zdobył pierwsze punkty tego cyklu za zajęcie 27. pozycji.
Lata 1999–2001.
W styczniu 1999 czterokrotnie odpadał w kwalifikacjach do zawodów Pucharu Świata. W lutym 1999 po raz trzeci wystartował na mistrzostwach świata juniorów, zajmując 13. miejsce w konkursie drużynowym oraz 26. indywidualnie. W tym samym miesiącu wystartował również na seniorskich Mistrzostwach Świata w Narciarstwie Klasycznym 1999, gdzie zarówno zawody na skoczni normalnej jak i dużej ukończył w siódmej dziesiątce. 28 listopada 1999 zadebiutował w indywidualnym konkursie Pucharu Świata, zajmując 64. miejsce w Kuopio. 25 stycznia 2000 zajął wraz z reprezentacją Korei 9. lokatę w konkursie drużynowym Pucharu Świata w Hakubie. 5 lutego zdobył pierwsze w karierze punkty tego cyklu, konkurs w Willingen kończąc na 27. pozycji. 26 lutego 2000 zawody Pucharu Kontynentalnego w Schönwaldzie ukończył na 5. pozycji. Latem 2000 wystąpił w sześciu konkursach Letniego Grand Prix, najlepszy wynik (31. miejsce) osiągając 2 września podczas zawodów w Sapporo. W lutym 2001 po raz ostatni wystartował na mistrzostwach świata juniorów, zajmując 29. miejsce indywidualnie. Na Zimowej Uniwersjadzie 2001 zajął 10. i 21. miejsce indywidualnie oraz zdobył srebrny medal drużynowo. Na Mistrzostwach Świata 2001 w Lahti zarówno na skoczni normalnej, jak i dużej odpadł w kwalifikacjach. 5 sierpnia 2001 zajął wraz z reprezentacją Korei 2. miejsce w konkursie drużynowym Pucharu Kontynentalnego w Oberstdorfie.
Lata 2002–2005.
W lutym 2002 po raz drugi w karierze wystartował na zimowych igrzyskach olimpijskich, zajmując 36. i 31. miejsce indywidualnie oraz 8. drużynowo. W styczniu 2003 na zimowej uniwersjadzie zajął 6 i 13. lokatę indywidualnie, a rywalizacji drużynowej zdobył złoty medal. Na Mistrzostwach Świata 2003 w Predazzo zarówno na skoczni normalnej, jak i dużej odpadł w kwalifikacjach. 28 grudnia 2004 zawody Pucharu Kontynentalnego ukończył na 6. pozycji. Na Zimowej Uniwersjadzie 2005 zajął 4 i 6. miejsce indywidualnie oraz 4. drużynowo. 6 lutego 2005 dzięki zajęciu 28. lokaty w Sapporo po ponad pięcioletniej przerwie po raz drugi w karierze zdobył punkty Pucharu Świata. Wystartował na Mistrzostwach Świata 2005 w Oberstdorfie – zajął 46. i 38. lokatę w konkursach indywidualnych oraz 10. i 13. miejsce w rywalizacji drużynowej.
Lata 2006–2010.
14 stycznia 2006 zajął 30. pozycję na mistrzostwach świata w lotach narciarskich, a 22 stycznia zawody Pucharu Świata w Sapporo ukończył na najwyższej w karierze, 21. pozycji. W lutym 2006 po raz trzeci w karierze wystartował na zimowych igrzyskach olimpijskich, zajmując 43. i 39. lokatę indywidualnie oraz 13. drużynowo. Na Zimowej Uniwersjadzie 2007 zajął 27. i 31. miejsce indywidualnie. 12 stycznia 2008 w Sapporo zajął 5. miejsce w zawodach Pucharu Kontynentalnego. 3 października 2008 zawody Letniego Grand Prix ukończył na 9. pozycji. W lutym 2009 zdobył trzy medale zimowej uniwersjady – złoto i srebro indywidualnie oraz złoto drużynowo. We wrześniu 2009 dwukrotnie stanął na podium zawodów Letniego Pucharu Kontynentalnego w Pjongczangu, zajmując 2. i 1. lokatę. 29 grudnia 2009 po raz czwarty i ostatni w karierze zdobył punkty Pucharu Świata, zajmując 29. miejsce w otwierającym 58. Turniej Czterech Skoczni konkursie w Oberstdorfie. Na Zimowych Igrzyskach Olimpijskich 2010 zajął 40. i 42. miejsce indywidualnie. 
W marcu 2010 podczas treningu na Letalnicy w Planicy oddał skok na odległość 183,5 metra ustanawiając swój rekord życiowy.
Lata 2011–2018.
Na Mistrzostwach Świata 2011 w Oslo indywidualnie na skoczni normalnej odpadł w kwalifikacjach, a zawody na skoczni dużej ukończył na, ostatnim, 50. miejscu. Na Zimowych Igrzyskach Olimpijskich 2014 zajął 42. miejsce indywidualnie na skoczni normalnej oraz 11. drużynowo na skoczni dużej. W lutym 2015 w Falun po raz ostatni wystartował Na mistrzostwach świata – indywidualnie dwukrotnie odpadł w kwalifikacjach a w rywalizacji drużynowej zajął z reprezentacją Korei 11. miejsce. 23 styczniu 2016 zajął 4. lokatę w konkursie FIS Cupu w Pjongczangu. W lutym 2017 na igrzyskach azjatyckich zajął 8. i 9. miejsce indywidualnie oraz zdobył brązowy medal drużynowo. W międzynarodowych zawodach rangi FIS po raz ostatni wystartował w lutym 2018 podczas zimowych igrzysk olimpijskich w Pjongczangu – indywidualnie odpadł w kwalifikacjach a w rywalizacji drużynowej zajął 12. miejsce.
Po sezonie 2017/2018 zakończył karierę sportową.

</doc>
<doc id="783241" url="https://pl.wikipedia.org/wiki?curid=783241" title="Internet Protocol Control Protocol">
Internet Protocol Control Protocol

Internet Protocol Control Protocol (IPCP, Protokół Kontroli IP) – protokół do nawiązywania i konfiguracji połączenia dla protokołu internetowego (IP) przez PPP. IPCP używa takiego samego mechanizmu wymiany pakietów co Link Control Protocol. Pakiety IPCP nie mogą być wymieniane aż PPP osiągnie fazę warstwy sieciowej (Network-Layer Protocol phase), każdy pakiet IPCP odebrany przed tą fazą powinien być odrzucony (silently discarded).
Ramka IPCP.
Pakiet IPCP jest enkapsulowany w ramce PPP
Informacja zawarta w pakiecie IPCP może być jedną z poniższych:
Po skonfigurowaniu, połączenie pozwala na transportowanie danych protokołu IP w ramkach PPP. Wartością pola protokołu jest 8021h (0x8021 w wireshark). Ten kod wskazuje, że transportowane są dane protokołu IP.

</doc>
<doc id="783242" url="https://pl.wikipedia.org/wiki?curid=783242" title="Przydroże (Krzepielów)">
Przydroże (Krzepielów)

Przydroże (niem. "Ingersleben") – przysiółek wsi Krzepielów w Polsce, położony w województwie lubuskim, w powiecie wschowskim, w gminie Sława. 
W latach 1975–1998 przysiółek administracyjnie należał do województwa zielonogórskiego.

</doc>
<doc id="783245" url="https://pl.wikipedia.org/wiki?curid=783245" title="Andrea Sartoretti">
Andrea Sartoretti

Andrea Sartoretti (ur. 19 czerwca 1971 w Perugii) – trener, były włoski siatkarz, reprezentant Włoch, trzykrotny medalista olimpijski oraz mistrz świata i Europy. Występował na pozycji atakującego.
Pierwsze powołanie do kadry narodowej otrzymał w 1993 roku. Wystąpił w niej 329 razy. 
Po zakończeniu kariery sportowej w 2009 był trenerem. Był szkoleniowcem zespołu RPA-LuigiBacchi.it Perugia w sezonie 2009/2010, a następnie asystentem trenera w Modena Volley od 2019.

</doc>
<doc id="783252" url="https://pl.wikipedia.org/wiki?curid=783252" title="Grizzly">
Grizzly



</doc>
<doc id="783258" url="https://pl.wikipedia.org/wiki?curid=783258" title="Kultura iwieńska">
Kultura iwieńska

Kultura iwieńska – archeologiczna kultura epoki brązu datowana na XVII i XVI w. p.n.e., rozwijająca się na terenie ziemi chełmińskiej, południowej części Pomorza Gdańskiego, Kujaw i Pałuk oraz wschodniej Wielkopolski.
Kryteria wydzielenia.
Kultura ta została wyodrębniona przez Józefa Kostrzewskiego w latach 30. XX wieku. Nazwa pochodzi od eponimicznego cmentarzyska w Iwnie (woj. kujawsko-pomorskie w powiecie nakielskim, gmina Kcynia). Kultura ta została wydzielona na podstawie materiału wydobytego z tego właśnie cmentarzyska. Charakterystyczne według badacza było współwystępowanie dwóch elementów: tzw. naczyń dzwonowatych i tzw. naczyń tulipanowatych.
Chronologia, geneza i zanik.
Proces krystalizacji kultury iwieńskiej przypadł na pierwszy okres epoki brązu na podłożu istniejącej wcześniej tzw. grupy Dobre, która uformowała się na Kujawach na samym początku epoki brązu. Zanik kultury iwieńskiej związany był z rozszerzającym się horyzontem zjawisk kulturowych, wiązanych z kulturą trzciniecką.
Obszar występowania i kontekst kulturowy.
Zespół zjawisk określany mianem kultury iwieńskiej spotyka się na terenie ziemi chełmińskiej, południowej części Pomorza Gdańskiego, Kujaw i Pałuk oraz wschodniej Wielkopolski. W okresie trwania kultury iwieńskiej na kulturowej mapie ziem dzisiejszej Polski mamy do czynienia z wczesnobrązową kulturą Polski północnej: grupą płońską (kultura grobsko-śmiardowska), na terenie Polski południowo-wschodniej z kulturą mierzanowicką, zaś na obszarze Polski południowo-zachodniej występował zespół zjawisk kulturowych określanych mianem kultury unietyckiej w klasycznej formie rozwoju.
Charakterystyczne wytwory kulturowe.
Ceramika iwieńska w zależności od przeznaczenia miała formę starannie wykończonych cienkościennych naczyń o gładkiej powierzchni oraz barwie ciemnobrunatnej. Glina przeznaczona do produkcji tych naczyń zawierała domieszkę kwarcu i miki. W przypadku dużych naczyń zasobowych (powyżej 30 cm wysokości) o grubych ścianach, stosowano glinę z domieszką grubego tłucznia. Do przewodnich form ceramicznych tej kultury należą tzw. naczynia dzwonowate zdobione jednym, rzadziej dwoma poziomymi pasmami potrójnych lub poczwórnych żłobków oraz tzw. naczynia tulipanowate, na których umieszczany był taki sam ornament; wyjątki stanowią naczynia, na których zamiast ornamentu żłobkowatego pojawia się ornament żeberkowy.
Inwentarz krzemienny w tej kulturze reprezentowany jest skromnie. Przewodnie formy to groty oszczepów i grociki strzał oraz drobne narzędzia.
Wyroby kościane spotyka się równie rzadko: znamy szpile z czworoboczną, płaską, przekłutą główką oraz fragmenty igieł kościanych.
Na stanowisku w Biskupinie (województwo kujawsko-pomorskie, w powiecie żnińskim, gmina Gąsawa) odnaleziono ząbkowane narzędzia z łopatki bydlęcej.
Wyroby metalowe przypisywane kulturze iwieńskiej w znacznej mierze pochodzą ze skarbów lub znalezisk luźnych. Przeważają skarby złożone z kilku przedmiotów (2-3), znamy jednak skarby liczniejsze np. skarb z Wąsocza (woj. zachodniopomorskie), zawierający 67 rozmaitych elementów, w tym kilka wykonanych z bursztynu, a nawet ze złota.
Przedmioty brązowe są to głównie siekierki typu unietyckiego, z podniesionym brzegiem, płaskie siekierki z wąskim korpusem i zaokrąglonym obuchem.
Sztylety też reprezentują typ unietycki z szerokim zaokrąglonym ostrzem o wąskiej łukowatej nasadzie rękojeści z 8–11 pseudonitami.
Z ozdób najliczniejsze są lite naramienniki, w przekroju okrągłe lub prawie czworoboczne ze zwężającymi się końcami, często zdobione poprzecznymi żłobkami. Inwentarz ozdób uzupełniany jest przez zausznice, grube pierścienie wykonane z drutu brązowego.
Rzadko spotykane są natomiast szpile brązowe, które można podzielić na trzy typy: z główką kapturkowatą lub stożkowatą, rozklepaną i zawiniętą do środka.
Osadnictwo.
Obecny stan badań dotyczący osad kultury iwieńskiej przedstawia się nad wyraz skromnie; w zasadzie przebadano jedynie stanowisko w Biskupinie (województwo kujawsko-pomorskie, w powiecie żnińskim, gmina Gąsawa). Na małym wzgórzu morenowym przebadano niewielki rów, miejscami podwójny. Na dnie owego rowu i w jego promieniu natrafiono na ślady palenisk w postaci przepalonych kamieni i węgli drzewnych oraz fragmenty naczyń.
Obrządek pogrzebowy.
Cmentarzyska umieszczano na pagórkach morenowych w pobliżu wody – Wietrzychowice (gm. Izbica Kujawska, pow. włocławski, woj. kujawsko-pomorskie). Potwierdzone są także wkopy w nasypy grobowców kujawskich. Dominował płaski pochówek szkieletowy w obstawach kamiennych bądź bez nich. Wyposażenie zmarłych ograniczało się głównie do 1–2, maksymalnie 5–6 naczyń glinianych. W grobach znajdowane były również paciorki z kości muszli i bursztynu,
Gospodarka.
W kulturze iwieńskiej funkcjonował model gospodarki oparty na rolnictwie i hodowli. Stanowiska kultury iwieńskiej występują zazwyczaj na żyznych glebach kujawskich i nadwiślańskich. Na niewielkim wzgórzu w Biskupinie (województwo kujawsko-pomorskie, w powiecie żnińskim, gmina Gąsawa) odkryto ślady wąskiego rowu, okalającego przestrzeń o powierzchni 39 arów. Konstrukcja ta interpretowana jest jako kraal – zagroda otoczona rowem dla bydła. W palenisku przy rowie odnaleziono kości zwierząt hodowanych – bydła rogatego, świni, konia i psa, zwierząt dzikich – tura, jelenia, sarny i dużą ilość łusek i ości ryb – płoci, okoni, karpia i uklei oraz muszlę szczeżui. Oznacza to, że w gospodarce tej kultury wykorzystywano wszystkie dostępne metody pozyskiwania żywności.

</doc>
<doc id="783259" url="https://pl.wikipedia.org/wiki?curid=783259" title="Stadion NŠC Stjepan Spajić">
Stadion NŠC Stjepan Spajić

Stadion NŠC Stjepan Spajić – wielofunkcyjny stadion znajdujący się w stolicy Chorwacji, Zagrzebiu. Na tym stadionie swoje mecze rozgrywa drużyna piłkarska NK Hrvatski Dragovoljac. Stadion może pomieścić 5 000 widzów, nie spełnia norm UEFA.

</doc>
<doc id="783260" url="https://pl.wikipedia.org/wiki?curid=783260" title="Beta-laktamaza">
Beta-laktamaza



</doc>
<doc id="783261" url="https://pl.wikipedia.org/wiki?curid=783261" title="Tarnówek (Kuźnica Głogowska)">
Tarnówek (Kuźnica Głogowska)

Tarnówek – przysiółek wsi Kuźnica Głogowska w Polsce, położony w województwie lubuskim, w powiecie wschowskim, w gminie Sława, przy drodze wojewódzkiej numer 318. Wchodzi w skład sołectwa Kuźnica Głogowska.
W latach 1975–1998 przysiółek administracyjnie należał do województwa zielonogórskiego.
Urodził się tu Józef Alojzy Gawrych – polski dziennikarz i działacz narodowy, żołnierz wywiadu wojskowego (Oddział II Sztabu Generalnego WP), uczestnik powstań: wielkopolskiego, warszawskiego, śląskiego organizator akcji plebiscytowej na Górnym Śląsku, polityk Stronnictwa Pracy i poseł do Krajowej Rady Narodowej (1946–1947).

</doc>
<doc id="783265" url="https://pl.wikipedia.org/wiki?curid=783265" title="George Maxwell Richards">
George Maxwell Richards

George Maxwell Richards, Max Richards (ur. 1 grudnia 1931 w San Fernando, zm. 8 stycznia 2018 w Port-of-Spain) – trynidadzki polityk i profesor, prezydent Trynidadu i Tobago w latach 2003–2013.
Życiorys.
Urodził się w 1931 w San Fernando w południowym Trynidadzie, gdzie otrzymał również podstawowe wykształcenie. W kolejnych latach uczęszczał do "Queen’s Royal College" w Port-of-Spain, po czym od 1950 do 1951 pracował w firmie naftowej "United British Oilfields of Trinidad". Od firmy tej uzyskał stypendium naukowe, w ramach którego studiował inżynierię chemiczną na University of Manchester w Wielkiej Brytanii. W 1955 uzyskał stopień licencjacki, a dwa lata później tytuł magistra. Następnie zdobył stopień doktora inżynierii chemicznej na University of Cambridge.
Po studiach powrócił do kraju i w latach 1957–1965 pracował w brytyjskim Shellu. W 1965 dołączył do Wydziału Inżynierii Chemicznej Uniwersytetu Indii Zachodnich, zajmując ostatecznie stanowisko profesora. W latach 1980–1985 był wicerektorem tej uczelni. W 1985 został rektorem Uniwersytetu Indii Zachodnich i pełnił tę funkcję do 1996. W tym czasie zdołał sprawnie zarządzać placówką, mimo zmniejszenia budżetu uczelni przez rząd o 30%.
W 1977 został odznaczony Narodowym Orderem Trynidadu i Tobago. Richards był żonaty z Jean Ramjohn, anestezjologiem z zawodu i miał dwoje dzieci.
Prezydent.
17 marca 2003 został wybrany przez Zgromadzenie Elektorów prezydentem Trynidadu i Tobago. Chociaż prezydent w Trynidadzie i Tobago pełni głównie rolę ceremonialną, Richards często zabierał głos w sprawach ważnych dla kraju. Był ponadto żywo zaangażowany w przygotowania do karaibskiego karnawału.
11 lutego 2008 uzyskał reelekcję na stanowisku prezydenta. Był jedynym kandydatem na ten urząd, a posiedzenie Zgromadzenia Elektorów trwało tylko trzy minuty. 17 marca 2008 został zaprzysiężony na kolejną 5-letnią kadencję.

</doc>
<doc id="783270" url="https://pl.wikipedia.org/wiki?curid=783270" title="B.C.">
B.C.



</doc>
<doc id="783271" url="https://pl.wikipedia.org/wiki?curid=783271" title="Kyrill (sztorm)">
Kyrill (sztorm)



</doc>
<doc id="783272" url="https://pl.wikipedia.org/wiki?curid=783272" title="Kyrill">
Kyrill



</doc>
<doc id="783274" url="https://pl.wikipedia.org/wiki?curid=783274" title="Kukawka kalifornijska">
Kukawka kalifornijska

Kukawka kalifornijska, kukawka srokata ("Geococcyx californianus") – gatunek dużego ptaka z rodziny kukułkowatych (Cuculidae). Występuje w południowo-zachodniej i południowo-środkowej części Stanów Zjednoczonych oraz w Meksyku. Słabo lata, większość życia spędza na ziemi, potrafi bardzo szybko biegać.
Systematyka.
Obecnie gatunek ten uznawany jest za monotypowy. Proponowano wyróżnienie podgatunku "G. c. dromicus", który miałby obejmować populację występującą od stanu Teksas w USA do stanów Nuevo León i Veracruz w Meksyku.
Morfologia.
Długość ciała 50–62 cm (wraz z ogonem), rozpiętość skrzydeł 43–61 cm. Masa ciała 221–538 g.
Charakterystyczną cechą są mocne nogi, których 2 palce skierowane są ku przodowi, a 2 do tyłu, co ułatwia szybkie bieganie w otwartym terenie. Ubarwienie białobrązowe. Na głowie czubek. W sezonie lęgowym za okiem niebiesko-czerwony pasek nagiej skóry.
Ekologia i zachowanie.
Zamieszkuje tereny pustynne i półpustynne.
Charakterystyczna jest zdolność kukawki do obniżania temperatury ciała w czasie zimnych nocy. Popada wówczas w stan odrętwienia, oszczędzając w ten sposób energię. Żyje w parach.
Rozmnażanie.
Gniazdo zakłada w gęstwinie pustynnych krzewów lub w kępach kaktusów. Samiec kukawki kalifornijskiej w porze lęgowej zajmuje rewir i wabi głosem samicę. Jego „śpiew” składa się z serii „kuu-kuu”. Potem samiec przynosi partnerce pożywienie, które zjeść może jednak dopiero po parzeniu. Zazwyczaj samica składa 3–7 białych jaj, które wysiaduje przez ok. 18 dni. Sporadycznie składa jaja do gniazd innych ptaków (tzw. pasożytnictwo lęgowe), np. kruka zwyczajnego czy przedrzeźniacza północnego. Pisklęta wykluwają się stopniowo. Potomstwem opiekują się oboje rodzice. Młode opuszczają gniazdo 18–21 dni po wykluciu, choć jeszcze przez pewien czas są karmione przez rodziców (do 30–40 dni od wyklucia).
Pożywienie.
Poluje na małe gryzonie, jaszczurki, węże (w tym grzechotniki), skorpiony, owady, pareczniki i ptaki. Jest bardzo zwinnym i wytrwałym myśliwym. Ponieważ niemal nie lata, zazwyczaj chwyta zdobycz na ziemi i wykorzystuje w tym celu umiejętność szybkiego biegania.
Status.
Międzynarodowa Unia Ochrony Przyrody (IUCN) uznaje kukawkę kalifornijską za gatunek najmniejszej troski (LC – Least Concern) nieprzerwanie od 1988 roku. Wielkość populacji lęgowej szacuje się (2017) na 1,1 miliona osobników, z czego 62% występuje w USA, a 38% w Meksyku.

</doc>
<doc id="783282" url="https://pl.wikipedia.org/wiki?curid=783282" title="Kandydat na tajnego współpracownika">
Kandydat na tajnego współpracownika

Kandydat na tajnego współpracownika – osoba, która znalazła się w kręgu zainteresowań np. SB MSW czy Zarządu Wywiadu i Rozpoznania.
Zazwyczaj oficer operacyjny sporządzał plan werbunku i nadawał kandydatowi pseudonim. W ten sposób chciano pozyskać cenne osobowe źródło informacji. Stosowano różne metody (przeglądanie korespondencji kandydata, inwigilacja jego bliskich, szukanie kompromitujących materiałów na niego). Czasami powoływano się na tzw. wyższe cele (np. patriotyzm). Bywało, że kandydat nie zostawał z różnych względów tajnym współpracownikiem (TW). Ten fakt okazał się istotny np. w przypadku afery z tzw. Listą Wildsteina.

</doc>
<doc id="783286" url="https://pl.wikipedia.org/wiki?curid=783286" title="Kierownictwo Dywersji">
Kierownictwo Dywersji



</doc>
<doc id="783287" url="https://pl.wikipedia.org/wiki?curid=783287" title="Namcze Bazar">
Namcze Bazar

 
Namcze Bazar (, ) – miejscowość w Nepalu w dystrykcie Solukhumbu, leżąca na wysokości 3440 m n.p.m. w rejonie lodowca Khumbu w Parku Narodowym Sagarmatha. To najlepiej rozwinięta miejscowość na trasie trekkingu do bazy pod Mount Everestem. Rdzennymi mieszkańcami są Szerpowie. W 1997 r. miejscowość liczyła 1647 mieszkańców.
W Namcze Bazar znajduje się baza wojskowa. Ze względu na swe położenie stanowi dogodną bazę wypadową dla ekspedycji, których celem są Himalaje, włącznie z samym Everestem. W Namcze oferowanych jest wiele miejsc noclegowych w różnym standardzie – obok standardowych, dwuosobowych pokoi znajdziemy także luksusowe, dobrze ogrzewane apartamenty z łazienkami. 
Namcze Bazar od wieków stanowiło główny ośrodek handlowy w regionie Solo Khumbu przez himalajskie przełęcze przybywali tu kupcy z nieodległego Tybetu – raz do roku przybywają także w czasach współczesnych, choć ich pobyt jest ściśle regulowany przez władze chińskie. Namcze staje się przede wszystkim ośrodkiem turystycznym – można tam zakupić prawie całe wyposażenie potrzebne podczas trekkingu, a nawet sprzęt wspinaczkowy. Działają tam liczne kafejki internetowe, księgarnie – znajdziemy także bank, pocztę oraz drink bar.

</doc>
<doc id="783289" url="https://pl.wikipedia.org/wiki?curid=783289" title="Cenobium">
Cenobium

Cenobium – skupienia komórek glonów powstające w wyniku wielokrotnych podziałów i przy zachowaniu łączności za sprawą wspólnej otoczki galaretowatej lub z powodu utrzymywania się komórek siostrzanych w obrębie ścian komórki macierzystej. Cenobia mają zwykle stały dla poszczególnych gatunków kształt i liczbę komórek. Mimo to, możliwe jest także funkcjonowanie cenobiów niepełnych. W niektórych przypadkach tworzenie cenobiów przez organizmy jednokomórkowe, fakultatywnie cenobialne (np. "Scenedesmus" sp.) ma charakter cyklomorfozy indukowanej obecnością kairomonów.
Przykłady organizmów cenobialnych: "Gloeocapsa", "Nostoc", "Hydrurus", "Anabaena", "Plectonema".
Nazwa pochodzi od jednej z form życia monastycznego – cenobityzmu, czyli życia we wspólnocie klasztornej. Dom zakonny cenobitów to cenobium.

</doc>
<doc id="783290" url="https://pl.wikipedia.org/wiki?curid=783290" title="Nokia N92">
Nokia N92

Nokia N92 – model telefonu komórkowego firmy Nokia działający w Zakresach GSM 900, GSM 1800, GSM 1900, WCDMA 2100.

</doc>
<doc id="783293" url="https://pl.wikipedia.org/wiki?curid=783293" title="Milwall FC">
Milwall FC



</doc>
<doc id="783298" url="https://pl.wikipedia.org/wiki?curid=783298" title="Helmuth Weidling">
Helmuth Weidling

Helmuth Otto Ludwig Weidling (ur. 2 listopada 1891 w Halberstadt, zm. 17 listopada 1955 we Włodzimierzu) – oficer niemieckiej artylerii w armii pruskiej, Reichswerze i Wehrmachcie ("Wehrmacht Heer"). Weidling był ostatnim dowódcą obrony okręgu berlińskiego podczas bitwy o Berlin. Bronił stolicy III Rzeszy przed wojskami radzieckimi i ostatecznie poddał miasto tuż przed końcem II wojny światowej w Europie.
Życiorys.
Weidling urodził się w Halberstadt w Saksonii. Do wojska wstąpił w roku 1911.
Polska, Francja i ZSRR.
W listopadzie 1938 roku Weidling został pułkownikiem ("Oberst") i dowódcą 56 pułku artylerii. Ze swoim oddziałem brał udział w kampanii wrześniowej w Polsce w roku 1939. W roku 1940 mianowano go dowódcą artylerii w XL Korpusie Pancernym, z którym uczestniczył w kampanii francuskiej oraz w początkowej fazie operacji Barbarossa. 1 stycznia 1942 roku, wciąż na froncie wschodnim, został dowódcą 86 Dywizji Piechoty. Miesiąc później został awansowany do stopnia generała brygady ("Generalmajor"), natomiast 1 stycznia 1943 awansował do rangi generała dywizji ("Generalleutnant").
XLI korpus pancerny.
15 października 1943 roku (według niektórych publikacji 20 października) Weidling został dowódcą XLI korpusu pancernego. Pozostał na tym stanowisku do 10 kwietnia 1945 roku. W międzyczasie miał przerwę od 19 czerwca 1944 do 1 lipca 1944. Wówczas korpusem dowodził generał brygady Edmund Hoffmeister. Po bitwie pod Kurskiem (4–20 lipca) Weidlingowi ponownie oddano korpus pod komendę. Dwa miesiące później awansował na generała artylerii ("General der Artillerie"). 10 kwietnia zwolniono go ze stanowiska. Został oficerem rezerwy w Naczelnym Dowództwie Wojsk Lądowych ("Oberkommando des Heeres"). Dwa dni później mianowano go dowódcą LVI korpusu pancernego. Korpus ten wchodził w skład Grupy Armii „Wisła” Gottharda Heinriciego. ("Heeresgruppe Weichsel"). Jako dowódca korpusu Weidling wziął udział w bitwie o Berlin.
LVI korpus pancerny.
16 kwietnia Weidling przygotowywał się do bitwy o wzgórza Seelowa, która była częścią większej operacji – bitwy o Odrę i Nysę. LVI Korpus Pancerny znajdował się w centrum szyku. Po lewej jego stronie walczył CI Korpus Armii, a po prawej – XI korpus pancerny SS. Wszystkie te formacje wchodziły w skład 9 armii generała Theodora Busse, której zadaniem była obrona wzgórz nad Odrą. Chociaż korpusy znajdowały się na dogodnych ze strategicznego punktu widzenia pozycjach obronnych, to wyraźnie brakowało im czołgów. Zwierzchnik Weidlinga, Heinrici, wiedział, że kilka godzin wcześniej Hitler przeniósł trzy dywizje pancerne z Grupy Armii „Wisła” pod komendę „świeżo upieczonego” feldmarszałka Ferdinanda Schörnera. W czasie gdy Weidling dowodził LVI korpusem pancernym, szefem jego sztabu był pułkownik Theodor von Dufving. Natomiast pułkownik Hans-Oscar Wöhlermann pełnił funkcję oficera artylerii.
Do 19 kwietnia liczebność Grupy Armii „Środek” Schörnera topniała, a pozycja Grupy Armii „Wisła” była niemożliwa do dalszego utrzymania. Heinrici został zmuszony do wycofania swoich sił, w tym LVI korpusu pancernego Weidlinga. Wzgórza Seelow stanowiły ostatnią zasadniczą linię obrony poza Berlinem. Gdy została przełamana, droga do Berlina stanęła otworem przed Rosjanami. Aby uniknąć okrążenia i całkowitego rozbicia, Weidling wycofał swój korpus wraz z resztkami Grupy Armii „Wisła”.
Bitwa o Berlin.
Dowódca Berlińskiego Okręgu Obrony.
22 kwietnia Adolf Hitler nakazał rozstrzelanie Weidlinga przez pluton egzekucyjny. Hitler uważał, że Weidling wydał swojemu korpusowi rozkaz odwrotu przed nacierającymi siłami radzieckimi. Według poglądu Hitlera odwrót wojsk był sprzeczny z rozkazami OKH. Jako zdrada, czyn ten kwalifikował się do zarządzenia kary śmierci. Okazało się, że zaistniała sytuacja była nieporozumieniem i wyjaśniła się przed wykonaniem wyroku na Weidlingu. 23 kwietnia Hitler mianował Weidlinga dowódcą okręgu berlińskiego. Zastąpił na tym stanowisku generała brygady Hellmutha Reymanna, pułkownika Ernsta Kaethera oraz samego Hitlera. Reymann pełnił tę funkcję zaledwie od 6 marca. Kaether utrzymał stanowisko zaledwie przez jeden dzień (22 kwietnia). Przez krótki okres Hitler osobiście odpowiadał za obronę Berlina, wraz ze swoim zastępcą – generałem majorem Erichem Bärenfängerem. Hitler powierzył Wedlingowi obronę centrum Berlina. Kazał mu walczyć do ostatniego żołnierza i kategorycznie zabronił kapitulacji.
Obrońcy.
Podległe Weidlingowi siły obrony miasta składały się z 45 tys. żołnierzy podzielonych na kilka poważnie uszczuplonych dywizji piechoty (Heer) oraz oddziałów Waffen-SS. Niepełne dywizje zostały wzmocnione oddziałami policji, chłopcami z Hitlerjugend oraz 40 tys. żołnierzy Volkssturmu. Dowódcą dystryktu centralnego został SS-Brigadeführer Wilhelm Mohnke. Hitler osobiście powierzył Mohnkemu to stanowisko i oddał mu pod komendę 2 tys. ludzi. Sowieci szacowali później liczebność obrońców Berlina na 180 tys. osób. Ten rachunek opierał się na liczbie jeńców wziętych przez nich do niewoli. Wśród jeńców znalazło się wielu nieuzbrojonych mężczyzn w mundurach, w tym urzędnicy kolejowi i członkowie Służby Pracy Rzeszy ("Reichsarbeitsdienst"). Weidling zorganizował siły obronne w osiem sektorów numerowanych od „A” do „H”. Każdy z sektorów był dowodzony przez pułkownika lub generała. Jednak większość z nich nie posiadało doświadczenia bojowego. Na zachodzie miasta stacjonowała 20 zmotoryzowana dywizja piechoty. Na północy dysponował 9 dywizją spadochronową. Na północnym wschodzie miasta znajdowała się dywizja pancerna „Müncheberg”. Na południowym wschodzie Berlina oraz na wschód od lotniska Tempelhof rozlokowano 11 Ochotniczą Dywizję Piechoty SS „Nordland”. Rezerwowa 18 Dywizja Piechoty znajdowała się w centralnym dystrykcie Berlina. 25 kwietnia Weidling rozkazał generałowi majorowi rezerwy, Wernerowi Mummertowi, dowódcy Müncheberga, przejąć dowodzenie nad LVI korpusem armii. Kierowanie dywizją „Müncheberg” przekazał pułkownikowi Hansowi-Oscarowi Wöhlermannowi. Wöhlermann był dowódcą artylerii w Berlinie. 26 kwietnia Weidling rozkazał dywizjom „Müncheberg” oraz „Nordland” atak w kierunku lotniska Tempelhof oraz Neukölln. Na początku dywizja „Müncheberg”, ze swoimi dziesięcioma pozostałymi czołgami, wywołała zaskoczenie na tyłach wojsk radzieckich. Jednak uzyskany w ten sposób efekt nie został właściwie wykorzystany. Niemcy wykonali jeszcze kilka lokalnych kontrataków.
Kwatera główna w Bendlerblock.
Około 26 kwietnia 1945 roku Weidling wybrał na swoją siedzibę starą kwaterę armii na Bendlerstrasse w Berlinie. Posiadała ona dobrze wyposażone schrony przeciwlotnicze i znajdowała się blisko Kancelarii Rzeszy. W podziemiach Bendlerblocku nie można było odróżnić dnia od nocy.
Zatopienie podziemi berlińskich.
W południe 26 kwietnia Weidling zwolnił Wöhlermanna ze stanowiska dowódcy dywizji pancernej „Müncheberg” i zastąpił go Mummertem. We wpisie z dziennika oficera dywizji „Müncheberg” znaleziono następujący opis wydarzeń z 26 kwietnia:
Późnym wieczorem 26 kwietnia Weidling przedstawił Hitlerowi szczegółową propozycję ucieczki z oblężonego Berlina. Gdy Weidling zakończył, Hitler potrząsnął głową i odpowiedział:
27 kwietnia bardzo wcześnie rano Hitler nakazał zatopienie podziemi w celu spowolnienia postępu wojsk radzieckich. Rozkaz Hitlera spowodował zatonięcie tysięcy niemieckich żołnierzy pod komendą Weidlinga oraz cywilów, którzy schronili się w tunelach. Oficer dywizji „Müncheberg” opisał ten incydent w swoim dzienniku.
Weidling zamieścił w swoim dzienniku następujący wpis:
Lotne sądy wojenne.
Dziennik oficera dywizji pancernej „Müncheberg” opisuje również powszechne wówczas doraźne sądy wojenne:
Do zmierzchu 27 kwietnia siły Weidlinga zostały całkowicie odcięte od reszty wojsk niemieckich. Podczas gdy dywizja „Müncheberg” związana była walkami w Wilmersdorf, Berlin został okrążony, a pozostali obrońcy stolicy znaleźli się w pułapce. Radziecka Agencja Informacyjna oświadczyła, że żołnierze 1 Frontu Białoruskiego przełamali silną linię obronną wokół Berlina i podążając ze wschodu oraz południa, połączyli się w Berlinie oraz na północno-zachodnich przedmieściach Poczdamu. To zgrupowanie odcięło Berlin od reszty świata. Radziecka Agencja Informacyjna ogłosiła wkrótce, że żołnierze 1. Frontu Białoruskiego przejęli kontrolę nad Gartenstadt, Siemenstadt oraz stacją kolejową Goerlitzer we wschodnim Berlinie. Gdy Weidling spostrzegł, że większość składu pozostałych formacji obronnych rekrutowała się z członków Hitlerjugend, nakazał przywódcy ruchu młodzieżowego, Arturowi Axmannowi, rozwiązanie bojowych związków Hitlerjugend. Jednak jego rozkaz nie został wykonany. Ostatecznie, wielu członków organizacji młodzieżowych zginęło podczas obrony Berlina. Poniższa wypowiedź pochodzi z zapisu wywiadu z członkiem Hitlerjugend, który przygotowywał obronę mostu nad Hawelą. Wywiad odbył się 28 lub 29 kwietnia. Gdy chłopca zapytano o wrażenia z walki na moście w tak młodym wieku (miał zaledwie trzynaście lat), wskazał na swoich kolegów z Oranienburga i powiedział:
Bezwzględne natarcie.
29 kwietnia Radziecka Agencja Informacyjna podała do publicznej wiadomości, że żołnierze 1. Frontu Białoruskiego nadal usuwają grupy oporu z ulic Berlina oraz że zajęli północno-zachodni sektor Charlottenburg aż do ulicy Bismarcka, zachodnią część Moabitu oraz wschodni rejon Schönebergu. Żołnierze 1 Frontu Ukraińskiego zajęli Friedenau oraz Grunewald w północno-zachodnim rejonie Berlina. Wieczorem 29 kwietnia linia frontu znajdowała się już bardzo blisko kwatery Weidlinga w Bendlerblocku. Weidling rozmawiał z dowódcami dywizji o możliwości ucieczki na południowy zachód i połączenia się z armią Wencka. Czoło armii Wencka dotarło do wioski Ferch u brzegu jeziora Schwielowsee w pobliżu Poczdamu. Ucieczkę planowano na godzinę 22.00 kolejnej nocy. 30 kwietnia Radziecka Agencja Informacyjna ogłosiła, że żołnierze 1. Frontu Białoruskiego przejęli Moabit, stację kolejową Anhalter, Joachimsthal na północy Berlina oraz Neukölln, Marienwerder i Liebenwalde. Tymczasem żołnierze 1. Frontu Ukraińskiego zajęli południowy obszar Wilmersdorf, Hohenzollerndamm, oraz stację kolejową Halensee.
W bunkrze Hitlera.
Wczesnym rankiem 30 kwietnia, gdy siły radzieckie posuwały się w stronę centrum Berlina, Hitler poślubił Ewę Braun w swoim bunkrze pod gmachem Kancelarii Rzeszy. Kilka godzin później, gdy Sowieci znajdowali się w odległości 500 metrów od bunkra, Hitler spotkał się z Weidlingiem, który poinformował dyktatora, że najbliższej nocy garnizonowi berlińskiemu zabraknie amunicji. Weidling po raz kolejny poprosił Hitlera o pozwolenie na ucieczkę. Hitler nie udzielił mu od razu odpowiedzi. Wedling wrócił do swojej kwatery w Bendlerblocku, gdzie ok. godz. 13.00 uzyskał zgodę Hitlera na ucieczkę najbliższej nocy. Hitler wraz z Ewą Braun popełnili samobójstwo. Braun połknęła ampułkę z cyjankiem potasu, tymczasem jej mąż jednocześnie przyjął truciznę oraz strzelił sobie w skroń. Niektórzy świadkowie zeznawali, że słyszeli huk wystrzału ok. 15.30. Zgodnie z instrukcjami, zwłoki małżeństwa Hitlerów zostały spalone. Gdy Weidling ponownie udał się do bunkra Hitlera, zastał Goebbelsa, Bormanna i Krebsa. Zabrali go do pokoju Hitlera, gdzie para popełniła samobójstwo. Poinformowali go, że zwłoki zostały spalone, a następnie pochowane w kraterze po pocisku w ogrodzie przy Kancelarii Rzeszy. Weidling pod przymusem obiecał, że nie powtórzy tych wieści nikomu. Jedyną osobą „z zewnątrz”, która miała dowiedzieć się o śmierci Hitlera, był Józef Stalin. Tej nocy Niemcy zamierzali negocjować zawieszenie broni, a gen. Krebs zamierzał poinformować dowódcę wojsk radzieckich o śmierci Hitlera. Za niedługo Weidling zadzwonił do pułkownika Hansa Refiora, cywilnego szefa jego sztabu w kwaterze w Bendlerblocku. Weidling stwierdził, że nie może powiedzieć pułkownikowi co się stało, jednak poprosił o natychmiastowe przybycie członków sztabu, włącznie z Theodorem von Dufvingiem, wojskowym szefem sztabu. Zgodnie z ostatnią wolą i testamentem Hitlera, Joseph Goebbels, minister oświecenia publicznego i propagandy, został nowym szefem rządu oraz kanclerzem Niemiec ("Reichskanzler"). 1 maja o godzinie 3.15 kanclerz Goebbels oraz Martin Bormann (szef kancelarii partii ("Parteikanzlei") oraz osobisty sekretarz Hitlera) wysłali do admirała Karla Dönitza radiową wiadomość o śmierci Hitlera. Zgodnie z ostatnim życzeniem Hitlera, Dönitz został mianowany nowym prezydentem Niemiec ("Reichspräsident").
1 maja, na kilka godzin po samobójstwie Hitlera, kanclerz Joseph Goebbels oddelegował gen. Hansa Krebsa oraz von Dufvinga – wojskowego szefa sztabu Weidlinga, na negocjacje dot. zawieszenia broni z generałem Wassilijem Czujkowem. Czujkow, dowódca 8. radzieckiej gwardii armii, kierował radzieckimi siłami w Berlinie centralnym. Krebs zaskoczył Czujkowa, przybywając tuż przed 4.00. Krebs płynnie posługiwał się językiem rosyjskim. Powiadomił Czujkowa o śmierci Hitlera i jego żony, Ewy Braun, w bunkrze Führera. Czujkow, który nie miał świadomości, że pod Kancelarią Rzeszy znajdował się bunkier, ani że Hitler był żonaty, spokojnie odpowiedział, że wiedział o wszystkim. Radziecki dowódca nie był jednak przygotowany do negocjacji. Sowieci nie chcieli zgodzić się na żadne inne warunki rozejmu poza bezwarunkową kapitulacją armii niemieckiej. Krebs nie został przez Goebbelsa upoważniony do podpisania aktu bezwarunkowej kapitulacji. Spotkanie pomiędzy Krebsem a Czujkowem nie zakończyło się zawarciem porozumienia. Według osobistej sekretarki Hitlera, Traudl Junge, Krebs wrócił do bunkra „kompletnie wyczerpany”. Kapitulacja Berlina przeciągnęła się aż do dnia samobójstwa Goebbelsa.
Późnym popołudniem 1 maja, dzieci Goebbelsów zostały otrute przez rodziców. Około 20.30 Goebbels rozkazał strażnikom z SS zastrzelić jego oraz Magdę Goebbels w ogrodzie Kancelarii Rzeszy, a następnie spalić zwłoki. Dla Weidlinga otworzyła się droga do negocjacji z Rosjanami.
Kapitulacja wobec Czujkowa.
2 maja generał Weidling polecił Theodorowi von Dufvingow szefowi sztabu LVI KP ustalenie terminu spotkania z generałem Czujkowem. Weidling i Czujkow w trakcie spotkania przeprowadzili następującą rozmowę:
Spotkanie pomiędzy Weidlingiem i Czujkowem zakończyło się 2 maja 1945 roku o godzinie 8.23. Jeszcze tego samego dnia, przez megafony ogłoszono kapitulację Weidlinga, a kopie jego rozkazu zostały wręczone pozostałym obrońcom Berlina. Z wyjątkiem rozproszonych punktów oporu oraz desperackich prób ewakuacji wojsk, bitwa o Berlin została zakończona. Wojska radzieckie wzięły Wedlinga do niewoli i w charakterze jeńca wojennego przewiozły go do Związku Radzieckiego. Nigdy nie powrócił już do Niemiec żywy.
Po wojnie.
27 lutego 1952 roku radziecki trybunał wojskowy w Moskwie skazał Weidlinga na 25 lat więzienia za opóźnianie kapitulacji Berlina. Weidling zmarł 17 listopada 1955 roku w areszcie KGB we Włodzimierzu. Według zapisów KGB przyczyną śmierci Weidlinga była „miażdżyca sercowa i naczyniowa wraz z zatrzymaniem krążenia”.

</doc>
<doc id="783300" url="https://pl.wikipedia.org/wiki?curid=783300" title="Liczba hydroksylowa">
Liczba hydroksylowa

Liczba hydroksylowa, liczba acetylowa, liczba wodorotlenowa, zawartość grup hydroksylowych - liczba miligramów wodorotlenku potasu (KOH), potrzebna do zobojętnienia kwasu octowego (CH3COOH) powstającego podczas zmydlania 1 g substancji acetylowanej, wyrażona w mg KOH/g. Liczba hydroksylowa jest miarą zawartości grup wodorotlenowych (–OH) lub pośrednio związków hydroksylowych w badanej substancji. 
Liczba hydroksylowa jest stosowana do oceny czystości rozpuszczalników o charakterze alkoholi lub pośrednio do oceny zawartości grup hydroksylowych w estrach, jak również do oznaczanie średniej masy polimerów tzw. metodą grup końcowych.

</doc>
<doc id="783304" url="https://pl.wikipedia.org/wiki?curid=783304" title="Potok Swelina">
Potok Swelina



</doc>
<doc id="783307" url="https://pl.wikipedia.org/wiki?curid=783307" title="Potok Graniczny">
Potok Graniczny



</doc>
<doc id="783308" url="https://pl.wikipedia.org/wiki?curid=783308" title="Oldrzych Udalryk">
Oldrzych Udalryk



</doc>
<doc id="783321" url="https://pl.wikipedia.org/wiki?curid=783321" title="Patrick Manning">
Patrick Manning

Patrick Augustus Mervyn Manning (ur. 17 sierpnia 1946 w San Fernando, zm. 2 lipca 2016 tamże) – trynidadzko-tobagijski polityk, premier Trynidadu i Tobago w latach 1991-1995 oraz od 24 grudnia 2001 do 26 maja 2010. Przewodniczący Ludowego Ruchu Narodowego ("People's National Movement", PNM) od 1987 do 2010. Lider opozycji w latach 1986-1990 oraz 1995-2001.
Życiorys.
Edukacja.
Patrick Mannig urodził się w 1946. W latach 1958-1965 kształcił się w "Presentation College" w San Fernando. W 1969 ukończył studia licencjackie z dziedziny geologii na Uniwersytecie Indii Zachodnich w Mona, na Jamajce. Po ukończeniu studiów powrócił do kraju i rozpoczął pracę jako geolog w amerykańskiej firmie naftowej Texaco (1969-1971).
Początek kariery politycznej.
W 1971, w wieku 24 lat, zaangażował się w działalność polityczną – wziął udział w wyborach parlamentarnych z ramienia PNM, uzyskując mandat z okręgu San Fernando East. W każdych kolejnych wyborach uzyskiwał reelekcję w Izbie Reprezentantów, zostając z czasem deputowanym najdłużej sprawującym mandat.
W latach 1971-1978 zajmował stanowiska sekretarza stanu w kilku ministerstwach. W latach 1978-1981 był ministrem w Ministerstwie Finansów. W 1981 został ministrem informacji oraz ministrem przemysłu i handlu. W latach 1981-1986 pełnił funkcję ministra energii i zasobów naturalnych.
W wyborach parlamentarnych w 1986 rządzący Ludowy Ruch Narodowy (PNM) poniósł dotkliwą porażkę, zdobywając tylko trzy miejsca w parlamencie. Jedno z nich uzyskał Manning, stając się liderem opozycji, a od 1987 przewodniczącym partii.
Premier.
Jako lider PNM doprowadził do sukcesu wyborczego partii w 1991, obejmując stanowisko szefa rządu (1991-1995). Premier rozpisał nowe wybory w 1995, rok przed konstytucyjnym terminem, jednak nie zdobył większości w parlamencie i musiał oddać władzę. Od 1995 do 2001 pozostawał liderem opozycji. W wyborach parlamentarnych w 2000 Ludowy Ruch Narodowy (PNM) zdobył 16 mandatów, zajmując drugie miejsce za Zjednoczonym Kongresem Narodowym (UPC) Basdeo Pandaya (19 mandatów) i pozostał w opozycji.
W 2001 premier Panday rozpisał kolejne wybory parlamentarne z powodu rozłamu w swojej partii. Wybory z 2001 zakończyły się remisem dwóch głównych partii (zdobyły po 18 miejsc w parlamencie). W takiej sytuacji 24 grudnia 2001 prezydent Arthur N.R. Robinson mianował Patricka Manninga nowym szefem rządu. Jednakże krajowi politycy nie mogli osiągnąć porozumienia w sprawie wyboru przewodniczącego Izby Reprezentantów oraz zatwierdzenia przez parlament rządowego projektu budżetu. Z tego powodu premier Manning postanowił zorganizować ponowne wybory.
Wcześniejsze wybory parlamentarne z 7 października 2002 wygrał Ludowy Ruch Narodowy, zdobywając 20 mandatów w 36-osobowej Izbie Reprezentantów, co umożliwiło Manningowi utrzymanie stanowiska szefa rządu. Rząd Manninga zredukował stawkę podatku dochodowego, wprowadził bezpłatną edukację na poziome wyższym oraz powołał Uniwersytet Trynidadu i Tobago.
W wyborach parlamentarnych 5 listopada 2007 ponowne zwycięstwo odniósł PNM, zdobywając 26 mandatów w 41-osobowym parlamencie. 7 listopada 2007 premier Manning został zaprzysiężony na kolejną kadencję.
Na początku kwietnia 2010 premier Manning ogłosił rozwiązanie parlamentu i organizację wcześniejszych wyborów parlamentarnych. Powodem decyzji była wola odnowienia mandatu wobec oskarżeń jego gabinetu ze strony opozycji o korupcję i złe zarządzanie finansami publicznymi. W wyborach 24 maja 2010 PNM poniósł porażkę, zdobywając tylko 12 spośród 41 mandatów. Premier przyznał się do porażki wyborczej. 26 maja 2010 na stanowisku szefa rządu zastąpiła go Kamla Persad-Bissessar.
Po przegranej w wyborach Manning 27 maja 2010 zrezygnował ze stanowiska przewodniczącego partii. Nowym liderem PNM oraz liderem opozycji w parlamencie został wybrany Keith Rowley.

</doc>
<doc id="783323" url="https://pl.wikipedia.org/wiki?curid=783323" title="Piłka nożna w Anglii">
Piłka nożna w Anglii

Piłka nożna ( ) jest narodowym i najpopularniejszym sportem w Anglii. Jej głównym organizatorem na terenie Anglii pozostaje The Football Association. Anglia jest siedzibą najstarszego klubu piłkarskiego na świecie (Sheffield), najstarszego związku piłki nożnej (The Football Association), najstarszej drużyny narodowej, najstarszego turnieju pucharowego w piłce nożnej (FA Cup) i najstarszych mistrzostw kraju (English Football League). Główna liga mistrzostw Anglii, Premier League, jest jedną z najpopularniejszych i najbogatszych lig sportowych na świecie.
Piłkarska reprezentacja Anglii jeden raz zdobyła mistrzostwo świata (1966). Ponadto zdobyła 3 złote medale olimpijskie w składzie Wielkiej Brytanii (1900, 1908, 1912).
Angielskie kluby są w czołówce pod względem liczby zdobytych międzynarodowych trofeów, z 47 oficjalnymi tytułami (14 Pucharów Europy/Ligi Mistrzów, 9 Pucharów UEFA, 8 Pucharów Zdobywców Pucharów, 4 Puchary Intertoto, 9 Superpucharów UEFA, 1 Pucharów Interkontynentalnych i 2 Klubowe Mistrzostwa Świata FIFA), które sprawiają, że Anglia jest najbardziej utytułowanym krajem w Europie po Hiszpanii i Włoszech.
Angielscy menedżerowie odnoszą największe sukcesy w europejskiej piłce nożnej, zwłaszcza w rozgrywkach takich jak Liga Mistrzów. Wśród trenerów, którzy zdobyli łącznię 7 tytułów, są Bob Paisley (3), Brian Clough (2), Tony Barton i Joe Fagan.
Historia.
Piłka nożna w Anglii była znana już w średniowieczu. Sport ten uprawiano na ulicach, placach miejskich, bez żadnych ograniczeń i przepisów. Podczas gier często dochodziło do wypadków, zranień, a także kalectw i śmierci. Władze lokalne, następnie specjalne edykty królewskie zabraniały gry w piłkę. W XIV wieku Anglicy tę grę nazwali football.
Pod koniec XIX wieku piłkę nożną (football) wprowadzono do programów nauczania wychowania fizycznego w szkołach. Pierwsze piłkarskie kluby na świecie powstały w Anglii przy szkołach średnich i wyższych uczelniach.
W 1863 roku odbył się zjazd przedstawicieli istniejących klubów piłkarskich w Londynie, mający na celu ustalenie i ujednolicenia przepisów gry. W 1871 roku oddzielono piłkę nożną od rugby. Wówczas rozegrano pierwsze mecze piłkarskie o Puchar Anglii. Pierwszym zwycięzcą Pucharu sezonu 1871/72 został Wanderers F.C., który wygrał mecz finałowy z Royal Engineers A.F.C. z wynikiem 1:0. W 1888 roku utworzono ligę piłkarską i wprowadzono zawodowstwo.
Rozgrywki o Puchar Anglii i mistrzostwa ligowe drużyn zawodowych przyczyniły się do podwyższenia poziomu oraz zwiększenia atrakcyjności spotkań. W 1923 roku spotkanie mistrzowskie, West Ham United – Bolton Wanderers, obejrzało 127 000 widzów.
Rozgrywki ligowe.
W roku 1888 w Anglii William McGregor, prezes Aston Villi założył pierwszą profesjonalną ligę na świecie, The Football League. W sezonie 1888/1889 uczestniczyło w niej dwanaście drużyn: Accrington, Aston Villa, Blackburn Rovers, Bolton Wanderers, Burnley, Derby County, Everton, Notts County, Preston North End, Stoke City, West Bromwich Albion i Wolverhampton Wanderers. Pierwszym mistrzem Anglii został zespół Preston North End. Początkowo istniała tylko jedna klasa rozgrywek, jednak w roku 1892 utworzono drugą ligę, Second Division. Dołączył do niej Arsenal, który stał się pierwszym klubem z południa kraju występującym w The Football League. Sześć lat później wprowadzono zasadę awansu i spadku. Rozgrywki z czasem rozszerzały się i w roku 1923 były już cztery ligi po 22 kluby. 14 czerwca 1991 roku kluby grające w First Division podpisały dokument, według którego od następnego roku liga miała stać się niezależną i przyjąć nazwę Premier League. Stało się tak w 1992 roku. Obecnie The Football League jest drugą klasą rozgrywek w Anglii i znajdują się tam trzy ligi, Championship, League One oraz League Two. Grają w niej 72 zespoły. Obecnie system ligowy w Anglii liczy sobie 23 szczeble rozgrywek.
Kluby według liczby sezonów w najwyższej klasie rozgrywkowej (stan na początek sezonu 2020/21):
źródło: The Guardian
Puchary.
Najważniejsze rozgrywki pucharowe rozgrywane w Anglii to:
Reprezentacja Anglii.
Reprezentacja Anglii reprezentuje kraj na arenie międzynarodowej. Jest to obok Szkocji najstarsza reprezentacja narodowa na świecie. Swój pierwszy mecz rozegrała 30 listopada 1872 z tym właśnie krajem i zremisowała 0:0. W roku 1966 Anglia została Mistrzem Świata i jest jednym z ośmiu państw, które to uczyniły. Według stanu na 30 marca 2010 roku Anglia zajmuje siódme miejsce w Rankingu FIFA.
Poza seniorską reprezentacją istnieją także kadry juniorskie i młodzieżowe, do lat 16, 17, 18, 19, 20 i 21. Istnieje również reprezentacja B i C.
Piłka nożna kobiet.
Pierwszy mecz kobiet w Anglii odnotowano w marcu 1895 roku. W kwietniu 1920 roku rozegrano natomiast pierwszy mecz międzypaństwowy. Zespół z Preston wygrał 2:0 z Francją. Rok później The FA zakazało rozgrywania meczów kobiet. W roku 1969 44 kluby utworzyły Women’s Football Association.
W Anglii istnieje osiem klas rozgrywek ligowych piłki nożnej kobiet. Najwyższą z nich jest FA Women’s Premier League National Division, która powstała w roku 1992. W sezonie 2008/2009 mistrzem Anglii został Arsenal. Jest to jeden z najbardziej utytułowanych żeńskich klubów w kraju. W sezonie 2006/2007 wygrał rozgrywki Ligi Mistrzów.
Stadiony.
Narodowym stadionem w Anglii jest Wembley. Mieści on 90 tysięcy widzów i jego właścicielem jest The FA. Rozgrywane są na nim spotkania reprezentacji, półfinały i finały Pucharu Anglii, finał Pucharu Ligi, Football League Trophy, FA Trophy, FA Vase oraz finały barażów o awans do the Football League i Conference National. 
Na Old Trafford może zasiąść 76 212 osób i jest on największym klubowym obiektem w kraju. Następny jest Emirates Stadium (60 355) i St James’ Park (52 387). Wszystkie zespoły grające w Premier League posiadają stadion ze wszystkimi miejscami siedzącymi.

</doc>
<doc id="783329" url="https://pl.wikipedia.org/wiki?curid=783329" title="Komórka okładzinowa">
Komórka okładzinowa



</doc>
<doc id="783331" url="https://pl.wikipedia.org/wiki?curid=783331" title="IAI Lawi">
IAI Lawi

Israel Aircraft Industries Lawi (hebr. לביא, "lwiątko") – prototypowy izraelski jedno- lub dwumiejscowy myśliwiec wielozadaniowy.
Historia modelu.
Z końcem lat siedemdziesiątych XX wieku Izrael zdecydował się zbudować własny, bardzo nowoczesny samolot bojowy. Z pomocą finansową i techniczną USA, IAI w 1986 roku opracowała samolot Lawi. Koszty programu przekroczyły jednak możliwości finansowe Izraela, samolot byłby także rywalem dla F-16 na rynkach zagranicznych (na skutek czego USA silnie naciskało na zamknięcie projektu) i w marcu 1988 roku prace zostały zawieszone.
Opis konstrukcji.
Konstrukcja z krótkimi przedskrzydełkami (układ kaczki), z elektrycznie sygnalizowanym sterowaniem lotem dla ustatecznienia samolotu i wysokim udziałem materiałów kompozytowych w strukturze płatowca. Krajowe wyposażenie elektroniczne wykazywało bardzo wysoki poziom rozwoju i obsługiwało wszystkie rodzaje walki przy użyciu różnorodnego uzbrojenia.

</doc>
<doc id="783341" url="https://pl.wikipedia.org/wiki?curid=783341" title="Medaliści igrzysk olimpijskich w pięcioboju nowoczesnym">
Medaliści igrzysk olimpijskich w pięcioboju nowoczesnym

Medaliści igrzysk olimpijskich w pięcioboju nowoczesnym – pierwszy raz pięciobój pojawił się na igrzyskach olimpijskich w 1912. Kobiety po raz pierwszy startowały w Sydney w 2000.

</doc>
<doc id="783353" url="https://pl.wikipedia.org/wiki?curid=783353" title="Druty">
Druty



</doc>
<doc id="783364" url="https://pl.wikipedia.org/wiki?curid=783364" title="Símun av Skarði">
Símun av Skarði

Símun av Skarði (ur. 3 maja 1872 w Skarð, zm. 9 października 1942 w Thorshavn) – farerski poeta, polityk i nauczyciel. Do jego największych osiągnięć należy ukończony 1 lutego 1906 "Tú alfagra land mítt", hymn Wysp Owczych.
Życiorys.
Símun był synem Elsy i Johannesa Johannessenów, mieszkańców miasteczka Skarð na wyspie Kalsoy, skąd pochodzi jego nazwisko, które na Wyspach Owczych niejednokrotnie przyjmowane jest właśnie od nazw osad. W roku 1896, w wieku 24 lat został absolwentem Farerskiej Szkoły Nauczycieli (Thorshavn), a trzy lata później założył, wraz ze swym przyjacielem Rasmusem Rasmussenem, przybytek edukacyjny, nazwany Føroya Fólkaháskúli (z farerskiego Farerski Uniwersytet Ludowy) i pozostał jego rektorem aż do śmierci. 1901 rok to dla pisarza czas szczęścia, bowiem ożenił się z Sanną Jacobsen. Siedem lat po tym urodziła im się córka Sigrid av Skarði Joensen, a po następnych trzech, syn Jóhannes av Skarði. Poeta zajął się też życiem politycznym, będąc w latach 1906–1914, członkiem partii Sjálvstýrisflokkurin. W 1913 razem z Jákupem Dahlem, farerskim proboszczem i tłumaczem, w dziele Jólasálmar og morgun og kvøldsálmar spisali wiele kolęd i podobnych im pieśni ze swego kraju. Símun umarł 9 października 1942 roku, w wieku 70 lat. W roku 1978 zmarła jego żona, Sanna.

</doc>
<doc id="783367" url="https://pl.wikipedia.org/wiki?curid=783367" title="Korzonek (województwo opolskie)">
Korzonek (województwo opolskie)

Korzonek (niem. Korzonek, 1936–45 "Teichen") – wieś (do 31 grudnia 2016 osada) w Polsce położona w województwie opolskim, w powiecie kędzierzyńsko-kozielskim, w gminie Bierawa, około 10 km od Kędzierzyn-Koźle i około 30 km na zachód od Gliwic.
W skład wsi wchodzi osiedle "Korzonek" oraz oddalone o około 200 m skupisko kilkunastu domów o zabudowie wiejskiej zwane "Korzonek Wieś".
Osiedle "Korzonek" składa się z kompleksu 12 jednopiętrowych budynków mieszkalnych oraz dwóch baraków adaptowanych na osiedlowy klub, sklepik spożywczy oraz biura firmy transportowej i kaplicę. Ostatni z obiektów to wybudowana w latach siedemdziesiątych ub. wieku, nieczynna od 2015 roku restauracja ("Roma", "U Freda").
Geografia.
Geograficznie wieś Korzonek leży w podregionie Niecki Kozielskiej na Nizinie Śląskiej i zajmuje obszar 124 ha, z czego 50 ha to użytki rolne.
Historia.
Osiedle wybudowane przez Niemców na potrzeby pracowników pobliskich zakładów chemicznych wytwarzających benzynę syntetyczną - obecnie funkcjonujących jako Grupa Azoty ZAK Spółka Akcyjna.
Komunikacja.
Układ drogowy.
Przez Korzonek przechodzi ważna droga wojewódzka: 408.
Transport publiczny.
Veolia Transport Sp. z o.o. posiada w Korzonku 2 przystanki.

</doc>
<doc id="783368" url="https://pl.wikipedia.org/wiki?curid=783368" title="Dąb (województwo wielkopolskie)">
Dąb (województwo wielkopolskie)

Dąb – osada w Polsce położona na Pojezierzu Kujawskim w województwie wielkopolskim, w powiecie konińskim, w gminie Skulsk. W latach 1975-1998 miejscowość administracyjnie należała do województwa konińskiego.

</doc>
<doc id="783381" url="https://pl.wikipedia.org/wiki?curid=783381" title="Abdul Kadir Talib Umar">
Abdul Kadir Talib Umar

Abdul Kadir Talib Umar (ar. عبد القادر طالب عمر; ur. 1951 w Al-Ujun) – saharyjski polityk, premier Saharyjskiej Arabskiej Republiki Demokratycznej od 29 października 2003 do 4 lutego 2018. 
Życiorys.
Umar jest weteranem Frontu Polisario, od 1975 żyje na uchodźstwie w Tinduf w Algierii. W poprzednich gabinetach zajmował kilka ministerialnych stanowisk. W latach 1995–1999 był przewodniczącym Saharyjskiej Rady Narodowej (parlament na obczyźnie).
Na stanowisko premiera został mianowany przez prezydenta Muhammada Abdul Aziza 29 października 2003, w czasie XI Generalnego Kongresu Powszechnego w Tifariti. Jako premier Umar był zagorzałym zwolennikiem planu Bakera, przewidującym rozstrzygnięcie statusu Sahary Zachodniej przez jej mieszkańców.

</doc>
<doc id="783382" url="https://pl.wikipedia.org/wiki?curid=783382" title="Simun av Skarði">
Simun av Skarði



</doc>
<doc id="783383" url="https://pl.wikipedia.org/wiki?curid=783383" title="Símun av Skardi">
Símun av Skardi



</doc>
<doc id="783384" url="https://pl.wikipedia.org/wiki?curid=783384" title="Simun av Skardi">
Simun av Skardi



</doc>
<doc id="783387" url="https://pl.wikipedia.org/wiki?curid=783387" title="Przechwytywanie sesji">
Przechwytywanie sesji



</doc>
<doc id="783389" url="https://pl.wikipedia.org/wiki?curid=783389" title="Morbus ulcerosus">
Morbus ulcerosus



</doc>
<doc id="783393" url="https://pl.wikipedia.org/wiki?curid=783393" title="Maria Pańczyk">
Maria Pańczyk



</doc>
<doc id="783394" url="https://pl.wikipedia.org/wiki?curid=783394" title="Radwańczewo">
Radwańczewo

Radwańczewo – wieś w Polsce położona w województwie wielkopolskim, w powiecie konińskim, w gminie Skulsk.
W latach 1975–1998 miejscowość administracyjnie należała do województwa konińskiego.

</doc>
<doc id="783398" url="https://pl.wikipedia.org/wiki?curid=783398" title="Orkan Kyrill">
Orkan Kyrill

Orkan Kyrill (możliwe spolszczenia Kirył lub Cyryl) – orkan, który od 16 do 19 stycznia 2007 roku pustoszył Europę Zachodnią i Środkową.
Nazwa została nadana 17 stycznia 2007 przez instytut meteorologiczny Wolnego Uniwersytetu Berlina.
Europa.
Początkowo Kyrill był niżem barycznym, który rozwinął się w europejski huragan (orkan). Niż uformował się nad Nową Fundlandią 15 stycznia 2007, przesunął się przez Atlantyk i dotarł do Wielkiej Brytanii 17 stycznia, gdzie spowodował śmierć 12 osób (w tym kierowcy ciężarówki, która przewróciła się na drodze A1 niedaleko Leeds i uderzyła w podporę wiaduktu) i znaczne straty materialne. Po przejściu przez północną Francję, Holandię, Belgię i Luksemburg, 18 stycznia 2007 huragan dotarł do Niemiec, gdzie wystąpiły również silne trąby powietrzne. Szczególnie dotkniętym przez kataklizm regionem okazało się pogranicze landów Saksonia i Brandenburgia oraz rejon miasta Wittenberga. Wichura spowodowała awarię sieci energetycznej, która dotknęła 52.000 gospodarstw domowych. Spowodował też uszkodzenia wielu budynków, w tym m.in. budynku stacji Hauptbahnhof w Berlinie. Następnie huragan uderzył z ogromną siłą w Polskę, Czechy, Słowację, Austrię i kraje nadbałtyckie. Po przejściu przez centralną Europę orkan Kyrill znacznie osłabł.
Polska.
18 stycznia silne wiatry pojawiły się także w Polsce. W Katowicach w ciągu dnia wiatr złamał 25-metrową konstrukcję dźwigu, na skutek czego zginął jego operator. Huraganowi towarzyszyły również inne zjawiska, np. około 23.00 18 stycznia nad Górnym Śląskiem w pasie od Wodzisławia Śląskiego po Gliwice przeszły ulewy, potężne gradobicia oraz gwałtowna burza z wyładowaniami atmosferycznymi – zjawiska rzadko spotykane o tej porze roku, a związane tego dnia ze zjawiskiem derecho. Burze z wyładowaniami atmosferycznymi i gradem przeszły też nad Dolnym Śląskiem (m.in. Jelenia Góra, Legnica, Wrocław, Kłodzko, Wałbrzych), Śląskiem Opolskim i Małopolską, a wyładowania były niemal tak silne, jak podczas letnich burz. W ciągu nocy wiatr przekraczał miejscami 150 km/h. Rekord odnotowano na Śnieżce, gdzie na wiatromierzu zabrakło skali (maksymalne możliwe wskazanie – 250 km/h). Nad gminą Andrespol na wschód od Łodzi przeszła trąba powietrzna, powodując zerwanie kilkunastu dachów z budynków. Straż pożarna interweniowała w całym kraju ponad 6000 razy (dane z 8.00 19 stycznia 2007). Autostrada A2 była przez dłuższy czas zablokowana z powodu zniszczonych przez wiatr lamp. W całej Polsce około milion domostw było przez dłuższy czas bez prądu. W wielu miejscach wystąpiły też opady gradu.
Łącznie do godziny 13:00 19 stycznia 2007 na terenie Polski naliczono 6 ofiar śmiertelnych i 36 rannych w wyniku oddziaływania huraganu.

</doc>
<doc id="783400" url="https://pl.wikipedia.org/wiki?curid=783400" title="Kodeks Xicotepec">
Kodeks Xicotepec

Kodeks Xicotepec (Códice de Xicotepec) – aztecki manuskrypt opisujący historię miasta miast Cuauhchinanco i Xicotepec, od wyruszenia przodków ich mieszkańców z mitycznej ojczyzny aż po czasy kolonialne. Manuskrypt odkryty został przypadkowo w miejscowości Cuaxicala w roku 1991 przez etnografów, małżeństwo Claude i Guy Stresser-Péan. Kodeks przechowywany był do współczesności przez lokalną społeczność. 
Dokument jest cennym źródłem historycznym dla pogranicza kultur nahua i totonackiej w okresie poprzedzającym podbój Meksyku przez Hiszpanów, a także wczesnych lat kolonialnych. Powstał w regionie Huauchinango – Xicotepec w dzisiejszym stanie Puebla. Xicotepec, od którego kodeks bierze swą nazwę, było ważnym punktem handlowym na szlakach łączących Dolinę Meksyku z wybrzeżem Zatoki Meksykańskiej i położonymi na północy żyznymi rejonami. Opisuje historię Meksyku z perspektywy lokalnej i wnosi nieznane wcześniej fakty do historiografii prekolumbijskiej Mezoameryki. 
Kodeks powstał w połowie XVI wieku, jednak Claude i Guy Stresser-Péan przypuszczają, że może on być kopią wcześniejszych, prekolumbijskich dokumentów, które nie dotrwały do współczesności. Istnieje możliwość, że dokument sporządzono w związku z procesem sądowym, jaki w 1542 miasta Cuauhchinanco i Pahuatlan wytoczyły budowniczemu dróg Juanowi Catalán w sprawie budowy nowego szlaku handlowego i pobierania przez urzędnika zbyt wygórowanych danin. Stworzony jest za pomocą azteckiego pisma ideograficznego, w którym historia opowiadana jest za pomocą ilustracji, którym towarzyszą daty kalendarza Azteków oraz nazwy przedstawionych miejsc i osób zapisane glifami sylabicznymi. Dodatkową trudnością jest fakt, że tymi samymi glifami można przedstawić wiele różnych toponimów odnoszących się do różnych miejsc o zbliżonych nazwach, możliwe jest także zapisanie nazwy miejscowej na wiele różnych sposobów, co często zależne było od lokalnej tradycji piśmienniczej. Istnieje również przypuszczenie, że glify reprezentujące nazwy miejscowe zaprezentowane na pierwszych kartach kodeksu mogą w istocie być trójjęzyczne: w języku nahuatl, totonackim i otomi. Z tego względu jego interpretacja w wielu miejscach nastręcza badaczom pewne trudności. 
Opis.
Kodeks ma postać zwoju o długości 6,36 metra i szerokości od 18 do 19 centymetrów, składającego się z dziewięciu zszytych razem pasów skóry. Na zwoju zamieszczono 25 stron, tzw. kart. Każda z nich zawiera pasek z glifami kalendarzowymi odpowiadającymi latom przedstawionym w warstwie piktograficznej. Najwcześniejszą zamieszczoną datą jest rok 1431 (4 "Acatl", 4 Trzcina), najpóźniejszą 1533 (rok 3 "Calli", 3 Dom), obejmuje więc 102 lata historii. 
Treść.
Pierwsze trzy strony kodeksu (zwane w literaturze sekcjami), silnie zniszczone, traktują o pochodzeniu mieszkańców Xicotepec i ich wyjściu z mitycznej ojczyzny Meksykanów, Chicomóztoc (miejsca Siedmiu Jaskiń), lub z Tlapallan. 
Następne pięć (strony 3-8) przedstawia grupy kapłanów i kolejne toponimy, prawdopodobnie opisuje dalszą wędrówkę przodków mieszkańców Xicotepec wzdłuż Zatoki Meksykańskiej i do ich późniejszej siedziby. 
Strona 9 pokazuje dwóch założycieli dwóch miast, z których jedno możliwe jest do zidentyfikowania jako Xicotepec, a drugie dzięki informacjom na kolejnych stronach kodeksu można być może utożsamić z Cuauhchinanco. Pierwszy z władców podpisany jest jako 7 Tecpatl (nóż), co część badaczy identyfikuje jako formę zapisu imienia Nezahualcoyotla, choć nie jest to jednoznacznie przyjęte. Część badaczy uznaje, że scena ta przedstawia podbój miasta Xicotepec przez Nezahualcoyotla i jego syna Cipactli w wyniku kampanii wojskowej w latach 1438–1444. Faktycznie przedstawione ponad rysunkiem glify kalendarzowe odpowiadają datom 1438, 1439, 1440, 1441, 1442 i 1443. 
Strona 10 w warstwie malarskiej przedstawia grupę sześciu wojowników uzbrojonych na sposób Acolhua raczej niż nahuański, pokonujących w boju dwóch wojowników huasteckich, a trzeciego biorących do niewoli. Walce przygląda się władca z poprzedniej strony wraz z synem. Kolejna strona przedstawia dwie postaci, być może wywodzące się z innej nacji, obserwujące bitwę. 
Sekcje 12–15 opisują wczesną historię polityczną i gospodarczą miasta, w szczególności jego relacje z Cuauhchinanco. Strona 12, opatrzona datami od 1451 do 1457, przedstawia władcę miasta odbierającego hołd lenny ("tequitl") od kilku postaci przedstawionych w przeciwległym krańcu strony. Kolejna strona przedstawia ponowne spotkanie władców Xicotepec i Cuauhchinanco, a strony 14 i 15 bitwy z ich udziałem. 
Kolejny fragment, obejmujący sekcje 16, 17 i 18, jest najbardziej zniszczony, przez co jego interpretacja jest najtrudniejsza. Jerome A. Offner uważa, że na stronie 16 pojawia się bez wątpienia Nezahualcoyotl, z włosami ostrzyżonymi na modłę wojownika Tenoczków, obok niego ambasador Texcoco, a w środku obrazu córka władcy tego miasta. Jego zdaniem przedstawioną scenę należy interpretować jako złożenie oferty mariażu dynastycznego władcy Cuauhchinanco przez Nezahualcoyotla, a ambasador informuje władców Cuauhchinanco i Xicotepec, że winni są córce "tequitl". Na kolejnej stronie widać śmierć władcy Cuauhchinanco, oraz składającego dar lub ofiarę zatartej postaci władcę Xicotepec, już ostrzyżonego zgodnie z nową modą przybyłą ze środkowego Meksyku. 
Nie jest jasne, czy kolejne dwie strony stanowią jeden epizod, bowiem strona 18 jest mocno zniszczona, natomiast na stronie kolejnej trudno jest odczytać glif oznaczający imię władcy. Offner uważa, że na stronie 18 przedstawione jest namaszczenie władcy Cuauhchinanco na tlatoaniego miasta przez Ahuitzotla, władcę Azteków w latach 1486–1502, natomiast kolejna strona miała by przedstawiać mariaż dynastyczny pomiędzy oboma władcami. Na wcześniejszej ze stron widnieje także władca Xicotepec oraz jego żona, najwyraźniej pochodząca z Texcoco, być może krewna Nezahualpilliego. Na obu stronach widoczni są również synowie z tego związku: Techotlalatzin oraz drugi z synów, najwyraźniej zamieszany w cudzołóstwo, bowiem miast imienia podane są dwa glify odpowiadające uduszeniu i ukamienowaniu, dwóm karom zarezerwowanym właśnie dla cudzołożników. Niektórzy badacze uznają, że osobą z której dopuścić się miał tego występku mogła być żona Nezahualpilliego, Chalchiuhnenetzin, jednak inni uważają, że mogło chodzić o zupełnie inny romans między możnymi. 
Na stronie 20 pojawia się Motecuhzoma Xocoyotl, władca Azteków w latach 1502–1520 oraz glify wskazujące składanie ofiar z wojowników pojmanych w bitwie. Pozostałe elementy sceny nie są wyjaśnione, być może chodziło w niej o kampanię zbrojną, w wyniku której wystawiono w jednym z miast świątynię. 
Kolejną kartę zajmuje namaszczenie kolejnego władcy Cuauhchinanco przez Motecuhzomę. W tej i kolejnych scenach historia rozgrywa się między czterema miastami, których władcy przedstawieni są w rogach kart: Tenochtitlan i Cuauhchinanco (w części górnej) oraz Xicotepec i Texcoco (w dolnej). Może to sugerować sytuację międzynarodową między tymi poleis w przedstawionym okresie. 
Na karcie 22 ponownie pojawia się Motecuhzoma w towarzystwie Nezahualpillego z datą 1512 ("7 Tecpatl"). Widać również nowego władcę Cuauhchinanco oraz, prawdopodobnie, tego samego władcę Xicotepec, którego przedstawiono również na stronie wcześniejszej. Trudno dociec, czy w centralnej części karty przedstawiono rzekę, szlak handlowy czy może jeszcze inny koncept. Zdaniem Jerome Offnera obraz ten przedstawia powodzenie szlaku handlowego z miasta na wybrzeże, a także nowe zdobycze terytorialne Triple Alianza. 
Kolejna przedstawia czterech władców, jednak w miejscu dotychczas zajmowanym przez Texcoco pojawia się władca lub wysoki rangą urzędnik niezidentyfikowanego miasta (być może tożsamego z Otompan. Władcy rozmawiają ponad wizerunkiem świątyni lub innego budynku o dużym znaczeniu. Nie jest jednak jasny kontekst tej sceny, ani nawet datowanie. 
Ostatnią sceną jest przedstawiony na stronie 24 obraz wstąpienia na tron ostatniego władcy Xicotepec po śmierci jego ojca. W wydarzeniu uczestniczą zarówno świeckie jak i duchowne władze hiszpańskie. 

</doc>
<doc id="783403" url="https://pl.wikipedia.org/wiki?curid=783403" title="Meilen Tu">
Meilen Tu

Meilen Tu (; ur. 17 stycznia 1978 w Tarzanie) – amerykańska tenisistka chińskiego pochodzenia, reprezentantka kraju w Fed Cup.
Kariera tenisowa.
Jej trenerem jest Samuel Sumyk, a rodzice pochodzą z Tajwanu. 31 października 1994 Meilen rozpoczęła karierę zawodową, którą zakończyła w roku 2010. W tym czasie wygrała jeden turniej singlowy i cztery deblowe z cyklu WTA Tour. 11 czerwca 2007 roku zajmowała trzydzieste piąte miejsce na listach światowych, 22 października 2007 zajmowała dwudzieste ósme miejsce wśród deblistek.
W 1994 roku zadebiutowała w wielkoszlemowym US Open, gdzie przegrała w pierwszej rundzie z Silvią Fariną Elią. Na tym samym turnieju juniorskim zdobyła tytuł, pokonując Martinę Hingis w finale. Pokonała Amandę Coetzer i Magdalenę Maleewą. W 1995 osiągnęła trzecią rundę w Birmingham. W 1997 roku po raz pierwszy zagrała we wszystkich turniejach wielkoszlemowych i dostała się do pierwszej setki rankingu kobiet.
W 1998 trzykrotnie osiągała ćwierćfinały turniejów, rok później doszła do tego etapu w Tokio. W 2000 doszła do półfinału w Québec.
W sezonie 2001 wygrała jedyny turniej singlowy, w Auckland. Osiągnęła kilka ćwierćfinałów i najwyższe pozycje rankingowe w karierze. W 2002 rozwinęła się nieco jej kariera deblowa, zdobyła dwa tytuły i grała w dwóch finałach gry podwójnej. W singlowym Wimbledonie osiągnęła trzecią rundę. Trzeci tytuł deblowy zdobyła w 2003 roku w Birmingham z Els Callens. W 2004 wygrała jeszcze jeden turniej gry podwójnej, w Memphis. W sezonie 2005 jej najlepszymi wynikami były ćwierćfinał w Portorožu i półfinał w Cincinnati.
W lutym 2006 roku zdobyła deblowy tytuł ITF w Midland. Osiągnęła deblowy półfinał w Warszawie z Andreeą Vanc. Doszła do półfinału w Birmingham (singlowego oraz deblowego). Powróciła do czołowej setki rankingu, z której wypadła w kwietniu 2003. Odpadła w kwalifikacjach do kilku turniejów US Open Series, w samym wielkoszlemowym US Open poniosła porażkę w pierwszej rundzie. We wrześniu i październiku wycofała się z kilku imprez z powodu kontuzji.
W sezonie 2007 zagrała jedyny mecz w zawodach Fed Cup. Osiągnęła również dwa finały w rozgrywkach gry podwójnej.

</doc>
<doc id="783404" url="https://pl.wikipedia.org/wiki?curid=783404" title="Parafia w Groniu">
Parafia w Groniu



</doc>
<doc id="783405" url="https://pl.wikipedia.org/wiki?curid=783405" title="Piłka nożna we Włoszech">
Piłka nożna we Włoszech

Piłka nożna ( , ) jest najpopularniejszym sportem we Włoszech. Jej głównym organizatorem na terenie Włoch pozostaje Federazione Italiana Giuoco Calcio.
Piłkarska reprezentacja Włoch czterokrotnie zdobyła mistrzostwo świata (1934, 1938, 1982, 2006) i obok Brazylii (5 tytułów mistrzowskich) jest pod tym względem najbardziej utytułowaną reprezentacją. Ponadto zdobyła 2 mistrzostwa Europy (1968, 2020), 1 złoty medal olimpijski (1936) i 2 puchary międzynarodowe (Puchar Europy Środkowej w piłce nożnej 1927–1930, 1933–1935).
Najwyższa włoska liga krajowa, Serie A, jest jedną z najpopularniejszych profesjonalnych lig sportowych na świecie i często jest przedstawiana jako najbardziej taktyczna krajowa liga piłkarska. Włoskie kluby są w czołówce pod względem liczby zdobytych międzynarodowych trofeów, z 50 oficjalnymi tytułami (12 Pucharów Europy/Ligi Mistrzów, 9 Pucharów UEFA, 7 Pucharów Zdobywców Pucharów, 4 Puchary Intertoto, 9 Superpucharów UEFA, 7 Pucharów Interkontynentalnych i 2 Klubowe Mistrzostwa Świata FIFA), które sprawiają, że Włochy są najbardziej utytułowanym krajem w Europie po Hiszpanii. Włoskie drużyny klubowe zdobyły 48 najważniejszych europejskich trofeów, co czyni je drugim najbardziej utytułowanym narodem w europejskim futbolu. W Serie A grają trzy najbardziej znane kluby świata, takie jak Juventus, Milan i Inter, wszyscy członkowie założyciele G-14, grupy, która reprezentowała największe i najbardziej prestiżowe europejskie kluby piłkarskie; Serie A była jedyną ligą, która wypromowała trzech członków założycieli.
Juventus, Milan i Inter, a także Roma, Fiorentina, Lazio, wcześniej Parma a obecnie Napoli są znane jako siedem sióstr włoskiego futbolu.
Włoscy menedżerowie odnoszą największe sukcesy w europejskiej piłce nożnej, zwłaszcza w rozgrywkach takich jak Liga Mistrzów. Wśród trenerów, którzy wygrali jedenaście turniejów od 1956 roku (rekord), są Carlo Ancelotti (3), Nereo Rocco (2), Arrigo Sacchi (2), Giovanni Trapattoni, Fabio Capello, Marcello Lippi, Roberto Di Matteo. Najwięcej graczy zdobyło upragnioną nagrodę "Ballon d'Or", grając w Serie A niż jakakolwiek inna liga na świecie, z wyjątkiem La Ligi.
Historia.
Wczesna odmiana piłki nożnej zapoczątkowana została jeszcze w średniowieczu. Wówczas dużą popularnością cieszyła się gra o nazwie "calcio", ujęta w tamtym czasie w pewne prymitywne przepisy. Plac gry podzielony był na połowy. Na każdej z nich znajdowały się bramki utworzone ze specjalnych namiotów. W meczu rywalizowały dwie drużyny dwudziestu siedmiu zawodników, podzielone na pewne formacje.
Nowoczesna odmiana gry została sprowadzona do Włoch w latach 80. XIX wieku. Edoardo Bosio, kupiec w brytyjskim przemyśle tekstylnym, odwiedził Anglię, gdzie zapoznał się z grą. Wrócił do Turynu w 1887 roku i był zmotywowany do rozpowszechniania piłki nożnej w swojej ojczyźnie. W tym samym roku założył pierwszy klub piłkarski we Włoszech - Torino Football and Cricket Club, a wkrótce potem Nobili Torino. Drugi klub nosił miano szlachcica, ponieważ członkami klubu były książę Abruzzi i Alfonso Ferrero di Ventimiglia (późniejszy prezes Włoskiego Związku Piłki Nożnej). Obie drużyny połączyły się w 1891 roku, tworząc Internazionale Football Club Torino.
Genoa Cricket and Football Club, utworzony jako klub krykieta, aby reprezentować Anglię za granicą, został założony przez Anglików w 1893 roku. Trzy lata później, w 1896 roku, do Genui przybył mężczyzna o nazwisku James Richardson Spensley i wprowadził sekcję piłkarską klubu, stając się jego pierwszym menedżerem.
W 1898 roku powstała rywalizująca federacja FIGC, której centrum pierwotnie mieściło się w Turynie, a pierwszym prezydentem był Mario Vicary. FIGC organizował Mistrzostwa Włoch w piłce nożnej z czterema założycielami klubów: Genoa, FBC Torinese, Ginnastica Torino i Internazionale Torino.
Format rozgrywek ligowych.
W obowiązującym systemie ligowym cztery najwyższe klasy rozgrywkowe są ogólnokrajowe (Serie A, Serie B, Serie C, Serie D). Dopiero na piątym poziomie pojawiają się grupy regionalne.
Puchary.
Rozgrywki pucharowe rozgrywane we Włoszech to:

</doc>
<doc id="783412" url="https://pl.wikipedia.org/wiki?curid=783412" title="Bibianki">
Bibianki

Bibianki – osada w Polsce położona w województwie wielkopolskim, w powiecie ostrowskim, w gminie Sieroszewice.
Miejscowość przynależała administracyjnie w latach 1932-1934 do powiatu kępińskiego, W latach 1975–1998 do województwa kaliskiego, a w latach 1934-1975 i od 1999 do powiatu ostrowskiego.

</doc>
<doc id="783413" url="https://pl.wikipedia.org/wiki?curid=783413" title="Qormi">
Qormi

Qormi (czyt. "Ormi"), także Ħal Qormi oraz Citta Pinto – jedna z jednostek administracyjnych na Malcie. Zamieszkana przez 16 779 osób. W Qormi jest organizowany festiwal wina "Qormi Wine Festival".
Sport.
W Qormi działa: drużyna piłkarska Qormi FC grający w Maltese Premier League, a także maltański klub koszykarski "Qormi Basketball Club", drużyna hokeja na trawie - "Qormi Hockey Club" oraz klub rugby "Qormi Sharks RFC".
Handel.
W miejscowości znajduje się centrum handlowe "Pavi Shopping Complex", centrum handlowe z supermatketem Lidl oraz supermarket "Shopwise".

</doc>
<doc id="783414" url="https://pl.wikipedia.org/wiki?curid=783414" title="Piotr Dukaczewski">
Piotr Dukaczewski

Piotr Zygmunt Dukaczewski (ur. 13 stycznia 1965 w Warszawie) – polski szachista i działacz sportowy, mistrz międzynarodowy od 1986 roku.
Kariera sportowa.
Od połowy lat 80. XX wieku należy do ścisłej światowej czołówki szachistów słabowidzących. Czterokrotnie, w latach 1986 (w Moskwie; za wynik ten otrzymał tytuł mistrza międzynarodowego), 2000 (w Benasque), 2004 (w Mondariz) oraz 2010 (w Belgradzie) zdobył tytuły wicemistrza świata, natomiast w 2011 r. zdobył w Rodos tytuł mistrza Europy.
W latach 1994–2014 dziewięciokrotnie wystąpił w reprezentacji Międzynarodowego Stowarzyszenia Niewidomych Szachistów na szachowych olimpiadach. W latach 1983, 1985, 1997, 1998, 2000, 2002, 2004, 2005, 2006 i 2008 zdobył dziesięć tytułów Mistrza Polski Niewidomych. W latach 1985–2012 ośmiokrotnie reprezentował Polskę na Olimpiadach Szachowych Niewidomych, zdobywając cztery medale: wspólnie z drużyną – złoty (2004), srebrny (2000) i brązowy (1985) oraz indywidualnie – złoty (). Oprócz tego, w latach 1990–2013 siedmiokrotnie uczestniczył w Drużynowych Mistrzostwach Świata Niewidomych, zdobywając dziewięć medali: wspólnie z drużyną – dwa złote (2001, 2005), trzy srebrne (1990, 2010, 2013) i brązowy (1998) oraz indywidualnie – trzy złote (, , ).
Najwyższy ranking w karierze osiągnął 1 stycznia 2006 r., z wynikiem 2372 punktów dzielił wówczas 78-79. miejsce wśród polskich szachistów.
Jest aktywnym działaczem sportowym, pełnił funkcję prezesa Stowarzyszenia Kultury Fizycznej Sportu i Turystyki Niewidomych i Słabowidzących "Cross" oraz wiceprezesa Międzynarodowej Federacji Niewidomych Szachistów. Jest również członkiem zarządu Polskiego Komitetu Paraolimpijskiego.
Dwukrotnie odznaczony Złotym Krzyżem Zasługi, w 2011 za zasługi w działalności społecznej na rzecz sportu środowiska osób niewidomych i słabowidzących, a w 2021 za zasługi w działalności na rzecz osób potrzebujących pomocy oraz wsparcia, zagrożonych wykluczeniem społecznym.

</doc>
<doc id="783416" url="https://pl.wikipedia.org/wiki?curid=783416" title="Monty Panesar">
Monty Panesar

Monty Panesar, właśc. Mudhsuden Singh Panesar (ur. 25 kwietnia 1982 w Luton) – angielski krykiecista, leworęczny, pokręcający "bowler", reprezentant Anglii na szczeblu testowym, zawodnik Northamptonshire County Cricket Club.
Monty jest synem emigrantów z Pendżabu i pierwszym w historii angielskiej drużyny narodowej sikhem. W reprezentacji Anglii zadebiutował w spotkaniu testowym przeciwko Indiom w Nagpurze (1–5 maja 2006). Znalazł się także w kadrze na Mistrzostwa Świata w 2007 roku rozgrywane w Indiach Zachodnich.
W 2007 roku został wybrany do grona pięciu najlepszych krykiecistów przez redaktorów prestiżowego magazynu „Wisden Cricketers’ Almanack”.

</doc>
<doc id="783418" url="https://pl.wikipedia.org/wiki?curid=783418" title="Alfa helisa">
Alfa helisa



</doc>
<doc id="783422" url="https://pl.wikipedia.org/wiki?curid=783422" title="Łobżonka (rzeka)">
Łobżonka (rzeka)

Łobżonka (dawniej "Kaszubka") – rzeka o długości 76 km przepływająca przez województwa kujawsko-pomorskie i wielkopolskie; prawy dopływ Noteci.
Przebieg.
Jej źródło znajduje się na Pojezierzu Krajeńskim, przez które przepływa w swym górnym biegu. W tej okolicy znajdują się takie wsie jak: Stare Gronowo, Lutowo, Lutówko oraz większe miasta: Kamień Krajeński, Więcbork i Sępólno Krajeńskie. Wszystkie te wsie i miasta leżą w granicach do 10–15 km od źródła rzeki.
W jej górnym biegu przecina ona duże kompleksy leśne (Bory Kujańskie). Ma tu stosunkowo niewielki spadek. Następnie w jej środkowym biegu płynie doliną, by stworzyć przełom w miejscu, gdzie schodzi do Pradoliny Toruńsko-Eberswaldzkiej, jednocześnie opuszczając przy tym tereny morenowe. W swym dolnym biegu rzeka płynie przez równinne i podmokłe tereny Doliny Noteci.
Łobżonka wpada do Noteci (na jej 168,5 km) w pobliżu wsi Osiek nad Notecią i najwyższego wzniesienia Pojezierza Wielkopolskiego – Dębowej Góry (194 m n.p.m.). Na rzece (w jej dolnym biegu) znajduje się aż pięć elektrowni wodnych (m.in. w Witrogoszczu, Kościerzynie Wielkim i Wyrzysku), co powoduje znaczne, dobowe wahania stanu wody. 
Szlak kajakowy.
Szlak kajakowy na Łobżonce należy do trudnych. Rzeka jest dostępna na odcinku około 60 km. Na spływ trzeba przeznaczyć 2–3 dni. Można go rozpoczynać od Czyżowskiego Młyna. Na rzece liczne przenoski (pnie), duże wahania dobowe stanu wody (pięć elektrowni wodnych), przeciągania kajaków na kamienistych mieliznach.
Skala trudności szlaku oceniana jest na ZWB-ZWC (łatwy/nieco trudny w niższych partiach), uciążliwość na U4 (uciążliwy), zaś malowniczość na ** (malowniczy).

</doc>
<doc id="783423" url="https://pl.wikipedia.org/wiki?curid=783423" title="Emma Tillman">
Emma Tillman

Emma Faust Tillman (ur. 22 listopada 1892 w Gibsonville, Karolina Północna, zm. 28 stycznia 2007 w East Hartfort, Connecticut) – Amerykanka, w styczniu 2007 uważana za najstarszą żyjącą osobę na świecie.
Urodziła się w rodzinie dzierżawców ziemi Alphonso Fausta i Marthy z domu Gibson. Dziadkowie ze strony matki byli niewolnikami, podobnie babka ze strony ojca (nieślubnym dziadkiem w tej gałęzi był właściciel plantacji). Miała liczne rodzeństwo; kilkoro z 23 dzieci zmarło w dzieciństwie, ale były też przypadki długowieczności – siostra Emmy Ava dożyła 102 lat (zmarła w 1983), a brat Eugene 108 (zmarł w 1996). Emma Faust początkowo wychowywała się w Karolinie Północnej, a po przeprowadzce rodziny w 1900 w Connecticut. Uczęszczała do szkoły średniej Glastonbury High w Glastonbury, gdzie była jedyną czarnoskórą uczennicą. Pracowała m.in. jako pomoc domowa w rodzinie późniejszej znanej aktorki Katharine Hepburn.
W listopadzie 2006 ukończyła 114 lat. Była wówczas w gronie najstarszych żyjących osób na świecie, uznawanych przez "Księgę rekordów Guinnessa" i amerykański ośrodek badawczy Gerontology Research Group. W grudniu 2006 po śmierci Elizabeth Bolden została uznana za najstarszą osobę w USA, a miesiąc później za najstarszą żyjącą kobietę na świecie (po śmierci Kanadyjki Julie Winnefred Bertrand). Wraz ze śmiercią Portorykańczyka Emiliano Mercado del Toro (kilka dni po zgonie Julie Winnefred Bertrand) na Emmę Tillman przeszedł tytuł najstarszej żyjącej osoby na świecie. Zmarła zaledwie cztery dni później; za najstarszą osobę po jej śmierci uznano Japonkę Yone Minagawa, natomiast najstarszą osobą w USA została Corinne Dixon Taylor.

</doc>
<doc id="783424" url="https://pl.wikipedia.org/wiki?curid=783424" title="Hrabstwo Adams (Pensylwania)">
Hrabstwo Adams (Pensylwania)

Hrabstwo Adams (Adams County) – amerykańskie hrabstwo położone w stanie Pensylwania. W roku 2000 liczba mieszkańców wynosiła 91 292. Hrabstwo zostało utworzone 22 stycznia 1800 z części hrabstwa York i nazwane na cześć drugiego prezydenta Stanów Zjednoczonych, Johna Adamsa. Jego stolicą jest Gettysburg.
Geografia.
Powierzchnia całkowita hrabstwa wynosi 1351 km², z czego 1347 km² stanowi powierzchnia lądowa, a 4 km² (0,29%) powierzchnia wodna.
Demografia.
Według spisu ludności z 2000 hrabstwo zamieszkuje 91 292 osób, jest w nim 33 652 gospodarstw domowych i 24 767 rodzin. Gęstość zaludnienia wynosi 68 mieszkańców/km². W hrabstwie jest 35 831 budynków mieszkalnych, przeciętnie 27/km². Hrabstwo zamieszkuje 95,39% białych, 1,21% czarnych, 0,20% ludności indiańskiej, 0,49% Azjatów, 0,02% ludności pochodzącej z wysp Pacyfiku, 1,71% innych i 0,97% ludności mieszanej rasowo. 3,64% stanowi ludność latynoska.
61,10% spośród gospodarstw domowych tworzą mieszkające razem pary małżeńskie, 8,50% z nich prowadzą kobiety samotne, a 26,40% nie stanowi rodzin. W 33,70% gospodarstw domowych jest przynajmniej jedno dziecko poniżej 18. roku życia. 21,30% gospodarstw domowych tworzą osoby mieszkające samotnie, a w 9,20% mieszka osoba samotna powyżej 65. roku życia. Pojedyncze gospodarstwo domowe tworzy przeciętnie 2,61 osób, pojedynczą rodzinę 3,02 osób.
Populacja składa się 24,90% osób poniżej 18. roku życia, 9,20% od 18. do 24., 28,90% od 25. do 44. roku życia, 23,00% od 45. do 64. roku życia i 13,90% powyżej 65. roku życia. Przeciętna wieku wynosi 37 lat. Na 100 kobiet przypada 96,30 mężczyzn. Na każde 100 kobiet powyżej 18. roku życia przypada 93,80 mężczyzn.
Gminy.
Według prawa stanu Pensylwania, istnieją cztery typy gmin: "cities" (miasta), "boroughs" (gminy miejskie), "townships" (gminy hrabstwa) i "towns".
Nieoficjalne jednostki terenowe.
Nieoficjalne jednostki terenowe hrabstwa wyznaczone przez United States Census Bureau i brane pod uwagę w sporządzanych przez nie statystykach:

</doc>
<doc id="783425" url="https://pl.wikipedia.org/wiki?curid=783425" title="Stanley Bruce">
Stanley Bruce

Stanley Bruce, 1. wicehrabia Bruce (ur. 15 kwietnia 1883 w Melbourne, zm. 25 sierpnia 1967 w Londynie) – australijski prawnik, polityk i dyplomata, w latach 1923-1929 premier tego kraju.
Życiorys.
Pochodził z rodziny zamożnych przedsiębiorców szkockiego pochodzenia. Studiował prawo w Melbourne i - w latach 1902-1905 - w Trinity Hall na Uniwersytecie Cambridge, po czym w 1907 otworzył praktykę adwokacką w Londynie. W czasie I wojny światowej walczył we Francji, gdzie w 1917 odniósł poważne rany. Jeszcze w trakcie rehabilitacji, wrócił do Australii i zaangażował się w promowanie ochotniczej służby wojskowej. Zwróciło to na niego uwagę działaczy Nacjonalistycznej Partii Australii (NPA), którzy zaproponowali mu start, jak się okazało udany, w wyborach parlamentarnych w 1919. W 1921 został ministrem finansów w rządzie Billy’ego Hughesa. W 1922 NPA utraciła większość parlamentarną i konieczne okazało się stworzenie koalicji z Partią Agrarną (CP), która jednak jako warunek swojego akcesu do rządu postawiła wymianę niepopularnego premiera. Kompromisowym kandydatem okazał się zaledwie 39-letni wówczas Bruce.
Jego nominacja była symbolicznym przełomem w dziejach politycznych Australii, był bowiem pierwszym premierem, którego kariera polityczna rozpoczęła się już po powstaniu federacji sześciu dotychczasowych kolonii brytyjskich, jakie miało miejsce w styczniu 1901. Jako szef rządu stworzył udany duet ze swoim ministrem finansów i zarazem liderem partii koalicyjnej, Earlem Page'm, z którym wspólnie wygrywali wybory w 1925 i 1928. Rok później rząd padł jednak ofiarą rozłamu wewnątrz NPA kierowanego przez Hughesa. Odbyły się przedterminowe wybory, w których Bruce stracił nie tylko fotel szefa gabinetu, ale nawet – jako jeden z dwóch urzędujących premierów Australii w historii (obok Johna Howarda) – miejsce w parlamencie.
W 1931 wrócił do wielkiej polityki jako minister bez teki w rządzie Josepha Lyonsa. Premierowi jego powrót był jednak nie na rękę i dlatego w 1933 wysłał Bruce’a do Londynu na stanowisko wysokiego komisarza Australii w Wielkiej Brytanii. Pełnił tę funkcję przez 12 lat, będąc m.in. najważniejszym wyrazicielem interesów Australii na londyńskich salonach w latach II wojny światowej. W uznaniu zasług z tego okresu w 1947 otrzymał od brytyjskiego monarchy tytuł szlachecki wicehrabiego.
Reszta jego życia to czas politycznej emerytury, podczas której był jednak aktywny w rozmaitych ciałach ONZ, a także w zarządach i radach nadzorczych wielu firm.

</doc>
<doc id="783426" url="https://pl.wikipedia.org/wiki?curid=783426" title="Zygmunt Heljasz">
Zygmunt Heljasz

Zygmunt Heljasz (ur. 21 września 1908 w Poznaniu, zm. 12 czerwca 1963 tamże) – polski lekkoatleta, specjalista pchnięcia kulą i rzutu dyskiem.
Uczył się w Gimnazjum św. Marii Magdaleny w Poznaniu, gdzie zetknął się ze sportem. Reprezentując barwy klubu Warta Poznań, rozpoczął uprawianie sportu od boksu. W 1926 roku był mistrzem okręgu wielkopolskiego i wywalczył wicemistrzostwo Polski w wadze ciężkiej.
Od 1927 trenował lekką atletykę. Startował w rzutach, głównie w pchnięciu kulą. 29 czerwca 1932 w Poznaniu ustanowił rekord świata w pchnięciu kulą wynikiem 16,05 m.
Wystąpił na Igrzyskach Olimpijskich w Los Angeles 1932, gdzie zajął 9. miejsce w pchnięciu kulą i 13. miejsce w rzucie dyskiem. Wziął także udział w I. Mistrzostwach Europy w 1934 w Turynie, gdzie był siódmy w pchnięciu kulą i trzynasty w rzucie dyskiem.
Czternaście razy zdobywał mistrzostwo Polski:
Pięć razy był wicemistrzem Polski:
Czterokrotnie zdobywał brązowe medale:
Dwukrotnie (1933 i 1934) zwyciężał w mistrzostwach Wielkiej Brytanii w pchnięciu kulą
Czternaście razy ustanawiał rekordy Polski (11 razy w pchnięciu kulą i 3 razy w rzucie dyskiem).
Rekordy życiowe:
W 1936 został zdyskwalifikowany na rok przez PZLA. Do czynnego uprawiania sportu już nie powrócił. Zajął się pracą trenerską, najpierw w klubie "Beerschot" w Brukseli, a potem w Pogoni Katowice. W czasie okupacji był więźniem obozów koncentracyjnych Sachsenhausen i Groß-Rosen.
Po wojnie mieszkał w Szczecinie, gdzie był trenerem.
Zajął czwarte miejsce w Plebiscycie "Przeglądu Sportowego" 1932, a także w 1933.

</doc>
<doc id="783427" url="https://pl.wikipedia.org/wiki?curid=783427" title="Antyki (zespół muzyczny)">
Antyki (zespół muzyczny)

Antyki – śląski zespół pochodzący z Chorzowa, założony w 1966 roku, który promuje muzykę śląską.
Zespół tworzył oprawę muzyczną programów TV: „Sobota w Bytkowie”, „Gospoda u Gruchlików”, „Zapiski Erwina Respondka”, „Wesoło, czyli smutno”, „Śląska laba”, „To jest... Śląsk laba”, „Bioły wągiel - jubileusz Bernarda Krawczyka”, „Śląsk serca kawałek”.
Dyskografia.
Kasety fonograficzne (19 szt.) m.in.
Płyty CD
Kasety video
Śpiewniki
W autorskiej płycie zespołu Antyki do muzyki Grzegorza Spyry i tekstów Zbigniewa Stryja oraz opartym na niej widowisku „To jest … Śląsk” oprócz zespołu Antyki wzięli wokaliści, aktorzy i muzycy śląscy, tacy jak Ewa Leśniak, Elżbieta Okupska, Jadwiga Spyra, Katarzyna Spyra, Aleksandra Stryj, Marta Tadla, Bernard Krawczyk, Krzysztof Respondek, Zbigniew Stryj, Krzysztof Wierzchowski, Marek Andrysek, Adam Szewczyk, Marzena Woźniak, Aleksander Woźniak, Krzysztof Kapel.
Nagrody i wyróżnienia.
Zespół ma w swym dorobku nagrody i wyróżnienia na licznych przeglądach i festiwalach muzyki rozrywkowej.

</doc>
<doc id="783428" url="https://pl.wikipedia.org/wiki?curid=783428" title="Bonnie Gadusek">
Bonnie Gadusek

Bonnie Gadusek (ur. 11 września 1963 w Pittsburgu) – amerykańska tenisistka.
Jej kariera trwała od września 1981 do kwietnia 1987. Przez sześć lat wygrała kilka zawodowych turniejów WTA, zarówno w singlu, jak i w deblu. Historia jej wielkoszlemowych występów odnotowuje dwa ćwierćfinały US Open – w latach 1982 i 1986. Zawodniczka praworęczna z oburęcznym bekhendem.
W 1981 roku wygrała juniorski French Open.
Debiutowała w tenisie w 1980 roku. Już rok później została sklasyfikowana w światowych rankingach. W latach 1984–1985 wygrała cztery turnieje singlowe. Zwycięstwo w Marco Island obroniła rok później. Triumfowała też w Swiss Open, Indianapolis i Chicago. Z powodu kłopotów z ramieniem miała czteromiesięczną przerwę w występach w 1986 roku. Na US Open doszła do ćwierćfinału, eliminując Richardson, Smylie, Kelesi i Rehe, przegrywając ze Steffi Graf. Zakończyła karierę w 1987 roku. Pomagała potem w przygotowywaniu juniorskiej drużyny amerykańskiej do Pucharu Wightman.
Bonnie zaczynała karierę jako gimnastyczka, przygotowywała się nawet do występu na igrzyskach olimpijskich. Wtedy jednak przydarzył się jej wypadek, spadła z nierównej przeszkody i doznała poważnej kontuzji szyi. Przez sześć miesięcy intensywnie leczyła się. Tenisowa rakieta była prezentem od siostry. Na trzy miesiące po opuszczeniu szpitala dostała się do pierwszego turnieju tenisowego. Trenowana potem przez Harry'ego Hopmana.

</doc>
<doc id="783432" url="https://pl.wikipedia.org/wiki?curid=783432" title="Dong Xue">
Dong Xue

Dong Xue (chiń. 董雪, ur. 17 sierpnia 1986 r. w prow. Jilin) – chińska biathlonistka. Dotychczas najlepszy swój występ odnotowała w Oberhofie zajmując 6. miejsce. Ma 167 cm wzrostu.
W 2002 zdobyła trzy złote medale na Mistrzostwach Świata Juniorów w Ridnaun. Zwyciężyła w sprincie, biegu pościgowym a także w sztafecie.

</doc>
<doc id="783436" url="https://pl.wikipedia.org/wiki?curid=783436" title="Brzezie (powiat kępiński)">
Brzezie (powiat kępiński)

Brzezie – wieś w Polsce położona w województwie wielkopolskim, w powiecie kępińskim, w gminie Perzów.
W latach 1975–1998 miejscowość administracyjnie należała do województwa kaliskiego.

</doc>
<doc id="783437" url="https://pl.wikipedia.org/wiki?curid=783437" title="Nappa (Dragon Ball)">
Nappa (Dragon Ball)



</doc>
<doc id="783438" url="https://pl.wikipedia.org/wiki?curid=783438" title="Wzniesienie">
Wzniesienie

Wzniesienie – wypukła forma ukształtowania terenu, wyróżniająca się względem terenów przyległych. Jest to termin ogólny, stosowany potocznie szczególnie do form o wysokościach względnych do kilkuset metrów.
Spośród terminów pokrewnych, można wyróżnić:

</doc>
<doc id="783442" url="https://pl.wikipedia.org/wiki?curid=783442" title="Albert Yorke">
Albert Yorke

Albert Edward Philip Henry Yorke (ur. 14 marca 1867, zm. 29 listopada 1904) – brytyjski arystokrata i polityk, jedyny syn i najmłodsze dziecko Charlesa Yorke'a, 5. hrabiego Hardwicke i lady Sophii Wellesley, córki 1. hrabiego Cowley.
Tytuł hrabiego Hardwick odziedziczył w 1897 r. po śmierci swojego ojca. W 1900 r. został podsekretarzem stanu w ministerstwie ds. Indii. Na tym stanowisku pozostawał przez 2 lata, kiedy w 1902 r. objął analogiczne stanowisko w ministerstwie wojny, które sprawował do 1903 r. Zmarł nagle rok później, w wieku 37 lat. Nigdy się nie ożenił i nie pozostawił potomstwa. Tytuł hrabiowski przypadł jego kuzynowi, Johnowi.

</doc>
<doc id="783444" url="https://pl.wikipedia.org/wiki?curid=783444" title="Wyjście awaryjne">
Wyjście awaryjne

Wyjście awaryjne – polski film komediowy z 1982 w reżyserii Romana Załuskiego.
Zdjęcia plenerowe: Wrocław (Centrum Handlowe Renoma, Rynek Główny, ul. Świdnicka, boisko szkoły podstawowej nr 74 przy ul. Kleczkowskiej, budynek Telewizji Polskiej przy al. Karkonoskiej 8, więzienie przy ul. Świebodzkiej, Dworzec Główny PKP), Kryniczno (kościół i plebania), Prusice (rynek, urząd gminy), Psary (dom i gospodarstwo Kolędów).
Fabuła.
Akcja filmu rozgrywa się w prowincjonalnym miasteczku na początku lat 80. ubiegłego wieku. Wśród jego mieszkańców jest rodzina Kolędów. Pani Jadwiga Kolędowa (Bożena Dykiel) jest energicznym naczelnikiem gminy. Jej mąż Władysław (Jerzy Michotek) zajmuje się domową hodowlą kaczek i uprawą kwiatów w szklarni (w tzw. „tunelach”). Ich córka Dorota (Maria Gładkowska) jest niepracującą panną. Intryga zaczyna się w momencie, gdy pani naczelnik dowiaduje się, że ma zostać babcią. Strach przed utratą autorytetu, skandalem obyczajowym i kompromitacją podsuwają jej iście piekielny pomysł – trzeba „kupić” narzeczonego z opłaconym rozwodem. Znalezienie kandydata pozostawia mężowi, którego wyprawia w tym celu ze sporą sumą pieniędzy do Wrocławia. Lawinowy przebieg wypadków obraca się, jak to często w komedii bywa, przeciwko sprawczyni całej intrygi.

</doc>
<doc id="783448" url="https://pl.wikipedia.org/wiki?curid=783448" title="Borowiec (powiat ostrowski)">
Borowiec (powiat ostrowski)

Borowiec – wieś w Polsce położona w województwie wielkopolskim, w powiecie ostrowskim, w gminie Ostrów Wielkopolski.
Przed 1932 rokiem miejscowość położona była w powiecie odolanowskim, w latach 1975–1998 w województwie kaliskim, w latach 1932-1975 i od 1999 w powiecie ostrowskim.

</doc>
<doc id="783452" url="https://pl.wikipedia.org/wiki?curid=783452" title="Takeda">
Takeda



</doc>
<doc id="783454" url="https://pl.wikipedia.org/wiki?curid=783454" title="Tereny morenowe">
Tereny morenowe



</doc>
<doc id="783455" url="https://pl.wikipedia.org/wiki?curid=783455" title="Ahmad uld Daddah">
Ahmad uld Daddah

Ahmad uld Daddah (arab.: أحمد ولد داده; fr.: "Ahmed Ould Daddah", ur. 7 sierpnia 1942) – mauretański ekonomista, polityk i urzędnik cywilny. Brat Moktara uld Daddaha, pierwszego prezydenta Mauretanii. Przewodniczący partii Zgromadzenia Sił Demokratycznych. Kandydat w wyborach prezydenckich w 1992, 2003, 2007 i w 2009 roku.
Życiorys.
Ahmad uld Daddah rozpoczął karierę zawodową w 1971 jako dyrektor generalny w Narodowej Spółce Importowo-Eksportowej. W latach 1973–1978 był prezesem Banku Centralnego Mauretanii. W 1978 pełnił funkcję ministra finansów. W latach 1986–1991 pracował w Banku Światowym jako doradca ds. stosunków z Republiką Środkowoafrykańską.
Rządy prezydenta Taji.
W styczniu 1992 wziął udział w wyborach prezydenckich. Przegrał jednak z Maawiją uld Sid’Ahmadem Tają, zdobywając 32,73% głosów. W 1992 stanął na czele Unii Sił Demokratycznych (UFD). Szefował partii do 2000, kiedy ta została rozwiązana przez reżim prezydenta Taji. Sprzeciwiał się jego rządom, za co był kilkakrotnie aresztowany. W 2001 został liderem nowej partii, Zgromadzenia Sił Demokratycznych.
7 listopada 2003 ponownie uczestniczył w wyborach prezydenckich. Zajął w nich trzecie miejsce, zdobywając 6,89% głosów poparcia. Wybory wygrał urzędujący prezydent Taja z wynikiem 67,38% głosów. 8 listopada 2003, razem z innymi kandydatami opozycji Muhammadem Chuna uld Hajdallą oraz Massaudem uld Bu al-Chajrem, oskarżył władze o fałszerstwa wyborcze i wezwał mieszkańców kraju do odrzucenia wyników wyborów. 3 listopada 2004 Daddah razem z Haidallą został aresztowany i oskarżony o udział w planowaniu zamachu stanu. W czasie procesu groziło mu 5 lat więzienia, jednak ostatecznie 3 lutego 2005 został uniewinniony.
Okres po zamachu stanu z 2005.
Po obaleniu prezydenta Taji w sierpniu 2005 wyniku zamachu stanu, w listopadzie i grudniu 2006 zorganizowano w kraju wybory parlamentarne. RDF zdobyła w nich 15 mandatów, zostając największą siłą polityczną w Zgromadzeniu Narodowym.
12 stycznia 2007 Daddah ogłosił swój start w wyborach prezydenckich. W pierwszej turze wyborów 11 marca 2007 zajął drugie miejsce z wynikiem 20,7% głosów, przegrywając z Sidim uld Szajchem Abdallahim (24,8% głosów). W drugiej turze wyborów 25 marca 2007 przegrał z Abdallahim, stosunkiem głosów 47,15% do 52,85%. 30 maja 2007 Daddah został mianowany liderem opozycji przez Sąd Konstytucyjny.
Okres po zamachu stanu z 2008.
Ahmad uld Daddah oraz jego partia poparli zamach stanu, przeprowadzony przez generała Muhammada uld Abd al-Aziza 6 sierpnia 2008. Daddah nazwał akcję militarną „krokiem ku naprawie procesu demokratycznego”, nie określając jej mianem zamachu. W lutym stwierdził, że rozwiązaniem kryzysu byłoby przekazanie władzy przez Abd al-Aziza osobie cywilnej oraz wprowadzenie zakazu kandydowania wojskowych uczestniczących w zamachu stanu w wyborach prezydenckich.
Po zadeklarowaniu udziału w wyborach prezydenckich przez generała Abd al-Aziza i jednostronnym ogłoszeniu przez władzę kalendarza wyborczego, RFD w kwietniu 2009, wraz z innymi partiami opozycyjnymi, zdecydowało się na bojkot wyborów. Opozycja uznała wybory za „maskaradę” ze z góry przesądzonym wynikiem.
Na początku czerwca, pod auspicjami prezydenta Senegalu Abduolaye’a Wade, odbyły się rozmowy negocjacyjne, mające na celu zakończenie kryzysu politycznego i włączenie partii opozycyjnych w proces wyborczy. 4 czerwca 2009 strony podpisały porozumienie, wedle którego termin wyborów został przesunięty z 4 czerwca na 18 lipca 2009. Muhammad uld Abd al-Aziz potwierdził swoją rezygnację ze stanowiska szefa państwa, a władze i opozycja zgodziły się na utworzenie rządu jedności narodowej złożonego z wszystkich partii. Po osiągnięciu kompromisu opozycja zdecydowała się na udział w wyborach. 9 czerwca 2009 Daddah ogłosił swój start wyborach i został oficjalnie mianowany kandydatem RFD.
W wyborach prezydenckich z 18 lipca 2009 Ahmad uld Daddah zajął dopiero trzecie miejsce z wynikiem 13,7% głosów. Przegrał z Muhammadem uld Abd al-Azizem, który według oficjalnych wyników zdobył aż 52,6% głosów poparcia i tym samym wygrał już w pierwszej turze głosowania. Drugie miejsce zajął kandydat opozycji Massaud uld Bu al-Chajr, który uzyskał 16,3% głosów. Opozycja odrzuciła wyniki wyborów, uznając je za „prefabrykowane” oraz wezwała społeczność międzynarodową do wszczęcia dochodzenia w sprawie uczciwości przebiegu procesu wyborczego. Międzynarodowi obserwatorzy z Unii Afrykańskiej i Ligi Państw Arabskich nie stwierdzili jednak żadnych oszustw wyborczych.

</doc>
<doc id="783456" url="https://pl.wikipedia.org/wiki?curid=783456" title="Kaczory (powiat ostrowski)">
Kaczory (powiat ostrowski)

Kaczory – osada w Polsce położona w województwie wielkopolskim, w powiecie ostrowskim, w gminie Odolanów.
Przed 1932 rokiem miejscowość położona była w powiecie odolanowskim, W latach 1975–1998 w województwie kaliskim, w latach 1932-1975 i od 1999 w powiecie ostrowskim.

</doc>
<doc id="783469" url="https://pl.wikipedia.org/wiki?curid=783469" title="Morze Salomona">
Morze Salomona

Morze Salomona – morze położone między Wyspami Salomona, Nową Gwineą i Archipelagiem Bismarcka, na Oceanie Spokojnym. Powierzchnia około 720 tys. kilometrów kwadratowych, średnia głębia ok. 2430 m, największa - 9140 m (Rów Bougainville’a). 
Morze bardzo ciepłe, temperatura wody powierzchniowej utrzymuje się stale powyżej 27 °C, latem osiąga 29 °C.

</doc>
<doc id="783470" url="https://pl.wikipedia.org/wiki?curid=783470" title="Mała Rawka">
Mała Rawka

Mała Rawka (1272 m) – góra będąca kulminacją grzbietu Dział. Znajduje się niedaleko wsi Ustrzyki Górne w Bieszczadach Zachodnich. Na północny wschód odbiega z niej grzbiet, poprzez Wyżniańską Przełęcz biegnący ku Połoninie Caryńskiej. Leży 15 minut szlakiem górskim od Wielkiej Rawki, oddzielona od niej wysoko położoną przełęczą (1254 m), na której rośnie najwyżej występujący w polskich Bieszczadach las. Jej szczyt pokrywa niewielka połonina będąca doskonałym punktem widokowym na najbardziej znane bieszczadzkie masywy: grupę Tarnicy, Połoninę Wetlińską i Caryńską. Zdobycie Małej Rawki wiąże się z pokonaniem przewyższenia około 300 metrów od jej podnóży.
Z rzadkich w Polsce gatunków roślin stwierdzono występowanie tocji karpackiej i czeremchy skalnej

</doc>
<doc id="783471" url="https://pl.wikipedia.org/wiki?curid=783471" title="Bobbysocks">
Bobbysocks

 
Bobbysocks – norweski duet popowy, utworzony w 1983 roku przez Hanne Krogh oraz Elisabeth Andreassen.
Debiutancki singel grupy to „I Do not Wanna Break My Heart” z 1984 roku, wydany w różowym kolorze winylu.
Duet wygrał Konkurs Piosenki Eurowizji 1985 w Göteborg z piosenką „La det swinge”, który był na szczycie w Norwegii i w Belgii. Singel zyskał popularność także w takich krajach jak Niemcy, Japonia i Australia. 
W 1985 Bobbysocks otrzymały wyróżnienie "Peer Gynt", nagrodę przyznawaną przez Stortinget. 
Ich kolejny album "Waiting for the Morning", ukazał się w kwietniu 1986 roku, poprzedzony był singlem o tym samym tytule.
Bobbysocks rozwiązały się w 1988 roku po 4 latach. Jednak Krogh i Andreassen wciąż pojawiają się od czasu do czasu razem na scenie. Wystąpiły gościnnie z okazji w Kopenhadze, gdzie był wybierany przebój wszech czasów konkursu.
W maju 2010 roku, Bobbysocks zrobiły krótki powrót z okazji ich 25. rocznicy zwycięstwa w Konkursie Piosenki Eurowizji.
W 2015 roku wystąpiły w koncercie Eurovision Song Contest’s Greatest Hits, w którym wykonały „La det swinge” i zwycięski utwór grupy Bucks Fizz „Making Your Mind Up”.

</doc>
<doc id="783476" url="https://pl.wikipedia.org/wiki?curid=783476" title="Narożniki (województwo wielkopolskie)">
Narożniki (województwo wielkopolskie)

Narożniki – wieś w Polsce położona w województwie wielkopolskim, w powiecie grodziskim, w gminie Rakoniewice.
W okresie Wielkiego Księstwa Poznańskiego (1815-1848) wzmiankowane są dwie miejscowości: Narożnik wielki i Narożnik mały. Obie należały do ówczesnego powiatu babimojskiego w rejencji poznańskiej. Należały one do rakoniewickiego okręgu policyjnego tego powiatu i stanowiły część majątku Ruchocice, który należał wówczas do Zastrowa. Według spisu urzędowego z 1837 roku Narożnik wielki liczył 102 mieszkańców, którzy zamieszkiwali 17 dymów (domostw), natomiast Narożnik mały liczył 36 mieszkańców w siedmiu domach.
W latach 1975–1998 miejscowość administracyjnie należała do województwa poznańskiego.

</doc>
<doc id="783482" url="https://pl.wikipedia.org/wiki?curid=783482" title="Madulain">
Madulain

Madulain (do 1943 "Madulein") – miejscowość i gmina w południowo-wschodniej Szwajcarii, w kantonie Gryzonia, w regionie Maloja, ok. 15 km na północny wschód od Sankt Moritz. Leży na wysokości 1697 m n.p.m., nad rzeką Inn. Powierzchnia gminy wynosi 16,28 km². Jest najmniejszą gminą w regionie zarówno pod względem liczby mieszkańców jak i powierzchni.
Demografia.
W Madulain mieszka 206 osób. W 2020 roku 22,3% populacji gminy stanowiły osoby urodzone poza Szwajcarią. Większość ludności posługuje się niemieckim (53,9%), poza tym językiem retoromańskim (22,2%) i włoskim (17,2%).
Transport.
Przez teren gminy przebiega droga główna nr 27.

</doc>
<doc id="783486" url="https://pl.wikipedia.org/wiki?curid=783486" title="Kalina (województwo zachodniopomorskie)">
Kalina (województwo zachodniopomorskie)

Kalina (niem. "Meierei") – wieś w Polsce położona w województwie zachodniopomorskim, w powiecie świdwińskim, w gminie Sławoborze.

</doc>
<doc id="783488" url="https://pl.wikipedia.org/wiki?curid=783488" title="Huallaga">
Huallaga

Huallaga (hiszp. "Río Huallaga") – rzeka w północnym Peru. Stanowi prawy dopływ Marañón, pośrednio Amazonki. Jej długość wynosi około 1100 km, a powierzchnia dorzecza około 100 tys. km². Średni przepływ średni wynosi około 3,5 tys. m³/s. Głównymi dopływami są Huayabamba oraz Mayo. Nad Huallaga położone jest miasto Yurimaguas. 
Rzeka swoje źródła ma w Kordylierze Zachodniej, nieopodal miasta Cerro de Pasco. Następnie tworzy przełom przez Kordylierze Środkową, aby dalej płynąć między Kordylierą Środkową i Kordylierą Wschodnią. Dalej przełamuje się przez Kordylierę Wschodnią po czym wpływa na Nizinę Amazonki, gdzie silnie meandruje i następnie uchodzi do Marañón. Rzeka jest żeglowna w dolnym biegu oraz pomiędzy przełomami. W jej dorzeczu znajdują się Park Narodowy Tingo María, Park Narodowy Cordillera Azul oraz Park Narodowy Rio Abiseo. 

</doc>
<doc id="783489" url="https://pl.wikipedia.org/wiki?curid=783489" title="Dorotowo">
Dorotowo

2 miejscowości w Polsce:

</doc>
<doc id="783491" url="https://pl.wikipedia.org/wiki?curid=783491" title="Warginie">
Warginie

Warginie (kaszb. "Wargëniô") – przysiółek wsi Radosław w Polsce położona w województwie zachodniopomorskim, w powiecie sławieńskim, w gminie Sławno.
Miejscowość położona jest przy trasie nieistniejącej już linii kolejowej Sławno-Ustka.
W latach 1975–1998 miejscowość administracyjnie należała do województwa słupskiego.

</doc>
<doc id="783493" url="https://pl.wikipedia.org/wiki?curid=783493" title="Stockhorn (Alpy Berneńskie)">
Stockhorn (Alpy Berneńskie)

Stockhorn – szczyt w Alpach Berneńskich, części Alp Zachodnich. Leży w Szwajcarii w kantonie Berno. Pierwszym znanym zdobywcą szczytu jest Benedikt Marti z Berna, zwany "Aretiusem", który w 1558 r. prowadził na nim badania botaniczne i zestawił listę wszystkich występujących tu i rozpoznanych przez niego roślin. Szczyt można zdobyć ze schronisk Martischipfa (1940 m) lub Stockhorn-Biwak (2598 m).

</doc>
<doc id="783494" url="https://pl.wikipedia.org/wiki?curid=783494" title="M242 Bushmaster">
M242 Bushmaster



</doc>
<doc id="783495" url="https://pl.wikipedia.org/wiki?curid=783495" title="Międzyrzecze (województwo zachodniopomorskie)">
Międzyrzecze (województwo zachodniopomorskie)

Międzyrzecze (niem. "Meseritz") – wieś w Polsce położona w województwie zachodniopomorskim, w powiecie świdwińskim, w gminie Sławoborze. Przez wieś przepływa struga Leżnica.

</doc>
<doc id="783498" url="https://pl.wikipedia.org/wiki?curid=783498" title="Słowenkowo">
Słowenkowo

Słowenkowo – wieś w Polsce położona w województwie zachodniopomorskim, w powiecie świdwińskim, w gminie Sławoborze.
W 2014 we wsi oddano do użytku dwa prywatne, śmigłowcowe lądowiska: Agro Słowenkowo oraz PRH Słowenkowo.

</doc>
<doc id="783502" url="https://pl.wikipedia.org/wiki?curid=783502" title="Teren torfowy">
Teren torfowy



</doc>
<doc id="783503" url="https://pl.wikipedia.org/wiki?curid=783503" title="Impact Factor">
Impact Factor



</doc>
<doc id="783504" url="https://pl.wikipedia.org/wiki?curid=783504" title="Tereny torfowe">
Tereny torfowe



</doc>
<doc id="783505" url="https://pl.wikipedia.org/wiki?curid=783505" title="Lista motyli żerujących na sosnach">
Lista motyli żerujących na sosnach

Sosny ("Pinus spp") są źródłem pożywienia dla gąsienic wielu gatunków motyli (Lepidoptera), m.in.:
Gatunki żerujące wyłącznie na sosnach.
Monofagi:
Gatunki żerujące między innymi na sosnach.
Oligofagi: 
Polifagi:

</doc>
<doc id="783506" url="https://pl.wikipedia.org/wiki?curid=783506" title="Borzyszkowo (gmina Darłowo)">
Borzyszkowo (gmina Darłowo)

Borzyszkowo (kaszb. "Bòrzëszkòwò") – osada w Polsce położona w województwie zachodniopomorskim, w powiecie sławieńskim, w gminie Darłowo.
Według danych z 28 września 2009 roku osada miała 63 stałych mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="783507" url="https://pl.wikipedia.org/wiki?curid=783507" title="Orla (dopływ Łobżonki)">
Orla (dopływ Łobżonki)

Orla – rzeka, lewy dopływ Łobżonki o długości 68,32 km, średniej szerokości około 3,5 metra i średniej głębokości około 2 metrów.
Źródło rzeki w jeziorze Radońskim. Przepływa przez torfowisko Messy.
Rzeka przepływa przez Krajeński Park Krajobrazowy. Jej źródło położone jest na terenach torfowych. Przepływa m.in. przez miejscowości: Grochowiec, Wysoka Krajeńska, Suchorączek, Więcbork, Runowo Krajeńskie, Puszcza, Czarmuń, Orzelski Młyn i Wyrza.
 Jezioro Więcborskie, przez które przepływa rzeka, jest zbiornikiem retencyjnym, który reguluje jej nurt. Na końcu jeziora jest tama wodna, a w dalszym odcinku rzeki wodospad we wsi Runowo-Młyn.

</doc>
<doc id="783508" url="https://pl.wikipedia.org/wiki?curid=783508" title="Filtr dichroiczny">
Filtr dichroiczny

Filtr dichroiczny lub zwierciadło dichroiczne – bardzo precyzyjny, kolorowy element optyczny służący do selektywnego przepuszczania światła w danym zakresie widma, a odbijania w każdym innym zakresie. Filtry dichroiczne charakteryzuje się zwykle poprzez wskazanie, który fragment widma jest przepuszczany, podczas gdy zwierciadła dichroiczne raczej przez wskazanie, co jest odbijane. Zwierciadło dichroiczne zwykle można uważać za odwrotność filtrów dichroicznych – odbijają one pewien wąski, zdefiniowany zakres promieniowania świetlnego, a przepuszczają resztę, gdy filtr zachowuje się odwrotnie. Jednak z fizycznego punktu widzenia, oba elementy działają na tej samej podstawie. Filtry dichroiczne mogą być także skonstruowane w ten sposób, że przepuszczają określoną część zadanej fali świetlnej.
Zastosowanie filtru dichroicznego powoduje, że światło odbierane przez obserwatora jest bardzo nasycone (intensywne) w danej barwie. Ta właściwość tych filtrów, pomimo dość wysokich kosztów, jest wykorzystywana przy oświetleniu w teatrze, architekturze i tym podobnych.
Z kolei zastosowanie zwierciadeł dichroicznych, o zadanych właściwościach, jako reflektorów w źródłach światła wysokiej mocy (na przykład lampach teatralnych), powoduje, że odbijają one w przód światło widzialne (używane do oświetlania), natomiast przepuszczają do tyłu podczerwień (wypromieniowywane ciepło), co skutkuje "zimniejszym" strumieniem światła. We współczesnych lampach halogenowych, tego typu reflektory są często zintegrowane z żarówkami.
Filtry dichroiczne działają na zasadzie interferencji. Na podstawie szklanej ułożone są kolejne, naprzemienne warstwy pokrycia optycznego, które selektywnie wzmacniają wybrane długości światła, interferując z kolei z pozostałymi. Technologia nakładania tych warstw jest niezwykle precyzyjna, nakłada się je w próżni, co pozwala na ścisłe sterowanie ich grubością oraz liczbą. To z kolei umożliwia produkcję filtrów dichroicznych o zadanych, ścisłych właściwościach – od bardzo wąskiej przepuszczalności do całkiem szerokiej. Możliwa jest też produkcja filtrów dichroicznych przepuszczających światło kilku odmiennych barw, a odbijających pozostałe barwy. Ponieważ niepożądane długości fali są zwykle odbijane, a nie pochłaniane, filtry takie nie absorbują wiele energii podczas działania i nie grzeją się tak mocno jak konwencjonalne (które pochłaniają właśnie niepożądane długości fali, a przepuszczają zadane).
W urządzeniach rozszczepiających światło na poszczególne kolory widma (na przykład projektorach wideo albo kolorowych kamerach wideo) zamiast pojedynczych filtrów dichroicznych stosuje się pryzmaty dichroiczne, których zasada działania jest identyczna.
Filtry dichroiczne znalazły także szerokie zastosowanie w wielu precyzyjnych instrumentach optycznych, na przykład w większości odmian mikroskopii fluorescencyjnej, gdzie pozwalają na niemal dowolną manipulację wiązką świetlną, a także jej rozdzielanie (oddzielanie sygnału).
Inne zastosowania filtrowania dichroicznego.
Szkło artystyczne, do wyrobu na przykład biżuterii, jest często produkowane z zastosowaniem technologii filtracji dichroicznej (szkło dichroiczne). Ponieważ długość filtrowanej fali świetlnej zależy od kąta padania światła na filtr, taka biżuteria wykazuje efekt iryzacji.

</doc>
<doc id="783510" url="https://pl.wikipedia.org/wiki?curid=783510" title="Eero Heinäluoma">
Eero Heinäluoma

Eero Olavi Heinäluoma (ur. 4 lipca 1955 w Kokkola) – fiński polityk, przewodniczący Socjaldemokratycznej Partii Finlandii w latach 2005–2008, były wicepremier i minister finansów, od 2011 do 2015 przewodniczący Eduskunty, deputowany do Parlamentu Europejskiego IX kadencji.
Życiorys.
Eero Heinaluoma od 1983 do 2002 był działaczem Centralnej Organizacji Fińskich Związków Zawodowych (SAK). W latach 2000–2003 zajmował stanowisko dyrektora SAK. W 2002 został wybrany na sekretarza socjaldemokratów. W 2003 zasiadł w fińskim parlamencie jako deputowany z okręgu Uusimaa. Mandat do Eduskunty obronił w 2007, 2011 i 2015.
W 2005 w czasie konwencji partyjnej powołano go na prezesa Socjaldemokratycznej Partii Finlandii, zastąpił na tym stanowisku Paava Lipponena. W głosowaniu pokonał ministra spraw zagranicznych, Errkiego Tuomioję, stosunkiem głosów 201 do 138. Jako lider socjaldemokratów zarządził zmiany na ministerialnych stanowiskach socjaldemokratów w rządzie, w wyniku czego sam 23 września 2005 objął urząd ministra finansów. W wyborach parlamentarnych z 18 marca 2007 jego partia zajęła dopiero trzecie miejsce, zdobywając 45 mandatów (o 8 mniej niż poprzednio), co stanowiło najgorszy rezultat od 1962. Socjaldemokraci opuścili koalicję rządową z Partią Centrum i przeszli do opozycji. 6 czerwca 2008 Jutta Urpilainen zastąpiła Eero Heinaluomę na stanowisku przewodniczącego Socjaldemokratycznej Partii Finlandii.
23 czerwca 2011 wybrany na przewodniczącego fińskiego parlamentu. Eduskuntą kierował do 21 kwietnia 2015. W 2019 został wybrany na eurodeputowanego IX kadencji.

</doc>
<doc id="783511" url="https://pl.wikipedia.org/wiki?curid=783511" title="Borzyszkowo">
Borzyszkowo

3 miejscowości w Polsce:

</doc>
<doc id="783512" url="https://pl.wikipedia.org/wiki?curid=783512" title="Zwierciadło dichroiczne">
Zwierciadło dichroiczne



</doc>
<doc id="783514" url="https://pl.wikipedia.org/wiki?curid=783514" title="Krzysztof Marchelek">
Krzysztof Marchelek

Krzysztof Marchelek (ur. 8 maja 1938 w Śremie) – prof. zw. dr hab. inż., doktor honoris causa Politechniki Poznańskiej i Politechniki Szczecińskiej, polski naukowiec specjalizujący się w problematyce dynamiki obrabiarek i procesów obróbki skrawaniem. Twórca "polskiej szkoły naukowej dynamiki obrabiarek". Wykładowca na Politechnice Szczecińskiej, członek Komitetu Budowy Maszyn PAN, Komisji Badań na Rzecz Rozwoju Gospodarki MNiSW oraz Zespołu Roboczego do Spraw Produkcji Materialnej (ZR-8) MNISW. Pracownik Centrum Badawczo-Konstrukcyjnego Obrabiarek w Pruszkowie. Uhonorowany odznaczeniami: Krzyżami Kawalerskim i Oficerskim(1998) Orderu Odrodzenia Polski, Złotym Krzyżem Zasługi oraz Medalem Komisji Edukacji Narodowej.
Krzysztof Marchelek jest pracownikiem Politechniki Szczecińskiej, z którą jest związany od czasów studiów. Współpracuje również z innymi Polskimi i zagranicznymi uczelniami: krakowską Akademią Górniczo-Hutniczą, TH Bielefeld, TU Chemnitz, Politechniką Gdańską, TU Hannover, Politechniką Koszalińską, Politechniką Poznańską, Politechniką Rzeszowską, Politechniką Śląską (Gliwice), Virginia Polytechnic Institute and State University, Politechniką Warszawską oraz Politechniką Wrocławską. Dodatkowo realizuje projekty dla przemysłu oraz uczestniczył w piętnastu projektach realizowanych przez Komitet Badań Naukowych. Od 2004 roku znajduje się w jego składzie.
Kariera zawodowa.
W 1960 roku Krzysztof Marchelek z wyróżnieniem ukończył studia na wydziale Budowy Maszyn (obecna nazwa Wydział Inżynierii Mechanicznej i Mechatroniki) Politechniki Szczecińskiej. Następnie podjął pracę jako asystent, a od 1961 starszy asystent naukowy na katedrze Obrabiarek, Obróbki Skrawaniem i Technologii Budowy Maszyn (wydział Budowy Maszyn Politechniki Szczecińskiej) u boku profesorów Jerzego Dmochowskiego i Wiesława Olszaka. W 1964 obronił doktorat na Politechnice Warszawskiej (wydział Mechaniczno-Technologiczny) rozprawą "Analiza czynników wpływających na drgania skrętne układu napędowego frezarki poziomej przy frezowaniu obwodowym", w związku z czym otrzymał awans na stanowisko adiunkta. W 1968 roku został doktorem habilitowanym po obronie pracy "Teoretyczne podstawy dynamicznych obliczeń napędów głównych frezarek". Od 1970 pełnił funkcję docenta, a od 1976 był profesorem nadzwyczajnym Politechniki Szczecińskiej. W 1989 roku został mu nadany tytuł profesora zwyczajnego.
10 stycznia 2007 nadano mu tytuł doktora honoris causa Politechniki Poznańskiej i tym sposobem został dwudziestą siódmą osobą uhonorowaną w tym tytułem przez uczelnię.
Ważniejsze publikacje.
Krzysztof Marchelek jest autorem dwóch monografii oraz ponad dwustu artykułów i referatów zaprezentowanych na łamach czasopism, kongresów i konferencji m.in.:
Dodatkowo wśród wyżej wymienionych czasopism Krzysztof Marchelek pełni funkcje redaktorskie. Jest w składzie "editorial board" czasopisma "Journal of Vibration and Control", komitetu naukowego pisma "Machine Dynamics Problems" oraz radzie programowej "Mechanika".

</doc>
<doc id="783515" url="https://pl.wikipedia.org/wiki?curid=783515" title="Kunigas">
Kunigas

Kunigas (czasem w formie "kuniggas") – określenie używane dawniej w języku polskim na oznaczenie księcia lub innego możnowładcy panującego w średniowiecznej Litwie i przedkrzyżackich Prusach. Kunigasami nazywano również przywódców grodów pruskich odpowiedzialnych za bezpieczeństwo i obronę ich mieszkańców (zwani byli oni też „królikami” lub z gockiego „rikjami”).
Użycie współczesne.
Określenie utrwalone zostało w tytule powieści historycznej Józefa Ignacego Kraszewskiego "Kunigas" z 1881 roku, a także w tekście powieści Stefana Żeromskiego "Wiatr od morza" z 1922 roku.
Dawniej wyraz ten w języku litewskim oznaczał pana, a współcześnie oznacza księdza (również używane w zdrobnieniu jako "kunigelis"); a w kaszubskim – władcę. 
Etymologia.
Słowo pochodzi z języka pragermańskiego, gdzie miało formę "*kuningaz" lub "*kununga"z. Ma więc tę samą etymologię, co niemiecki wyraz "König" i angielski wyraz "king" (oba oznaczające króla). Ten sam wyraz zapożyczony został do języka fińskiego w postaci "kuningas", również w znaczeniu króla. Również słowiańskie wyrazy "ksiądz," "książę i kniaź" (prasłowiański "*kъnęgъ)" pochodzą z tego samego germańskiego źródłosłowu.

</doc>
<doc id="783516" url="https://pl.wikipedia.org/wiki?curid=783516" title="Motylewo (Piła)">
Motylewo (Piła)

Motylewo (niem. "Küddowtal" - nazwa od 1906 r.) – dzielnica Piły, położona w południowej części miasta, nad Gwdą, przy drodze krajowej nr 11. Niemiecka nazwa "Küddowtal" oznacza dosłownie "dolina Gwdy".
Wieś królewska należała do starostwa ujskiego, pod koniec XVI wieku leżała w powiecie poznańskim województwa poznańskiego. 
Historia.
Pierwsza wzmianka o wsi Motylewo pochodzi z 1498 r. W pierwszej połowie XIX wieku pobudowano tu małą oberżę przy trakcie z Piły do Ujścia. W 1913 r. otwarto natomiast stację kolejową przy wybudowanej wówczas linii Piła Główna - Czarnków - Bzowo Goraj (obecnie nieczynna). W okresie międzywojennym przepływająca na wschód od wsi Gwda stanowiła granicę między Polską a Niemcami (samo Motylewo leżało po stronie niemieckiej). 
Opis.
1 stycznia 1992 r. wieś włączono do Piły. Cały obszar dzielnicy położony jest w Dolinie Gwdy. Obecnie dzielnica składa się z dwóch nieco oddalonych od siebie części: pierwszej tzw. "Osiedla Motylewo" - dawnej wsi i drugiej tzw. "Kolonii Motylewo", skupionej wokół dawnego folwarku, a następnie PGR. Obecnie powstaje tu duże osiedle domków jednorodzinnych. Wszystkie ulice w tej dzielnicy wzięły swoje nazewnictwo od nazw ptaków, jak np. ulice Jastrzębia, Orla, Krucza.
Zabytki.
Najważniejszym zabytkiem Motylewa jest najstarszy obiekt sakralny w Pile - neogotycko-neoromański kościół pw. Matki Bożej Częstochowskiej, zbudowany w latach 1892-1893. Ponadto do zabytków zaliczają się:
Szlaki turystyczne.
Przez teren dzielnicy przebiegają szlaki turystyczne:

</doc>
<doc id="783519" url="https://pl.wikipedia.org/wiki?curid=783519" title="Jyrki Katainen">
Jyrki Katainen

Jyrki Katainen (ur. 14 października 1971 w Siilinjärvi) – fiński polityk. Premier Finlandii od 22 czerwca 2011 do 24 czerwca 2014. Przewodniczący Koalicji Narodowej od 2004 do 2014, wicepremier i minister finansów w latach 2007–2011, od 2014 do 2019 członek Komisji Europejskiej.
Życiorys.
W 1990 zdał egzamin maturalny, a w 1998 został magistrem nauk społecznych na Uniwersytecie w Tampere. Pracował krótko w zawodzie nauczyciela i przy projektach szkoleniowych.
Działalność polityczną rozpoczynał w organizacji młodzieżowej Partii Koalicji Narodowej (Kok.). W 1993 został członkiem rady miejskiej Siilinjärvi. 24 marca 1999 uzyskał po raz pierwszy mandat posła do Eduskunty. W wyborach parlamentarnych w 2003, 2007 oraz 2011 uzyskiwał reelekcję na kolejne kadencje. Był początkowo deputowanym z okręgu Kuopio, następnie od 19 marca 2003 z Sawonii Północnej.
W latach 2001-2004 pełnił funkcję wiceprzewodniczącego centroprawicowej Partii Koalicji Narodowej. W 2004 został jej przewodniczącym, zastępując Ville Itälę. Kierowane przez niego ugrupowanie w 2007 zajęło drugie miejsce w wyborach krajowych, zaraz za centrystami premiera Mattiego Vanhanena. Jyrki Katainen wprowadził formację do nowej koalicji rządowej, w ramach której 19 kwietnia 2007 objął stanowisko wicepremiera oraz ministra finansów. Utrzymał zajmowane stanowisko również w powołanym 22 czerwca 2010 rządzie Mari Kiviniemi. W marcu 2005 został jednym z wiceprzewodniczącym Europejskiej Partii Ludowej.
W wyborach w 2011 Partia Koalicji Narodowej pod jego przewodnictwem uzyskała najwięcej mandatów (44) w parlamencie. Jyrki Katainen otrzymał misję utworzenia nowego rządu. Po długich negocjacjach koalicję powołały Partia Koalicji Narodowej, Socjaldemokratyczna Partia Finlandii, Sojusz Lewicy, Liga Zielonych, Szwedzkiej Partii Ludowej i Chrześcijańscy Demokraci. Jyrki Katainen został 22 czerwca 2011 zatwierdzony przez parlament, uzyskując 118 głosów za (przy 72 przeciw).
W kwietniu 2014 Jyrki Katainen zadeklarował, że nie będzie ubiegał się o reelekcję na stanowisko przewodniczącego Partii Koalicji Narodowej, a po wyborze nowego lidera w czerwcu tegoż roku ustąpi ze stanowiska premiera. 14 czerwca 2014 nowym przewodniczącym Kok. został Alexander Stubb, który 24 czerwca tegoż roku zastąpił Jyrkiego Katainena na urzędzie premiera.
16 lipca 2014 Parlament Europejski wybrał Jyrkiego Katainena na stanowisko komisarza europejskiego ds. gospodarczych i walutowych (do zakończenia kadencji Komisji Europejskiej José Barroso). Pozostał także w nowej Komisji Europejskiej, na czele której stanął Jean-Claude Juncker (od 1 listopada 2014). Objął w jej ramach stanowisko wiceprzewodniczącego oraz komisarza ds. miejsc pracy, wzrostu, inwestycji i konkurencyjności. Zakończył urzędowanie wraz z całą KE w 2019.
Życie prywatne.
Jyrki Katainen jest żonaty, ma dwie córki, mieszka w Espoo.

</doc>
<doc id="783520" url="https://pl.wikipedia.org/wiki?curid=783520" title="Berner Oberland">
Berner Oberland

Berner Oberland (pol. "Berneński krajobraz górzysty", fr. "Oberland bernois", ret. "Surselva bernaisa", wł. "Oberland Bernese") – kraina geograficzna i historyczna w szwajcarskim kantonie Berno.
Zajmuje najwyższą, południowo-wschodnią część tego kantonu wokół jezior Thun i Brienz oraz Alpy Berneńskie. Jest znanym regionem turystycznym.
Od 1 stycznia 2010 leży na terenie następujących okręgów "(Verwaltungskreis)":
Berner Oberland jest zamieszkany przez Szwajcarów mówiących dialektem wysokoalemańskim, w odróżnieniu od pozostałej ludności kantonu, używającej odrębnego dialektu górnoalemańskiego języka niemieckiego. W znacznej większości są wyznania ewangelicko-reformowanego.
Berner Oberland stanowi część kantonu Berno. W 1798 wskutek tendencji separatystycznych, spowodowanych uciskiem podatkowym Berna został wyodrębniony przez cesarza Napoleona jako odrębny kanton Oberland ze stolicą w Thun w składzie Republiki Helweckiej. W 1803 znów został przyłączony przez Napoleona do kantonu Berno. Od końca XIX wieku rozwój turystyki, głównie alpinizmu.

</doc>
<doc id="783521" url="https://pl.wikipedia.org/wiki?curid=783521" title="Zielonka (powiat opatowski)">
Zielonka (powiat opatowski)

Zielonka – przysiółek wsi Wzory w Polsce położona w województwie świętokrzyskim, w powiecie opatowskim, w gminie Iwaniska. Przysiółek wchodzi w skład sołectwa Wzory.
W latach 1975–1998 przysiółek należała administracyjnie do województwa tarnobrzeskiego.
W latach 80. przysiółkiem rządziła banda "Tygrysa", obecnie przebywa on na emigracji zarobkowej w Niemczech. W licznych wywiadach dla zagranicznych mediów przekonuje, że weźmie udział w wyborach samorządowych w 2018 roku na stanowisko wójta gminy Iwaniska. Aby w sposób legalny rządzić swoimi ziemiami. Po wygranych wyborach zapowiada złożenie wniosku do prezydenta RP o przekształcenie gminy Iwaniska ze stalicą we wsi Zielonka na obszar autonomiczny z własnym rządem, językiem i waluta. Byłby to pierwszy taki przypadek w Polsce. Co zaskakuje jego pomysły mają zwolenników wśród mieszkańców gminy, jak i Polonii poza granicami Polski. Po powrocie do Polski zapowiada rozpoczęcie swojej kampanii wyborczej.

</doc>
<doc id="783523" url="https://pl.wikipedia.org/wiki?curid=783523" title="Rybołówstwo w Indiach">
Rybołówstwo w Indiach

Rybołówstwo w Indiach
Według danych z 2001 roku indyjscy rybacy złowili łącznie prawie 6 mln ton ryb co daje Indiom jedno z czołowych miejsc na świecie. Wyraźna tendencja wzrostowa w wielkości połowów, zwłaszcza połowów śródlądowych wskazywać może na dalsze umacnianie pozycji w skali globalnej.
Ryby i inne organizmy wodne stają się ważną częścią indyjskiego eksportu, zwłaszcza hodowane w akwakulturach krewetki. Ponad połowę indyjskich połowów stanowią organizmy złowione lub wyhodowane w wodach śródlądowych, a ich udział w całkowitej produkcji z roku na rok jest coraz większy.
Uwarunkowania rozwoju rybołówstwa w Indiach.
Indie leżą w Azji Południowej nad Oceanem Indyjskim. Przeważająca część kraju leży na Płw. Indyjskim, który jest oblewany przez wody M. Arabskiego (od zachodu) oraz Zat. Bengalskiej (od wschodu). Do Indii należą archipelagi: Lakszadiwy na M. Arabskim oraz Andamany i Nikobary na granicy Zat. Bengalskiej i M. Andamańskiego.
Łączna długość wybrzeża wynosi 8118 km. Z ogólnej liczby 35 stanów i terytoriów związkowych Indii, 13 ma dostęp do morza:
Granica wód terytorialnych biegnie w odległości 12 mil morskich od brzegu, natomiast wyłączna strefa ekonomiczna obejmuje obszar do 200 mil morskich od brzegu lub do granicy szelfu kontynentalnego. Łącznie wody terytorialne oraz wyłączna strefa ekonomiczna Indii zajmują powierzchnię ok. 2,2 mln km² (w tym ok. 663 tys. km² stanowią wody wokół Andamanów i Nikobarów).
Wody oblewające Indie i podlegające ich zarządowi (wody terytorialne, wyłączna strefa ekonomiczna) należą do dwóch (z 19) statystycznych regionów połowowych wydzielonych przez ONZ na obszarze Wszechoceanu. Na zachód od Indii – region 51 (Ocean Indyjski Zachodni), na wschód – 57 (Ocean Indyjski Wschodni). Obszary te stanowią jednocześnie główne łowiska dla indyjskich rybaków.
Rybołówstwo śródlądowe.
Indie posiadają także bardzo korzystne warunki geograficzne sprzyjające rozwojowi rybołówstwa śródlądowego. Na terenie Indii płyną jedne z największych rzek świata: Ganges, Brahmaputra i Indus, ponadto innymi ważnymi rzekami są: Kriszna, Godawari, Mahanadi czy Jamuna. Ganges i Brahmaputra tworzą największą na świecie deltę zajmująca powierzchnię ponad 100 tys. km². Łączna długość indyjskich rzek i kanałów wynosi 192 210 km. Natomiast pozostałe wody śródlądowe (jeziora, sztuczne zbiorniki) zajmują powierzchnię 66 120 km².
Najwięcej w stanach:
Ponadto występują liczne mokradła i solniska.
Rybołówstwo morskie.
Szacuje się, że potencjalne zasoby ryb morskich w Indiach wynoszą ok. 3,9 mln ton rocznie, z czego obecnie poławia się ok. 2,9 mln t. Niewykorzystany milion ton jest skutkiem tego, że potencjalne zasoby ryb znajdują się w głębszych partiach oceanu, poza zasięgiem przeważających w indyjskim rybołówstwie małych łodzi rybackich. Ze względu na zacofanie technologiczne i niską mechanizację rybołówstwo indyjskie jest mało wydajne.
Liczbę aktywnych rybaków morskich szacuje się na ok. 1 mln osób, natomiast liczba „ludności rybackiej” wynosi ok. 3 mln. Ponadto z rybołówstwa utrzymuje się ok. 0,5 mln gospodarstw domowych.
Rycina obrazuje wzrost wielkości połowów w Indiach od 1961 roku. Widać, że dynamika wzrostu połowów ryb morskich w okresie 1961-2001 była mniejsza niż dynamika wzrostu całej produkcji. Oznacza to ciągły wzrost udziału produkcji śródlądowej.
Wielkość połowów (zarówno marskich, jak i śródlądowych) w Indiach w okresie 2003-2004 według stanów i terytoriów związkowych. Całkowity połów wyniósł prawie 6,4 mln t. Najważniejszymi regionami połowów w kraju jest 6 stanów, w których poławia się łącznie 69,9% całkowitych połowów, są to stany: Bengal Zachodni, Andhra Pradesh, Kerala, Gujarat, Maharashtra, Tamil Nadu.
Indie posiadają liczne duże porty morskie, służące głównie do wywozu surowców, jak również indyjskim rybakom. Najważniejszym portem rybackim Indii jest leżący nad Zatoką Bengalską Visakhapatnam.
Modernizacja rybołówstwa w Indiach w latach 2004–2006.
Władze indyjskie prowadzą akcję motoryzacji i unowocześniania tradycyjnych łodzi, m.in.: przez subsydiowanie (50% kosztów lub 20 tys. rupii indyjskich) zakupu silników do łodzi oraz wprowadziły rabat na paliwo. Jak dotychczas dzięki programowi zmotoryzowano ok. 37 tys. łodzi. Władze prowadzą również akcję refundowania zakupu przez właścicieli małych łodzi (poniżej 20 m długości) systemu GPS, co miałoby poprawić bezpieczeństwo rybaków.
Istniejąca flota trawlerów jest obecnie wykorzystywana w niewielkim stopniu, czego przyczyną jest załamanie się połowów krewetek na znanych łowiskach, a także brak opłacalności dennych połowów ryb. W celu zagospodarowania niewykorzystywanych trawlerów proponuje się przekształcenie ich w ten sposób, aby mogły służyć do połowów nieeksploatowanych dotychczas zasobów tuńczyka i innych spokrewnionych ryb.
Od 1964 roku odbywa się ciągła budowa lub modernizacja infrastruktury indyjskich portów rybackich (nabrzeża, falochrony, giełdy rybne, pogłębianie i odmulanie), w wyniku której zmodernizowano lub zbudowano 6 dużych portów, 38 małych portów oraz 142 przystanie rybackie. Władze indyjskie rozwijają także infrastrukturę przemysłową do dalszego przetwarzania ryb, jak również inwestują w rozwój wsi rybackich i poprawę warunków życia rybaków – zapewnienie wody pitnej i mieszkań, tworzenie giełd rybackich, stworzenie specjalnego ubezpieczania od wypadków. Jednym z działań podjętych przez władze indyjskie jest także tworzenie i rozwój baz danych (m.in. GIS) dotyczących rybołówstwa i dziedzin powiązanych, pozwalających na monitoring całego sektora.
W Indiach istnieją liczne organizacje i instytuty zajmujące się problematyką rybołówstwa, m.in. utworzony w 1968 roku w Bangalur – Central Institute of Coastal Engineering for Fishery (CICEF).
Skutki tsunami z 26 grudnia 2004 roku.
Tsunami zdewastowało indyjskie wybrzeża Tamil Nadu, Kerali, Andhra Pradesh, Puduććeri oraz Andamany i Nikobary. Z ponad 10 700 indyjskich ofiar śmiertelnych tsunami większość stanowili rybacy. Zniszczonych zostało ponad 42 400 tradycyjnych oraz prawie 6 600 zmotoryzowanych łodzi rybackich. Uszkodzeniu uległo ponad 15 600 łodzi tradycyjnych oraz prawie 3 600 łodzi zmotoryzowanych. Ponadto zdewastowana została cała przybrzeżna infrastruktura (wsie, miasta, drogi itp.) znajdująca się w zasięgu fali. Większość ocalałej ludności straciła cały dorobek życia.
Akwakultura śródlądowa.
Władze indyjskie wdrażają również plan rozwoju rybołówstwa i akwakultury śródlądowej, do najważniejszych założeń projektu należą m.in.:
W latach 2004–2005 w farmach rybnych objętych programem produktywność wynosiła 2 300 kg z ha rocznie. Osobny plan obejmuje akwakulturę tzw. wód słonawych w których odbywa się hodowla krewetek.

</doc>
<doc id="783524" url="https://pl.wikipedia.org/wiki?curid=783524" title="Niesen">
Niesen

Niesen - szczyt w Alpach Berneńskich, części Alp Zachodnich. Leży w Szwajcarii w kantonie Berno, na południe od jeziora Thun. Często jest nazywany "Szwajcarską Piramidą". Szczyt można łatwo zdobyć kolejką linowo-terenową "Reichenbach" z miejscowości Mülenen.

</doc>
<doc id="783530" url="https://pl.wikipedia.org/wiki?curid=783530" title="Anuszawan Danielian">
Anuszawan Danielian

Anuszawan Danielian, orm. Անուշավան Դանիելյան (ur. 1956) – premier Górskiego Karabachu od 1 lipca 1999 do 14 września 2007.
Życiorys.
Anuszawan Danielian urodził się w wiosce Bolnis-Chaczen w ówczesnej Gruzińskiej SRR w 1956. W latach 1975–1979 służył w armii radzieckiej, po czym rozpoczął pracę w Komsomole w kopalni rud żelaza oraz wstąpił do Komunistycznej Partii Związku Radzieckiego. W 1985 ukończył Państwowy Uniwersytet w Symferopolu. W latach 1983–1987 pracował w młodzieżówce komunistycznej na Krymie, najpierw jako instruktor, a następnie jako przewodniczący wydziału.
W latach 1987–1990 był wicedyrektorem Szkoły Handlowej w Symferopolu przy Ministerstwie Energii Atomowej i Inżynierii ZSRR. Od 1990 do 1998 pracował przy Radzie Najwyższej Krymu, będąc m.in. przewodniczącym jej Komitetu Konstytucyjnego. W latach 1989–1996 pełnił również funkcję prezesa Stowarzyszenia Ormian na Krymie. W 1994 został wybrany prezesem Międzynarodowego Kongresu Ormian.
1 lipca 1999, dekretem prezydenta Arkadiego Ghukasjana został mianowany premierem Górskiego Karabachu. Podał się do dymisji 7 września 2007, zaraz po objęciu urzędu prezydenta przez Bako Saakjana. 14 września 2007 na stanowisku zastąpił go Arajik Harutjunjan.

</doc>
<doc id="783531" url="https://pl.wikipedia.org/wiki?curid=783531" title="Świeca roratna">
Świeca roratna

Świeca roratna, roratka, przest. roratnica, pot. świeca roratnia – świeca adwentowa umieszczana i palona w świątyniach w czasie mszy roratnych zgodnie z tradycją Kościoła katolickiego.
Świeca jest koloru białego, bądź jasnożółtego. Przewiązuje się ją białą lub niebieską wstążką i dekoruje zielenią (przeważnie mirtem). W kościołach umieszcza się ją obok ołtarza. Natomiast w domu stawia się ją na ołtarzyku domowym i najczęściej umieszcza obok figurki lub obrazu Matki Bożej. Zapala się ją w czasie wieczornic i modlitw porannych.
Świeca roratna stanowi symbol Maryi, która w czasie adwentu „niesie w łonie” Chrystusa, określanego mianem „prawdziwej światłości”.

</doc>
<doc id="783532" url="https://pl.wikipedia.org/wiki?curid=783532" title="Stanisław Kałużyński">
Stanisław Kałużyński

Stanisław Paweł Kałużyński (ur. 6 sierpnia 1925 w Świerczowie, zm. 6 stycznia 2007) – profesor doktor habilitowany, ałtaista, językoznawca i badacz kultury Azji Środkowej oraz Syberii, mongolista i jakutolog. Popularyzator wiedzy o Mongolii, w latach 1970–2004 członek komitetu redakcyjnego „Rocznika Orientalistycznego” oraz w latach 1974–2005 serii „Prace Orientalistyczne”. Autor blisko 150 prac naukowych, wykładowca uniwersytecki.
Życiorys.
Szkołę podstawową i dwie klasy gimnazjum ukończył w dwudziestoleciu międzywojennym w Tarnowie. W czasie II wojny światowej w latach 1943–1944 był związany z AK.
Maturę zdał w 1946, studiował na kierunku bliskowschodnim w Instytucie Filologii Orientalnej Uniwersytetu Wrocławskiego. W styczniu 1951 roku podjął jako magister pracę w Instytucie Orientalistycznym Uniwersytetu Warszawskiego, w Katedrze Filologii Indyjskiej.
W 1955 roku uzyskał tytuł kandydata nauk, a rok później odbył roczny staż w Jakucku, Leningradzie i Moskwie. Efektem pobytu w ZSRR była praca pt. „Mongolische Elemente in der Jakutischen Sprache”, która umożliwiła mu habilitację i uzyskanie stanowiska docenta.
W 1971 roku otrzymał tytuł profesora nadzwyczajnego, a w 1979 roku profesora zwyczajnego, na emeryturę przeszedł w 1995 r. Do 2006 r. był wykładowcą w Zakładzie Turkologii i Ludów Azji Środkowej Instytutu Orientalistycznego Uniwersytetu Warszawskiego. 
Od 1972 roku należał do PZPR.
Otrzymał tytuł doktora honoris causa Narodowego Uniwersytetu Mongolskiego w 2006 r. i został członkiem honorowym Mongolskiej Akademii Nauk. 
Był członkiem Komitetu Nauk Orientalistycznych PAN, pełniąc w latach 1971–1992 funkcję wiceprzewodniczącego. Był również członkiem Towarzystwa Naukowego Warszawskiego (Wydział I Językoznawstwa i Historii Literatury) oraz towarzystw Société Finno-Ougrienne i Societas Uralo-Altaica.
Został pochowany 19 stycznia 2007 r. na cmentarzu Bródnowskim w Warszawie (kwatera 41D-3-23).
Odznaczony m.in.: Krzyżem Oficerskim Orderu Odrodzenia Polski, Krzyżem Kawalerskim Orderu Odrodzenia Polski, Brązowym Krzyżem Zasługi, Medalem 40-lecia Polski Ludowej, Medalem Komisji Edukacji Narodowej. Władze mongolskie odznaczyły go między innymi: Medalem 50-lecia Mongolskiej Republiki Ludowej i Orderem Gwiazdy Polarnej (1995). Otrzymał także dwukrotnie Nagrodę Sekretarza Wydziału Nauk Społecznych PAN (1963, 1978) oraz nagrody resortowe pierwszego (1984), drugiego (1970) i trzeciego (1964) stopnia.

</doc>
<doc id="783533" url="https://pl.wikipedia.org/wiki?curid=783533" title="Müllrose">
Müllrose

Müllrose (dolnołuż. "Miłoraz", pol. hist. "Miłoradz") − miasto w Niemczech, w kraju związkowym Brandenburgia, w powiecie Oder-Spree, siedziba Związku Gmin Schlaubetal. Według danych z 31 grudnia 2008 miasto liczyło 4 504 mieszkańców. Jest miejscowością partnerską polskiej gminy Słońsk oraz pogranicznym miastem historycznej ziemi lubuskiej.
Historia.
W 1275 miejscowość została po raz pierwszy wspomniana pod nazwą "Molrasen". W latach 1373-1415 wraz z Marchią Brandenburską znajdowała się pod panowaniem Królestwa Czech. Od 1701 miasto leżało w granicach Królestwa Prus, które w 1871 zostało częścią zjednoczonych Niemiec. W latach 1949-1990 miasto było częścią NRD.

</doc>
<doc id="783535" url="https://pl.wikipedia.org/wiki?curid=783535" title="Arkadi Ghukasjan">
Arkadi Ghukasjan

Arkadi Ghukasjan (ur. 22 czerwca 1957) – prezydent nieuznawanej Republiki Górskiego Karabachu w latach 1997–2007. Minister spraw zagranicznych Górskiego Karabachu w latach 1993–1997.
Życiorys.
Urodził się w Stepanakercie, w Autonomicznej Republice Górskiego Karabachu w Azerskiej SRR w 1957. W 1979 ukończył studia na Wydziale Języka i Literatury Rosyjskiej Państwowego Uniwersytetu w Erywaniu. W 1980 rozpoczął pracę jako korespondent gazety "Sowiecki Karabach", zostając rok później zastępcą redaktora.
W 1988 zaangażował się w działalność ruchu niepodległościowego w Górskim Karabachu. W 1992 został wybrany do pierwszego parlamentu Republiki Górskiego Karabachu. We wrześniu 1992 przewodził delegacji podczas negocjacji OECD z Azerbejdżanem. W 1993 został członkiem Rady Bezpieczeństwa Górskiego Karabachu. 23 lipca 1993 został pierwszym ministrem spraw zagranicznych republiki.
W wyborach prezydenckich we wrześniu 1997 zdobył absolutną większość głosów i 8 września objął urząd szefa tego nieuznawanego państwa. W wyborach 11 sierpnia 2002 uzyskał reelekcję na tym stanowisku. Zajmował je do 7 września 2007, kiedy zastąpił go Bako Saakjan.
Żonaty, ma dwoje dzieci.

</doc>
<doc id="783536" url="https://pl.wikipedia.org/wiki?curid=783536" title="Hieronim Bock">
Hieronim Bock

Hieronim Bock (niem. Hieronymus Bock) zwany Tragus (ur. w 1498 w Heidelsheim (Badenia), zm. 21 lutego 1554 w Hornbach (Palatynat)) – duchowny luterański i botanik, jeden z czołowych naturalistów niemieckich epoki Renesansu. Wraz z Ottonem Brunfelsem, Valeriusem Cordusem i Leonhartem Fuchsem zaliczany do wielkiej czwórki ojców niemieckiej botaniki.

</doc>
<doc id="783540" url="https://pl.wikipedia.org/wiki?curid=783540" title="Świeca kalendarzowa">
Świeca kalendarzowa

Świeca kalendarzowa - świeca adwentowa zapalana w domach w czasie modlitw rodzinnych i wspólnych posiłków zgodnie z tradycją Kościoła katolickiego.
Świeca jest ozdobiona motywami adwentowymi i posiada daty poszczególnych dni adwentu. Każdego dnia pali się ją do miejsca wyznaczonego na dany dzień. Dopala się ją do końca w czasie kolacji wigilijnej.

</doc>
<doc id="783541" url="https://pl.wikipedia.org/wiki?curid=783541" title="Geszur">
Geszur

Geszur – region i miasto w południowej Syrii, zarazem nazwa aramejskiego królestwa z przełomu XI i X wieku p.n.e.
Źródła biblijne (2 Księga Samuela 3,3; 13,37a) wspominają o Talmaju, królu Geszur, teściu izraelskiego króla Dawida.

</doc>
<doc id="783544" url="https://pl.wikipedia.org/wiki?curid=783544" title="Bieszczadzka Kolejka Leśna">
Bieszczadzka Kolejka Leśna

Bieszczadzka Kolejka Leśna – kolej wąskotorowa w Bieszczadach o szerokości toru 750 mm, będąca najwyżej położoną linią wąskotorową w Polsce. Powstała pod koniec XIX wieku jako kolej użytku publicznego Nowy Łupków – Cisna, uruchomiona w 1898 roku. Po II wojnie światowej eksploatowana była do 1994 roku jako kolej leśna, do transportu drewna i ubocznie do przewozu osób. Od 1997 roku funkcjonuje ponownie jako atrakcja turystyczna na skróconej 20-kilometrowej trasie, głównie w sezonie letnim. 
Bazą kolejki jest stacja w Majdanie koło Cisnej, skąd pociągi kursują obecnie na dwóch trasach o łącznej długości 20 km, na wschód w kierunku stacji Przysłup (zatrzymując się w Cisnej, Dołżycy i Krzywem) oraz na zachód do Balnicy. Od 2020 roku ruch poza Dołżycę jest jednak zawieszony. Od 2012 roku kolejka kursuje również zimą w okresie ferii szkolnych.
Historia.
Budowa.
W roku 1890 na terenie zaboru austro-węgierskiego rozpoczęto budowę linii lokalnej kolejki wąskotorowej z Nowego Łupkowa do Cisnej. Linia ta miała ułatwić inicjatorom budowy – wiedeńskim i budapesztańskim przedsiębiorcom drzewnym – eksploatację największego bogactwa Bieszczadów, jakim są lasy, dzięki połączeniu z normalnotorową Pierwszą Węgiersko-Galicyjską Koleją Żelazną w Łupkowie. W tym celu powołano towarzystwo akcyjne budowy i eksploatacji kolei. Projektantem kolejki był polski inżynier Albin Zazula. Większość prac przy budowie linii kolejowej wykonywało ręcznie, bez pomocy urządzeń technicznych, 300 robotników. Główny szlak poprowadzono wzdłuż dolin rzek Osławy i Solinki. Tory o rozstawie 760 mm ułożono na podkładach dębowych. Do budowy mostów, przepustów, wiaduktów oraz murów oporowych sprowadzono wykwalifikowanych włoskich kamieniarzy z ówcześnie austriackiego Trydentu. Niektórzy z włoskich kamieniarzy pozostali w Bieszczadach na stałe po zakończeniu prac budowlanych jak np. rodzina Meinardich. Oficjalnego otwarcia pierwszego odcinka (Nowy Łupków – Cisna, 25 km) dokonano 21 stycznia 1898 roku. Stacja w Cisnej powstała na terenie przysiółka Majdan, gdzie zbudowano też parowozownię, budynki stacyjne, magazyn i budynki dla pracowników. Pierwszy tabor stanowiło pięć parowozów czteroosiowych opalanych drewnem, 15 wagonów osobowych, 70 platform i 100 wagonów kłonicowych do drewna.
Przy linii kolejowej zaczęły powstawać tartaki, które ożywiły gospodarczo ten rejon Bieszczadów. W latach 1900–1904 wraz ze wzrostem zapotrzebowania na drewno przedłużono linię kolejową z Majdanu o prywatny 15,2-km odcinek do Kalnicy przez Przysłup i Strubowiska, należący do właścicieli okolicznych lasów. Linia miała inny przebieg, niż obecnie – nie przechodziła przez centrum Cisnej, lecz prowadziła bezpośrednio z Majdanu przez lasy do Przysłupu i Strubowisk, w miejscu obecnej drogi leśnej. W Kalnicy istniała stacja towarowa, z czterema torami i obrotnicą, obsługiwana przez dwa własne parowozy i ok. 60 wagonów (obecnie nieistniejąca). Około 1908-1909 roku zbudowano odgałęzienie ze Strubowisk do Beskidu (wyżej położonego przysiółka Smereka), sfinansowane przez spółkę Holz Handels AG z Wiednia, która nabyła lasy w Smereku. Tor w Strubowiskach rozwidlał się przy leśniczówce Szpickiery, nazwanej tak od najostrzejszego zakrętu na trasie. W nieustalonym czasie do połowy lat 20. dołączono także odcinek prywatny z Majdanu przez Liszną w kierunku Roztok Górnych, sięgający w 1927 roku 8 km.
Eksploatacja do II wojny światowej.
Po oddaniu do użytku w 1898 roku, kolejka stała się koleją użytku publicznego, zarządzaną przez Cesarsko-Królewskie Koleje Państwowe (kkStB). Jeździły nią średnio dwie pary rozkładowych pociągów towarowo-osobowych dziennie oraz pociągi z drewnem. W czasie I wojny światowej kolej służyła najpierw do celów wojskowych. Wobec niepowodzeń austro-węgierskich na froncie wschodnim i odwrotu armii, infrastruktura kolei na przełomie 1914/15 roku została uszkodzona. Wysadzono mosty, przepusty, część urządzeń. Po wyparciu armii rosyjskiej w roku 1916 rozpoczęto odbudowę infrastruktury.
Po odzyskaniu niepodległości w 1918 roku, kolejka stała się własnością Polskich Kolei Państwowych. Zarząd od 1920 roku sprawowała Okręgowa Dyrekcja Kolei Państwowych we Lwowie. Prawie dwukilometrowy odcinek torów między Balnicą a Solinką znalazł się za granicą słowacką i pociągi jeździły po nim tranzytem, eskortowane przez Straż Graniczną, aż do listopada 1938 roku, kiedy Polska wymogła na Słowacji korekty granic. W czasach wielkiego kryzysu ograniczono przewozy pasażerskie i eksploatację lasów – w latach 30. kolejka wykonywała tylko jeden kurs do Majdanu i z powrotem. Prywatny 5-km odcinek ze Strubowisk do Kalnicy rozebrano w bliżej nieustalonym czasie po 1918 roku, a odcinek do Roztok Górnych – przed 1938 rokiem. W 1936 roku zaprzestano eksploatacji odcinka Majdan – Beskid, aczkolwiek ponownie został on uruchomiony podczas okupacji.
W czasie II wojny światowej kolejka została przejęta pod zarząd niemieckiej Ostbahn i była dość intensywnie użytkowana, przy tym została częściowo zmodernizowana. W tym czasie rozstaw toru został przekuty na ostateczny 750 mm. Oprócz pociągów z drewnem na potrzeby niemieckie, jeździły dwie, a w 1943 roku nawet trzy pary pociągów osobowych dziennie. Podczas walk Armii Czerwonej z Niemcami w drugiej połowie 1944 roku oraz dalszych walk z partyzantami UPA na tym terenie, infrastruktura kolejki uległa zniszczeniu, tory zostały w wielu miejscach rozebrane, a torowisko uszkodzone przez wykorzystywanie go jako drogi dla czołgów. Podkłady w części zużyto na budowę umocnień i na opał.
Eksploatacja i rozbudowa w okresie powojennym.
Bezpośrednio po wojnie rozpoczęto pewne prace naprawcze kolejki, lecz pierwsze pociągi uruchomiono dopiero w 1950 roku. Wobec opustoszenia Bieszczadów po akcji "Wisła", PKP nie były jednak zainteresowane wznowieniem ruchu i w 1953 roku kolej została przekazana Lasom Państwowym. W związku z intensyfikacją gospodarki leśnej w Bieszczadach, podjęto w latach pięćdziesiątych i sześćdziesiątych prace nad odbudową i modernizacją kolei. Do 1959 roku nastąpiła rozbudowa linii w kierunku północno-zachodnim ze Smolnika do Mikowa, gdzie połączono ją z odcinkiem dawnej 12-kilometrowej kolei prywatnej hr. Potockiego do Rzepedzi, zbudowanej w 1923 roku. W kierunku na wschód, w miejsce dawnej prywatnej linii Majdan – Kalnica – Beskid zbudowano w latach 1957–1964 nową niżej położoną linię Majdan – Cisna – Dołżyca – Przysłup – Wetlina – Moczarne, o długości prawie 37 km. Łącznie długość sieci wyniosła 73 km. Od 1958 roku koleją zarządzał Ośrodek Transportu Leśnego w Sanoku. Otrzymała w tym okresie nowe parowozy produkcji polskiej: dwa serii Px48 i sześć serii Kp4. Głównym odbiorcą drewna stał się nowo zbudowany kombinat drzewny w Rzepedzi, a kolej maksymalnie przewoziła 115–160 tysięcy m³ drzewa rocznie. Okazjonalnie i nieformalnie kolejka woziła też okoliczną ludność i turystów, także wagonami towarowymi.
18 września 1963 roku uruchomiono rozkładowy ruch pasażerski na liniach Nowy Łupków – Cisna, a następnie także Rzepedź – Smolnik. Była to wówczas jedyna kolej użytku publicznego w Polsce poza PKP. Przewozy pasażerskie były mało opłacalne i komplikowały pracę przewozową, wobec czego miały zostać zawieszone około 1975 roku, lecz na skutek wzrastającej turystyki w Bieszczadach i protestów przeciwko likwidacji, przywrócono je. W tym okresie przy kolejce pracowało ok. 300 osób. Pod koniec lat 70. trakcję parową zaczęto zastępować rumuńskimi lokomotywami spalinowymi serii Lyd2, jednakże w tym samym okresie też przewozy drewna zaczęły znacząco maleć, przejmowane przez dogodniejszy transport samochodowy. W 1990 roku kolej miała 6 lokomotyw spalinowych, 8 wagonów osobowych, 140 platform i 200 wagonów kłonicowych do drewna.
W obliczu kryzysu gospodarczego, a następnie przejścia na gospodarkę rynkową na przełomie lat 80. i 90., kolejce zagroziła likwidacja z uwagi na nierentowność. Sytuację pogorszyła upadłość po transformacji ustrojowej głównego odbiorcy drewna drogą kolejową – Zakładów Przemysłu Drzewnego w Rzepedzi. Już w latach 80. wstrzymano ruch na odcinku z Wetliny do Moczarnego, a ostatecznie wyłączono ten odcinek z użytku w 1992 roku po włączeniu w skład terenów ochrony ścisłej Bieszczadzkiego Parku Narodowego w 1991 roku. W 1991 roku zawieszono ruch na odcinku Dołżyca – Wetlina. Zaprzestano też od tego roku całorocznych rozkładowych przewozów pasażerskich, pozostawiając pociągi turystyczne w sezonie letnim. W tym czasie Ośrodek Transportu Leśnego w Sanoku został zlikwidowany, a kolej 1 kwietnia 1993 roku przekazano w zarząd Nadleśnictwu Cisna, przy jednoczesnej znacznej redukcji zatrudnienia. W 1994 roku Nadleśnictwo uruchomiło jeszcze przewozy pasażerskie na trasie Majdan – Wetlina, jednakże działalność kolei była nierentowna (przewieziono ok. 14 tysięcy pasażerów). 1 grudnia 1994 roku kolej wyłączono z eksploatacji. Oddział Kolei Leśnej w Cisnej został postawiony w stan likwidacji, pracowników zwolniono, a część taboru oddano na złom. Przed fizyczną likwidacją uchroniło kolej dokonane w 1992 roku wpisanie jej układu komunikacyjnego, infrastruktury i części taboru do rejestru zabytków (numer A-284).
W 1979 w Majdanie przy drodze do Cisnej utworzono skansen kolei leśnej, w którym eksponowano dwa składy pociągów z parowozami Kp4 i Px48. W 1987 roku podporządkowano go Muzeum Kolejnictwa, a w 1991 roku niszczejący bez dozoru tabor wywieziony został stamtąd do Muzeum Kolei Wąskotorowej w Sochaczewie.
Teraźniejszość.
Odrodzenie jako kolej turystyczna.
Z inicjatywy władz samorządowych i pracowników, w lipcu 1996 roku powołano Fundację Bieszczadzkiej Kolejki Leśnej, której przekazano w nieodpłatne użytkowanie majątek kolejki i trasę w granicach Nadleśnictwa Cisna. Zakupiono dodatkową lokomotywę spalinową (pocukrowniczą) i otwarte po bokach wagony letnie, przebudowane z odkrytych wagonów towarowych (początkowo siedem, z Przeworskiej Kolei Dojazdowej). Profil działalności zmienił się na obsługę pociągów turystycznych w sezonie letnim (od maja do września) oraz w razie zapotrzebowania w innych terminach. Po przejęciu kolejki przez Fundację i pracach konserwacyjnych, 4 lipca 1997 wznowiono ruch na 11-kilometrowej trasie z Majdanu do Przysłupu, i już w tym roku kolej przewiozła ponad 23 tysiące turystów. W 1998 roku uruchomiono pociągi na drugiej linii w kierunku zachodnim, do Balnicy i w wybrane dni do Woli Michowej (17 km). Początkowo obie trasy obsługiwano jednym pociągiem na dzień. Jednym z ograniczeń eksploatacyjnych kolei jest konieczność zatrudniania kilku hamulcowych w każdym pociągu, z uwagi na górski profil trasy i brak hamulców zespolonych w wagonach. Początkowo, w latach 1997-2003 wagony miały żółte malowanie reklamowe stacji radiowej RMF, następnie przywrócono klasyczne zielone barwy. W 2010 kolej miała 18 wagonów pasażerskich, w tym dziesięć letnich. 
Liczba pasażerów systematycznie wzrastała i w 2007 roku po raz pierwszy przekroczyła 50 tysięcy, w 2014 roku przekroczyła 100 tysięcy, a w 2018 roku – 150 tysięcy. W 2009 roku przywrócono ruch na odcinku z Woli Michowej do Smolnika, jednakże w 2011 ruch na odcinku Balnica – Smolnik został ponownie zawieszony. Od tego czasu pociągi w kierunku zachodnim kursują tylko do Balnicy (9 km). Od 2012 roku – po 23 latach przerwy – kolejka kursuje również w wybrane dni zimą w okresie ferii szkolnych; poza rozkładowymi uruchamiane są także pociągi specjalne.
Oprócz czterech lokomotyw spalinowych serii Lyd2, od 2006 roku na kolei jeździł także parowóz Las-1884, a od 2012 roku zastąpił go mocniejszy Kp4-3772. W kolejnych latach, w związku z koniecznymi naprawami, na ogół dostępny był jeden parowóz, używany do niektórych kursów. W 2021 roku kolej ponownie miała dwa czynne parowozy. W kierunku Przysłupa lokomotywy spalinowe mogą ciągnąć siedem wagonów, a w kierunku Balnicy osiem, natomiast parowóz Las może być używany tylko na krótszym odcinku o łagodniejszym profilu do Dołżycy.
Na skutek osunięcia toru pod Przysłupem w maju 2020 roku, pomimo prac naprawczych, od sierpnia 2020 roku kursy w kierunku wschodnim na odcinku od Dołżycy do Przysłupu zostały zawieszone. Uruchamiano w tym kierunku jedynie kursy za parowozem do Dołżycy (zawieszone w sierpniu 2022 roku z powodu trudności z zaopatrzeniem w węgiel). Taki też stan pozostał w 2023 roku.
Przewozy.
W 1965 roku kolej przewiozła ponad 21 tysięcy pasażerów, a w latach 1971–1980 sprzedano ogółem 117 769 biletów. Faktyczna liczba przewiezionych pasażerów była większa – z relacji wynika, że przy konduktorskiej sprzedaży biletów, od wielu turystów nie pobierano prawidłowej opłaty za przejazd. Na początku lat 80. przewozy wynosiły około 30 tys. pasażerów rocznie. 
Po spadku przewozów w latach 90. XX wieku, w 2001 roku odrodzona kolejka przewiozła 32 tysiące pasażerów, w 2004 – 40 tys., w 2007 – 52 tys., w 2009 – 68 tys., w 2010 – 60 tys., w 2011 – 72 tys. W sezonie turystycznym dzienne przewozy wynosiły do ok. 1500 pasażerów. W 2014 liczba pasażerów wyniosła 102 tysiące, w 2016 roku 127 tysięcy, w 2017 roku 138 tysięcy, w 2018 roku 153 tysiące, a w 2019 roku 157 tysięcy. Według stanu na 2018 rok, Bieszczadzka Kolejka Leśna była koleją wąskotorową przewożącą największą liczbę pasażerów w Polsce, aczkolwiek w kolejnym roku przejściowo wyprzedziła ją Nadmorska Kolej Wąskotorowa. Pomimo skróconego sezonu i trudności związanych z pandemią, w 2020 roku kolejka przewiozła ponad 138 tysięcy osób. W 2021 roku, pomimo dalej trwającej pandemii, kolejka osiągnęła najwyższy w dotychczasowej historii wynik przewozów – 168 tysięcy osób.
Przewozy:
Wypadki.
16 czerwca 1968 na trasie kolei wąskotorowej w odcinku Rzepedź – Prełuki doszło do zderzenia pociągu towarowego z drezyną, w wyniku czego rannych zostało 11 osób podróżujących drezyną.
Tabor.
Czynny lub w naprawie:
Nieczynny:
Poprzedni:

</doc>
<doc id="783547" url="https://pl.wikipedia.org/wiki?curid=783547" title="Liczba acetylowa">
Liczba acetylowa



</doc>
<doc id="783553" url="https://pl.wikipedia.org/wiki?curid=783553" title="Jurij Morozow (polityk)">
Jurij Morozow (polityk)

Jurij Ionowicz Morozow (Юрий Ионович Морозов, ur. 1949 w Sterlitamaku) − rosyjski biznesmen i polityk, premier Osetii Południowej od 5 lipca 2005 do 17 sierpnia 2008 roku.
Pracował w branży petrochemicznej, był m.in. dyrektorem handlowym przedsiębiorstwa paliwowego w Kursku. 5 lipca 2005 roku został powołany przez parlament Osetii Południowej na stanowisko szefa rządu tej separatystycznej republiki. Wkrótce po zakończeniu wojny z Gruzją, 17 sierpnia 2008 roku Morozow został odwołany na mocy dekretu prezydenta Eduarda Kokojtego.

</doc>
<doc id="783554" url="https://pl.wikipedia.org/wiki?curid=783554" title="Oligofagizm">
Oligofagizm

Oligofagizm – forma znacznej specjalizacji pokarmowej organizmów, często spotykana zwłaszcza u owadów, polegająca na spożywaniu jako pokarmu organizmów z wąskiego zakresu gatunków, np. z jednej tylko rodziny roślin.
Organizmy o takiej specjalizacji pokarmowej nazywane są oligofagami (łac. "oligophaga") lub skąpożywnymi. 
Przykładem oligofaga jest stonka ziemniaczana, żerująca jedynie na niektórych gatunkach z rodziny psiankowatych.

</doc>
<doc id="783555" url="https://pl.wikipedia.org/wiki?curid=783555" title="Świeca Maryjna">
Świeca Maryjna

Świeca Maryjna - świeca adwentowa palona w domach w Święto Niepokalanego Poczęcia Najświętszej Maryi Panny (8 grudnia) zgodnie z tradycją Kościoła katolickiego.
Świecę ustawia się w świątyni wieczorem w przeddzień święta. Jest ona jasnego koloru. Są namalowane na niej symbole maryjne, bądź postać Maryi. Świecę ozdabia się zielenią i kwiatami. Gdy zostanie poświęcona i zapalona, rodzina wspólnie śpiew pieśń "Magnificat" i odmawia tajemnicę różańca świętego: Zwiastowanie. Następnie członkowie rodziny zaczynają śpiewać pieśni maryjne. Niekiedy członkowie rodziny odmawiają i śpiewają nieszpory maryjne.

</doc>
<doc id="783556" url="https://pl.wikipedia.org/wiki?curid=783556" title="Obniżenie Bystrzycy Kłodzkiej">
Obniżenie Bystrzycy Kłodzkiej

Obniżenie Bystrzycy Kłodzkiej – mikroregion geograficzny w południowo-zachodniej Polsce, w Sudetach Środkowych, w województwie dolnośląskim, powiecie kłodzkim.
Położenie.
Obniżenie Bystrzycy Kłodzkiej położone jest w środkowej części Rowu Górnej Nysy. W środku obniżenia położona jest miejscowość Bystrzyca Kłodzka. Od wschodniej strony obniżenie graniczy z Masywem Śnieżnika i Wysoczyzną Idzikowa, od północnego wschodu z małym pasmem górskim Krowiarki, od zachodu z Wysoczyzną Łomnicy oraz na małym odcinku z Górami Bystrzyckimi, na północy graniczy z Kotliną Kłodzką, a od południa sąsiaduje z Wysoczyzną Międzylesia.
Opis.
Obniżenie Bystrzycy Kłodzkiej jest to niewielkie płaskie obniżenie wyniesione pomiędzy górami, położone średnio na wysokości 350 m n.p.m., która będąc podjednostkę Rowu Górnej Nysy stanowi teren o podobnym charakterze. Jest to obszar wyżynny w kształcie zbliżonym do wąskiego prostokąta o południkowym kierunku, z położoną centralnie doliną Nysy Kłodzkiej. Obniżenie wznosi się nieznacznie na południe w kierunku Wysoczyzny Międzylesia. Wschodnie tereny obniżenia nieznacznie wznoszą się w kierunku Wysoczyzny Idzikowa i Krowiarek, a zachodnie w kierunku Gór Bystrzyckich i są one bardziej podniesione na granicy z górami. Obniżenie stanowi niezalesioną kotlinę podgórska, co ma decydujący wpływ na rolniczy charakter tego terenu.
Budowa.
Obniżenie zajmuje północno-wschodni fragment niecki śródsudeckiej, na oderwanym i wypiętrzonym fragmencie formacji skalnej Masywu Czeskiego, obszar ten powstał w czasie najstarszych ruchów górotwórczych, które doprowadziły do wydźwignięcia sąsiednich masywów górskich i nie podlegał zmianom w czasie późniejszych fałdowań. Ostateczny wygląd obniżenie otrzymało w okresie epoki lodowcowej, kiedy to lądolód skandynawski naniósł w dolinę warstwę osadów. Formacje geologiczne występujące w podłożu obniżenia, przykryte są osadami czwartorzędu i osadami polodowcowymi. Podłoże zbudowane jest ze skał metamorficznych wieku paleozoicznego oraz z piaskowców i mułowców, a podrzędnie ze zlepieńców górnokredowych.
Krajobraz.
Krajobraz obniżenia przedstawia krajobraz wyżynny. Najwyższe wzniesienia terenu nie przekraczają 470 m n.p.m. Cały obszar jest płaski, lekko pofałdowany i łagodnie, rozcięty płytkimi dolinami potoków. Jest to teren słabo zalesiony, w małym stopniu zaludniony o charakterze rolniczym. Większość obszaru zajmują łąki, pola uprawne i nieużytki. Krajobraz przeobrażony, znacznie zurbanizowany. Obszar obniżenia jest ciekawy krajobrazowo. Występują niewielkie pasy zieleni z drzew liściastych wzdłuż koryt rzek oraz w formie przydomowych nasadzeń. Tereny po wschodniej i zachodniej stronie obniżenia zajmują niewielkie lasy świerkowe.
Rzeźba.
Cały obszar obniżenia jest wyżynny z niewyraźnie zaznaczonymi wzniesieniami poprzecinany licznymi płytkimi dolinami potoków. Na obniżeniu wznosi się kilka wzniesień, jedne z wyższych występują w południowej części natomiast część północna to płaski teren lekko pofałdowany nieznacznie opadający w kierunku Kotliny Kłodzkiej.
Wody.
Sieć hydrograficzna obniżenia jest bardzo dobrze rozwinięta. Obniżenie położone jest w dorzeczu Nysy Kłodzkiej, będącej lewobrzeżnym dopływem Odry. Teren obniżenia jest obszarem o gęstej sieci rzecznej. Największą rzeką jest Nysa Kłodzka płynąca południkowo środkiem obniżenia systemem swoich dopływów zbiera wody z terenu obniżenia oraz odwadnia sąsiednie tereny. Sieć wodną stanowią potoki: Głownia, Różana, Smerek, Drwina, Łomnica, Szczawinka Jastrząb, Kamieniec, Ostatki, Bystrzyca, Toczna, Porębnik, Domaszkowski Potok, Nowinka, Wilczka, Równica, Pławienka, Pławnica, Splawa, Pławna, Cieszyca, Szklarzynka oraz kilkanaście mniejszych potoczków bez nazwy.
Gleby.
Przeważają gleby brunatne kwaśne, następne pozycje zajmują gleby bielicowe właściwe, brunatne bielicowe oraz opadowo-glejowe.

</doc>
<doc id="783557" url="https://pl.wikipedia.org/wiki?curid=783557" title="Polifag">
Polifag



</doc>
<doc id="783561" url="https://pl.wikipedia.org/wiki?curid=783561" title="Odwzorowanie płaszczyznowe">
Odwzorowanie płaszczyznowe



</doc>
<doc id="783563" url="https://pl.wikipedia.org/wiki?curid=783563" title="António Maria da Silva">
António Maria da Silva

António Maria da Silva (ur. 1872, zm. 14 października 1950 w Lizbonie) – portugalski polityk. W latach 1916-1917 minister pracy. Zajmował stanowisko premiera (Przewodniczącego Rady Ministrów) czterokrotnie, w czasie portugalskiej Pierwszej Republiki. Po zwycięstwie swojej Partii Demokratycznej w wyborach z 8 listopada 1925 roku, powierzona mu została misja tworzenia rządu. Do rezygnacji zmusił go jednak prezydent Manuel Teixeira Gomes, przeciwko któremu prowadził później ostrą kampanię. Da Silva był ostatnim premierem Pierwszej Republiki. Zrezygnował dwa dni po rozpoczęciu się militarnego przewrotu z 28 maja 1926 roku.

</doc>
<doc id="783564" url="https://pl.wikipedia.org/wiki?curid=783564" title="Schron Turystyczny BdPN „Chatka Puchatka”">
Schron Turystyczny BdPN „Chatka Puchatka”

Schron Turystyczny BdPN „Chatka Puchatka” na Połoninie Wetlińskiej (d. "Schronisko PTTK „Chatka Puchatka” na Połoninie Wetlińskiej") – najwyżej położone (1228 m n.p.m.) schronisko i obiekt noclegowy w Bieszczadach, niegdyś nazywane „Tawerną”. Położony na wysokości 1228 m n.p.m., a według innych źródeł 1231 m n.p.m., na Połoninie Wetlińskiej. Leży pod wierzchołkiem Hasiakowej Skały. 
Historia.
Obiekt został wybudowany po II wojnie światowej przez wojsko i służyło za posterunek obserwacyjny WOP. W 1956 roku budynek został przejęty przez Okręg PTTK w Rzeszowie, jednak jako całoroczny obiekt z obsługą działa dopiero od 1967 r. Pierwszym dzierżawcą schroniska był Ludwik Pińczuk, który był też stałym ajentem od 1986. Pomysłodawcą nazwy schroniska jest polski żeglarz Leonid Teliga.
Obiekt posiadał 20 miejsc noclegowych w 2 salach zbiorowych, był czynny cały rok. Ze względu na niski standard, m.in. sanitarny (ze względu na lokalizację w schronisku nie było bieżącej wody, kanalizacji ani energii elektrycznej), w sierpniu 2009 schronisko zajęło jedno z ostatnich miejsc w rankingu schronisk górskich, sporządzonym przez polski magazyn turystyki górskiej n.p.m., podobnie w II edycji rankingu z sierpnia 2011.
Status własnościowy Chatki był przez wiele lat nieuregulowany, a spór sądowy o nią toczyło PTTK oraz Bieszczadzki Park Narodowy. W lipcu 2015 sąd przyznał schronisko Parkowi. Wtedy też zmieniono klasyfikacje obiektu na "Schron Turystyczny BdPN".
Na wiosnę 2020 roku rozpoczęła się gruntowna przebudowa schroniska, które wyłączono z eksploatacji – w rzeczywistości plan ten wiązał się z powstaniem zupełnie nowego obiektu. W specjalnie wzniesionym poniżej schroniska nowym, drewnianym schronie, funkcjonował w tym czasie sezonowy bufet turystyczny. Inwestycja została zaplanowana na 4,2 mln złotych, zaś środki pochodziły m.in. z funduszy unijnych w ramach Regionalnego Programu Operacyjnego Województwa Podkarpackiego oraz z budżetu państwa.
Schronisko zostało ponownie oddane do użytku 24 września 2022 roku, jednak funkcji noclegowej w obiekcie nie przywrócono. Przywrócono również pierwotny przebieg czerwono znakowanego Głównego szlaku Beskidzkiego, którego przebieg przesunięto na czas budowy.
Wybudowano zbiorniki na deszczówkę, które mają zaspokoić potrzeby wody do celów sanitarnych, powstała również oczyszczalnia ścieków i toalety dla turystów, wcześniej wodę do schroniska czerpało się z pobliskiego potoku.
W Chatce znajduje się sezonowa dyżurka Górskiego Ochotniczego Pogotowia Ratunkowego, Posterunek Meteorologiczny IMiGW, a także baza dla straży parku.

</doc>
<doc id="783565" url="https://pl.wikipedia.org/wiki?curid=783565" title="Kazimierz Jankowski">
Kazimierz Jankowski



</doc>
<doc id="783566" url="https://pl.wikipedia.org/wiki?curid=783566" title="Eduard Kokojty">
Eduard Kokojty

Eduard Dżabiejewicz Kokojty (oset. Кокойты Джабейы фырт Эдуард, ros. Эдуард Джабеевич Кокойты; ur. 31 października 1964 w Cchinwali, Południowoosetyjski Obwód Autonomiczny, Gruzińska SRR) – osetyjski polityk, od 18 grudnia 2001 do 10 grudnia 2011 prezydent Osetii Południowej, nieuznawanej, choć "de facto" niezależnej (samozwańczej) republiki na terytorium Gruzji.
Życiorys.
Eduard Kokojty urodził się w 1964 w Cchinwali. W młodości uprawiał zapasy w stylu wolnym. W 1980 zdobył tytuł Mistrza Gruzji. W latach 1980–1983 pracował jako elektromonter. Przez dwa lata (1983–1985) odbywał służbę w Armii Radzieckiej. W 1988 uzyskał dyplom nauczyciela kultury fizycznej w Południowoosetyjskim Państwowym Instytucie Pedagogicznym.
W trakcie studiów stał na czele komitetu uczelnianego Komsomołu, a w latach 1988–1990 był sekretarzem i I sekretarzem Komitetu Miejskiego Komsomołu w Cchinwali. W latach 1990–1993 zasiadał w parlamencie Republiki Osetii Południowej. Po ogłoszeniu niepodległości przez Osetię Południową w 1991 brał udział w walkach przeciwko wojskom gruzińskim.
Po zakończeniu działań wojennych zajął się biznesem. W latach 1993–1995 kierował fundacją sportową "Junost" z siedzibą w Moskwie, a od 1996 był wicedyrektorem w spółce "Frang", specjalizującej się w handlu między Rosją a Osetią. Od 1997 do 2000 pełnił funkcję przedstawiciela handlowego Republiki Osetii Południowej w Moskwie. W latach 1999–2001 był doradcą deputowanego Dumy z Osetii Północnej Anatolija Czechojewa. W latach 2000–2001 był dyrektorem generalnym w spółce "Frang", a następnie kierował ruchem społecznym "Za Osetię".
Prezydent.
Eduard Kokojty w 2001 wrócił do Osetii Południowej i wziął udział w wyborach prezydenckich. W pierwszej turze wyborów 18 listopada 2001 zdobył 45% głosów. W drugiej turze, 6 grudnia 2001 zdobył 53% głosów, pokonując Stanisława Kocziewa. Wygrał, wykorzystując efekt świeżości i zniechęcenie społeczeństwa dotychczasowym życiem politycznym państwa i działaniami prezydenta Ludwiga Czibirowa. 18 grudnia 2001 objął stanowisko prezydenta Osetii Południowej.
Kokojty jest przeciwnikiem reunifikacji Osetii Południowej z Gruzją, domagając się pełnego uniezależnienia kraju od Gruzji i integracji z Federacją Rosyjską. Wielokrotnie oskarżał władze gruzińskie o próby przejęcia kontroli nad Osetią Południową. 14 czerwca 2006 podpisał deklarację współpracy z prezydentami dwóch innych nieuznawanych separatystycznych republik: Abchazji – Siergiejem Bagapszem i Naddniestrza – Igorem Smirnowem. W kolejnych miesiącach oferował władzom Abchazji pomoc militarną w razie interwencji gruzińskiej. 
W wyborach prezydenckich 12 listopada 2006 został ponownie wybrany na stanowisko szefa nieuznawanego państwa, zdobywając 98% głosów.
Dowodził oddziałami południowoosetyjskimi po wybuchu II wojny w Osetii Południowej w sierpniu 2008. Mając poparcie parlamentu i społeczeństwa, zwrócił się do prezydenta Rosji Dmitrija Miedwiediewa o uznanie niepodległości Abchazji. Rosja uznała niepodległość Abchazji 26 sierpnia 2008.
W maju 2011 z inicjatywy wiceministra obrony rząd przedstawił plan organizacji referendum konstytucyjnego w sprawie zmiany przepisów zabraniających prezydentowi pełnienia mandatu przez więcej niż dwie kadencje. 15 czerwca 2011 Sąd Najwyższy wstrzymał jednak przygotowania do referendum, uznając zmianę ustawy zasadniczej na tej drodze za niekonstytucyjną. Za prawidłową ścieżkę uznał natomiast głosowanie w parlamencie kwalifikowaną większością 2/3 głosów. Parlament jednak nie zajął się sprawą wskutek sprzeciwu ze strony Partii Komunistycznej, protestującej przeciwko zmianom w prawie na kilka miesięcy przed wyborami prezydenckimi. Również sam Kokojty w publicznych wypowiedziach zapewniał o nieubieganiu się o trzecią kadencję prezydencką. Przeciwko utrzymaniu władzy przez Kokojtego występowali także rosyjscy politycy, oskarżający go o korupcję, nieradzenie sobie z odbudową kraju po wojnie oraz marnotrawnie rosyjskich środków finansowych przeznaczonych na ten cel. We wrześniu 2011 rządząca partia Jedność swoim kandydatem w wyborach mianowała ministra ds. sytuacji nadzwyczajnych Anatolija Bibiłowa. 
Po unieważnieniu przez sąd wyborów prezydenckich w listopadzie 2011, miał pozostać na stanowisku szefa państwa do czasu wyłonienia nowego prezydenta w wyborach zaplanowanych na 25 marca 2012. Anulowanie wyników drugiej tury głosowania, w której według wstępnych wyników zwycięstwo odniosła kandydatka opozycji Ałła Dżiojewa, doprowadziło do masowych protestów społecznych w Cchinwali. Dżiojewa nie uznała decyzji sądu i zapowiedziała utworzenie własnej, niezależnej administracji. W celu zażegnania kryzysu politycznego 9 grudnia 2011 prezydent Kokojty podpisał porozumienie z opozycją, zgodnie z którym miał ustąpić ze stanowiska, a jego obowiązki do czasu nowych wyborów prezydenckich miał przejąć premier Wadim Browcew. Ze stanowisk mieli zostać również odwołani związani Kokojtym prokurator generalny oraz prezes Sądu Najwyższego. W zamian opozycja zobowiązała się do zakończenia protestów, a Ałła Dżiojewa miała zostać uprawniona do startu w wyborach prezydenckich, wbrew wcześniejszej decyzji Sądu Najwyższego. 10 grudnia 2011 Kokojty, zgodnie z treścią porozumienia, podał się do dymisji. Następnego dnia Browcew oficjalnie przejął jego obowiązki. Wciąż pozostaje w życiu politycznym republiki - jest przewodniczącym partii "Jedność".

</doc>
<doc id="783567" url="https://pl.wikipedia.org/wiki?curid=783567" title="Rudolf August Oetker">
Rudolf August Oetker

Rudolf August Oetker (ur. 20 września 1916 w Bielefeld, zm. 16 stycznia 2007 w Hamburgu) – niemiecki przedsiębiorca, twórca potęgi i wieloletni prezes koncernu spożywczego Dr. Oetker, wnuk aptekarza Augusta Oetkera, twórcy firmy. Mecenas sztuki, w 1999 r., założył fundację Rudolf-August-Oetker-Stiftung, wspierającą działalność artystyczną i naukową.
W dwudziestoleciu międzywojennym, podjął studia w zakresie bankowości w Hamburgu, których nie ukończył z powodu wybuchu II wojny światowej, w czasie której służył w oddziałach Waffen-SS.
Koncern przejął po ojcu, w 1944 r., pełniąc funkcję prezesa do 1981 r., kiedy to przekazał koncern w ręce syna – Augusta. Do śmierci pełnił w firmie funkcję doradczą.
Zmarł w klinice w Hamburgu na zapalenie płuc.
Dzięki Rudolfowi Oetkerowi, koncern Dr. Oetker, stał się znaną, rozpoznawalną na całym świecie marką spożywczą, a obroty firmy sięgają 7 miliardów euro. Koncern jest właścicielem browarów, domu bankowego, firmy ubezpieczeniowej, fabryki chemicznej, luksusowych hoteli oraz przedsiębiorstwa handlu winami i wódkami, posiada również pokaźną flotę handlową. W firmie zatrudnionych jest na całym świecie około 23 tys. pracowników.

</doc>
<doc id="783569" url="https://pl.wikipedia.org/wiki?curid=783569" title="Lampion adwentowy">
Lampion adwentowy

 
Lampion adwentowy – lampion, który dzieci zabierają ze sobą do świątyni na msze roratnie.
Lampion przygotowuje się własnoręcznie, najczęściej z brystolu lub kartonu. Ma formę czworoboku, a jego ścianki są ozdobione symbolami chrześcijańskimi lub scenami biblijnymi. 
W jego wnętrzu umieszcza się świecę.
Lampionami oświetla się pierwszą część mszy świętej roratnej, podczas której w kościele pogaszone są światła i panuje symboliczna ciemność. Lampion jest symbolem przypowieści Jezusa o roztropnych pannach, które z płonącymi lampami oczekiwały na przyjście Oblubieńca. (Mt 25, 1-13).

</doc>
<doc id="783572" url="https://pl.wikipedia.org/wiki?curid=783572" title="Alfons I z Tuluzy">
Alfons I z Tuluzy



</doc>
<doc id="783573" url="https://pl.wikipedia.org/wiki?curid=783573" title="Afonso Costa">
Afonso Costa

Afonso Augusto da Costa (ur. 6 marca 1871 w Seia, zm. 11 maja 1937 w Paryżu) – portugalski prawnik, naukowiec i republikański polityk.
Życiorys.
Był przywódcą Portugalskiej Partii Republikańskiej i jedną z głównych postaci Portugalskiej Pierwszej Republiki. Był republikańskim deputowanym do Izby Deputowanych podczas ostatnich lat monarchii. Po proklamowaniu republiki, był ministrem sprawiedliwości, w czasie trwania rządu prowincjonalnego Teófilo Bragi (5 października 1910 – 3 września 1911). Podpisał kontrowersyjne akty prawne, które wygnały z Portugalii Jezuitów i zniosły przywileje religijne. Szczególne znaczenie miało Prawo Oddzielenia Kościoła i Państwa. Da Costa stał się symbolem antyklerykalizmu Pierwszej Republiki. Był premierem trzykrotnie. Za pierwszym razem został wezwany przez prezydenta Manuela de Arriaga w celu utworzenia gabinetu, jako lider Partii Republikańsko-Demokratycznej.
Był Przewodniczącym Ministrów (premierem) i ministrem finansów przez rok (9 stycznia 1913 – 9 lutego 1914), w tym czasie udało mu się ustabilizować portugalską gospodarkę. Ponownie objął oba stanowiska i pełnił je od 29 listopada 1915 do 16 marca 1916. Następnym razem pełnił funkcję premiera od 25 kwietnia 1917 do 8 grudnia 1917 w rządzie jedności narodowej, nazywanym „Świętą Unią”, wspierającą wejście Portugalii do I wojny światowej. Po wojskowym przewrocie zorganizowanym przez Sidónio Paisa w grudniu 1917, udał się na emigrację do Paryża, skąd już nie powrócił do ojczyzny na stałe.
Z powodu swego silnego antyklerykalizmu, znany był wśród swych przeciwników jako "Mata-Frades" ().

</doc>
<doc id="783578" url="https://pl.wikipedia.org/wiki?curid=783578" title="Volvo C70">
Volvo C70

Volvo C70 – samochód osobowy klasy średniej produkowany pod szwedzką marką Volvo w latach 1997 – 2013.
Pierwsza generacja.
Volvo C70 I zostało zaprezentowane po raz pierwszy w 1997 roku.
Samochód został po raz pierwszy oficjalnie zaprezentowany podczas targów motoryzacyjnych w Paryżu w 1996 roku. C70 I powstało we współpracy Volvo Car Corporation z brytyjskim konstruktorem samochodów wyścigowych Tom Walkinshaw Racing. Rok później podczas targów motoryzacyjnych we Frankfurcie zaprezentowano produkcyjną wersję pojazdu. Pojazd został zbudowany na bazie modelu S70 i V70. Początkowo auto oferowano wyłącznie w nadwoziu coupé. W 1998 roku zaprezentowano wersję cabrio z miękkim, automatycznie składanym dachem. Wersja coupé produkowana była do 2002 roku.
Wyposażenie.
Wyposażenie pojazdu obejmuje m.in. dwustrefową klimatyzację automatyczną, elektryczne sterowanie szyb, elektryczne sterowanie oraz podgrzewanie lusterek, fotochromatyczne lusterko wsteczne, radio CD ze wzmacniaczem i zmieniarką na 3 lub 6 płyt, zestaw nagłośnienia Dynaudio składający się z 11 głośników o mocy 400W RMS w połączeniu z procesorem dźwięku Dolby Surround Pro Logic, regulowaną kolumnę kierownicy, komplet poduszek powietrznych, system ABS, ESP oraz ASR, immobilizer ze zmiennym kodem, oświetlenie asekuracyjne Home Safe, system zabezpieczeń przed skutkami uderzeń bocznych wraz z poduszkami bocznymi (SIPS), tempomat, automatyczną skrzynię biegów z trybami jazdy Sport/Eco/Winter, skórzaną tapicerkę, elektrycznie regulowane fotele z pamięcią do 3 ustawień, elektrycznie sterowane okno dachowe oraz system nawigacji satelitarnej.
Silniki.
Do napędu pojazdu użyto pięciocylindrowych silników benzynowych. Podstawową jednostką napędową był turbodoładowany silnik o pojemności 2.0 l i mocy 163 KM. 
Druga generacja.
Volvo C70 II zostało zaprezentowane po raz pierwszy w 2006 roku.
Samochód po raz pierwszy został zaprezentowany podczas targów motoryzacyjnych we Frankfurcie w 2005 roku. Pojazd został zbudowany na bazie płyty podłogowej amerykańskiego koncernu motoryzacyjnego Ford Motor Company o nazwie P1 wykorzystanej do produkcji m.in. modeli C30, S40 i V50. C70 II powstało przy współpracy Volvo Car Corporation z włoskim biurem projektowym Pininfarina. W stosunku do pierwszej generacji pojazdu zrezygnowano z dwóch wersji nadwoziowych coupé i cabrio na rzecz jednej coupé-cabrio.
W 2009 roku auto przeszło face lifting. Zmieniono m.in. przód pojazdu w tym m.in. reflektory przednie, atrapę chłodnicy oraz zderzaki, a także tylne lampy wykonane w technologii LED.
Wersje wyposażeniowe.
Standardowe wyposażenie pojazdu obejmuje m.in.: 6 poduszek powietrznych, system chroniący przed uderzeniami bocznymi (SIPS), układ zmniejszający uraz kręgów szyjnych (WHIPS), światła hamowania awaryjnego (EBL), ABS, DSTC, EBA, kurtyny IC, rozdzielacz siły hamowania EBD, radio CD performance z 6 głośnikami, kierownicę wielofunkcyjną oraz dwustrefową klimatyzację. Dach samochodu składa się w niecałe 30 s.

</doc>
<doc id="783580" url="https://pl.wikipedia.org/wiki?curid=783580" title="Siergiej Bagapsz">
Siergiej Bagapsz

Siergiej Bagapsz (abch. Сергеи Уасыл-иҧа Багаҧшь, ros. Сергей Васильевич Багапш) (ur. 4 marca 1949 w Suchumi, zm. 29 maja 2011 w Moskwie) – od 12 lutego 2005 do 29 maja 2011 prezydent nieuznawanej przez większość państw Republiki Abchazji, stanowiącej "de iure" część Gruzji. W latach 1997–1999 premier Abchazji.
Życiorys.
Siergiej Bagapsz urodził się w 1949 w Suchumi w ówczesnej Abchaskiej ASRR w ZSRR. W 1971 ukończył agronomię na Gruzińskim Państwowym Uniwersytecie Rolnictwa Subtropikalnego. W czasie studiów pracował w firmie winiarskiej oraz jako ochroniarz w banku. W latach 1973–1974 odbywał służbę wojskową. Następnie pracował jako instruktor w abchaskim Komsomole. 
W 1978 odpowiedzialny za informację w komitecie centralnym gruzińskiego oddziału Komsomołu. W następnym roku został przewodniczącym młodzieży pracującej w gruzińskim Komsomole. W 1980 został I Sekretarzem abchaskiego komitetu regionalnego Komsomołu. W 1982 objął funkcję sekretarza generalnego komitetu rejonowego Komunistycznej Partii Gruzji w Oczamczyrze. 
W 1989, na czele ochotniczego oddziału abchaskiego, brał udział w walkach o Oczamczirę z atakującymi miasto formacjami gruzińskimi – został wówczas ciężko ranny. W czasie wojny gruzińsko-abchaskiej w latach 1992–1993, jako dowódca ochotniczej jednostki, uczestniczył w ofensywie na Suchumi, znajdujące się w rękach gruzińskich. W 1995 objął stanowisko wiceprezydenta „de facto” niezależnej Republiki Abchazji.
Premier.
29 kwietnia 1997 objął stanowisko premiera Abchazji. W czasie rządów Bagapsza doszło do groźnego odnowienia konfliktu z Gruzją. Apogeum konfliktu nastąpiło w maju 1998, gdy wojska gruzińskie rozstawione przy granicy z Abchazją, zaatakowały Abchazję próbując opanować położony na południu Abchazji rejon Gali. Konflikt zbrojny, potocznie nazwany „wojna sześciodniową”, wygrany przez Abchazów, doprowadził do opuszczenia Abchazji przez 30 tys. Gruzinów i zniszczenia wielu ich domostw w republice.
Urząd premiera pełnił do 20 grudnia 1999. Zrezygnował wówczas ze stanowiska i rozpoczął działalność gospodarczą. W latach 2001–2004 był dyrektorem państwowej spółki energetycznej "CzernoMorEnergo".
Prezydent.
Na początku 2004 Bagapsz powrócił do polityki i był jednym z założycieli partii Zjednoczona Abchazja. W październiku 2004 wziął udział w wyborach prezydenckich. W wyborach z 3 października 2004 jego głównym rywalem był kandydat obozu rządzącego, popierany przez urzędującego prezydenta Władysława Ardzinbę, Raul Chadżymba. Wybory doprowadziły do ostrego kryzysu politycznego w Abchazji. 
Pierwsze sondażowe wyniki wyborów "exit poll" wskazywały na zwycięstwo Chadżimby na poziomie 61% głosów, daleko przed Bagapszem (22%). W sytuacji przeciągającego się oczekiwania na wynik wyborów, każdy z kandydatów ogłosił swoje własne zwycięstwo.
11 października 2004 komisja wyborcza ogłosiła zwycięstwo Bagapsza, który według jej wyników zdobył 50,08% głosów, co oznaczało wygraną już w I turze głosowania. Chadżimba nie uznał tych wyników, zapowiedział zaskarżenie ich do Sądu Najwyższego i zażądał ponownego przeliczenia głosów. W celu zażegnania kryzysu powołana został specjalna komisja, złożona z przedstawiciela Bagapsza, Chadżimby, i komisji wyborczej, której zadaniem było powtórne przeliczenie głosów. 28 października 2004 Sąd Najwyższy potwierdził zwycięstwa Bagapsza stosunkiem głosów 44 tys. do 30,8 tys. W odpowiedzi na orzeczenie sądu, zwolennicy Chadżimby otoczyli jego budynek i zażądali zmiany decyzji. Pod ich presją, następnego dnia Sąd Najwyższy anulował wcześniejsze orzeczenie i ogłosił zwycięzcą wyborów Chadżimbę. Jednak wkrótce potem oświadczył, że działał pod groźbą i przywrócił swoje pierwotne orzeczenie o zwycięstwie Bagapsza. Głos w konflikcie zabrał również prezydent Ardzinba, który 6 października 2004 zdymisjonował Chadżimbę ze stanowiska premiera, a 29 października 2004 zarządził przeprowadzenie nowych wyborów w dniu 6 grudnia. Bagapsz odrzucił decyzję prezydenta i zapowiedział na 6 grudnia 2004 inaugurację swojej prezydentury. 
21 listopada Chadżimba odrzucił ofertę Bagapsza objęcia stanowiska premiera lub wiceprezydenta w zamian za uznanie porażki w wyborach. 23 listopada zwycięstwo Bagapsza uznała Rada Starszych, a trzy dni później parlament. Do porozumienia między Chadżimbą a Bagapszem doszło dopiero 5 grudnia 2004. Bagapsz zgodził się wówczas na ponownie wybory w styczniu 2005, w których miał wystartować wspólnie z Chadżimbą jako kandydatem na stanowisko wiceprezydenta. W powtórnych wyborach prezydenckich z 12 stycznia 2005 duet Bagapsz-Chadżimba uzyskał 91,54% głosów poparcia. 12 lutego 2005 Bagapsz został zaprzysiężony na stanowisku prezydenta. 
W sierpniu 2008 w czasie wojny w Południowej Osetii prezydent Bagapsz był głównodowodzącym armii abchaskiej. Mając poparcie parlamentu i społeczeństwa, zwrócił się do prezydenta Rosji Dmitrija Miedwiediewa o uznanie niepodległości Abchazji. Rosja uznała niepodległość Abchazji 26 sierpnia 2008. We wrześniu 2008 ogłosił zamiar ubiegania się przez Abchazję o członkostwo we Wspólnocie Niepodległych Państw, Związku Białorusi i Rosji oraz Organizacji Układu o Bezpieczeństwie Zbiorowym. Podkreślił przy tym, że zgodnie z wolą mieszkańców wyrażoną w referendum, Abchazja nie zamierza przyłączyć się do Rosji.
Na początku listopada 2009 Bagapsz został jednym z pięciu kandydatów w wyborach prezydenckich w grudniu 2009. Bagapsz wygrał z wynikiem 59,4% I turę wyborów, którą przeprowadzono 12 grudnia 2009. Jego główny rywal Raul Chadżymba zdobył 15,4% głosów. Chadżimba odrzucił wyniki wyborów, oskarżając władze o fałszerstwa wyborcze i liczne nieprawidłowości w czasie głosowania. Wybory nie zostały uznane przez społeczność międzynarodową (oprócz trzech państw uznających niepodległość Abchazji) i potępione przez Gruzję. W ich kontroli nie uczestniczyli obserwatorzy z żadnych organizacji międzynarodowych. Obserwatorzy z Rosji i Wenezueli uznali je za „wolne i uczciwe”. 12 lutego 2010 prezydent Bagapsz został oficjalnie zaprzysiężony na drugą kadencję. Ze względu na długą chorobę i leczenie, pozostawał on w zasadzie nieobecny na abchaskiej scenie politycznej.
29 maja 2011 zmarł w szpitalu w Moskwie w wyniku komplikacji po przebytej operacji płuc. Obowiązki prezydenta przejął wiceprezydent Aleksandr Ankwab.

</doc>
<doc id="783596" url="https://pl.wikipedia.org/wiki?curid=783596" title="Aleksandr Ankwab">
Aleksandr Ankwab

Aleksandr Ankwab (ab. "Александр Анқәаб", ros. "Александр Золотинскович Анкваб") (ur. 26 grudnia 1952) – abchaski polityk, premier nieuznawanej de iure, choć niezależnej de facto Republiki Abchazji od lutego 2005 do lutego 2010. Wiceprezydent Abchazji od 12 lutego 2010 do 29 maja 2011. Od 29 maja 2011 do 26 września 2011 pełniący obowiązki prezydenta Abchazji. Zwycięzca wyborów prezydenckich z 26 sierpnia 2011. Prezydent Abchazji od 26 września 2011 do 1 czerwca 2014. Ponownie premier Abchazji od 24 kwietnia 2020 .
Życiorys.
Urodzony w abchaskiej stolicy, Suchumi, Ankwab ukończył prawo na Uniwersytecie w Rostowie i przez wiele lat był działaczem Komsomołu.
W latach 1975–1981 zajmował stanowisko ministra sprawiedliwości w Abchaskiej Autonomicznej Socjalistycznej Republice Radzieckiej. W 1981 dołączył do Komitetu Centralnego Partii Komunistycznej Gruzji. W latach 1984–1990 pełnił urząd wiceministra spraw wewnętrznych Gruzińskiej SRR.
Po rozpadzie ZSRR i ogłoszeniu przez Gruzję niepodległości w 1991, Ankwab powrócił do Abchazji, gdzie w latach 1992–1993 pełnił funkcję ministra spraw wewnętrznych. W 1994 wyjechał do Moskwy i tam rozpoczął karierę biznesową.
Do Abchazji powrócił w 2000, zakładając ruch "Aitaira" („Odrodzenie”), skierowany przeciw prezydentowi Władysławowi Ardzinbie. W 2004 ogłosił swój udział w wyborach prezydenckich, jednak został zdyskwalifikowany z powodu nieznajomości języka abchaskiego i niespełnienia cenzusu domicylu. W wyborach udzielił poparcia Siergiejowi Bagapszowi, dzięki czemu przyczynił się do jego zwycięstwa. W następstwie, 14 lutego 2005 prezydent mianował go szefem rządu republiki.
7 lipca 2007 premier Ankwab przeżył próbę zamachu. Został ranny w czasie ostrzału granatowego kolumny rządowych samochodów.
Jesienią 2009 Ankwab został nominowany przez prezydenta Bagapsza jako jego kandydat na stanowisko wiceprezydenta w wyborach prezydenckich w grudniu 2009. W związku z tym 11 listopada 2009 obowiązki szefa rządu przejął wicepremier Leonid Łakierbaja. W wyborach prezydenckich z 12 grudnia 2009 Bagapsz uzyskał reelekcję, zdobywając ponad 60% głosów poparcia. 12 lutego 2010, wraz z zaprzysiężeniem prezydenta na drugą kadencję, Aleksandr Ankwab objął stanowisko wiceprezydenta Abchazji. Następnego dnia prezydent nowym szefem rządu mianował dotychczasowego ministra spraw zagranicznych, Siergieja Szambę.
29 maja 2011, po śmierci prezydenta Siergieja Bagapsza, przejął obowiązki szefa państwa. W wyborach prezydenckich zorganizowanych 26 sierpnia 2011 był kandydatem rządzącej partii Zjednoczona Abchazja. Uzyskał 54,86% głosów poparcia, pokonując premiera Siergieja Szambę (21,04%) oraz byłego premiera Raula Chadżimbę (19,83%). Rosyjskie ministerstwo spraw zagranicznych nazwało wybory „sukcesem”. Wybory nie zostały oficjalne uznane przez zdecydowaną większość państw oraz organizacji międzynarodowych (jako, że Abchazję uznawały tylko 4 państwa na świecie), w tym NATO i OBWE.
26 września 2011 został zaprzysiężony na stanowisku prezydenta Abchazji. Następnego dnia mianował Leonida Łakierbaję na urząd szefa rządu. 22 lutego 2012 prezydent Ankwab w trakcie podróży z Gudauty do Suchumi, stał się celem kolejnego zamachu (po wybuchu zdalnie sterowanego ładunku auta znalazły się pod ostrzałem z granatników i broni maszynowej), z którego jednak wyszedł cało – zginęło wszakże dwóch jego ochroniarzy. Zamach ten był czwartą próbą uśmiercenia prezydenta Abchazji.
Wieczorem 27 maja 2014 demonstranci przypuścili szturm na pałac prezydencki w Suchumi. Opozycja pod wodzą Raula Chadżimby podjęła rozmowy z prezydentem, jednak demonstranci wdarli się do pałacu. Ankwab salwował się wówczas ucieczką do rosyjskiej bazy wojskowej w Gudaucie. Opozycja ogłosiła przejęcie władzy powołując Tymczasową Radę Narodową. Rosja, jako zwierzchnik Abchazji, nie potępiła tego wydarzenia, co mogło się wiązać z utratą poparcia Ankwaba przez rosyjskie władze. Stało się to po tym, jak Ankwab sugerował w czasie kryzysu krymskiego, iż Abchazja nie dąży do połączenia z Federacją Rosyjską. 31 maja 2014 abchaski parlament przegłosował rozpisanie przedterminowych wyborów prezydenckich, a dzień później Ankwab podał się do dymisji. P.o. prezydenta został przewodniczący parlamentu Walerij Bganba.

</doc>
<doc id="783600" url="https://pl.wikipedia.org/wiki?curid=783600" title="Per Sefland">
Per Sefland

Per Sefland (ur. 1949), były gubernator (norw. "sysselmann") Svalbardu, arktycznego archipelagu wysp administrowanego przez Norwegię. Stanowisko obejmował od 1 października 2005 do 16 września 2009. Jego następcą został Odd Olsen Ingerø.
Z wykształcenia jest prawnikiem (dyplom otrzymał w 1975 roku). Ukończył także Akademię Obrony Narodowej (norw. "Forsvarets Høgskole") i NATO Defense College w Rzymie. W latach 1984-1997 pełnił obowiązki szefa policji dystryktu Nordmøre. W tym czasie pracował też jako adwokat i współpracował z wojewodą (norw. "fylkesmann") w prowincji Møre og Romsdal. W latach 1997-2003 Per Sefland był szefem Służb Wywiadowczych Policji (norw. "Politiets Overvåkingstjeneste"), które w 2001 zostały przekształcone w Służby Bezpieczeństwa Policji (norw. "Politiets Sikkerhetsstjeneste"). Od 2003 piastował stanowisko szefa policji w Komendzie Głównej Policji (norw. "Politidirektoratet"), pracował też nad projektami Ministerstwa Sprawiedliwości (norw. "Justisdepartementet"). 

</doc>
<doc id="783601" url="https://pl.wikipedia.org/wiki?curid=783601" title="Bolesław Polnar">
Bolesław Polnar

Bolesław Polnar (ur. 30 czerwca 1952 w Opolu, zm. 10 lutego 2014 tamże) – polski grafik, malarz, pedagog Liceum Sztuk Plastycznych im. Jana Cybisa w Opolu. Wypowiadał się w malarstwie i rysunku, projektował także plakaty oraz scenografie teatralne. Studiował w Akademii Sztuk Pięknych im. Jana Matejki w Krakowie (1972-1977), gdzie zdobył dyplom z grafiki w pracowni prof. Włodzimierza Kunza.

</doc>
<doc id="783602" url="https://pl.wikipedia.org/wiki?curid=783602" title="Tomek Makowiecki">
Tomek Makowiecki



</doc>
<doc id="783607" url="https://pl.wikipedia.org/wiki?curid=783607" title="Partie polityczne Turcji">
Partie polityczne Turcji

System wielopartyjny funkcjonuje w Turcji od 1945 roku. Od tego czasu powstało i zakończyło swoją działalność wiele partii politycznych. Wiele z nich zostało do tego zmuszonych wskutek delegalizacji, nowe partie często kontynuują działalność ugrupowania rozwiązanego.
W 1980 na skutek wojskowego zamachu stanu wszystkie partie polityczne zostały zdelegalizowane, a liderom zabroniono działalności na dziesięć lat. W 1983 partie zostały odtworzone, częściowo powstały w swojej poprzedniej postaci, częściowo utworzono ugrupowania o nowej tożsamości. Swoją obecną postać turecki system partyjny przybrał dwadzieścia lat temu, jednak partie należące do niego mają dłuższą przeszłość.
Ważniejsze partie polityczne w Turcji:
Nielegalne partie polityczne w Turcji:
Wymogi prawne, jakie muszą spełnić współczesne tureckie partie, regulują: Konstytucja z 1982 r., Ustawa o partiach politycznych z kwietnia 1983 i prawo wyborcze.
Próg wyborczy do parlamentu jest wysoki i wynosi 10%. Żeby uczestniczyć w wyborach, partie muszą mieć swoje organizacje lokalne przynajmniej w połowie prowincji, przynajmniej na pół roku przed datą wyborów. Muszą też odbyć zjazd partyjny lub posiadać grupę parlamentarną. Wszystkie partie muszą mieć swoje biura w Ankarze.
Do założenia partii wymagane jest złożenie podpisów trzydziestu obywateli tureckich, posiadających pełnię praw wyborczych. Programy i statuty partii nie mogą pozostawać w sprzeczności z zasadą integralności państwa, prawami człowieka, suwerennością narodu oraz z zasadami demokratycznej i laickiej republiki. Nie można też tworzyć partii, których celem jest dominacja jednej grupy lub klasy lub też ustanowienie dyktatury.
Partie nie mogą być finansowane przez związki, fundacje, spółdzielnie lub inne publiczne organizacje profesjonalne. Kontrola finansów partyjnych sprawowana jest przez Trybunał Konstytucyjny, który może także rozwiązać partie na wniosek prokuratora.

</doc>
<doc id="783608" url="https://pl.wikipedia.org/wiki?curid=783608" title="Mniejszości w Polsce">
Mniejszości w Polsce



</doc>
<doc id="783610" url="https://pl.wikipedia.org/wiki?curid=783610" title="Oleszki (Ukraina)">
Oleszki (Ukraina)

Oleszki (dawny polski egzonim: "Aleszki"; , "Ołeszky"; w latach 1928-2016 Ciurupińsk, , "Ciurupynśk") – miasto na południu Ukrainy pod okupacją rosyjską, w obwodzie chersońskim, nad Dnieprem. 24 tys. mieszkańców (2001).
Historia.
Pierwsza wzmianka o osadzie na tym terenie, jako o grodzie w składzie Rusi Kijowskiej, pochodzi z 1084 roku. W latach 1711—1728 znajdowała się tu kozacka Sicz Oleszkowska. 25 maja 1784 roku miejscowość jako Oleszki założono na nowo. Od 1802 do 1920 roku siedziba powiatu dnieprowskiego guberni taurydzkiej. W 1816 odnotowano tutaj 344 zagrody. Od 1854 posiada status miasta. W 1928 nazwę Oleszki zmieniono na Ciurupińsk na cześć komunisty Aleksandra Ciurupy. W 2016 roku przywrócono nazwę Oleszki.

</doc>
<doc id="783613" url="https://pl.wikipedia.org/wiki?curid=783613" title="Parady 3-majowe w Chicago">
Parady 3-majowe w Chicago

Parady 3-majowe w Chicago – największe poza granicami Polski obchody Konstytucji 3 maja organizowane nieprzerwanie od 1892 roku w największym skupisku Polonii na świecie. Parady zawsze organizowane są w sobotę najbliższą dnia 3 maja w danym roku. Organizatorami na przestrzeni lat były największe organizacje polonijne. Od szeregu lat głównym organizatorem jest Związek Klubów Polskich, który dokonuje wyboru Honorowego Marszałka Parady i przydziela poszczególnym zgłaszającym się grupom (organizacje, szkoły, zespoły folklorystyczne, kółka zainteresowań, przedsiębiorstwa i in.) miejsca w kolumnie marszowej.
Parady, organizowane dawniej na terenie Parku Humboldta leżącego w ówczesnym sercu polskiej dzielnicy, zostały – po II wojnie światowej przeniesione do centrum miasta (ang. "downtown") na ulicę Dearborn Avenue, a następnie na Columbus Drive w położonym na brzegu jeziora Michigan Parku Granta. Z Parku Humboldta do downtown Chicago przeniesiony został również pomnik Tadeusza Kościuszki, który obecnie stoi w alei Solidarity Drive nad brzegiem jeziora, pomiędzy Akwarium Shedda i Planetarium Adlera.
W paradzie 2006 roku uczestniczyły 144 grupy marszowe liczące od kilku do kilkuset osób, a liczbę publiczności oceniano na 140 tys. (media polonijne), 80 tys. (policja) lub 60 tys. (telewizja ABC News). Brały w niej udział organizacje polonijne, szkoły polskie i amerykańskie, orkiestry szkolne, drużyny harcerskie, weterani, kombatanci, stowarzyszenia historyczne, jak np. 12 Pułk Ułanów Podolskich, Polish American Youth i liczni goście z Polski. Przebieg parady relacjonował na żywo Alan Krashesky, polskiego pochodzenia prezenter telewizji ABC News, która to stacja tradycyjnie, od lat, przeprowadza bezpośrednie transmisje z tej polskiej parady.
Najliczniejsze obchody majowego święta miały miejsce w 2002 roku, kiedy to – z powodu zamknięcia i przebudowy ulicy Dearborn – paradę zorganizowano, jednorazowo (w dzielnicy zamieszkanej w znacznym stopniu przez Polaków i sąsiadującej z typowo polskimi dzielnicami) wzdłuż ulicy Milwaukee Avenue na odcinku od skrzyżowania z ulicą Bryn Mawr do ulicy Devon. Według zgodnych obliczeń mediów i policji wszystkich uczestników (maszerujących i widzów) było około 300 tysięcy. Stałemu przeniesieniu parady w tę okolicę sprzeciwiły się zarówno organizacje polonijne (kwestie prestiżowe), jak i władze dzielnicy (kwestie parkingowe). W rezultacie zdecydowano o przeniesieniu parad do centrum ("downtown"), bliżej Jeziora.
Obecnie parady rozpoczynają się w historycznym centrum miasta (i jednocześnie początku Route 66) – przy Fontannie Buckingham i kończą tam, gdzie Columbus Drive dochodzi do rzeki Chicago. Co kilka lat dochodzi do konfliktu interesów polskiej i meksykańskiej grupy narodowościowej ze względu na hucznie obchodzone święto Cinco de Mayo (5 maja 1862 roku siły meksykańskie pokonały w bitwie wojska francuskie Maksymiliana I) i organizowanej w związku z tym parady meksykańskiej (obie społeczności starają się organizować paradę w sobotę najbliższą dnia rzeczywistej rocznicy).

</doc>
<doc id="783614" url="https://pl.wikipedia.org/wiki?curid=783614" title="Polacy na Litwie">
Polacy na Litwie

Polacy na Litwie – najliczniejsza mniejszość narodowa na Litwie, według statystyk oficjalnych liczy 183 421 osoby, czyli 6,52% ludności tego kraju (2021). Mieszkają głównie w Wilnie i w zwartym osadnictwie w rejonach wileńskim, solecznickim, święciańskim i trockim (w rejonach solecznickim i wileńskim stanowią większość mieszkańców). Zamieszkują też w rozproszeniu resztę kraju, w przeszłości na Kowieńszczyźnie stanowili większość ludności. Zrzesza ich Związek Polaków na Litwie.
Statystyki.
W Republice Litewskiej mieszka 200 317 osób (według spisu ludności z 2011 r.) narodowości polskiej. Według oficjalnego spisu ludności Polacy stanowią na Litwie ok. 6,58% wszystkich mieszkańców, więc stanowią oni największą mniejszość narodową Republiki. Drugą mniejszością narodową pod względem liczebności jest mniejszość rosyjska.
W latach 1959–1989 mimo wzrostu liczebności Polaków na Litwie, liczba bezwzględna tych z nich, którzy uważają polski za swój język ojczysty, utrzymywała się na poziomie ok. 220 000, ale już pierwszy spis na niepodległej Litwie (2001 r.) zanotował spadek do 188 000, spis 2011 odnotował dalszy spadek do poziomu 154 000.
Głównym skupiskiem Polaków na Litwie jest okręg wileński, gdzie Polacy stanowią 23%. W samym Wilnie mieszka 88 408 osób (ok. 16,5%) narodowości polskiej. Najwięcej procentowo Polaków mieszka w rejonie solecznickim (78% ludności), w tym najwięcej w gminach Ejszyszki i Miedniki (odpowiednio 93,5% i 93,2% ludności), rejonie wileńskim (52% ludności), w rejonie trockim (30% ludności) i rejonie święciańskim (26%). Polacy zamieszkują także rejon elektreński (7%), a także w rozproszeniu w okręgu kowieńskim. Zamieszkują ściśle, choć w niewielkiej ilości też okręg olicki (2%) oraz okręg uciański (4%).
Szkolnictwo polskie na Litwie.
Już w latach 40. XX wieku, a więc wkrótce po aneksji Wileńszczyzny przez ZSRR, Polacy uzyskali prawo do własnego szkolnictwa, tworzenia organizacji społecznych i kulturalnych, a nawet własnej gazety "Czerwony Sztandar". W chwili obecnej Litwa jest jedynym poza Polską krajem, w którym istnieje pełny system oświaty w języku polskim. Polskie szkoły w liczbie blisko 100 istnieją w rejonach solecznickim, wileńskim, święciańskim, trockim i orańskim. Działa tu również kilkadziesiąt polskich przedszkoli. W 2007 roku uruchomiono polskojęzyczną filię Uniwersytetu w Białymstoku w Wilnie (Wydział Informatyki i Ekonomii). Ponadto wyższe wykształcenie w języku polskim można zdobyć na wydziałach polonistyki uniwersytetów Wileńskiego oraz Edukacyjnego.
W roku szkolnym 2009–2010 na Litwie było 14 170 uczniów z językiem nauczania polskim, w 2010–2011 – 13 393, w 2011–2012 – 12 895 co stanowiło 3,3% od ogółu uczniów Litwy, choć jeszcze w latach 90. XX wieku do polskich szkół uczęszczało ponad 20 tys. uczniów. Spis narodowy Litwy podaje skład ludności według wieku w poszczególnych narodowościach, tak Polacy stanowią 5,2% ogółu ludności Litwy w wieku do 9 lat oraz 5,6% w wieku 10–19 lat. Z tego wynika, że ok. 40% Polaków w wieku szkolnym nie otrzymuje nauki w języku polskim.
Dostęp do polskich nabożeństw i mszy.
W okręgu wileńskim msze i nabożeństwa są odprawiane w języku polskim w większości kościołów wileńskich, rejonu solecznickiego, trockiego oraz po części święciańskiego i szyrwinckiego. Msze polskie są odprawiane w okręgu kowieńskim w Wędziagole oraz Kownie w kościele pw. Krzyża Świętego, a w okręgu uciańskim m.in. w Turmoncie i Wisagini. W okręgu olickim tylko w Druskiennikach. W języku polskim odbywają się również spotkania religijne innych wyznań (m.in. Świadków Jehowy w Wilnie).
Media.
W okresie międzywojennym Polacy wydawali na Litwie Chatę Rodzinną i Dzień Kowieński. W Wilnie znajdują się redakcje takich gazet jak: Nasz Czas, Kurier Wileński, Tygodnik Wileńszczyzny czy Magazyn Wileński oraz katolickie „Spotkania”, które wydawane są w języku polskim.
W każdą sobotę w Telewizji Litewskiej (LRT) na kanale LTV 2 nadawany jest piętnastominutowy program dla mniejszości polskiej "Album Wileński" (litewskim „Vilniaus albumas”). Codziennie w Litewskim Radiu jest nadawana 30-minutowa audycja w języku polskim. Od 1992 roku swoją siedzibę w stolicy ma Radio „Znad Wilii”, które codzienne audycje nadaje w języku polskim. Od 2016 roku działa też Radio Wilno.
W latach 2007–2017 istniało w Wilnie Polskie Centrum Prasowe i Konferencyjne – wydawca jedynego na Litwie niezależnego serwisu informacyjnego w języku polskim INFOPOL.LT. Dużym polskim portalem na Litwie jest Wilnoteka, a także L24.lt. Swoją stronę internetową posiadają również Radio „Znad Wilii”, Nasz Czas, Tygodnik Wileńszczyzny i Magazyn Wileński, od 2002 roku działa witryna internetowa polskiego dziennika „Kurier Wileński”. Polskie serwisy informacyjne w internecie mają też Dom Kultury Polskiej w Wilnie oraz Instytut Polski w Wilnie. Od marca 2012 roku działa także polska wersja językowa największego litewskiego portalu informacyjnego DELFI.
Od 17 września 2019 na Litwie działa TVP Wilno, nadawane w języku polskim. 10 września 2021 roku kanał zaczął nadawać w HD w multipleksie regionalnym naziemnej telewizji cyfrowej na Litwie.
Język polski na Litwie.
Dialekt północnokresowy.
W dwudziestoleciu międzywojennym dialekt północnokresowy mieszkańców Wileńszczyzny badała m.in. Halina Turska. Po 1945 badania prowadziła m.in. Barbara Dwilewicz, która w 1997 opisała dialekt północnokresowy mieszkańców wsi Bujwidze. W 2008 pracę poświęconą językowi wileńskich internautów wydała Kinga Geben. Gwarę polskiej młodzieży w Wilnie omówił doc. dr Mirosław Dawlewicz w „Magazynie Wileńskim”.
Język polski jako język mniejszości.
Polacy zarzucają władzom litewskim naruszanie konwencji ramowej EU w związku z żądaniem usunięcia polskich nazw ulic. Akcją kieruje przedstawiciel rządu na okręg wileński Jurgis Jurkevičius. Sąd Administracyjny Litwy nakazał usunięcie tabliczek do 14 października 2009, jednak w kilku miejscowościach nie wykonano tego nakazu. Michalas Klečkovskis żąda, aby władze litewskie pozwoliły mu zmienić nazwisko na "Kleczkowski". Przegrał w Europejskim Trybunale Praw Człowieka i zwrócił się do Komisji Praw Człowieka ONZ, która odrzuciła wniosek ze względów formalnych.
Sport.
Polacy są aktywni także na polu sportowym. Od sezonu 2012 w piłkarskiej I lidze litewskiej (II poziom ligowy) gra Polonia Wilno. Przed wojną na Litwie kowieńskiej działał Polski Klub Sportowy Sparta Kowno. Piłkarska Sparta kilka sezonów grała w najwyższej klasie rozgrywkowej. 

</doc>
<doc id="783615" url="https://pl.wikipedia.org/wiki?curid=783615" title="Rzyszczewko (powiat sławieński)">
Rzyszczewko (powiat sławieński)

Rzyszczewko (niem.: "Neu Ristow") – przysiółek wsi Rzyszczewo w Polsce położony w województwie zachodniopomorskim, w powiecie sławieńskim, w gminie Sławno.
Nazwą alternatywną miejscowości jest Ryszczewko.
W latach 1975–1998 miejscowość administracyjnie należała do województwa słupskiego.

</doc>
<doc id="783616" url="https://pl.wikipedia.org/wiki?curid=783616" title="Przylasek (województwo zachodniopomorskie)">
Przylasek (województwo zachodniopomorskie)

Przylasek ("Waliszewo", niem. "Waldheim") – nieoficjalna część miasta Sławno w Polsce położona w województwie zachodniopomorskim, w powiecie sławieńskim.
Na skanach map występuje też pod nawą Waliszewo.
Osada popegeerowska leżąca w pobliżu trasy nieistniejącej już linii kolejowej Sławno-Ustka.
W latach 1975–1998 miejscowość administracyjnie należała do województwa słupskiego.

</doc>
<doc id="783617" url="https://pl.wikipedia.org/wiki?curid=783617" title="Gwiazdówko">
Gwiazdówko

Gwiazdówko – przysiółek wsi Gwiazdowo, położony w województwie zachodniopomorskim, w powiecie sławieńskim, w gminie Sławno na trasie zawieszonej obecnie linii kolejowej Sławno-Korzybie.
W latach 1975–1998 miejscowość administracyjnie należała do województwa słupskiego.

</doc>
<doc id="783618" url="https://pl.wikipedia.org/wiki?curid=783618" title="Grzybno (powiat sławieński)">
Grzybno (powiat sławieński)

Grzybno (kaszb. "Grzëbno") – osada leśna w Polsce położona w województwie zachodniopomorskim, w powiecie sławieńskim, w gminie Sławno przy drodze wojewódzkiej nr 205.
W latach 1975–1998 miejscowość administracyjnie należała do województwa słupskiego.

</doc>
<doc id="783619" url="https://pl.wikipedia.org/wiki?curid=783619" title="Krakowiany (województwo zachodniopomorskie)">
Krakowiany (województwo zachodniopomorskie)



</doc>
<doc id="783620" url="https://pl.wikipedia.org/wiki?curid=783620" title="Żukówko (Żukowo)">
Żukówko (Żukowo)

Żukówko (kaszb. "Żukòwkò") – część wsi Żukowo, położona w województwie zachodniopomorskim, w powiecie sławieńskim, w gminie Sławno. 
W latach 1975–1998 miejscowość administracyjnie należała do województwa słupskiego.

</doc>
<doc id="783622" url="https://pl.wikipedia.org/wiki?curid=783622" title="Pątnowo">
Pątnowo

Pątnowo (kaszb. "Pontnòwò") – osada leśna w Polsce położona w województwie zachodniopomorskim, w powiecie sławieńskim, w gminie Sławno przy drodze wojewódzkiej nr 205.
W latach 1975–1998 miejscowość administracyjnie należała do województwa słupskiego.

</doc>
<doc id="783623" url="https://pl.wikipedia.org/wiki?curid=783623" title="Posłonek rozesłany nagi">
Posłonek rozesłany nagi

Posłonek rozesłany nagi "Helianthemum nummularium" (L.) Mill. subsp. "glabrum" (W.D.J. Koch) Wilczek – podgatunek rośliny wieloletniej należący do rodziny posłonkowatych. Według niektórych autorów uważany jest za oddzielny gatunek – posłonek nagi. Na stanowiskach naturalnych w Polsce występuje wyłącznie w Tatrach. Jest rośliną rzadką.

</doc>
<doc id="783624" url="https://pl.wikipedia.org/wiki?curid=783624" title="Posłonek nagi">
Posłonek nagi



</doc>
<doc id="783625" url="https://pl.wikipedia.org/wiki?curid=783625" title="Trzciana (województwo zachodniopomorskie)">
Trzciana (województwo zachodniopomorskie)

Trzciana (niem. "Schönau") – wieś w Polsce położona w województwie zachodniopomorskim, w powiecie świdwińskim, w gminie Sławoborze.
W latach 1975–1998 miejscowość administracyjnie należała do województwa koszalińskiego.

</doc>
<doc id="783626" url="https://pl.wikipedia.org/wiki?curid=783626" title="Zagrody (województwo zachodniopomorskie)">
Zagrody (województwo zachodniopomorskie)

Zagrody – wieś w Polsce położona w województwie zachodniopomorskim, w powiecie świdwińskim, w gminie Sławoborze.
W latach 1975–1998 miejscowość administracyjnie należała do województwa koszalińskiego.

</doc>
<doc id="783627" url="https://pl.wikipedia.org/wiki?curid=783627" title="Sobiemirowo">
Sobiemirowo

Sobiemirowo – wieś popegeerowska w Polsce położona w województwie zachodniopomorskim, w powiecie świdwińskim, w gminie Sławoborze.
Na północny wschód znajduje się wzniesienie Brudno. Przez Sobiemirowo przepływa rzeka Pokrzywnica.
W latach 1975–1998 miejscowość administracyjnie należała do województwa koszalińskiego.

</doc>
<doc id="783628" url="https://pl.wikipedia.org/wiki?curid=783628" title="Kazan-rettō">
Kazan-rettō



</doc>
<doc id="783629" url="https://pl.wikipedia.org/wiki?curid=783629" title="Ogasawara-shotō">
Ogasawara-shotō



</doc>
<doc id="783631" url="https://pl.wikipedia.org/wiki?curid=783631" title="Drzeń">
Drzeń

Drzeń – osada pofolwarczna w Polsce położona w województwie zachodniopomorskim, w powiecie świdwińskim, w gminie Sławoborze.
W latach 1975–1998 miejscowość administracyjnie należała do województwa koszalińskiego.

</doc>
<doc id="783632" url="https://pl.wikipedia.org/wiki?curid=783632" title="Minami Torishima">
Minami Torishima



</doc>
<doc id="783633" url="https://pl.wikipedia.org/wiki?curid=783633" title="Krzesimowo">
Krzesimowo

Krzesimowo – osada w Polsce położona w województwie zachodniopomorskim, w powiecie świdwińskim, w gminie Sławoborze. Wieś wchodzi w skład sołectwa Stare Ślepce.
W latach 1975–1998 miejscowość administracyjnie należała do województwa koszalińskiego.

</doc>
<doc id="783636" url="https://pl.wikipedia.org/wiki?curid=783636" title="Nowe Ślepce">
Nowe Ślepce

Nowe Ślepce – osada w Polsce położona w województwie zachodniopomorskim, w powiecie świdwińskim, w gminie Sławoborze. Wieś wchodzi w skład sołectwa Stare Ślepce.
W latach 1975–1998 miejscowość administracyjnie należała do województwa koszalińskiego.

</doc>
<doc id="783651" url="https://pl.wikipedia.org/wiki?curid=783651" title="Szreniawa (powiat proszowicki)">
Szreniawa (powiat proszowicki)

Szreniawa – osada wsi Klimontów położona w województwie małopolskim, w powiecie proszowickim, w gminie Proszowice. Leży nad rzeką Szreniawą w kierunku północno-wschodnim od Proszowic.
Od 1994 oficjalnie istnieje jako sołectwo wsi Klimontów.

</doc>
<doc id="783653" url="https://pl.wikipedia.org/wiki?curid=783653" title="Tomasz Preniasz-Struś">
Tomasz Preniasz-Struś

Tomasz Preniasz-Struś (ur. 22 października 1969 w Gliwicach) – polski aktor.
Życiorys.
Po skończonych w 1992 studiach w Państwowej Wyższej Szkole Teatralnej w Warszawie, zadebiutował w filmie "Młode wilki" (1995), wcielając się w postać „Kobry”. Wystąpił także w kontynuacji tego filmu – "Młode wilki 1/2" (1997). Zagrał też w kilku innych filmach i serialach, ale najczęściej role epizodyczne. Był również aktorem Teatru Polskiego w Warszawie.
W 2006, będąc pod wpływem alkoholu, skatował swoją matkę, która zmarła po paru dniach pobytu w szpitalu. Został skazany na dwa lata więzienia, od lipca 2008 przebywa na wolności.

</doc>
<doc id="783658" url="https://pl.wikipedia.org/wiki?curid=783658" title="Promień drzewny">
Promień drzewny

Promień drzewny – wstęgowate zespoły komórek rozmieszczone promieniście na przekroju poprzecznym łodygi. Składają się głównie z tkanki miękiszowej.
Funkcje.
Promienie drzewne służą roślinom (np. drzewom) do gromadzenia i przewodzenia asymilatów z komórek lub rurek sitowych do kambium i komórek miękiszowych drewna. Dzięki przestworom międzykomórkowym zapewniają także przechodzenie powietrza do wewnętrznych części pnia. Biorą również udział w przenoszeniu wody z wewnętrznych partii pnia do kambium i łyka.
Powstawanie i budowa.
Są wytworem miazgi, które na małych odcinkach różnicują się w miękisz. Biegną promieniście przez drewno (promienie drzewne) oraz łyko (promienie łykowe).
Szerokość promieni określa się liczba komórek. Jeśli promień składa się z jednej warstwy komórek nazywany jest jednorzędowym, gdy są to dwie warstwy komórek, dwurzędowym. W podobny sposób określana jest wysokość promieni. Niskie składają się w z kilkunastu pionowo ułożonych warstw komórek, wysokie z kilkudziesięciu. 
U drzew iglastych promienie są jednorzędowe. Niektóre zawierają przewód żywiczny i wtedy składają się z kilku warstw komórek. Tego rodzaju promienie nazywane są promieniami wrzecionowatymi. Poza komórkami miękiszowymi w promieniach mogą występować cewki promieniowe. W komórkach miękiszowych występują jamki proste, w cewkach promieniowych jamki lejkowate.
Drzewa dwuliścienne mają promienie składające się wyłącznie z komórek miękiszowych. Ze względu na kształt komórki promieni dzielone są na stojące i leżące. Komórki stojące wydłużone są prostopadle do osi promienia. Komórki leżące równolegle do osi. Promienie jednakokomórkowe zawierają tylko jeden z wymienionych typów komórek. Promienie różnokomórkowe oba typy komórek miękiszowych. U większości gatunków drzew występują promienie jednakokomórkowe. Komórki połączone z naczyniami lub cewkami za pomocą dużych jamek nazywane są komórkami kontaktowymi. Pozostałe komórki bez połączeń określane są jako komórki izolowane. Wraz z miękiszem drzewnym miękisz promieni rdzeniowych tworzy ciągły system miękiszu w drewnie.
Promienie rdzeniowe występują także w łodygach słonecznika i ostróżki. U tych roślin tkanka miękiszowa promieni rozdziela poszczególne wiązki łykodrzewne łącząc rdzeń z okolnicą.
Szerokość i wysokość promieni jest zróżnicowana. Promienie wyłącznie jednorzędowe występują u "Salix", "Populus", "Aesculus". U "Platanus" występują wyłącznie promienie wielorzędowe. Jednak większość drzew wykształca promienie zarówno promienie jednorzędowe, jak i wielorzędowe. Promienie jednorzędowe występują głównie we wczesnych stadiach rozwojowych. Promienie wielorzędowe są widoczne gołym okiem. Rozmieszczone są w drewnie w podobnych odległościach, zarazem nie większych przestrzeni pozbawionych promieni drzewnych.
Surowiec drzewny.
Na przekroju poprzecznym drewna promienie drzewne mają kształt linii przebiegających nieregularnie wzdłuż promienia przekroju. Na przekroju promieniowym mają kształt poprzerywanych wstęg, a na stycznym – soczewek. Na wszystkich przekrojach mają odmienne zabarwienie niż otaczające drewno i w zależności od kąta padania światła połyskują ciemniej lub jaśniej od tła. Charakterystyczny kształt promieni rdzeniowych na przekroju stycznym (drobne, gęsto rozsiane soczewki) stanowi cechę rozpoznawcza drewna bukowego. 

</doc>
<doc id="783660" url="https://pl.wikipedia.org/wiki?curid=783660" title="Poczytaj mi, mamo">
Poczytaj mi, mamo

Poczytaj mi, mamo (również Poczytaj mi, Mamo i Poczytaj Mi, Mamo) – seria wydawnicza książek dla dzieci wydawana przez „Naszą Księgarnię” od 1950 roku i z przerwami ukazująca się nadal (2020); przeznaczona dla dzieci w wieku 4–7 lat. Jest to najobszerniejsza i najdłużej obecna na rynku polska seria dla dzieci.
Historia.
W latach 1950–1989 ukazało się w jej ramach 335 tytułów (niektóre wielokrotnie wznawiane), których nakłady sięgały 500 tys. egzemplarzy, co dało ogółem blisko 200 milionów egzemplarzy na rynku wydawniczym. Część tytułów z serii trafiła na listę lektur szkolnych. Elżbieta Jamróz-Stolarska podaje, iż książeczki wydane w ramach „Poczytaj mi, mamo” stanowiły ponad 20% tytułów, a także 53,7% nakładów wszystkich książek wydanych w Polsce w seriach w latach 1946–1989. Tanie (w latach 50. XX wieku kosztowały 1,50 zł) i szeroko dostępne zeszytowe książeczki z serii cieszyły się wielką popularnością, zyskały sobie też potoczną nazwę „poczytajek” lub „czytajek”.
Początkowo książeczki wydawano w formacie 17 x 24 cm na papierze słabszej jakości (klasy V) i liczyły osiem nienumerowanych kartek. Nazwa serii nie miała na początku ustalonej typografii, pojawiała się na pierwszej lub ostatniej stronie okładki. Około roku 1952 jako wyróżnik graficzny zaczęto stosować na tylnej stronie okładki kwadrat, którego boki stanowiła powtórzona czterokrotnie nazwa serii z sygnetem wydawniczym „Naszej Księgarni” w środku. 
W roku 1974 książeczki zmieniły format na kwadrat 15,5 x 15,5 cm, zaczęto je wydawać na lepszym papierze i zwiększyła się liczba stron do 24. Wtedy też na tylnej okładce pojawiła się kompozycja graficzna Krystyny Michałowskiej złożona z porozrzucanych równomiernie po całej powierzchni kolorowych rysunków (m.in. motylka, rybki, domku), powtórzonej czterokrotnie nazwy serii w czarno-białym liternictwie oraz powtórzonych logotypów „Naszej Księgarni”. Decyzja o zmianie formatu i szaty graficznej była prawdopodobnie podyktowana pojawieniem się na rynku wydawniczym konkurencyjnej i również wysokonakładowej serii „Z Wiewiórką” Biura Wydawniczego „Ruch”. W tym okresie teksty do serii zaczęto również pozyskiwać drogą konkursów.
Książeczki były przystępne cenowo, kolorowe, zawierały wiersze i teksty prozą, głównie polskich, ale i obcych autorów. Wśród polskich twórców, których utwory zamieszczono w serii znaleźli się m.in. Jan Brzechwa, Janina Porazińska, Julian Tuwim, Tadeusz Kubiak, Danuta Wawiłow, Ryszard Marek Groński, Hanna Łochocka, Joanna Papuzińska, Wanda Borudzka, Sławomir Grabowski, Helena Bechlerowa, Maria Konopnicka, Barbara Lewandowska, Małgorzata Musierowicz, Stanisław Aleksandrzak, Czesław Janczarski, Lucyna Krzemieniecka, Jadwiga Korczakowska. Z autorów obcych wydano m.in. utwory Braci Grimm i Witalija Biankiego.
Szatę graficzną książeczek tworzyli najlepsi polscy ilustratorzy, m.in. Bohdan Butenko, Tomasz Borowski, Hanna Czajkowska, Jerzy Flisak, Elżbieta Gaudasińska, Mateusz Gawryś, Janusz Grabiański, Wiesława Grosset, Halina Gutsche, Janusz Jurjewicz, Jerzy Karolak, Julitta Karwowska-Wnuczak, Hanna Krajnik, Mieczysław Kwacz, Edward Lutczyn, Maria Mackiewicz, Krystyna Michałowska, Wanda i Bogusław Orlińscy, Maria Orłowska-Gabryś, Mirosław Pokora, Danuta Przymanowska-Rudzińska, Antoni Pucek, Zbigniew Rychlicki, Anna Stylo-Ginter, Włodzimierz Terechowicz, Maria Uszacka, Krystyna Witkowska, Zdzisław Witwicki, Halina Zakrzewska, Wanda Zawidzka-Manteuffel czy Bogdan Zieleniec. W serii „Poczytaj mi, mamo” debiutował jako ilustrator Bohdan Butenko, wydanym w niej w 1956 roku z jego ilustracjami wierszem Juliana Tuwima "Pan Maluśkiewicz i wieloryb".
Po 1989 roku kilkakrotnie próbowano reaktywować serię, jednak bez większego powodzenia. Zmieniała się przy tym jej szata graficzna. Sukcesem wydawniczym okazały się dopiero zbiorcze wydania książeczek z serii w formie reprintów, rozpoczęte przez „Naszą Księgarnię” w 2010 roku. Jeden tom zawierał po dziesięć tekstów. W latach 2010–2013 ukazały się cztery zbiorcze tomy. Do 2017 roku ukazało się dziewięć tomów będących antologiami utworów z serii „Poczytaj mi, mamo”.
W 2021 roku z okazji stulecia powstania wydawnictwa „Nasza Księgarnia” ukazała się kolejna antologia pt. "Poczytaj mi, mamo. 15 bajek na 100 lat".

</doc>
<doc id="783669" url="https://pl.wikipedia.org/wiki?curid=783669" title="Edwin Oppler">
Edwin Oppler

Edwin Oppler (ur. 18 czerwca 1831 w Oleśnicy, zm. 6 września 1880 w Hanowerze) – niemiecki architekt żydowskiego pochodzenia. Swoje dzieła projektował głównie w stylu neogotyckim oraz neoromańskim.
Życiorys.
Syn kupca Salo Opplera i Minny Seldis, uczęszczał do gimnazjum we Wrocławiu, a następnie ukończył architekturę na politechnice w Hanowerze i kształcił się w stolarstwie w Bremie. Później pracował w pracowni Conrada Wilhelma Hasego, gdzie prowadził restaurację budynków w Hanowerze i Hildesheim. W latach 1858–1860 Oppler odbył podroż do Brukseli i Paryża, gdzie zatrudnił się w pracowni Eugène’a Viollet-le-Duca, pracując nad restauracją katedr w Paryżu, Rouen i Amiens. W 1866 poślubił Ellę Cohen.
W 1859 Oppler rozpoczął własną działalność architektoniczną w Hanowerze, gdzie według jego projektów powstało lub przebudowano 30 obiektów. Za zaprojektowanie wnętrz zamku Marienburg (1864 r.) otrzymał tytuł Królewskiego Radcy Budowlanego. Oppler znany jest ze swoich licznych projektów synagog, przy których odszedł od powszechnych wówczas stylizacji arabsko-mauretańskich, wprowadzając styl arkadowy oraz detale późnoromańskie i wczesnogotyckie. Oppler wybudował bożnice żydowskie we Wrocławiu, Świdnicy, Hameln i Bleicherode. Żadna z nich nie zachowała się – uległy zniszczeniu przez nazistów.
W latach 1870–1878 Oppler wydawał pismo „Die Kunst im Gewerbe”.

</doc>
<doc id="783671" url="https://pl.wikipedia.org/wiki?curid=783671" title="Kościół Świętej Trójcy w Szczecinie">
Kościół Świętej Trójcy w Szczecinie



</doc>
<doc id="783672" url="https://pl.wikipedia.org/wiki?curid=783672" title="Adaware Antivirus">
Adaware Antivirus

Adaware Antivirus, poprzednio Ad-Aware – program antywirusowy wyprodukowany przez szwedzkie przedsiębiorstwo Lavasoft. Umożliwia wyszukiwanie programów szpiegujących. Działanie programu polega na skanowaniu pamięci, plików i wpisów w rejestrze systemowym i porównywania ich z sygnaturami szpiegów znajdujących się w bazie danych programu, jednocześnie zabezpieczonej przed skanowaniem innych programów typu antyszpiegujących i antywirusowych. Oprócz samych programów analizowane są również niektóre parametry aplikacji (np. strona startowa przeglądarki) oraz inne elementy wykorzystywane przez złośliwe oprogramowanie. Na podstawie wyników skanowania przedstawiane są wszystkie nierozpoznane oraz podejrzane obiekty, a użytkownik może podjąć decyzję, czy pliki skasować, zachować, czy też mają zostać odizolowane od systemu (kwarantanna). Wersja bezpłatna do użytku domowego ma tę wadę, iż nie jest wyposażona w skaner rezydentny, w wyniku czego obiekty szpiegujące mogą być przez ten program wykrywane tylko podczas ich aktywności w systemie operacyjnym.

</doc>
<doc id="783675" url="https://pl.wikipedia.org/wiki?curid=783675" title="Wsteczna kompatybilność">
Wsteczna kompatybilność



</doc>
<doc id="783676" url="https://pl.wikipedia.org/wiki?curid=783676" title="Zgodność wsteczna">
Zgodność wsteczna



</doc>
<doc id="783678" url="https://pl.wikipedia.org/wiki?curid=783678" title="Kompatybilność wstecz">
Kompatybilność wstecz



</doc>
<doc id="783679" url="https://pl.wikipedia.org/wiki?curid=783679" title="Nobuyuki Sanada">
Nobuyuki Sanada

 - japoński arystokrata żyjący u schyłku okresu Azuchi Momoyama. Był synem daimyō Masayuki Sanady i starszym bratem Yukimury Sanady.
W czasie bitwy pod Sekigaharą przyłączył się (według niektórych teorii, na polecenie ojca) do sił Ieyasu Tokugawy, przeciwko któremu występowali Masayuki i Yukimura. Po porażce armii zachodniej Nobuyuki wykorzystał swoją pozycję do uratowania życia ojca i brata.
Ożenił się z księżniczką z rodu Tokugawa o imieniu Ina, co uczyniło z niego zięcia Hondy Tadakatsu i Tokugawy. W 1622 został pierwszym władcą klanu Matsushiro.

</doc>
<doc id="783680" url="https://pl.wikipedia.org/wiki?curid=783680" title="Manyogana">
Manyogana



</doc>
<doc id="783684" url="https://pl.wikipedia.org/wiki?curid=783684" title="Hexadekan">
Hexadekan



</doc>
<doc id="783687" url="https://pl.wikipedia.org/wiki?curid=783687" title="Ołeksandr Semenenko">
Ołeksandr Semenenko

Ołeksandr Semenenko, ukr. Олександр Семененко (ur. 27 sierpnia 1898 w Jelizawetgradzie, zm. 1 czerwca 1978 w Nowym Jorku) – adwokat, burmistrz okupowanego Charkowa, a następnie członek zarządu Ukraińskiego Komitetu Narodowego podczas II wojny światowej, emigracyjny ukraiński działacz polityczny.
W okresie przedwojennym mieszkał w Charkowie, pracując jako adwokat. Po zajęciu miasta przez wojska niemieckie w 1941 r. został zastępcą przewodniczącego Zarządu Miejskiego Ołeksandra Kramarenko, zaś po jego usunięciu w kwietniu 1942 przewodniczącym Zarządu. Funkcję tę sprawował do sierpnia 1943 r. Pod koniec wojny wszedł w skład zarządu Ukraińskiego Komitetu Narodowego. Po jej zakończeniu przebywał na emigracji w Niemczech, Brazylii USA, gdzie pracował w kancelarii adwokackiej.
W 1977 wydał w Monachium po angielsku swoje wspomnienia pt. "Kharkiw, Kharkiw".

</doc>
<doc id="783688" url="https://pl.wikipedia.org/wiki?curid=783688" title="Miguel Illescas Córdoba">
Miguel Illescas Córdoba

Miguel Illescas Córdoba (ur. 3 grudnia 1965 w Barcelonie) – hiszpański szachista i trener szachowy ("FIDE Senior Trainer" od 2004), arcymistrz od 1988 roku.
Kariera szachowa.
W wieku 12 lat zdobył tytuł mistrza Katalonii. Od połowy lat 80. osiągnął szereg sukcesów, awansując do szerokiej światowej czołówki. W 1987 podzielił I miejsce w Las Palmas, w 1988 zwyciężył w Montpellier i Las Palmas, w 1991 w Oviedo, w 1992 w Pampelunie (wraz z Leonidem Judasinem) oraz był II w León (za Borisem Gulko) i III w Chalkidiki (za Władimirem Kramnikiem i Joëlem Lautierem), w 1993 zwyciężył w Lizbonie oraz zajął II miejsce w Wijk aan Zee (za Anatolijem Karpowem), w 1995 zwyciężył w Linares, w 1996 w Madrycie (wraz z Weselinem Topałowem), w 1998 w Pampelunie (wraz z Ulfem Anderssonem) oraz w 2004 ponownie w Pampelunie (wraz z Lukiem McShane’em i Emilem Sutowskim).
Ośmiokrotnie (w latach 1995–2010) zdobył tytuł indywidualnego mistrza Hiszpanii. Wielokrotnie reprezentował Hiszpanię w turniejach drużynowych, m.in.:
W roku 1997 należał do zespołu, który przygotował bibliotekę otwarć dla Deep Blue w meczu przeciwko Garriemu Kasparowowi, natomiast w roku 2000 w Londynie był sekundantem Władimira Kramnika w meczu z Garrim Kasparem o mistrzostwo świata organizacji "Braingames".
Najwyższy ranking w karierze osiągnął 1 lipca 1996 r., z wynikiem 2640 punktów dzielił wówczas 25-27. miejsce na światowej liście FIDE, jednocześnie zajmując 2. miejsce (za Aleksiejem Szyrowem) wśród hiszpańskich szachistów.

</doc>
<doc id="783689" url="https://pl.wikipedia.org/wiki?curid=783689" title="Miguel Illescas">
Miguel Illescas



</doc>
<doc id="783691" url="https://pl.wikipedia.org/wiki?curid=783691" title="Obraz Matki Bożej Łaskawej w Wieliczce">
Obraz Matki Bożej Łaskawej w Wieliczce

Obraz Matki Bożej Łaskawej w Wieliczce – wizerunek Matki Bożej z Dzieciątkiem, zwany obrazem Matki Bożej Łaskawej-Księżnej Wielickiej znajdujący się w kościele pw. Stygmatów św. Franciszka z Asyżu w zespole kościelno-klasztornym oo. Franciszkanów-Reformatów w Wieliczce.
Opis obrazu.
Obraz Matki Bożej Łaskawej należy do ikonograficznego typu zwanego Eleusa (Umilenijne). Madonna trzyma w lewym ręku Dzieciątko, które obejmuje Matkę prawą rączka za szyję. Głowy Matki i Dzieciątka są lekko pochylone ku sobie w pozie wzajemnej tkliwości. Obraz jest namalowany na kamiennej płycie. Nieomal od początku obraz zdobiła metalowa, pozłacana sukienka i liczne wota, a potem, od 1878 roku, sukienka rzeźbiona w drewnie lipowym, zastąpiona następnie sukienką srebrną. na głowie Maryi i Dzieciątka znajdują się złote korony.
Historia obrazu.
Wizerunek został namalowany w pierwszej połowie XVII w., w manierze barokowej, tzw. tłustą temperą na cienkiej płycie piaskowca, pochodzącej ze złoża myślenicko-dobczyckiego. Jego autorem jest malarz Dębski lub Dąbrowski. Ustaleń tych dokonano podczas ostatnich prac konserwatorskich przeprowadzonych w 1989 roku z inicjatywy kustosza sanktuarium o. Ludwika Kurowskiego, pod nadzorem wybitnego profesora Zofii Medweckiej z krakowskiej Akademii Sztuk Pięknych.
Tradycja mówi, że namalowany na kamiennej płycie obraz Matki Bożej z Dzieciątkiem, przed przybyciem reformatów, znajdował się w przydrożnej kaplicy pw. św. Antoniego Padewskiego, górniczego patrona, stojącego na terenie dzisiejszego klasztoru. Mieli go przywieść do Wieliczki kupcy z Włoch lub z Bałkanów. Po wzniesieniu kościoła obraz ten, podobnie jak wizerunek św. Antoniego, został zabrany do świątyni i umieszczony w oddzielnej kaplicy.
Wiadomo, że wizerunek był kilkakrotnie konserwowany i częściowo przemalowywany, między innymi w 1878, 1933 i 1976.
W październiku 1994 r. Ojciec Święty poświęcił przywiezione do Rzymu w pielgrzymce korony, którymi Wielicka Pani wraz z Dzieciątkiem została ukoronowana w dniu 4 czerwca 1995 r. przez kardynała Franciszka Macharskiego.

</doc>
<doc id="783695" url="https://pl.wikipedia.org/wiki?curid=783695" title="Glikozoaminoglikany">
Glikozoaminoglikany

Glikozaminoglikany (GAG) - grupa związków chemicznych - polisacharydy, które są zbudowane z powtarzających się jednostek dwucukrowych, z których jedna reszta to zawsze aminocukier, a druga to kwas uronowy. Niemal wszystkie GAG zawierają dodatkowo grupę siarczanową. W połączeniu z białkami tworzą proteoglikany.
Glikozaminoglikany i proteoglikany stanowią elementy strukturalne organizmów żywych, mogą też pełnić rolę związków biologicznie aktywnych, odpowiedzialnych za rozmaite reakcje. 
Do przedstawicieli tej grupy związków zalicza się:

</doc>
<doc id="783697" url="https://pl.wikipedia.org/wiki?curid=783697" title="Raffaella Reggi">
Raffaella Reggi

Rafaella Reggi (ur. 27 listopada 1965 w Faenzie) – włoska tenisistka, zwyciężczyni US Open 1986 w grze mieszanej, reprezentantka kraju w Fed Cup, olimpijka z Seulu (1988) i Barcelony (1992).
Kariera tenisowa.
W 1981 roku jako juniorka wygrała Orange Bowl do lat szesnastu.
Zawodową tenisistką była w latach 1981–1992.
W 1986 roku wygrała wielkoszlemowy US Open w grze mieszanej w parze z Sergiem Casalem. W finale pokonali parę Martina Navrátilová–Peter Fleming i została pierwszą Włoszką, która zdobyła tytuł wielkoszlemowy. Osiągnęła ćwierćfinał igrzysk olimpijskich w Seulu (1988). Pokonała wówczas Elizabeth Smylie, Claudię Kohde-Kilsch, a także Chris Evert, ulegając dopiero Manueli Maleewej. Podczas turnieju singlowego igrzysk olimpijskich w Barcelonie (1992) odpadła w drugiej rundzie. W 1984 zajęła trzecie miejsce podczas demonstracyjnych zawodów singlowych igrzysk olimpijskich w Los Angeles (1984).
Przez całą karierę reprezentowała Włochy w Fed Cup notując bilans osiemnastu zwycięstw i piętnastu porażek.
W karierze wygrała pięć turniejów singlowych rangi WTA Tour, po raz pierwszy w Taranto w 1985 roku. Rok później triumfowała w Portoryko i Lugano, zwyciężyła w San Diego w 1987 oraz ponownie w Taranto w 1990. Jej najlepsze singlowe osiągnięcie wielkoszlemowe to ćwierćfinał French Open 1987.
Wygrała cztery turnieje deblowe, między innymi w Linzu (1991) z Magdaleną Maleewą.
Dnia 25 kwietnia 1988 znalazła się na trzynastym, najwyższym w karierze miejscu na światowej liście tenisistek. Trzy lata później osiągała najwyższą pozycję w deblu – miejsce dwudzieste piąte. Tenisistka praworęczna z oburęcznym bekhendem.

</doc>
<doc id="783709" url="https://pl.wikipedia.org/wiki?curid=783709" title="Rzyszczewko">
Rzyszczewko

3 miejscowości w Polsce:

</doc>
<doc id="783710" url="https://pl.wikipedia.org/wiki?curid=783710" title="Rudolf Assauer">
Rudolf Assauer

Rudolf „Rudi” Assauer (ur. 30 kwietnia 1944 w Sulzbach/Saar, zm. 6 lutego 2019 w Herten) – niemiecki piłkarz, manager i trener.
Kariera piłkarska.
Assauer rozpoczynał karierę w SpVg Herten, gdzie grał do 1964 roku. Następnie przeniósł się do Borussii Dortmund. W jej barwach zagrał w 132 meczach (119 w Bundeslidze) i strzelił 8 bramek, wygrał z tą drużyną Puchar Zdobywców Pucharów w 1966 roku. W 1970 przeniósł się do Werderu Brema, gdzie spędził kolejnych 6 lat. Zagrał w kolejnych 190 meczach, w których dołożył 4 bramki do swojego dorobku strzeleckiego. Karierę piłkarską zakończył wynikiem 307 meczów w Bundeslidze, w których zdobył 12 bramek i 9 asyst.
Menedżer, trener.
Po zakończeniu kariery piłkarskiej został menedżerem Werderu. Po spadku z Bundesligi Assauer doprowadził do ponownego awansu. Od 17 kolejki II Bundesligi Werder prowadził w lidze; odniósł 30 zwycięstw i poniósł tylko 4 porażki. Te wyniki doprowadziły do zmiany przynależności klubowej Assauera. Przeniósł on się bardziej na południe Niemiec, do FC Schalke 04. Został trenerem wraz z Heinzem Redepennigiem. Jednak w dniu podpisywania kontraktu ustalono, że zostanie menedżerem ekipy, trenerkę powierzając Redepennigowi. Pozostawał na tym stanowisku do 1986 roku, gdy został zwolniony. Przez 4 lata Assauer zajmował się handlem nieruchomościami, odcinając się od piłki nożnej. Wrócił do pracy w 1990, gdy został menedżerem VfB Oldenburg, a w 1993 powrócił do Gelsenkirchen. Pod jego skrzydłami Schalke odniosło wiele sukcesów. W 1997 roku wygrało Puchar UEFA (w tym samym roku dominację niemieckiej piłki potwierdził były klub Assauera Borussia Dortmund wygrywając Ligę Mistrzów), w 2001 oraz 2002 Puchar Niemiec. Assauer rozpoczął poszukiwania inwestorów do budowy nowego stadionu Schalke Veltins Arena. W 2006 roku ponownie przestał być menedżerem ekipy z Gelsenkirchen.

</doc>
<doc id="783713" url="https://pl.wikipedia.org/wiki?curid=783713" title="Gary Powell">
Gary Powell

Gary Armstrong Powell (ur. 11 listopada 1969 - amerykański perkusista, znany przede wszystkim z występów w brytyjskim zespole The Libertines. Grał również w zespołach Dirty Pretty Things i New York Dolls oraz z Eddym Grantem. 
Dołączył do The Libertines po tym, jak ówczesny menedżer zespołu, Banny Poostchi, przedstawił go Carlowi Barâtowi i Pete'owi Doherty'emu. Po rozpadzie The Libertines Powell przeszedł do stworzonego przez Barâta zespołu Dirty Pretty Things. Wyraził również zainteresowanie pracą z takimi hip-hopowymi wykonawcami jak Kanye West czy duetu UGK, w którego teledysku, "The Game Belongs To Me", pojawił się w 2007.

</doc>
<doc id="783714" url="https://pl.wikipedia.org/wiki?curid=783714" title="Dorota Chróścielewska">
Dorota Chróścielewska

Dorota Chróścielewska (ur. 23 stycznia 1948 w Łodzi, zm. 6 listopada 1996 tamże) – polska poetka, prozaik, autorka literackich opracowań, recenzji, artykułów krytycznych.
Życiorys.
Córka pisarza Tadeusza Chróścielewskiego i pisarki Honoraty Chróścielewskiej.
Ukończyła filologię polską na Uniwersytecie Łódzkim, pracowała jako nauczycielka języka polskiego oraz jako pracownik naukowy Uniwersytetu Łódzkiego. Laureatka wyróżnienia na Ogólnopolskim Konkursie Poetyckim o Laur Czerwonej Róży w 1972. 
Twórczość.
Proza.
Mąż – Mirosław Kuźniak (1946–2006), poeta, prozaik, wydawca, redaktor działu literackiego Polskiego Radia w Łodzi. Debiut poetycki na łamach „Odgłosów” (1965); opublikował tomiki wierszy: "Portrety" (1967), "Sentymenty" (1970), "Biała podróż" (1978), "Świat bez przerwy" (1986), "Motyle drwią z nas" (2005) oraz prozę: "Rodowody" (1979), "Śmierć w pięknym samochodzie" (1981), "Widok z Ultima Thule" (1983), "Telefon od losu" (1985). 
Wspólnie napisali "Bajki mistrza Gadułki" (1983, ). 
Pochowana na Cmentarzu na Radogoszczu w Łodzi.

</doc>
<doc id="783715" url="https://pl.wikipedia.org/wiki?curid=783715" title="Andrea Strnadová">
Andrea Strnadová

Andrea Strnadová (ur. 28 maja 1972) – czeska tenisistka.
W 1988 roku Strnadová wygrała turniej tenisistek w Bol-NaBr. W tym samym sezonie odniosła zwycięstwo na imprezie w Mali Losin. Kolejny tytuł ITF zdobyła rok później w Darmstadt. W 1990 roku doszła do pierwszego zawodowego ćwierćfinału w Budapeszcie. Później wygrała turniej ITF w Karlovych Varach. Wygrała z Julie Halard-Decugis w pierwszej rundzie w Lipsku, w ćwierćfinale uległa Arantxy Sánchez Vicario. W debiucie wielkoszlemowym, na Australian Open 1991, osiągnęła trzecią rundę (przegrana z Gabrielą Sabatini). Przegrała finał turnieju w Auckland, odniosła zwycięstwo nad Łarysą Sawczenko-Neiland. Łotyszkę pokonała również w pierwszej rundzie w Fernleaf Classic, dochodząc tam do finału. Przegrała w pierwszej rundzie w swoim debiucie na kortach Rolanda Garrosa, osiągnęła trzecią rundę Wimbledonu. W Waszyngtonie wygrała z Nathalie Tauziat. W trzeciej rundzie Australian Open 1992 przegrała z Arantxą Sánchez Vicario, ale zdołała "urwać" jej seta do jednego. Przegrała finał w Auckland oraz w turnieju Volvo Women's Open. Doszła do finału turnieju na Malezji. W sezonie 1992 odnotowała jeszcze zwycięstwo nad Heleną Sukovą. Początek sezonu 1993 nie był zbyt udany – odpadała w pierwszych lub drugich rundach turniejów, dopiero w lipcu, w Czechoslovak Open, osiągając ćwierćfinał. W październiku 1994 pokonała Laurence Courtois i Manon Bollegraf w kwalifikacjach do turnieju w Lipsku. Po raz ostatni pojawiła się na światowych kortach na Australian Open 1995, gdzie nie przeszła kwalifikacji. Kilkakrotnie osiągnięte trzecie rundy to najlepsze wielkoszlemowe wyniki Andrei.
Klasyfikowana na trzydziestej trzeciej pozycji w rankingu singlowym oraz na czternastej w rankingu deblowym. W czasie trwania kariery wygrała trzy turnieje deblowe.
Wygrała juniorski Wimbledon w 1989 i 1990 roku.

</doc>
<doc id="783718" url="https://pl.wikipedia.org/wiki?curid=783718" title="Charly Mottet">
Charly Mottet

Charles „Charly” Mottet (ur. 16 grudnia 1962 w Valence) – francuski kolarz szosowy i torowy, srebrny medalista szosowych mistrzostw świata.
Kariera.
Największy sukces w karierze Charly Mottet osiągnął w 1986 roku, kiedy zdobył srebrny medal w wyścigu ze startu wspólnego podczas szosowych mistrzostw świata w Colorado Springs. W zawodach tych wyprzedził go jedynie Włoch Moreno Argentin, a trzecie miejsce zajął kolejny Włoch Giuseppe Saronni. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji był też dziewiętnasty na rozgrywanych trzy lata później mistrzostwach świata w Chambéry. Ponadto był też drugi w wyścigu Paryż-Troyes w 1982 roku, Route du Sud i Tour de Luxembourg w 1983 roku, pierwszy w Tour de l’Avenir i drugi w Brussels Cycling Classic w 1984 roku, pierwszy w Grand Prix d'Ouverture La Marseillaise, Chrono des Nations oraz Giro del Piemonte, drugi w Paryż-Bourges i trzeci w Giro di Lombardia w 1985 roku, pierwszy w Grand Prix Eddy Merckx, drugi w Route du Sud i trzeci w Volta Ciclista a Catalunya w 1986 roku, pierwszy w Tour du Limousin i Grand Prix des Nations oraz trzeci w Quatre Jours de Dunkerque w 1987 roku, pierwszy w Giro del Lazio, Grand Prix des Nations i Giro di Lombardia, drugi w GP Ouest-France i Tour Méditerranéen oraz trzeci w Grand Prix de Wallonie w 1988 roku, pierwszy w Czterech Dniach Dunkierki i Critérium du Dauphiné, drugi w Tre Valli Varesine i Tour of Ireland oraz trzeci w Tirreno-Adriático w 1989 roku, pierwszy w Tour de Romandie i Mistrzostwach Zurychu oraz trzeci w Giro di Lombardia w 1990 roku, pierwszy w Czterech Dniach Dunkierki oraz trzeci w Giro dell’Emilia i Critérium International w 1991 roku, wygrał Critérium du Dauphiné i Coppa Bernocchi w 1992 roku, a rok później zwyciężył w Tour du Limousin i Tour Méditerranéen, był drugi w Mistrzostwach Zurychu oraz trzeci w Étoile de Bessèges.
Wielokrotnie startował w Tour de France, łącznie wygrywając cztery etapy. Najlepszy wynik osiągnął w latach 1987 i 1991, kiedy zajmował czwarte miejsce w klasyfikacji generalnej. Podczas Tour de France 1987 nosił przez 7 dni żółtą koszulkę lidera. W latach 1984 i 1990 wygrywał po jednym etapie Giro d’Italia, przy czym w 1984 roku był najlepszy w klasyfikacji młodzieżowej, a w 1990 roku był drugi w klasyfikacji generalnej. W 1986 roku wziął udział w Vuelta a España wygrywając dwa etapy i zajmując 22. pozycję w klasyfikacji generalnej.
Mottet jako amator odniósł łącznie 45 zwycięstw a jako zawodowiec - 65. W sezonie 1989 był (z przerwami) liderem rankingu UCI. Nigdy nie wystąpił na igrzyskach olimpijskich. Startował także w kolarstwie torowym, ale bez większych sukcesów. W 1994 roku zakończył karierę.

</doc>
<doc id="783719" url="https://pl.wikipedia.org/wiki?curid=783719" title="Drepanum">
Drepanum



</doc>
<doc id="783720" url="https://pl.wikipedia.org/wiki?curid=783720" title="Douglas DC-2">
Douglas DC-2

DC-2 ("Douglas Commercial" 2) – amerykański samolot pasażerski i transportowy. Na bazie DC-2 zbudowano w 1935 roku jego następcę DC-3, który został jednym z najsłynniejszych samolotów w historii lotnictwa.
Historia.
We wczesnych latach 30. XX wieku pojawiły się w USA obawy o bezpieczeństwo użytkowania samolotów o drewnianej konstrukcji skrzydeł, spowodowane katastrofą samolotu Fokker F.VII. Doprowadziło to do konieczności wymiany przez linie lotnicze samolotów na bardziej nowoczesne, metalowe konstrukcje. Pierwszą odpowiedzią na te żądania był Boeing 247, zaprojektowany dla linii lotniczych United Airlines. Z powodu ścisłej współpracy Boeinga z United linie Transcontinental and Western Air (TWA) były zmuszone szukać innego dostawcy. Douglas przedstawił spełniający wymagania TWA prototypowy model DC-1, na bazie którego powstała wersja produkcyjna DC-2. TWA złożyło początkowo zamówienie na 20 egzemplarzy.
Dalsze zamówienia złożyły inne linie lotnicze z USA i Europy. W Europie DC-2 latał, między innymi, w barwach linii KLM, LOT-u, Swissaira. Samoloty dla klientów europejskich montowano w zakładach Fokkera. Istniały też wersje wojskowe, używane przez siły powietrzne i marynarkę wojenną USA. Łącznie zbudowano 156 egzemplarzy.
Na bazie DC-2 w 1935 roku skonstruowano samolot bombowy Douglas B-18 Bolo.
Samoloty DC-2 w barwach PLL LOT.
Polska zakupiła 3 samoloty DC-2.
Wersje.
Samoloty cywilne:
Samoloty wojskowe:

</doc>
<doc id="783721" url="https://pl.wikipedia.org/wiki?curid=783721" title="Rudi Assauer">
Rudi Assauer



</doc>
<doc id="783723" url="https://pl.wikipedia.org/wiki?curid=783723" title="II wojna indochińska">
II wojna indochińska



</doc>
<doc id="783724" url="https://pl.wikipedia.org/wiki?curid=783724" title="John Astor">
John Astor

John Jacob Astor (ur. 16 czerwca 1946), brytyjski arystokrata, polityk i przedsiębiorca, najstarszy syn Gavina Astora, 2. barona Astor of Hever i lady Irene Haig, córki 1. hrabiego Haig.
Wykształcenie odebrał w Eton College. W latach 1966-1970 r. służył w regimencie Life Guards w Malezji, Hongkongu i Irlandii Północnej oraz podczas ceremonialnych uroczystości w Londynie. Następnie pracował we Francji jako dyrektor zarządzający Honon et Cie i Astor France. Jest powiernikiem Astor Foundation, Astor of Hever Trust oraz Canterbury Cathedral Trust. Jest również przewodniczącym Rochester Cathedral Trust. Jest również członkiem Kent Committee of the County Land. Jest prezydentem Motorsport Industry Association, Sevenoaks Westminster Patrons Club, National Association of Valuers and Auctioneers, Kent Federation of Aminity Societes oraz Eden Valley Museum.
Lord Astor utrzymuje także patronat nad The New School of West Heath, Edenbridge and District Rifle Club, Legeaue of Friends of Edenbridge Hospital, Durand Group, Kent Youth Association, Bridge Trust, Aquarian Opera, Edenbridge Music &amp; Arts Trust oraz Worldwide Volunteering for Young People.
Po śmierci ojca w 1984 r. odziedziczył tytuł barona Astor of Hever i zasiadł w Izbie Lordów. W 1994 r. był obserwatorem z ramienia brytyjskiego Parlamentu na wyborach powszechnych w Południowej Afryce. W latach 1996-1998 był członkiem Komitetu Wykonawczego Stowarzyszenia Parów Konserwatywnych. Po reformie Izby Lordów w 1999 r. został wybrany jako par dziedziczny. W latach 1998-2001 był speakerem opozycji w sprawach bezpieczeństwa socjalnego i zdrowia. Od 2001 r. był opozycyjnym speakerem w sprawach zagranicznych i sprawach Wspólnoty Narodów. Od 2003 r. jest speakerem opozycji w sprawach obrony.
Lord Astor jest sekretarzem Międzypartyjnej Komisji Spraw Odstrzału i Ochrony, Międzypartyjnej Komisji Motoryzacyjnej, Międzyparlamentarnej Grupy Parlamentarnej Brytyjsko-Szwajcarskiej i Międzypartyjnej Gruby ds. Autyzmu (jedna z jego córek cierpi na autyzm). Jest również skarbnikiem Brytyjsko-Południowoafrykańskiej Grupy Parlamentarnej i Francusko-Brytyjskiego Komitetu Relacji Parlamentarnych oraz jest wiceprzewodniczącym Międzypartyjnej Grupy Thames Gateway.
W 1995 r. pilnował przeprowadzenia przez Izbę Lordów New Drivers Act, a w 1996 r. Trading Schemes Act. Od 1998 r. jest głównym whipem Partii Konserwatywnej w Izbie Lordów. Od 1996 r. jest zastępcą Lorda Namiestnika Kentu.
1 lipca 1970 r. poślubił Fionę Dianę Lennox Harvey, córkę kapitana Rogera Harveya i Diany Mairwaning, córki Harry'ego Mainwaringa, 5. baroneta. John i Fiona mieli razem trzy córki:
Małżeństwo to zakończyło się rozwodem w 1990 r. W tym samym roku lord Astor poślubił Elizabeth Constance Mackintosh (ur. 4 maja 1950), córkę Johna Mackintosha, 2. wicehrabiego Mackintosh of Halifax i Brondy Fibiger, córki Louisa Fibigera. John i Elizabeth mają razem syna i córkę:
Lord Astor z rodziną mieszka obecnie we Frenchstreet House w Westerham, w hrabstwie Kent.

</doc>
<doc id="783725" url="https://pl.wikipedia.org/wiki?curid=783725" title="Baron Astor of Hever">
Baron Astor of Hever

Baronowie Astor of Hever 1. kreacji (parostwo Zjednoczonego Królestwa)
Następca 3. barona Astor of Hever: Charles Gavin John Astor

</doc>
<doc id="783726" url="https://pl.wikipedia.org/wiki?curid=783726" title="Karbonado">
Karbonado

Karbonado (czarny diament) – diament polikrystaliczny, występujący w osadach aluwialnych w Brazylii i Republice Środkowoafrykańskiej. Z wyglądu podobny jest do węgla drzewnego.
W odróżnieniu od innych diamentów polikrystalicznych, porowata powierzchnia karbonado wykazuje brak inkluzji, pochodzących z płaszcza ziemskiego. Do najczęstszych należą florencyt, ksenotym, ortoklaz, kwarc czy kaolin, czyli składniki pochodzące ze skorupy ziemskiej. Badania za pomocą TEM ujawniły obecność także metali i związków międzymetalicznych, takich jak Fe, Fe-Ni, Ni-Pt, Ti, Sn, Ag, Cu i SiC.
Karbonado wykazuje wysoką fotoluminescencję i elektronoluminescencję, indukowaną przez azot, co może świadczyć, że prawdopodobnie w okresie formowania istniały w nim radioaktywne inkluzje.
Według badań naukowców z Florida International University i Case Western Reserve University, którzy obserwowali karbonado w świetle podczerwonym, pochodzącym z promieniowania synchrotronowego, uzyskanego w Brookhaven National Laboratory, karbonado formowały się w bogatym w wodór środowisku międzygwiezdnym, poza Układem Słonecznym. Powstały prawdopodobnie w wyniku wybuchu gwiazdy supernowej a ich skład chemiczny zdradza podobieństwo do pyłu kosmicznego. Jednym z wytłumaczeń ich obecności na Ziemi jest uderzenie zawierającego je meteorytu (na co wskazuje chociażby fakt, że karbonado występują jedynie w dwóch izolowanych miejscach na Ziemi).

</doc>
<doc id="783727" url="https://pl.wikipedia.org/wiki?curid=783727" title="Żukówko">
Żukówko

2 miejscowości w Polsce:
1 jezioro w Polsce:

</doc>
<doc id="783731" url="https://pl.wikipedia.org/wiki?curid=783731" title="Murdo MacLeod">
Murdo MacLeod

Murdo Davidson MacLeod (ur. 24 sierpnia 1958 w Glasgow) – szkocki piłkarz i trener, grał na pozycji pomocnika.
Kariera.
MacLeod rozpoczynał karierę w klubie Dumbarton FC, skąd w 1978 roku przeniósł się do szkockiego giganta Celticu Glasgow. W ciągu 9 lat które spędził w klubie, wygrał pięciokrotnie ligę, zdobył dwa puchary Szkocji i jeden puchar ligi. Następnie przeniósł się do Niemiec, by występować w barwach Borussii Dortmund. Zagrał w 103 meczach Bundesligi, będąc podstawowym zawodnikiem drużyny prowadzonej przez Reinharda Seftiga a później przez Horsta Köppela. Ze składu wygryźli go dopiero do spółki Gerhard Poschner wraz z Thomasem Franckiem. Po pobycie w kontynentalnej części Europy powrócił do Szkocji, gdzie w barwach Hibernian zdobył drugi w swej karierze puchar ligi szkockiej. Pod koniec kariery wrócił do Dumbarton, gdzie był grającym trenerem. Doprowadził klub do awansu i w tym samym roku został trenerem Partick Thistle, gdzie zaliczył dwa słabe sezony zakończone relegacją w 1996 roku. W 1998 został asystentem trenera Wima Jansensa na stanowisku trenera Celticu, na którym to pracował przez kilkanaście miesięcy. 
Obecnie pisze do gazety Daily Record, jest także komentatorem BBC Scotland.
Reprezentacja.
Zagrał w 20 meczach reprezentacji Szkocji, grał w Mistrzostwach Świata w 1990 roku, gdzie jego drużyna odpadła po fazie grupowej.

</doc>
<doc id="783735" url="https://pl.wikipedia.org/wiki?curid=783735" title="Wolny Uniwersytet Ukraiński">
Wolny Uniwersytet Ukraiński

Wolny Uniwersytet Ukraiński (, ) – ukraiński uniwersytet w Monachium. Został założony przez emigrantów po I wojnie światowej.
Historia.
Plany utworzenia uniwersytetu ukraińskiego były podnoszone jeszcze przed wybuchem I wojny światowej w Galicji, jego siedzibą miał być Lwów. Rząd polski nie wywiązał się przez cały okres dwudziestolecia międzywojennego z zobowiązania utworzenia do końca roku 1924 uniwersytetu ukraińskiego na terenie RP, zawartego w ustawie z 26 września 1922. Od roku 1919 do 1925 działał we Lwowie nielegalny Tajny Uniwersytet Ukraiński.
Wolny Uniwersytet Ukraiński powstał 17 stycznia 1921 w Wiedniu, jednak w tym samym roku został przeniesiony do Pragi. Był finansowany przez rząd czechosłowacki, przy wsparciu prezydenta Czechosłowacji Tomasza Masaryka.
Wolny Uniwersytet Ukraiński w Pradze i Ukraińska Akademia Gospodarcza w Poděbradach były w tym okresie jedynymi wyższymi uczelniami ukraińskimi na świecie.
Początkowo Uniwersytet posiadał tylko dwa fakultety: filozoficzny i prawno-społeczno-ekonomiczny. Wykładowcami byli: Dmytro Antonowycz, Łeonid Biłećkyj, Iwan Horbaczewski, Stanisław Dnistrianski, Dmytro Doroszenko, Fedir Szczerbyna, Ołeksandr Kołessa, Stepan Rudnyćkyj, Wołodymyr Starosolskyj, Roman Smal-Stocki, Stepan Smal-Stocki, Andrij Jakowliw, Augustyn Wołoszyn, Opanas Andrijewśkyj, Jurij Klen, Fedir Szweć.
Po II wojnie światowej Uniwersytet został przeniesiony do Monachium. Jego siedzibą była przez długi czas willa położona opodal Izary w eleganckiej dzielnicy Bogenhausen, przy ulicy Pienzenauerstraße 15, która do września 1939 roku była siedzibą Konsulatu Generalnego RP w Monachium. Wykładowcami uniwersytetu byli: Mykoła Wasyljiw, Hryhor Waszczenko, Wołodymyr Derżawyn, Wiktor Domanycki, Pawło Zajcew, Bohdan Krupnyćkyj, Wołodymyr Kubijowycz, Zenon Kuzelia, Ołeksandr Kulczyćkyj, Petro Kurinnyj, Iwan Mirczuk, Ołeksandr Ohłobłyn, Lew Okinszewycz, Jurij Panejko, Jurij Polanśkyj, Natalia Połonska-Wasylenko, Iwan Rakowśkyj, Wadym Szczerbakiwśkyj, Jarosław Rudnycki, a później Jurij Starosolski, Ołeksandr Jurczenko, Ołeksandr Horbacz, Wołodymyr Janiw, Jarosław Padoch, Ivo Polulach (Iwo Połulach), Iwan Koszeliweć, Dmytro Czyżewśkyj, Jurij Szewelow, Jurij Bojko-Błochyn, Alexander Motyl.
Od 16 września 1950 stopnie nadawane przez Wolny Uniwersytet są uznawane przez rząd RFN, a od 12 listopada 1992 przez rząd Ukrainy.
Rektorzy.
Lista rektorów uczelni:

</doc>
<doc id="783736" url="https://pl.wikipedia.org/wiki?curid=783736" title="Brytyjski Korpus Ekspedycyjny">
Brytyjski Korpus Ekspedycyjny

Brytyjski Korpus Ekspedycyjny ("British Expeditionary Force − BEF") − wydzielona część British Army, która wzięła udział w walkach we Francji i w Belgii w czasie I wojny światowej. Także jednostki armii brytyjskiej wysłane do Europy do walki z Niemcami na początku II wojny światowej (1939–1940), a później ewakuowane z Francji po ich okrążeniu na plażach pod Dunkierką (operacja Dynamo).
Historia.
BEF został utworzony przez ministra wojny Richarda Haldane’a po zakończeniu II wojny burskiej na wypadek wybuchu konfliktu poza granicami Wielkiej Brytanii.
Dowódcy Brytyjskiego Korpusu Ekspedycyjnego w czasie I wojny światowej:
Dowódca Brytyjskiego Korpusu Ekspedycyjnego w czasie II wojny światowej:
Wojska Brytyjskiego Korpusu Ekspedycyjnego zostały skierowane w 1939 roku na kontynent europejski w celu wsparcia wojsk francuskich i belgijskich. Pierwsze oddziały przybyły do Francji 4 września 1939 roku i zajęły stanowiska wzdłuż granicy belgijskiej. Początkowo BEF liczył 152 tysiące żołnierzy uformowanych w dwa korpusy oraz siły powietrzne w liczbie dwunastu eskadr. Rok później stan ten wynosił 394 165 żołnierzy. Słabością tych oddziałów był brak odpowiedniej broni pancernej i sił lotniczych. W czasie walk we Francji BEF stracił 68 111 żołnierzy zabitych, rannych, zaginionych i wziętych do niewoli oraz 599 zmarłych w wyniku chorób i wypadków.

</doc>
<doc id="783737" url="https://pl.wikipedia.org/wiki?curid=783737" title="British Expeditionary Force">
British Expeditionary Force



</doc>
<doc id="783749" url="https://pl.wikipedia.org/wiki?curid=783749" title="Kościół św. Antoniego w Gliwicach">
Kościół św. Antoniego w Gliwicach

Kościół św. Antoniego w Gliwicach – kościół parafialny w Gliwicach w dzielnicy Wójtowa Wieś.
Informacje ogólne.
Kościół w swej istocie został zaprojektowany w stylu modernistycznym, z nawiązaniami neoromańskimi i neogotyckimi. Kościół posiada wieżę o wysokości 67 m z tarasem widokowym. Położenie kościoła na wysokości 236 m n.p.m. oraz wysokość wieży, zapewnia wspaniałą widoczność z tarasu.
Historia.
Budowa kościoła rozpoczęła się 30 czerwca 1925 roku i przebiegała bez zakłóceń. Już wczesną wiosną 1926 roku gotowe były ściany budynku. W roku 1927 zakończono budowę kościoła. Kościół remontowany w ostatnich latach, dziś znowu zaczyna świecić dawnym blaskiem.
Zobacz też.
Strona parafii pw. świętego Antoniego w Gliwicach Wójtowej Wsi

</doc>
<doc id="783756" url="https://pl.wikipedia.org/wiki?curid=783756" title="Humphrey Sturt">
Humphrey Sturt

Humphrey Napier Sturt (20 sierpnia 1859 – 30 lipca 1919 w Londynie), brytyjski arystokrata i polityk, najstarszy syn Henry'ego Sturta, 1. barona Alington i lady Augusty Bingham, córki 3. hrabiego Lucan.
W 1873 r. rozpoczął naukę w Eton College. Uczelnię ukończył w 1877 r. i kontynuował naukę w Christ Church na Uniwersytecie Oksfordzkim. W 1891 r. został wybrany do Izby Gmin jako reprezentant okręgu East Dorset. W życiu politycznym był związany z Partią Konserwatywną. W Izbie Gmin zasiadał do 1904 r., kiedy to po śmierci ojca odziedziczył tytuł barona Alington i zasiadł w Izbie Lordów. Został odznaczony Krzyżem Komandorskim Królewskiego Orderu Wiktorii.
25 czerwca 1883 r. poślubił lady Feodorownę Yorke (1864 – 27 czerwca 1934), córkę Charlesa Yorke'a, 5. hrabiego Hardwicke i lady Sophii Wellesley, córki 1. hrabiego Cowley. Humphrey i Feodorowna mieli razem dwóch synów i dwie córki:
Lord Alington zmarł w 1919 r. w wieku 60 lat. Jego pogrzeb odbył się 6 sierpnia w Moor Crichel w Wimborne, w hrabstwie Dorset.

</doc>
<doc id="783761" url="https://pl.wikipedia.org/wiki?curid=783761" title="Mike Lobel">
Mike Lobel

Michael Ryan "Mike" Lobel (ur. 7 marca 1984 roku w Toronto) – kanadyjski aktor telewizyjny i filmowy.
Jest najstarszy z trojga rodzeństwa. W latach 1998-2003 uczęszczał do prestiżowej Etobicoke School of the Arts w Toronto. Studiował aktorstwo z Jockiem MacDonaldem w Carter Thor Studios w Los Angeles. Na dużym ekranie debiutował w dramacie "Twist" (2003) u boku Nicka Stahla. Sławę zawdzięcza roli Jaya Hogarta w serialu "" ("Degrassi: The Next Generation", 2003-2007).

</doc>
<doc id="783763" url="https://pl.wikipedia.org/wiki?curid=783763" title="Baron Alington">
Baron Alington

Baronowie Alington 1. kreacji (parostwo Irlandii)
Baronowie Alington 2. kreacji (parostwo Zjednoczonego Królestwa)

</doc>
<doc id="783769" url="https://pl.wikipedia.org/wiki?curid=783769" title="Kościół św. Barbary w Gliwicach">
Kościół św. Barbary w Gliwicach

Kościół św. Barbary w Gliwicach ("Kościół Garnizonowy") - kościół parafialny parafii wojskowej w Gliwicach w dekanacie Gliwice w diecezji gliwickiej, położony w dzielnicy Śródmieście, dawny kościół ewangelicki.
W pobliżu kościoła przebiegają szlaki turystyczne:
Historia.
Poprzedni kościół, drewniany, jednonawowy, powstał przed 1482 i istniał do 1860. Jego wygląd przedstawia pamiątkowy krzyż fundacji pastora Roberta Sigismunda Beera, postawiony w miejscu dawnego prezbiterium. W świątyni, od 14 września 1809 odbywały się nabożeństwa katolickie i ewangelickie. Ewangelicy przejęli kościół 7 lipca 1815 roku, a przekazanie miało charakter uroczystej ceremonii.
Ponieważ świątynia była zbyt mała dla zwiększającej się liczby wiernych, w 1835 roku rozpoczęto starania o budowę nowego kościoła. Został on wybudowany w latach 1856-1859 przez miejscową parafię ewangelicką według projektu berlińskiego architekta Augusta Stülera. Wmurowanie kamienia węgielnego miało miejsce 15 maja 1856 r. Uroczyste poświęcenie kościoła nastąpiło 1 listopada 1859 roku. 
Podczas budowy wieży wystąpiły poważne problemy konstrukcyjne. Na wysokości 18,3 m odchyliła się ona od pionu o 15 cm. Po zabiegach prostowania osiągnęła poziom 25,3 m. Zwieńczono ją strzelistym hełmem o wysokości 19,2 m wysokości co łącznie dało wysokość 44,5 m. Obiekt oddano do użytku dopiero w 1863 roku. Po II wojnie światowej przekazano go duszpasterstwu Wojska Polskiego.
Architektura i wnętrze.
Kościół ma formę tradycyjnej bazyliki trójnawowej, przekrytej stropem, bez transeptu i bocznych kaplic. W nawach bocznych o mniejszej wysokości znajdują się empory wsparte na filarach. Naprzeciw prezbiterium, w nawie głównej, znajduje się prospekt organowy. 
Ołtarz główny, klasycyzujący, przedstawia św. Barbarę w otoczeniu męczennic. W latach 90. XX wieku w zwieńczeniu ołtarza umieszczono kopię obrazu Matki Boskiej Częstochowskiej, znajdującą się poprzednio w ołtarzu bocznym. Ołtarze w nawach bocznych poświęcono Najświętszemu Sercu Jezusa, św. Antoniemu, św. Józefowi i św. Judzie Tadeuszowi. Ściany zdobią współczesne malunki, przedstawiające m.in. Chrystusa w Mandorli oraz św. Maksymiliana Kolbe. Kościół zdobią także tablice i epitafia, upamiętniające Polaków zesłanych na Syberię, ofiary łagrów, Orlęta Lwowskie czy żołnierzy Armii Krajowej.
Otoczenie.
Przed kościołem posąg św. Barbary oraz krzyż upamiętniający poprzednią, drewnianą świątynię.

</doc>
<doc id="783777" url="https://pl.wikipedia.org/wiki?curid=783777" title="Nizina Śląsko-Łużycka">
Nizina Śląsko-Łużycka

Nizina Śląsko-Łużycka (317.7) – rozległa równina w południowo-zachodniej Polsce i południowo-wschodnich Niemczech.
Położenie.
Jest to najdalej na południowy wschód wysunięty fragment (makroregion) podprowincji Nizin Sasko-Łużyckich. Od północy graniczy ze Wzniesieniami Łużyckimi (z Wałem Mużakowa), od północy i północnego wschodu z Wałem Trzebnickim, od wschodu z Niziną Śląską, od południa z Sudetami (Pogórzem Zachodniosudeckim).
Podział.
Na obszarze Polski wydziela się następujące mezoregiony: Bory Dolnośląskie, Równinę Szprotawską, Wysoczyznę Lubińską, Równinę Legnicką i Równinę Chojnowską.
Rzeki.
Większe rzeki: Kaczawa, Szprotawa, Bóbr, Kwisa, Czerna Wielka, Nysa Łużycka.
Miasta.
Główne miasta (w Polsce): Legnica, Lubin, Bolesławiec, Zgorzelec, Żagań i Jawor.

</doc>
<doc id="783793" url="https://pl.wikipedia.org/wiki?curid=783793" title="Rock Hudson">
Rock Hudson

Rock Hudson, właściwie Roy Harold Scherer Jr. (ur. 17 listopada 1925 w Winnetka, w stanie Illinois, zm. 2 października 1985 w Beverly Hills) – amerykański aktor filmowy i telewizyjny, znany z ról w filmach: "Uzdrawiająca obsesja" (1954), "Olbrzym" (1956 – nominacja do Oscara), "Telefon towarzyski" (1959) i "Nie przysyłaj mi kwiatów" (1964). Był pięciokrotnym laureatem niemieckiej nagrody Bambi, czterokrotnie otrzymał nagrodę Henrietta Award – Złotego Globu.
Życiorys.
Wczesne lata.
Syn mechanika samochodowego Raymonda Harolda „Roya” Scherera Sr. (1898-1982) i operatorki telefonicznej Katherine Wood, dorastał podczas wielkiego kryzysu gospodarczego. W 1929 roku, gdy miał cztery lata jego rodzice rozwiedli się. Wychowywany był przez ojczyma Wallace’a „Wally’ego” Fitzgeralda. W 1944 roku ukończył szkołę średnią New Trier High School, gdzie udzielał się wokalnie w szkolnym klubie śpiewającym na głosy, dostarczał gazety i pracował jako bileter oraz "caddy".
Mając 19 lat odbył służbę wojskową na Filipinach jako mechanik samolotowy Marynarki Wojennej Stanów Zjednoczonych podczas II wojny światowej. W 1946 przeniósł się do Los Angeles, gdzie wziął udział w realizacji programu dramatycznego Uniwersytetu Południowej Kalifornii, lecz został odrzucany z powodu słabych stopni. Pracował przez kilka lat jako kierowca samochodu ciężarowego, zanim w 1948 został odkryty przez Henry’ego Willsona, łowcę talentów w Hollywood i rozpoczął ekranową karierę.
Kariera.
Swój nowy pseudonim artystyczny przyjął od nazwy Skały Gibraltarskiej ("Rock of Gibraltar") oraz rzeki Hudson. Na ekranie kinowym debiutował niewielką rolą drugiego podporucznika pilota w wojennym filmie sensacyjnym Warner Bros. "Eskadra Myśliwska" ("Fighter Squadron", 1948). Zwrócił na siebie uwagę krytyki i widzów jako lekkomyślny i bajecznie bogaty Dr Bob Merrick, obsesyjnie starający się o względy wdowy po lekarzu w dramacie "Wspaniała obsesja" ("Magnificent Obsession", 1954) z Jane Wyman. Rola hodowcy bydła i właściciela rancha w Teksasie Jordana „Bicka” Benedicta Juniora, poślubionego córce hodowcy konia (Elizabeth Taylor) w melodramacie-westernie "Olbrzym" ("Giant", 1956) z udziałem Jamesa Deana przyniosła mu nominację do nagrody Oscara.
Po występie w dramacie Richarda Brooksa "Afryka w ogniu" ("Something of Value", 1957) i ekranizacji powieści Ernesta Hemingwaya "Pożegnanie z bronią" ("A Farewell to Arms", 1957) jako porucznik Frederick Henry, grał w komediach romantycznych z Doris Day – "Telefon towarzyski" ("Pillow Talk", 1959), "Wracaj, kochany" ("Lover Come Back", 1961) i "Nie przysyłaj mi kwiatów" ("Send Me No Flowers", 1964), a także "Kiedy nadejdzie wrzesień" ("Come September", 1961) z Giną Lollobrigidą, "Ulubiony sport mężczyzn" ("Man’s Favorite Sport?", 1964) i "Dziwni towarzysze łoża" ("Strange Bedfellows", 1965) oraz dreszczowcu sci-fi "Twarze na sprzedaż" ("Seconds", 1966). Popularność wśród telewidzów zyskał w roli komisarza policji Stewarta „Maca” McMillana w serialu kryminalnym NBC "McMillan i jego żona Sally" ("McMillan &amp; Wife", 1971–1977) z Susan Saint James.
Po raz kolejny spotkał się na planie z Elizabeth Taylor w adaptacji powieści Agathy Christie "Pęknięte lustro" ("The Mirror Crack’d", 1980). Zagrał w dwóch produkcjach NBC z udziałem debiutującego Jacka Scalii: dramacie telewizyjnym "Gwiezdny twórca" ("The Star Maker", 1981) i serialu "Połączenie Devlin" ("The Devlin Connection", 1982). Razem z Robertem Mitchumem wystąpił w dramacie wojennym "Ambasador" ("The Ambassador", 1983). Jego ostatnią rolą była postać Daniela Reece, zakochanego w Krystle Carrington (Linda Evans) i biologicznego ojca Sammy Jo Carrington (Heather Locklear) w operze mydlanej ABC "Dynastia" ("Dynasty", 1984–1985).
Życie prywatne.
Ukrywał przed opinią publiczną swoją orientację homoseksualną. Był żonaty z sekretarką Phyllis Gates (9 listopada 1955 – 13 sierpnia 1958) i przez trzy lata związany z aktorką Verą-Ellen, a także z Jackiem Coatesem (1967), scenarzystą Armisteadem Maupinem (1976), Tomem Clarkiem (1981) i młodszym o 28 lat kelnerem Markiem Christianem MacGinnisem (1982–1985).
We wczesnych latach 80., ciężko nadużywając alkoholu i papierosów, zaczął mieć kłopoty ze zdrowiem. W 1984 zdiagnozowano u niego AIDS. Był jednym z pierwszych znanych aktorów zmarłych na skutek zakażenia wirusem HIV (zaatakował go częsty w takich przypadkach mięsak Kaposiego). Jego śmierć w wieku 59 lat, w wyniku komplikacji spowodowanych AIDS, była szokiem dla rzeszy jego fanów, którzy nie wiedzieli o homoseksualnej orientacji Hudsona. Jego desperackie poszukiwania lekarstwa przykuły uwagę międzynarodowej opinii publicznej do AIDS. Był pierwszą osobą publiczną, która przyznała otwarcie, że cierpi na tę chorobę.
Po śmierci jego ciało poddano kremacji, a prochy wrzucono do morza.

</doc>
<doc id="783797" url="https://pl.wikipedia.org/wiki?curid=783797" title="Sieciowa baza danych">
Sieciowa baza danych

Model sieciowej bazy danych – zmodyfikowana wersja modelu hierarchicznego, pozwalająca na definiowanie relacji wiele-wiele w postaci struktury drzewiastej bez powtarzania poszczególnych wartości w ramach obiektu danych.
Model sieciowy korzysta z dwóch podstawowych elementów: rekordów i zbiorów:

</doc>
<doc id="783800" url="https://pl.wikipedia.org/wiki?curid=783800" title="Rafaella Reggi">
Rafaella Reggi



</doc>
<doc id="783801" url="https://pl.wikipedia.org/wiki?curid=783801" title="Akcja afirmatywna">
Akcja afirmatywna

Akcja afirmatywna – polityka społeczna stosowana w wielu krajach, w Polsce najczęściej kojarzona z działaniami wielu uniwersytetów i korporacji, a także rządu Stanów Zjednoczonych, mającymi na celu wyrównanie szans edukacyjnych i zawodowych mniejszości społecznych, które doświadczają lub doświadczały w przeszłości dyskryminacji. Może obejmować każdego rodzaju szczególne traktowanie kandydatów z tych grup w procesie informowania i samej rekrutacji, np. dodatkowe akcje reklamujące daną szkołę wyższą wśród konkretnej mniejszości.
Analizy i badania eksperymentalne wskazują, że niektóre grupy społeczne są systematycznie obarczone stereotypami, które wpływają na ich gorszy dostęp do szans edukacyjnych i zawodowych. W wielu krajach, np. w Indiach do dziś funkcjonują kasty społeczne, oraz znacząca segregacja grup społecznych na poziomie miejsc zamieszkania i pracy, oraz segregacji w szkołach od najwcześniejszych lat życia, np. w przypadku czarnoskórych obywateli w USA, oraz nierówności płacowych pomiędzy kobietami i mężczyznami na całym świecie. Z reguły ma to oczywiste źródła historyczne, jak w przypadku potomków niewolników. Zjawisko nierówności wynikających ze świadomych i nieświadomych uprzedzeń jest demonstrowane w eksperymentach, w których np. pracodawcy porównujący CV przedstawiające identyczne kwalifikacje są statystycznie bardziej skłonni zatrudniać kandydatów o męskich imionach, lub imionach typowych dla białych obywateli. Akcja afirmatywna ma służyć instytucjonalnemu przeciwdziałaniu takim zjawiskom.
Akcja afirmatywna jest przedmiotem gorącej debaty publicznej, oraz szeregu orzeczeń sądowych, m.in. Sądu Najwyższego USA, który uznał takie rozwiązania jak limity kwotowe i dodatkowe punkty w ocenie rekrutacyjnej dla mniejszości za niekonstytucyjne, ale dopuścił ograniczoną, pośrednią preferencyjność, np. opartą o status socjoekonomiczny. W PRL przy rekrutacji na studia wyższe uprzywilejowywano osoby o pochodzeniu robotniczym i chłopskim, stosowano też tzw. punkty za pochodzenie. Obecnie popularne jest stosowanie funduszy stypendialnych dla młodzieży z biednych rodzin i z małych miejscowości.
Postacie i efektywność.
Efektywność akcji afirmatywnych zależy od tego, jak celnie trafiają w obszary wykluczenia społecznego faktycznie wymagające przełamania. Według przeciwników, mogą one – jeśli są źle zaprojektowane, a według części autorów, w każdym przypadku – działać szkodliwie, pogarszając społeczne postrzeganie całej grupy społecznej, oraz poczucie sprawstwa i kompetencji u jej członków.
Argumenty za.
Za podstawowe uzasadnienia akcji afirmatywnej w Stanach Zjednoczonych uznaje się:
Wymienia się między innymi następujące możliwe pozytywne efekty akcji afirmatywnej:
Skutecznie zmniejsza nierówności i zwiększa osiągnięcia mniejszości, bez istotnych szkód dla reszty społeczeństwa.
Badania z różnych krajów, np. Indii, wskazują na efektywność niektórych akcji afirmatywnych w zmniejszaniu nierówności społecznych, biedy i stereotypów. Analizy ekonometryczne z USA dają podstawy do wniosków, że miękkie preferencje rasowe, które są stosowane tylko na ok. 20% najlepszych uczelni wyższych w tym kraju, nie wywierają znaczącego negatywnego wpływu na powodzenie innych grup społecznych, a mają istotny pozytywny efekt dla dyskryminowanych mniejszości.
Zdaniem autorów przeglądu badań psychologicznych z USA, korzyści płynące z akcji afirmatywnej są większe niż jej koszty. Zależy to od społecznego postrzegania sprawiedliwości akcji afirmatywnej: w szczególności jeśli objęte nią osoby, i reszta populacji, uważają, że jest to słuszne działanie rekompensujące dyskryminację. Metaanaliza psychologiczna sugeruje, że największy opór społeczny wywołują metody bezpośrednie, takie jak kwoty (które "de facto" nie są stosowane w USA), zaś najmniejszy takie rozwiązania pośrednie jak prowadzenie dodatkowych akcji reklamujących nabór na studia wśród mniejszości. Oporowi temu przeciwdziała akcentowanie równych kwalifikacji kandydatów, i transparentności reguł rekrutacji.
Wśród szczególnie efektywnych rozwiązań wymienia się między innymi wspieranie desegregacji i mobilności geograficznej i lepsze finansowanie szkół, do których uczęszczają członkowie mniejszości.
Zwiększa różnorodność w organizacjach, co zwiększa ich efektywność.
Wiele badań wskazuje na pozytywne efekty różnorodności w organizacjach. Bezpośrednie badania wpływu akcji afirmatywnej na efekty zewnętrzne płynące z różnorodności na uniwersytetach również sugerują, że takie efekty mogą być obecne. Shweder wysunął w związku z tym nawet propozycję, aby stosować pewną akcję afirmatywną zachęcającą słabo reprezentowane osoby o poglądach konserwatywnych do naborów na wydziały psychologiczne.
Argumenty przeciw.
Wśród spotykanych możliwych negatywnych skutków akcji afirmatywnej wymienia się między innymi następujące:
Zbyt duże lub niedopasowane preferencyjne traktowanie mniejszości szkodzi zarówno jej, jak i reszcie społeczeństwa.
Często spotykanym argumentem przeciwko akcji afirmatywnej jest tzw. hipoteza niedopasowania (ang. "mismatch hypothesis"), według której takie rozwiązania są szkodliwe, ponieważ wprowadzają na uczelnie niewystarczająco dobrych kandydatów, którzy radzą sobie gorzej, co sprzyja utrzymaniu istniejących nierówności i stereotypów. Analizy ekonometryczne poświęcone tej hipotezie potwierdzają tę możliwość, i konkludują, że dane empiryczne które pozwalałyby jednoznacznie rozstrzygnąć tę kwestię są niedostępne. Subtelna akcja afirmatywna ma pozytywne efekty, a nadmierna jest szkodliwa, ale nie wiadomo w jakich obszarach dzieje się to w jakim stopniu.
Akcja afirmatywna, która jest postrzegana przez uczestników i resztę społeczeństwa jako niesprawiedliwa, wpływa negatywnie na samoocenę i ocenę zewnętrzną objętych nią osób. Według danych z przerwy w programie akcji afirmatywnej na uczelniach wyższych w Kalifornii i Teksasie w latach 1996-1998, jej nieobecność nie wpłynęła na rekrutację wysoko wykwalifikowanych studentów z grup mniejszości, co może sugerować, że w takich regionach jest w tej postaci już niepotrzebna. Z drugiej strony, nowsza analiza tych danych zaobserwowała negatywny wpływ zmian i podała te wnioski w wątpliwość.

</doc>
<doc id="783803" url="https://pl.wikipedia.org/wiki?curid=783803" title="BADR 4">
BADR 4



</doc>
<doc id="783804" url="https://pl.wikipedia.org/wiki?curid=783804" title="The Amazing Race">
The Amazing Race

The Amazing Race ("Niesamowity Wyścig") – amerykańskie reality show, oparte na rywalizacji drużyn. Oryginalna wersja programu, emitowana w USA od września 2001, doczekała się 32 sezonów, w tym 4 edycje specjalne: 8 – Family Edition; 11 – All Stars; 18 – Unfinished Business; 24 – All Stars.
Program został następnie zrealizowany w innych regionach:
12 lub 11 dwuosobowych (w 8. edycji 10 czteroosobowych) drużyn wyrusza w podróż dookoła świata. Ścigają się na 4, 5 lub 6 kontynentach (w 8. edycji na 1 kontynencie), przemierzając ponad 70 000 mil, aby wygrać milion dolarów. Wyścig podzielony jest na kilka etapów.
"Niesamowity Wyścig" w Polsce.
The Amazing Race.
Sezon 11.
W The Amazing Race 11 edycji uczestnicy po raz pierwszy odwiedzili Polskę. Do kraju przylecieli z Tanzanii do Warszawy, gdzie czekał na nich Objazd (związany z F. Chopinem lub M. Curie). Metą Etapu były Łazienki Królewskie. W następnym etapie pojechali do obozu Auschwitz-Birkenau, aby złożyć hołd ofiarom Holocaustu. Następnie udali się do Krakowa, gdzie musieli wraz z inną grupą i razem z nimi kierować się ku Objazdowi, który polegał na wyborze 1 z 2 zadań. Uczestnicy musieli wybrać między zrobieniem 20 obwarzanków i przewiezieniem ich do restauracji lub zrobieniem 250 cm kiełbasy i zjedzeniem jej. Później przejechali przez miejscowość Skała i udali się na Pieskową Skałę, gdzie czekała ich blokada. Metą etapu był zamek w Pieskowej Skale.
Sezon 23.
W piątym etapie 23 sezonu zawodnicy ponownie odwiedzili Polskę. Do Gdańska przylecieli z Norwegii. Po dotarciu z lotniska pod bramę Stoczni Gdańskiej na Placu Solidarności udali się w poszukiwaniu wskazówki obok Bramy Złotej. Do wykonania był objazd "Poza" lub "Polka". W zadaniu "Poza" uczestnicy musieli w stroju Neptuna pozować obok fontanny do momentu zebrania 75 PLN. W zadaniu "Polka" uczestnicy mieli za zadanie, po przebraniu się w strój ludowy, zatańczyć polkę zgodnie z zaprezentowanym układem. Od momentu zakończenia objazdu uczestnicy musieli do końca etapu być ubrani w stroje z objazdu (Neptuna lub ludowy). Po wykonaniu zadania udali się pod Bramę żuraw, gdzie ustawiono "Double U-turn". Następnie drużyny udały się do falowca. W ramach blokady zawodnik z pary miał odwiedzić wymienione we wskazówce mieszkania i odszukać, w którym znajdowały się pączki z nadzieniem różanym. Metą etapu było molo w Sopocie.
The Amazing Race Australia.
Także w australijskiej wersji The Amazing Race odwiedzono Polskę. Drużyny przyjechały do Polski z Czech na etapie 8. W kopalni soli w Wieliczce czekała ich Blokada i Objazd, natomiast w Czorsztynie czekała ich Intersekcja. Metą etapu był Zamek Dunajec w Niedzicy.
The Amazing Race Izrael.
Również w drugim sezonie izraelskiej edycji, drużyny odwiedziły Polskę. Drużyny przyleciały do Polski z Dubrovnika w 4 etapie wyścigu. Metą etapu był ulica Sebastiana 16 w Krakowie.
The Amazing Race Ukraina.
W pierwszym sezonie ukraińskiej wersji programu uczestnicy udali się na 10 etapie do Warszawy, gdzie przybyli z Amsterdamu. Następnie udali się do Krakowa. Na 11 etapie udali się do Wieliczki, Tyńca, Myślenic, Czorsztyna oraz Niedzicy, gdzie na zamku znajdowała się meta wyścigu.
"The Amazing Race" na świecie.
 W trakcie emisji.
 W trakcie produkcji.
 Produkcja zakończona.
Zasady programu.
The Amazing Race (często używany jest skrót TAR) to program, w którym drużyny składające się z dwóch znających się osób (z wyjątkiem ósmej edycji, w której brały udział rodziny składające się z czterech) ścigają się dookoła świata. Wyścig podzielony jest na etapy. Przeważnie jeden odcinek to jeden etap (org. leg). Drużyna, która jako pierwsza przybywa na metę (org. pit stop) wygrywa jakąś nagrodę. Drużyna, która znajdzie się na mecie ostatnia, najczęściej zostaje wyeliminowana, jednak nie zawsze, ponieważ niektóre etapy są etapami bez eliminacji (org. non-elimination leg). Gra toczy się tak do momentu, gdy w programie pozostaną trzy drużyny. Wówczas drużyna, która przybędzie pierwsza na metę ostatniego etapu (org. final leg), wygrywa nagrodę główną. W USA jest nią milion dolarów.
Wskazówki.
Po drodze uczestnicy otrzymują wskazówki, które doprowadzają ich do miejsc, w których wykonują zadania charakterystyczne dla danego regionu, w którym się właśnie znajdują.
Route markers.
Route markers to dwukolorowe flagi w kolorze żółto-czerwono-żółtym wskazujące najczęściej trasę, którą trzeba się udać, by dotrzeć do skrzynki, gdzie znajduje się kolejna wskazówka. Markery prowadzą także do miejsc, w których drużyny mają do wykonania zadanie.
W sezonie pierwszym markery były w kolorze żółtym i białym, a w sezonie drugim zostały zmienione na żółte i czerwone i od tego czasu pozostały niezmienione. Wyjątkiem są odcinki, które odbywają się na terenie Wietnamu, gdzie w edycji amerykańskiej, azjatyckiej używane są markery w kolorach oryginalnych (biało-żółto-białe), a w edycji australijskiej żółto-zielono-żółte z powodu podobieństwa aktualnych do flagi Wietnamu Południowego.
W pierwszych dwóch edycjach w Ameryce Łacińskiej markery miały kolor niebiesko-czarno-niebieski. W edycji norweskiej oprócz standardowych markerów występują także żółto-biało-żółte oraz żółto-zielono-żółte, a w edycji wietnamskiej używa się markerów w kolorach pomarańczowo-limonkowo-pomarańczowych. We wszystkich innych edycjach używa się standardowych markerów.
Route Info.
"Route Info" zazwyczaj tylko wskazuje drużynie miejsce, w które należy się udać. Wyjątkiem jest pierwszy etap, gdzie drużyny mają zazwyczaj podane dostępne możliwości zarezerwowanych środków transportu wraz z godzinami odlotu/odjazdu. Zespoły nie zawsze dostają bezpośrednie instrukcje, gdzie się udać, a mogą dostać tylko wskazówkę z flagą państwa i opisem, by się udać do tego kraju. Wskazówka może zawierać także ograniczenia co do środka transportu. W razie nieprzestrzegania tych ograniczeń para otrzymuje na mecie odcinka karę 30 minut.
Zadania.
Detour.
W Polsce przetłumaczono tę wskazówkę jako "Objazd" lub "Rozdroże". „Detour” jest to wybór między dwoma zadaniami, z których „każde ma swoje wady i zalety”. Zazwyczaj jedno z zadań jest krótsze, ale wymaga większej siły fizycznej niż drugie. Miejsca wykonywania dwóch różnych zadań nie muszą być w tym samym miejscu, co w przypadku zmiany zadania kosztuje zespół stratę czasu na dojazd w inne miejsce i wykonanie drugiego zadania. Uczestnicy muszą wykonać tylko jedno z zadań. Drużyna może zmienić wcześniej wybrane zadanie bez żadnej kary. Jeśli drużyna nie jest w stanie wykonać żadnego zadania otrzymuje 6-godzinną karę.
Roadblock.
W Polsce przetłumaczono tę wskazówkę jako "Blokada" lub "Przeszkoda".
„Roadblock” jest to zadanie, które wykonuje tylko jedna osoba z drużyny. W niektórych odcinkach z podwójną blokadą osoba, która nie wykonywała pierwszej jest zmuszona do wykonania drugiej blokady. Począwszy od szóstej edycji programu wprowadzono ograniczenie takie, że każdy uczestnik może wykonać maksymalnie połowę „blokad”. Takie ograniczenie miało zapobiec sytuacjom takim, że zadania wykonuje ciągle ta sama osoba z drużyny. Kolejne ograniczenie miało miejsce od sezonu dziewiątego, gdzie jeden z uczestnik mógł wykonać siedem blokad. W sezonie osiemnastym uczestnicy mogli wykonać po 5 blokad przed odcinkiem finałowym, w którym wystąpiła podwójna blokada, tak że uczestnicy zakończyli program z sześcioma wykonanymi blokadami każdy. Jeśli uczestnik nie wykona zadania to drużyna otrzymuje 4-godzinną karę
Fast Forward.
W Polsce przetłumaczono tę wskazówkę jako "Przewijanie" lub "Dopalacz". „Fast Forward” jest to zadanie, którego wykonanie zwalnia z kolejnych zadań w danym etapie. Po jego wykonaniu uczestnicy udają się od razu na metę etapu. Jednakże „przewijanie” każda drużyna może wykorzystać tylko raz w ciągu całego Wyścigu.
Do czwartej edycji przewijanie było dostępne na większości etapów (sezon 1 – odcinki 1-10; 2 – 1-11; 3 – 1-9; 4 – 1-11). Od sezonu piątego przewijanie było dostępne dwa razy w trakcie wyścigu. Od sezonu czternastego do siedemnastego występował tylko raz, a w edycjach osiemnastej i dziewiętnastej nie wystąpiły w ogóle. W sezonie dwudziestym wystąpił trzy razy, w dwudziestym pierwszym dwa, a w dwudziestym trzecim ponownie raz.
Intersection.
W Polsce przetłumaczono tę wskazówkę jako "Skrzyżowanie". „Intersection” jest to przymus współpracy dwóch drużyn podczas wykonywania zadań.
„Intersection” pojawiło się w dziesiątej, jedenastej i szesnastej edycji amerykańskiej oraz w drugiej i czwartej edycji azjatyckiej, edycji australijskiej (aż dwukrotnie) podczas etapów, w których uczestniczyło sześć lub osiem drużyn. Tak aby każda miała możliwość współpracy z inną drużyną.
W drugiej edycji latynoamerykańskiej także wystąpiło zadanie pod nazwą „Intersection” jednak znacząco się różniło od oryginalnego założenia twórców wersji amerykańskiej. Polegało ono na tym, że dwie drużyny walczyły w zadaniu przeciwko sobie, a tylko zwycięzcy otrzymywali kolejną wskazówkę, przegrani natomiast musieli czekać na pojawienie się kolejnej drużyny. Kiedy w strefie „Intersection” znajdowała się już tylko jedna, ostatnia drużyna musiała odczekać 15 minut, po upływie których otrzymywała kolejną wskazówkę. Takie same zadania występowały również w drugiej edycji izraelskiej, jednak tam nosiły nazwę „Double Battle”, a ostatnia drużyna nie musiała czekać 15 minut, tylko wykonać zadanie samotnie, po czym otrzymywała kolejną wskazówkę.
Przeszkody.
Yield.
 W Polsce przetłumaczono tę wskazówkę jako "Sidła", "Zatrzymanie" lub "Próg zwalniający". „Yield” jest to możliwość zatrzymania jednej drużyny na ok. 30 minut przez inną drużynę. Pojawia się ona średnio 3 razy w ciągu całego Wyścigu. Każda drużyna może wykorzystać „Yield” tylko raz w ciągu całego wyścigu i zatrzymać drużynę, która w danym momencie znajduje się za „Yieldującą” drużyną.
Wskazówka ta pojawiała się od 5 do 11 edycji amerykańskiej, po czym została zastąpiona przez „U-Turn”. Natomiast wciąż pojawia się w lokalnych edycjach programu. W drugim sezonie wersji izraelskiej wystąpiła zmiana użycia zarówno Yield jak i U-Turn. Wszystkie zespoły głosowały na jedną parę, a para z największą liczbą głosów zostawała zatrzymana lub zmuszona do wykonania drugiego zadania z objazdu. W wersji filipińskiej pojawiło się Anonymous Yield, gdzie zespół, który zatrzymywał inny, nie został ujawniony.
U-Turn.
W Polsce przetłumaczono tę wskazówkę jako "Nawrót". „U-Turn” jest to możliwość zmuszenia jednej drużyny do wykonania również drugiego zadania na objeździe. „U-Turn” pojawiło się w dwunastej edycji amerykańskiej zastępując „Yield” oraz w lokalnych edycjach programu..
Każda drużyna może wykorzystać „U-Turn” tylko raz w ciągu całego Wyścigu i spowolnić drużynę, która w danym momencie znajduje się gdzieś w tyle.
W czternastej edycji amerykańskiej pojawiła się wersja „Blind U-Turn” polegająca na tym, że nikt nie wiedział, która para skorzystała z tej wskazówki. W siedemnastej edycji pojawiła się wersja „Double U-Turn” polegająca na tym, że dwie drużyny mogły zmusić dwie inne do wykonania drugiego zadania na objeździe. W osiemnastej edycji programu pojawiła się natomiast wersja „Automatic U-Turn” polegająca na tym, że ostatnia drużyna, która wykonała pierwsze zadania, musiała wykonać oba zadania z Objazdu. W sezonie dwudziestym pierwszym pojawiło się połączenie „Blind U-Turn” i „Double U-Turn”, gdzie dwie drużyny pozostając anonimowe mogły spowolnić dwie inne („Blind Double U-Turn”).
W drugim sezonie edycji izraelskiej pojawił się U-Turn, który wykonać musiała drużyna z największą liczbą głosów (patrz wyżej w sekcji Yield). Takie same zasady zostały wprowadzone także w wersji australijskiej (sezon 2) i filipińskiej, gdzie występowały pod nazwą „Forced U-Turn”. W trzecim sezonie edycji izraelskiej zostały połączone zasady „Forced U-Turn” i „Double U-Turn”, gdzie oprócz drużyny która została zmuszona do wykonania zadania poprzez głosowanie, druga mogła być wyznaczona podczas etapu przez inną.
Speed Bump.
W Polsce przetłumaczono tę wskazówkę jako "Próg Zwalniający". „Speed Bump” jest to zadanie dodatkowe dla pary, która przybyła ostatnia na metę etapu bez eliminacji. „Speed Bump” pojawia się od dwunastej edycji amerykańskiej. Wcześniej drużyny, które nie zostały wyeliminowane, będąc ostatnie na danym etapie, albo nie dostawały pieniędzy na kolejny etap, albo traciły swoje bagaże, albo musiały być pierwsze na mecie kolejnego etapu, by nie otrzymać 30-minutowej kary (org. mark for elimination).
Switchback.
Switchback (pl. Powtórka) zostało wprowadzone w trakcie piętnastej edycji. Jest to powtórzenie zadania, z którym zespoły miały problemy we wcześniejszych edycjach. W sezonie piętnastym została powtórzona blokada z sezonu szóstego. Kolejne takie przypadki miały miejsce w sezonie dwudziestym (przewijanie z sezonów piątego i siódmego), dwudziestym pierwszym (blokada z sezonu dwunastego) oraz dwukrotnie w sezonie dwudziestym drugim (dodatkowe zadanie z sezonu czternastego oraz blokada z edycji rodzinnej).
Hazard.
Hazard (pl. Niebezpieczeństwo) wystąpił tylko w dziewiętnastym sezonie edycji amerykańskiej. Było to dodatkowe zadanie dla drużyny, która jako ostatnia wykonała zadanie na starcie pierwszego etapu. Zadanie wykonać musi jedna osoba z drużyny. Podobne zadanie wystąpiło w edycji osiemnastej pod nazwą „Automatic U-Turn” (czytaj w sekcji U-Turn).
Bonusy.
Express Pass.
W Polsce przetłumaczono ten element jako "Szybka Przepustka". Jest to nagroda dla drużyny, która wygrała pierwszy etap Wyścigu. Pozwala ona jednorazowo, bez żadnej kary zrezygnować z wykonania wybranego zadania (nie wliczając przewijania) podczas całego wyścigu. Nagroda ta pojawia się od siedemnastej edycji amerykańskiej. Zasada ta została także wprowadzona począwszy od trzeciego sezonu wersji latynoamerykańskiej pod nazwą „Pase Directo” oraz norweskiej pod nazwą „Fripass” Od sezonu dwudziestego pierwszego zwycięzcy pierwszego etapu otrzymują dwa Express Pass, przy czym jeden z nich muszą przekazać innej drużynie przed końcem czwartego (sezon 21) lub piątego (sezon 22) etapu.
„Express Pass” zostało przydzielone do tej pory dwunastu drużynom we wszystkich światowych wersjach programu. Osiem z tych zespołów dotarło do finałowej trójki, trzy z nich wygrały program. Dwa zespoły zostały wyeliminowane zanim zdążyły go użyć.
Salvage Pass.
„Salvage Pass” zostało wprowadzone w drugim sezonie wersji australijskiej. Zwycięzcy pierwszego odcinka mogli zadecydować, czy chcą wystartować godzinę wcześniej niż planowo, czy ocalić drużynę, która dotarła na metę odcinka jako ostatnia. „Salvage Pass” zostało także wprowadzone w wersji filipińskiej, gdzie drużyna mogła wystartować 30 minut wcześniej.
Double Your Money.
Double Your Money (pl. Podwój swoje pieniądze) to zasada wprowadzona w sezonie dwudziestym pierwszym, dająca możliwość drużynie która wygra w pierwszym etapie na podwojenie głównej nagrody w przypadku zwycięstwa w całym programie do 2 000 000$. Zasada pojawiła się tylko raz, a zwycięzcy odcinka pierwszego zajęli ostatecznie piąte miejsce.
The Amazing Race U.S. (wersja oryginalna).
Sezon 1 (2001).
Trasa liczyła 56 000 km, obejmowała 4 kontynenty, oraz 9 różnych państw.
Sezon 2 (2002).
Trasa liczyła 84 000 km, obejmowała 5 kontynentów, oraz 8 różnych państw.
Sezon 3 (2002).
Trasa liczyła 66 000 km i obejmowała 13 różnych państw.
Sezon 4 (2003).
Trasa liczyła 71 000 km i obejmowała 9 różnych państw.
Sezon 5 (2004).
Trasa liczyła 116 000 km i obejmowała 12 różnych państw.
Sezon 6 (2004-2005).
Trasa liczyła 64 000 km i obejmowała 11 różnych państw.
Sezon 7 (2005).
Trasa liczyła 64 000 km i obejmowała 11 różnych państw.
Sezon 8: Family Edition (2005).
Trasa liczyła 18 000 km i obejmowała 4 różne państwa.
Sezon 9 (2006).
Trasa liczyła 95 000 km i obejmowała 10 różnych państw.
Sezon 10 (2006).
Trasa liczyła 64 000 km i obejmowała 13 różnych państw.
Sezon 11: All-Stars (2007).
Trasa liczyła 72 000 km i obejmowała 11 różnych państw.
Sezon 12 (2007-2008).
Trasa liczyła 48 000 km i obejmowała 10 różnych państw.
Sezon 13 (2008).
Trasa liczyła 64 000 km i obejmowała 8 różnych państw.
Sezon 14 (2009).
Trasa liczyła 64 000 km i obejmowała 10 różnych państw.
Sezon 15 (2009).
Trasa liczyła 40 000 km i obejmowała 9 różnych państw.
Sezon 16 (2010).
Trasa liczyła 64 372 km i obejmowała 9 różnych państw.
Sezon 17 (2010).
Trasa liczyła 51 498 km i obejmowała 9 różnych państw.
Sezon 18: Unfinished Business (2011).
Trasa liczyła 64 372 km i obejmowała 9 różnych państw.
Sezon 19 (2011).
Trasa liczyła 64 372 km i obejmowała 10 różnych państw.
Sezon 20 (2012).
Trasa liczyła 64 372 km i obejmowała 10 różnych państw.
The Amazing Race Australia – wersja australijska.
Sezon 1 (2010).
Trasa liczyła 49 999 km i obejmowała 12 różnych państw.
The Amazing Race: China Rush – wersja chińska.
Sezon 1: China Rush (2010).
Trasa obejmowała miasta na terenie Chin.
The Amazing Race Latin America – wersja Latynoamerykańska.
Sezon 1: The Amazing Race en Discovery Channel (2009).
Trasa liczyła 14 600 km i obejmowała 9 różnych państw.
The Amazing Race Philippines – wersja filipińska.
Sezon 1 (2012).
Trasa liczyła 3000 km na terenie Filipin.
The Amazing Race Vietnam: Cuộc đua kỳ thú – wersja wietnamska.
Sezon 1 (2012).
Trasa liczyła 2119 km na terenie Wietnamu.
Pozostałe edycje międzynarodowe.
The Amazing Race Central Europe.
W sierpniu 2005 roku Tom Davidson – dyrektor generalny AXN Central Europe ogłosił, że ma powstać (wtedy) pierwsza nieamerykańska edycja programu.
W reality show miało wziąć udział 11 dwuosobowych zespołów pochodzących z sześciu państw Europy Środkowej, gdzie AXN nadaje swój sygnał: z Polski, Bułgarii, Czech, Rumunii, Słowacji i Węgier. (Z Czech miał zostać wybrany jeden zespół, z pozostałych krajów, w tym Polski, miały być po dwie drużyny).
Zgłoszenia były przyjmowane do końca września 2005. Później termin został wydłużony w związku z niewielkim zainteresowaniem. W sumie ponad 2,5 tysiąca zespołów zgłosiło się do udziału w programie. Polskich drużyn było około 250.
Kolejnym etapem poszukiwań polskich uczestników programu było wysłanie trzyminutowej prezentacji kandydatów. Filmy były przyjmowane do 10 stycznia 2006 roku.
11 i 12 marca 2006 odbyły się jedyne castingi na polskich uczestników programu. Wzięło w nich udział 50 drużyn wyłonionych z poprzedniego etapu.
Jednakże jak dotychczas program Amazing Race: Central Europe nie powstał.

</doc>
<doc id="783805" url="https://pl.wikipedia.org/wiki?curid=783805" title="Dialekt alemański">
Dialekt alemański

Dialekt alemański (nazwa własna: "Alemannisch") – grupa zróżnicowanych gwar górnoniemieckich języka wysokoniemieckiego z rodziny języków germańskich. Bywa określany jako odrębny od niemieckiego język alemański. Funkcjonuje głównie w formie mówionej; funkcję języka literackiego na obszarze jego występowania pełni standardowa niemczyzna.
Posługuje się nim około 10 milionów ludzi w 7 państwach: Szwajcarii (cały region niemieckojęzyczny poza rejonem Samnaun przy granicy z Austrią), Niemczech (Szwabia i większość Badenii-Wirtembergii), Austrii (tylko Vorarlberg), całym Liechtensteinie, Włoszech (kilka izolowanych miejscowości w płn.-zach. Alpach), Francji (Alzacja) oraz Wenezueli (język kilku osad kolonistów od 1843).
Nazwa dialektu pochodzi od dawnego związku niemieckich plemion z tego regionu (Alamanowie).
Odmiany.
Istnieją następujące etnolekty alemańskie:
Język literacki.
Najstarszym zapisem dialektu są krótkie napisy na fibulach, pochodzących z VI wieku. Pierwsze teksty ciągłe zostały zapisane w VIII wieku w opactwie St. Gallen, np. modlitwa "Ojcze nasz":
Konfederacja Szwajcarska sporządziła swoje kroniki w XIV wieku w dialekcie alemańskim. Także na ten dialekt przetłumaczył Biblię szwajcarski reformator religijny Huldrych Zwingli w 1520. Od XVII wieku datuje się wypieranie gwar alemańskich przez język niemiecki, jako język literacki. Z tego powodu do dziś nie istnieje żadna spójna ortografia gwar alemańskich (brak normy literackiej).
W 1803 Johann Peter Hebel napisał "Opowieści alemańskie" ("Alemannische Gedichte") w tym dialekcie. Szwajcarscy pisarze często świadomie używają zapożyczeń z dialektu tzw. „helwetyzmów” w swoich utworach, pisanych w języku niemieckim, np. Jeremias Gotthelf i Tim Krohn.
Cechy.
Południowa (alpejska) część obszaru dialektu cechuje się znacznie większymi różnicami od standardowego języka niemieckiego, niż część północna (w RFN).
Ponieważ południowe gwary alemańskie (np. w Szwajcarii) są w większości trudno lub w niewielkim stopniu rozumiane przez użytkowników języka niemieckiego, niektórzy językoznawcy, opierając się na kryteriach SIL International i UNESCO, opisują ten etnolekt jako odrębny „język alemański” lub 4 odrębne języki: szwabski, alemański, walser i niemiecki „colonia tovar” (w Wenezueli).
Szwajcarskie gwary alemańskie są często określane jako „szwajcarski język niemiecki” lub "Schwyzerdütsch".
Najważniejsze cechy to:

</doc>
<doc id="783813" url="https://pl.wikipedia.org/wiki?curid=783813" title="Henryk I Ludolfing">
Henryk I Ludolfing

Henryk I (ur. 919/921 w Nordhausen, zm. 1 listopada 955 w Pöhlde) – książę Bawarii z dynastii Ludolfingów (od 947 r. do śmierci). Syn Henryka I Ptasznika - króla Niemiec, młodszy brat Ottona I Wielkiego.
Życiorys.
Wkrótce po wstąpieniu na tron Ottona I, w 938 r. zbuntował się przeciw niemu w sojuszu z księciem Frankonii Eberhardem i księciem Lotaryngii Giselbertem, wysuwając roszczenia do korony. W 939 r. został pokonany pod Birten i musiał opuścić Niemcy. Uciekł do Francji do króla Ludwika IV. Po zawarciu pokoju niemiecko-francuskiego pogodził się z Ottonem I uzyskując księstwo Lotaryngii. Wkrótce zostało mu ono jednak odebrane. Na Wielkanoc 941 r. usiłował zamordować Ottona I w Quedlinburgu. Spisek został odkryty. Henryk został uwięziony w Ingelheim am Rhein. Na Boże Narodzenie 941 r. we Frankfurcie nad Menem ukorzył się przed bratem i został ułaskawiony.
W 948 r. uzyskał księstwo Bawarii. W 951 r. przywiózł bratu do Pawii jako narzeczoną Adelajdę Burgundzką. W 952 powiększył swoje księstwo o tereny wokół Werony i Akwilei. Stłumił bunt Ludolfa Szwabskiego i Konrada Czerwonego. Został pochowany w klasztorze Niedermünster w Ratyzbonie, gdzie także spoczywa jego żona.
Około 938 roku poślubił Judytę, córkę Arnulfa, księcia Bawarii. Z tego małżeństwa pochodzili:

</doc>
<doc id="783819" url="https://pl.wikipedia.org/wiki?curid=783819" title="Hot Bird 3">
Hot Bird 3



</doc>
<doc id="783820" url="https://pl.wikipedia.org/wiki?curid=783820" title="Arnulf (książę Bawarii)">
Arnulf (książę Bawarii)

Arnulf (zm. 14 lipca 937) – książę Bawarii od 907, był synem Luitpolda i jego żony Kunegundy.
Życiorys.
W 922 roku za zgodą króla niemieckiego Henryka najechał Czechy w celu narzucenia zwierzchnictwa nowo powstałemu państwu.

</doc>
<doc id="783825" url="https://pl.wikipedia.org/wiki?curid=783825" title="Bertold ze Schweinfurtu">
Bertold ze Schweinfurtu

Bertold ze Schweinfurtu (zm. 15 stycznia 980) hrabia w Radenzgau, nad górnym Naabem, w Volkfeld i we wschodniej Frankonii, założyciel linii hrabiów na Schweinfurcie.
Życiorys.
Był synem hrabiego Henryka (zm. 935) z rodu starych Babenbergów, bratem Henryka, arcybiskupa Trewiru (zm. 3.7.964) i Poppona (zm. 15.2.961), kanclerza cesarstwa i biskupa Würzburga
W 974 r. ujawnia spisek Henryka II Kłótnika, ks. Bawarii i Abrahama, bpa Fryzyngi przeciw Ottonowi II, dzięki czemu cesarz łatwo go unicestwia. 
Potomstwo:

</doc>
<doc id="783827" url="https://pl.wikipedia.org/wiki?curid=783827" title="Albrecht von Waldstein">
Albrecht von Waldstein



</doc>
<doc id="783835" url="https://pl.wikipedia.org/wiki?curid=783835" title="Hot Bird 4">
Hot Bird 4



</doc>
<doc id="783838" url="https://pl.wikipedia.org/wiki?curid=783838" title="Express A3">
Express A3



</doc>
<doc id="783842" url="https://pl.wikipedia.org/wiki?curid=783842" title="Prawo humanitarne">
Prawo humanitarne



</doc>
<doc id="783843" url="https://pl.wikipedia.org/wiki?curid=783843" title="Mircea Geoană">
Mircea Geoană

Mircea Dan Geoană (ur. 14 lipca 1958 w Bukareszcie) – rumuński polityk, minister spraw zagranicznych w latach 2000–2004, od 2005 do 2010 przewodniczący Partii Socjaldemokratycznej, przewodniczący Senatu (2008–2011), zastępca sekretarza generalnego NATO (od 2019), kandydat w wyborach prezydenckich w 2009.
Życiorys.
Edukacja i życie prywatne.
Mircea Geoană urodził się w 1958 w Bukareszcie. Jego ojciec był wojskowym, matka pracowała jako inżynier. W 1972 rozpoczął naukę w szkole średniej w Bukareszcie. W 1983 ukończył mechanikę na Uniwersytecie Politechnicznym w Bukareszcie. W 1987 rozpoczął studia w zakresie prawa na Uniwersytecie Bukareszteńskim. W latach 1991–1992 studiował na francuskiej uczelni École nationale d’administration. W 1994 ukończył kurs poświęcony instytucjom demokratycznym przy NATO. W 1999 był stypendystą programu rozwojowego Banku Światowego w Harvard Business School w USA. W 2005 doktoryzował się w zakresie gospodarki światowej na Akademii Studiów Ekonomicznych w Bukareszcie.
Działalność zawodowa i polityczna do 2000.
W latach 1983–1990 pracował jako inżynier w przedsiębiorstwie przemysłowym w Bukareszcie. Na początku lat 90. rozpoczął pracę w Ministerstwie Spraw Zagranicznych jako sekretarz ds. stosunków z Francją. W 1991 objął stanowisko dyrektora Departamentu Spraw Europejskich MSZ, który to departament zajmował się współpracą Rumunii z NATO, Wspólnotami Europejskimi, KBWE, UZE i Radą Europy, co czyniło go architektem głównych kierunków rumuńskiej polityki zagranicznej. W 1991 przewodniczył rumuńskiej delegacji w Komitecie Wyższych Urzędników KBWE. Od 1993 do 1995 zajmował stanowisko rzecznika Ministerstwa Spraw Zagranicznych. W 1994 został mianowany dyrektorem generalnym ds. Azji, Ameryki Łacińskiej, Bliskiego Wschodu i Afryki w MSZ. W 1995 objął w MSZ funkcję dyrektora generalnego ds. Europy, Ameryki Północnej, Azji, Ameryki Łacińskiej, Bliskiego Wschodu i Afryki.
Od lutego 1996 do marca 2000 zajmował stanowisko ambasadora Rumunii w Stanach Zjednoczonych.
Poza pracą w MSZ był nauczycielem akademickim na Universitatea „Nicolae Titulescu” w Bukareszcie oraz w SNSPA. Prowadził wykłady na temat polityki zagranicznej, transformacji gospodarczej oraz globalizacji. Opublikował liczne artykuły poświęcone integracji euro-atlantyckiej.
Działalność zawodowa i polityczna od 2000.
Od 28 grudnia 2000 do 28 grudnia 2004 sprawował urząd ministra spraw zagranicznych Rumunii w gabinecie premiera Adriana Năstase. W 2001 sprawował funkcję przewodniczącego OBWE. W 2005 był specjalnym przedstawicielem przewodniczącego tej organizacji ds. Gruzji.
W 2001 wstąpił do Partii Socjaldemokratycznej (PSD). W latach 2001–2005 zajmował stanowisko jej wiceprzewodniczącego. W 2004 wystartował w wyborach lokalnych w Rumunii jako kandydat na burmistrza Bukaresztu. Przegrał jednak z Traianem Băsescu z Partii Demokratycznej.
25 kwietnia 2005 został wybrany przewodniczącym Partii Socjaldemokratycznej w czasie kongresu w stolicy. Jego wybór oznaczał niespodziewaną porażkę założyciela partii i byłego prezydenta Iona Iliescu. 10 grudnia 2006 uzyskał reelekcję na stanowisku przywódcy PSD, pokonując w głosowaniu Sorina Oprescu.
W grudniu 2004 wszedł w skład rumuńskiego Senatu, reprezentując Okręg Dolj. W wyborach parlamentarnych w listopadzie 2008 uzyskał reelekcję, zdobywając prawie 65% głosów poparcia. W latach 2004–2008 pełnił w Senacie funkcję przewodniczącego Komisji Spraw Zagranicznych. Po zawiązaniu koalicji rządowej przez Partię Socjaldemokratyczną (PSD) i Partię Demokratyczno-Liberalną (PDL) 22 grudnia 2008 objął stanowisko przewodniczącego Senatu. W głosowaniu otrzymał 96 głosów poparcia wobec 35 głosów przeciwnych jego kandydaturze.
W maju 2009 Mircea Geoană został mianowany przez radę krajową PSD kandydatem tej partii oraz Partii Konserwatywnej w wyborach prezydenckich w listopadzie 2009. W październiku 2009 oficjalnie ogłosił swój udział w wyborach w czasie kongresu Partii Socjaldemokratycznej. W czasie kampanii wyborczej często porównywał swą osobę do Tony’ego Blaira lub Billa Clintona, znanych i wpływowych polityków lewicy, proponując pakiet antykryzysowy, który zakładał rozwój budownictwa rodzinnego i zwiększenie kredytowania firm.
W I turze wyborów z 22 listopada 2009 zajął drugie miejsce (31,15% głosów), nieznacznie przegrywając z urzędującym prezydentem Traianem Băsescu (32,44%). Przed II turą wyborów otrzymał poparcie od PNL i UDMR, był także faworytem przedwyborczych sondaży. Pomimo tego w głosowaniu z 6 grudnia 2009 przegrał z prezydentem Traianem Băsescu stosunkiem 49,66% do 50,33% głosów (różnicą około 70 tys. głosów).
21 lutego 2010 w czasie kongresu PSD przegrał rywalizację o stanowisko przewodniczącego partii z Victorem Pontą (stosunkiem głosów 781 do 856). Z powodu konfliktu wewnątrz partii 22 listopada 2011 został wydalony z jej szeregów, a następnego dnia na wniosek PSD odwołany z funkcji przewodniczącego Senatu. Jego obowiązki przejął Petru Filip.
W 2012 powrócił jednak do PSD, po czym w grudniu tegoż roku po raz trzeci uzyskał mandat senatora. 27 listopada 2014 ponownie wykluczono go z Partii Socjaldemokratycznej. W lipcu 2019 został mianowany zastępcą sekretarza generalnego NATO w miejsce Rose Gottemoeller.
Życie prywatne.
Syn Ioana i Eleny, jego ojciec był generałem w rumuńskich siłach zbrojnych. Mircea Geoană od 1985 jest żonaty z Mihaelą Geoană, z wykształcenia architektem. Ma dwoje dzieci: Anę-Marię i Alexandru.

</doc>
<doc id="783845" url="https://pl.wikipedia.org/wiki?curid=783845" title="Synagoga w Cieszynie">
Synagoga w Cieszynie

Synagoga w Cieszynie – nieistniejąca obecnie, największa synagoga znajdująca się w Cieszynie, przy ulicy Bóżniczej 6.
Historia.
Koncepcja budowy pierwszej wolno stojącej synagogi narodziła się w około 1830 roku. Ze względu na zakaz budowy miejsc kultu żydowskiego w Cieszynie, miejscowi Żydzi wystosowali prośbę do cesarza Franciszka I, w którym prosili o zgodę na budowę synagogi. Zgodę otrzymali w 1832 roku, ale pod warunkiem, że synagoga nie będzie posiadać wież oraz głównego wejścia prowadzącego od strony głównej ulicy. W 1837 roku zakupiono od Jana Zbitka działkę, która była usytuowana poza murami miejskimi.
W 1837 roku rozpoczęto budowę synagogi, której plany wykonał Karol Jilg. W połowie 1838 roku ukończono budowę synagogi i we wrześniu tego samego roku nastąpiło jej uroczyste poświęcenie. Cała budowa kosztowała gminę około 4000 złotych. Początkowo synagoga była skromnym, klasycystycznym budynkiem, który mógł pomieścić około 250 osób. Wkrótce prezes cieszyńskiej gminy żydowskiej Bernard Glesinger zadecydował o rozbudowaniu bożnicy.
W 1878 roku synagoga została znacznie rozbudowana oraz przebudowana przez architekta Antoniego Jonkisza, przez co otrzymała nowy neoromańsko-mauretański styl. Wkrótce po udanej przebudowie synagogę w 1880 roku odwiedził cesarz Franciszek Józef I.
Na początku II wojny światowej, 13 września 1939 roku, hitlerowcy spalili synagogę. Obecnie na miejscu synagogi znajduje się parking oraz boisko należące do Gimnazjum nr 1.
Architektura.
Murowany budynek synagogi wzniesiono na planie litery L, choć początkowo miała zostać wybudowana na planie litery T. Początkowo wybudowana w stylu klasycystycznym ze stylowym wnętrzem nawiązującym w znacznym stopniu do stylu starożytnej Grecji. We wnętrzu na wschodniej ścianie znajdował się bogato zdobiony Aron ha-kodesz, a przy głównych ścianach znajdowały się galerie dla kobiet podtrzymane dwoma rzędami doryckich kolumn. Główna fasada skierowana była w stronę ulicy Bożniczej.
Po przebudowie z 1878 roku synagoga otrzymała nowy neoromańsko-mauretański styl. Znacznie przyozdobiono fasadę oraz ścianę południową, która skierowana była na główną ulicę. Dobudowano liczne sterczyny z małymi kopułkami oraz dwie wielkie charakterystyczne, kuliste kopuły znajdujące się na głównymi wejściami. Na parterze znajdowały się wysokie, półokrągle zakończone okna, a na wysokości galerii dla kobiet okrągłe okienka w które wkomponowano stylizowane gwiazdy Dawida.
We wnętrzu zachowano jedynie Aron ha-kodesz. Wymieniono stare doryckie kolumny na nowe żeliwne z neoromańskimi kapitelami. Podtrzymywały one galerię dla kobiet oraz chór. W 1879 roku od strony zachodniej zainstalowano organy, które akompaniowały śpiewającemu chórowi. W 1880 roku wnętrze pomalowano orientalnymi malowidłami w stylu mauretańskim. Po rozbudowie bożnica przybrała nowe wymiary 31 na 20 metrów.

</doc>
<doc id="783847" url="https://pl.wikipedia.org/wiki?curid=783847" title="Igor Chałupiec">
Igor Chałupiec



</doc>
<doc id="783857" url="https://pl.wikipedia.org/wiki?curid=783857" title="Karol Jilg">
Karol Jilg

Karol Jilg (ur. 25 stycznia 1812 w Cieszynie) – architekt i rzeczoznawca budowlany, budowniczy domów mieszczańskich w Cieszynie (m.in. domu przy ul. Srebrnej 2) oraz tamtejszej synagogi.
Był synem Floriana, architekta.

</doc>
<doc id="783858" url="https://pl.wikipedia.org/wiki?curid=783858" title="Alessandra Acciai">
Alessandra Acciai

Alessandra Acciai (ur. 12 grudnia 1965 w Rzymie) − włoska aktorka filmowa, telewizyjna i teatralna.

</doc>
<doc id="783859" url="https://pl.wikipedia.org/wiki?curid=783859" title="Elizabeth Alexander (aktorka)">
Elizabeth Alexander (aktorka)

Elizabeth Alexander (ur. 21 sierpnia 1952 w Adelaide) – australijska aktorka filmowa, telewizyjna i teatralna; najbardziej znana jest z roli dr Alison Newell w serialu "All Saints".

</doc>
<doc id="783862" url="https://pl.wikipedia.org/wiki?curid=783862" title="Mittenwald">
Mittenwald

Mittenwald (wym. "MAF:" , ) – gmina targowa Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen. Leży między górami Wettersteingebirge a Karwendel, około 15 km na południowy wschód od Garmisch-Partenkirchen, nad Izarą, przy drodze B2 i linii kolejowej Monachium – Innsbruck.
Polityka.
Wójtem gminy jest Adolf Hornsteiner z CSU, rada gminy składa się z 20 osób.
Współpraca.
Miejscowość partnerska:

</doc>
<doc id="783864" url="https://pl.wikipedia.org/wiki?curid=783864" title="Szopa (obiekt budowlany)">
Szopa (obiekt budowlany)

Szopa – obiekt budowlany służący do przechowywania urządzeń gospodarczych, drewna, rzadziej węgla lub hodowli zwierząt. Najczęściej drewniany, czasem drewniano-murowany lub murowany.

</doc>
<doc id="783866" url="https://pl.wikipedia.org/wiki?curid=783866" title="Henryk III Młodszy">
Henryk III Młodszy

Henryk III Młodszy (zm. 5 października 989) – książę Karyntii w latach 976-978 i od 985 oraz Bawarii w latach 982-985.
Przedstawiciel niemieckiej dynastii Luitpoldingów. Był synem Bertolda, księcia Bawarii.
W 976 cesarz Otto II, po pokonaniu swojego brata stryjecznego Henryka II Kłótnika, księcia bawarskiego, przekazał księstwo bawarskie Ottonowi szwabskiemu. Z pogranicznych marchii księstwa bawarskiego (oprócz Nordgau) połączonych z marchią Karyntii stworzył księstwo Karyntii, które otrzymał Henryk Młodszy.
Jednak w 977 Henryk wraz z Henrykiem II Kłótnikiem i Henrykiem, biskupem Augsburga, zbuntował się przeciwko Ottonowi II - był to tzw. "bunt trzech Henryków". Pokonani i uwięzieni, zostali osądzeni na Wielkanoc 978 roku. Henryk Młodszy utracił księstwo Karyntię na rzecz Ottona, syna Konrada Czerwonego, księcia lotaryńskiego, i Ludgardy, siostry Ottona II.

</doc>
<doc id="783868" url="https://pl.wikipedia.org/wiki?curid=783868" title="Murnau am Staffelsee">
Murnau am Staffelsee

Murnau am Staffelsee, Murnau a. Staffelsee – gmina targowa w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen. Leży około 22 km na północny wschód od Garmisch-Partenkirchen, nad jeziorem Staffelsee, przy autostradzie A95, drodze B2 i linii kolejowej Monachium – Innsbruck.
Polityka.
Wójtem gminy jest Michael Rapp z CSU. Poprzednio funkcję tę pełnił Hermann Salminger. Rada gminy składa się z 24 osób.
Historia.
W czasie II wojny światowej miejsce obozu Oflag VII A Murnau, w którym byli przetrzymywani również Polacy. Między innymi Witold Pilecki i żołnierze z Westerplatte np. Henryk Sucharski.

</doc>
<doc id="783869" url="https://pl.wikipedia.org/wiki?curid=783869" title="Kwas nalidyksowy">
Kwas nalidyksowy

Kwas nalidyksowy () – organiczny związek chemiczny, chemioterapeutyk z grupy antybiotyków chinolonowych o działaniu bakteriobójczym, wykazujący swoje działanie poprzez zaburzanie replikacji DNA bakterii w wyniku zahamowania syntezy DNA.

</doc>
<doc id="783870" url="https://pl.wikipedia.org/wiki?curid=783870" title="Bertold (książę Bawarii)">
Bertold (książę Bawarii)

Bertold (ur. ok. 900, zm. 23 listopada 947) – książę Bawarii od 938.
Był synem Luitpolda i bratem Arnulfa.
Potomstwo:

</doc>
<doc id="783876" url="https://pl.wikipedia.org/wiki?curid=783876" title="Kultura ceramiki kreskowanej">
Kultura ceramiki kreskowanej

Kultura ceramiki sztrychowanej (kreskowanej) - nazwę swą zawdzięcza charakterystycznemu typowi ornamentacyjnemu, którym zdobione były naczynia ceramiczne. Uzyskiwano go poprzez chropowacenie powierzchni zewnętrznej naczyń za pomocą ostrej miotełki, która powodowała powstawanie nieregularnych rytych kresek. Materiał archeologiczny typowy dla tej kultury pojawia się w VII w. p.n.e. a zanika ok. IV w. n.e, na bazie wcześniejszego substratu kulturowego z nowymi elementami napływowymi, jak np. wpływy kultury lateńskiej. Zanik stanowisk z typowym inwentarzem spowodowany jest migracjami i zmianami kulturowymi.
Obszar występowania i kontekst kulturowy.
Charakterystyczny inwentarz zaobserwowano w rejonie dorzecza górnego Dniepru, Berezyny, Dźwiny oraz nad górnym i środkowym Dnieprem.
Wyróżnione kultury strefy leśnej sąsiadujące z opisywaną to: juchnowska, poczebska, dnieprzańsko-dźwińska, diakowska i goredecka.
Kultura.
Typowe naczynia występujące w inwentarzu są kształtu jajowatego lub o esowatym profilu z ornamentem w postaci nieregularnych kresek. Stosowano nieznane praktyki pogrzebowe, co spowodowało, że nie udało się dotychczas odnaleźć materiałów grobowych. Nic również nie wiemy o ich wierzeniach.
Osadnictwo.
Ludność zamieszkiwała niewielkie grody obronne, w których znajdowały się domy drewniane o konstrukcji zrębowej. Ludność prowadziła osiadły tryb życia, zajmowała się głównie uprawą ziemi, hodowlą świń, bydła rogatego, owiec i koni. Łowiectwo, rybołówstwo i zbieractwo było również praktykowane.

</doc>
<doc id="783880" url="https://pl.wikipedia.org/wiki?curid=783880" title="Satja Sai Baba">
Satja Sai Baba



</doc>
<doc id="783882" url="https://pl.wikipedia.org/wiki?curid=783882" title="Abraham (biskup Fryzyngi)">
Abraham (biskup Fryzyngi)

Abraham (zm. 993) – biskup Fryzyngi od 957.
Życiorys.
W 974 roku przystąpił do spisku Henryka II Kłótnika przeciwko cesarzowi Ottonowi II. Po wykryciu sprzysiężenia w czerwcu tego roku zagrożony klątwą ("spiritale gladium") stawił się na dworze cesarskim, gdzie podjęto decyzję o osadzeniu go w klasztorze w Korbei.

</doc>
<doc id="783884" url="https://pl.wikipedia.org/wiki?curid=783884" title="Bad Bayersoien">
Bad Bayersoien

Bad Bayersoien – miejscowość i gmina uzdrowiskowa w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen, wchodzi w skład wspólnoty administracyjnej Saulgrub. Leży około 22 km na północny zachód od Garmisch-Partenkirchen, nad rzeką Amper, przy autostradzie A95 i drodze B23.
Polityka.
Wójtem gminy jest Eberhard Steiner, rada gminy składa się z 12 osób.
Oświata.
W gminie znajduje się przedszkole (50 miejsc) oraz szkoła podstawowa (2 nauczycieli, 41 uczniów).

</doc>
<doc id="783885" url="https://pl.wikipedia.org/wiki?curid=783885" title="Sidão">
Sidão

Sidão, właśc. Sidnei Dos Santos Junior (ur. 9 lipca 1982 w São Caetano do Sul) – brazylijski siatkarz, grający na pozycji środkowego. Mistrz Świata 2010. Wicemistrz olimpijski 2012 z Londynu. Od sezonu 2019/2020 występuje w drużynie SESI São Paulo.
Życie prywatne.
Obecnie jest związany z brazylijską siatkarką Dani Lins.
Sukcesy klubowe.
Mistrzostwo Brazylii:
Puchar Top Teams:
Puchar Challenge: 
Klubowe Mistrzostwa Ameryki Południowej:
Puchar Brazylii:
Sukcesy reprezentacyjne.
Liga Światowa:
Mistrzostwa Ameryki Południowej:
Puchar Wielkich Mistrzów:
Memoriał Huberta Jerzego Wagnera:
Mistrzostwa Świata:
Puchar Świata:
Igrzyska Olimpijskie:

</doc>
<doc id="783886" url="https://pl.wikipedia.org/wiki?curid=783886" title="Emil Boc">
Emil Boc

Emil Boc (wym. []; ur. 6 września 1966 w Răchiţele w okręgu Kluż) – rumuński polityk, nauczyciel akademicki i działacz samorządowy, premier Rumunii w latach 2008–2012, burmistrz miasta Kluż-Napoka w latach 2004–2008 i od 2012, przewodniczący Partii Demokratyczno-Liberalnej (do 2007 Partii Demokratycznej) od 2005 do 2012.
Życiorys.
Działalność do 2008.
Emil Boc w 1991 został absolwentem Wydziału Filozofii i Historii, a w 1995 Wydziału Prawa Uniwersytetu Babeş-Bolyai w Klużu-Napoce. W 2000 uzyskał na tej uczelni doktorat z nauk politycznych i filozofii politycznej.
W latach 1991–1993 pracował jako nauczyciel w jednostce szkolnej Şcoala Normală „Gheorghe Lazăr” w Klużu-Napoce. W latach 1993–1994 był asystentem na Wydziale Historii Współczesnej i Nauk Politycznych, a w latach 1994–1997 na Wydziale Nauk Politycznych i Administracyjnych macierzystej uczelni. W 1997 objął tamże stanowisko lektora. Odbywał staże naukowe na uczelniach w Stanach Zjednoczonych i Belgii.
W latach 2000–2004 wchodził w skład Izby Deputowanych z ramienia Partii Demokratycznej. Od 2003 do 2004 był przewodniczącym klubu parlamentarnego PD. W 2004 objął stanowisko burmistrza Klużu-Napoki, po sukcesie wyborczym m.in. nad prawicowym nacjonalistą Gheorghe'em Funarem z Partii Wielkiej Rumunii, rządzącym miastem przez 12 lat. W drugiej turze głosowania pokonał również kandydata Partii Socjaldemokratycznej Ioana Rus. W mieście, w którym 20% mieszkańców stanowili Węgrzy, często dochodziło do napięć na tle etnicznym. Za rządów Emila Boca problemy te zmalały. W przeciwieństwie do swego poprzednika nie eksponował na ulicach rumuńskich flag państwowych oraz nie nakazywał malowania ławek parkowych w barwy narodowe. W wyborach lokalnych w czerwcu 2008 uzyskał reelekcję już pierwszej turze, zdobywając 76,2% głosów poparcia. Ze stanowiska zrezygnował wkrótce po objęciu urzędu premiera na początku 2009.
Po zwycięstwie Traiana Băsescu w wyborach prezydenckich Emil Boc w grudniu 2004 został pełniącym obowiązki przewodniczącego Partii Demokratycznej. W 2005 objął formalnie kierownictwo tego ugrupowania. Pod jego przewodnictwem w grudniu 2007 doszło do zmiany nazwy PD na Partię Demokratyczno-Liberalną, a w styczniu 2008 do akcesu do PDL Partii Liberalno-Demokratycznej Theodora Stolojana.
Premier.
W wyborach parlamentarnych z 30 listopada 2008 Partia Demokratyczna-Liberalna uzyskała 115 mandatów w 334-osobowej Izbie Deputowanych – o jeden więcej niż Partia Socjaldemokratyczna, chociaż zdobyła o około 50 tysięcy mniej głosów niż socjaldemokraci. 10 grudnia 2008 prezydent Traian Băsescu powierzył Theodorowi Stolojanowi misję sformowania nowego gabinetu. 14 grudnia 2008 PDL oraz Partia Socjaldemokratyczna podpisały protokół przewidujący utworzenie wspólnego rządu.
15 grudnia 2008 Theodor Stolojan zrezygnował z misji utworzenia gabinetu, wyrażając swoje przekonanie o konieczności przekazania sterów władzy młodszemu pokoleniu. Tego samego dnia prezydent desygnował na premiera Emila Boca.
18 grudnia 2008 Emil Boc przedstawił skład swojego 20-osobowego gabinetu, który utworzyło 10 przedstawicieli PDL oraz 10 przedstawicieli PSD. 22 grudnia 2008 parlament, głosami 324 za i 115 przeciw, udzielił poparcia nowemu rządowi.
Pod koniec września 2009 w koalicji doszło do kryzysu zakończonego opuszczeniem gabinetu przez PSD. 28 września 2009 Emil Boc ogłosił plan zdymisjonowania wywodzącego się z socjaldemokratów ministra spraw wewnętrznych Dana Nicy i wezwał PSD do mianowania jego następcy w ciągu 24 godzin. Zarzucił ministrowi nieradzenie sobie z zapewnieniem bezpieczeństwa w kraju oraz oskarżanie rządu o dokonywanie fałszerstw przy nadchodzących wyborach prezydenckich. PSD odrzuciła wezwanie premiera i wezwała go do anulowania swojej decyzji. Z inicjatywą złagodzenia sporu wystąpił prezydent Traian Băsescu, który zaproponował powołanie na stanowisko ministra osoby niezwiązanej z żadną z partii. 1 października 2009 Emil Boc zdymisjonował Dana Nicę, a tymczasowym ministrem spraw wewnętrznych mianował Vasile Blagę. W odpowiedzi, tego samego dnia, PSD ogłosiła wyjście koalicji rządowej, a jej wszyscy ministrowie podali się do dymisji. Ich teki przejęli tymczasowo pozostali ministrowie z PDL. W celu utrzymania władzy rząd musiał ciągu 45 dni uzyskać akceptację parlamentu dla obsady opuszczonych stanowisk.
13 października 2009 parlament, głosami 254 do 176, uchwalił wotum nieufności wobec mniejszościowego rządu Emila Boca. Głosowanie nad odwołaniem gabinetu odbyło się na wniosek opozycyjnej Partii Narodowo-Liberalnej (PNL) oraz Demokratycznego Związku Węgrów w Rumunii (UDMR).
Emil Boc miał pełnić funkcję premiera do czasu sformowania nowego gabinetu. Jednak w październiku i listopadzie 2009 niepowodzeniem zakończyły się dwie próby powołania rządu, co spowodowało kryzys polityczny w kraju, który dodatkowo zbiegł się kampanią wyborczą przed wyborami prezydenckimi. Dwaj kandydaci na premiera zaproponowani przez Traiana Băsescu, Lucian Croitoru i Liviu Negoiţă, nie uzyskali akceptacji parlamentu, zdominowanego przez partie opozycyjne. Kandydaturę pierwszego z nich odrzucono w głosowaniu, a do głosowania nad kandydaturą drugiego nawet nie doszło. Sytuacja zawieszenia uległa rozwiązaniu dopiero po wyborach. 17 grudnia 2009, wybrany na drugą kadencję, prezydent powierzył raz jeszcze misję utworzenia rządu Emilowi Bocowi. Oznajmił, że nowy gabinet zdoła uzyskać wotum zaufania w parlamencie, gdyż poparcie dla niego zadeklarował UDMR, deputowani mniejszości narodowych oraz parlamentarzyści niezrzeszeni.
23 grudnia 2009 obie izby parlamentu, głosami 276 do 153, zatwierdziły nowy rząd dotychczasowego premiera. W jego skład weszli politycy z PDL, UDMR oraz niezależni. Głównym wyzwaniem dla gabinetu stało się wyprowadzenie kraju z kryzysu gospodarczego i opracowanie budżetu na kolejny rok, uwzględniającego założenia MFW, w tym zmniejszenie deficytu. W 2009 Międzynarodowy Fundusz Walutowy udzielił Rumunii pomocy finansowej w postaci kredytu w wysokości 20 mld dolarów amerykańskich. W zamian rząd zobowiązał się do zmniejszenia deficytu budżetowego i zrównoważenia finansów państwa. W tym celu ograniczył wydatki budżetowe, m.in. wydatki na pomoc społeczną, zmniejszył wynagrodzenia w sektorze publicznym, zawiesił rewaloryzację rent i emerytur oraz podniósł podatki, w tym podatek VAT do 24%.
Polityka oszczędnościowa rządu doprowadziła do zaostrzenia nastrojów społecznych, a w rezultacie spowodowała wybuch protestów. 12 stycznia 2012 na ulice Bukaresztu wyszły tysiące demonstrantów, sprzeciwiających się początkowo zmianom w służbie zdrowia. W kolejnych dniach protesty przybrały na sile i odnosiły się już do całej polityki rządu, korupcji i złej sytuacji gospodarczej państwa. Demonstracje przerodziły się w starcia z policją, w wyniku których rannych zostało kilkadziesiąt osób. Protestujący domagali się dymisji całego gabinetu. 24 stycznia 2012 zdymisjonowany został minister spraw zagranicznych Teodor Baconschi za wygłoszenie nieprzychylnego komentarza pod adresem demonstrujących. 6 lutego 2012 Emil Boc podał się do dymisji, a obowiązki premiera przejął minister sprawiedliwości Cătălin Predoiu. Jeszcze tego samego dnia prezydent powierzył misję sformowania nowego rządu Mihaiowi Răzvanowi Ungureanu. Nowy rząd zaprzysiężony został 9 lutego 2012.
Działalność od 2012.
W wyniku wyborów samorządowych z 10 czerwca 2012 Emil Boc powrócił na urząd burmistrza Klużu-Napoki. Słabe wyniki PDL w skali kraju spowodowały jednak, że cztery dni później zrezygnował z funkcji przewodniczącego partii. 30 czerwca 2012 nowym liderem ugrupowania został wybrany Vasile Blaga. W 2014 został członkiem PNL, do której przyłączyło się jego ugrupowanie. W 2016 i 2020 ponownie wybierany na urząd burmistrza.

</doc>
<doc id="783892" url="https://pl.wikipedia.org/wiki?curid=783892" title="Saulgrub">
Saulgrub

Saulgrub – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen, siedziba wspólnoty administracyjnej Saulgrub. Leży około 20 km na północny zachód od Garmisch-Partenkirchen, przy drodze B23 i linii kolejowej Murnau am Staffelsee - Oberammergau.
Polityka.
Wójtem gminy jest Rupert Speer z WG, urząd ten poprzednio obejmował Michael Mangold. Rada gminy składa się z 12 osób.
Oświata.
W gminie znajduje się przedszkole (50 miejsc) oraz szkoła podstawowa (5 nauczycieli, 58 uczniów).

</doc>
<doc id="783893" url="https://pl.wikipedia.org/wiki?curid=783893" title="Operacja Himmler">
Operacja Himmler

Operacja Himmler – działania dywersyjne pod kryptonimem „Himmler”, przeprowadzone w przeddzień rozpoczęcia II wojny światowej, 31 sierpnia 1939 przez oddziały specjalne służby bezpieczeństwa III Rzeszy w 39 punktach wzdłuż granicy polsko-niemieckiej, a także podczas pierwszych dni wojny na terenach przygranicznych po stronie polskiej. Ich zadaniem było obarczenie strony polskiej winą za wybuch wojny w oczach opinii międzynarodowej, poprzez ataki na niemieckie obiekty i ludność cywilną. Miało to jednocześnie dać pretekst do zaniechania wypełnienia zobowiązań sojuszniczych wobec Polski przez Francję i Wielką Brytanię.
Najbardziej znanym incydentem podczas operacji „Himmler” przed wybuchem wojny była prowokacja gliwicka, natomiast w czasie wojny – krwawa niedziela ("niem. Bromberger Blutsonntag"), do której doszło 3 września w Bydgoszczy.
Do innych bardziej znanych aktów dywersji należą:
Przygotowania.
22 sierpnia Hitler w swojej rezydencji w Berchtesgaden powiedział: . Upozorowanie ataków miało być ostatnią możliwością zwiększenia dramaturgi na granicy polsko-niemieckiej przed rozpoczęciem wojny. Za zaplanowanie zamachów odpowiedzialny był Reinhard Heydrich szef Głównego Urzędu Bezpieczeństwa Rzeszy. Na to zadanie wybrał dowódców SD, którym szczególnie ufał. Wybór padł na Alfreda Naujocksa. 10 sierpnia Heydrich wezwał do siebie Naujocksa i poinformował o planach napaści na Polskę. Wydał mu polecenia zainscenizowania na granicy polsko-niemieckiej kilku incydentów. Pierwszym zadaniem było przebranie kilku niemieckich więźniów z długoletnimi wyrokami i ich zamordowanie. Ciała następnie należało rozrzucić wzdłuż polsko-niemieckiej granicy, w taki sposób, by wyglądało to na atak polskich żołnierzy na posterunki niemieckie. Naujocks udał się do Gliwic i czekał na rozkaz wkroczenia do akcji. Ten jednak nie następował. 12 sierpnia Hitler wyznaczył termin ataku na Polskę na 26 sierpnia, jednak 25 sierpnia termin ten przesunięto na 1 września na 4:30. Nie wszystkie informacje dotarły do oddziałów zgromadzonych przy granicy. 26 sierpnia w nocy pod Rybnikiem (w dzisiejszej dzielnicy Stodoły; ówczesnym Hochlinden) niemieckie oddziały SS przebrane w polskie mundury odtworzyły ogień. Łącznik, który miał poinformować o przesunięciu ataku na Polskę, dotarł gdy oddział przedarł się już 200 metrów poza granicę. Za ten incydent odwołany ze swojego stanowiska został szef Gestapo Heinrich Müller, odpowiedzialność poniósł też szef oddziału Mehlhorn.
31 sierpnia 1939 roku Heydrich przekazał Naujucksowi zaszyfrowane hasło do rozpoczęcia akcji, które brzmiało "babcia umarła". Pomiędzy godziną 19 i 20 Naujocks przekazał swojemu oddziałowi informacje, że zostaną dostarczone zwłoki, lub nieprzytomna osoba. Oddział opuścił hotel bez dokumentów (na wypadek ewentualnego aresztowania) i w zniszczonych ubraniach. O godzinie 20 weszli do budynku radiostacji gliwickiej, gdzie skrępowali pracowników i zamknęli w piwnicy.

</doc>
<doc id="783894" url="https://pl.wikipedia.org/wiki?curid=783894" title="Günther Beckstein">
Günther Beckstein

Günther Beckstein (ur. 23 listopada 1943 w Hersbruck) – niemiecki polityk i prawnik, działacz Unii Chrześcijańsko-Społecznej (CSU), długoletni bawarski minister spraw wewnętrznych, w latach 2007–2008 premier Bawarii.
Życiorys.
W 1962 zdał egzamin maturalny w Norymberdze, następnie studiował prawo na Uniwersytecie Fryderyka i Aleksandra w Erlangen i Norymberdze oraz na Uniwersytecie Ludwika i Maksymiliana w Monachium. Podjął praktykę prawniczą w Norymberdze. W 1975 obronił doktorat.
Zaangażował się w działalność polityczną w ramach Unii Chrześcijańsko-Społecznej i jej organizacji młodzieżowej Junge Union. W 1974 po raz pierwszy wybrany do bawarskiego landtagu, w krajowym parlamencie zasiadał nieprzerwanie do 2013. W 1987 bez powodzenia kandydował na burmistrza Norymbergi, w 1988 pełnił obowiązki wiceprzewodniczącego frakcji poselskiej CSU. W październiku 1988 został sekretarzem stanu, a w czerwcu 1993 bawarskim ministrem spraw wewnętrznych. Urząd ten sprawował do października 2007, od 2001 był jednocześnie wicepremierem w rządzie landu.
W październiku 2007 zastąpił Edmunda Stoibera na urzędzie premiera Bawarii. Sprawował go do października 2008, wcześniej w tym samym roku CSU po raz pierwszy od ponad 45 lat utraciła większość bezwzględną w landtagu. Przywództwo w partii i jednocześnie stanowisko premiera przejął Horst Seehofer. Günther Beckstein powrócił do praktyki prawniczej.

</doc>
<doc id="783895" url="https://pl.wikipedia.org/wiki?curid=783895" title="Ariadna na Naksos (opera Porpory)">
Ariadna na Naksos (opera Porpory)

Arianna in Nasso – trzyaktowa opera skomponowana przez włoskiego kompozytora późnego baroku Nicola Porporę i wystawiona w Londynie w roku 1733.
Opera "Arianna in Nasso" nawiązuje w treści do greckiego mitu o Ariadnie, która podarowała nić Tezeuszowi, by odnalazł drogę powrotu w labiryncie.

</doc>
<doc id="783896" url="https://pl.wikipedia.org/wiki?curid=783896" title="Paamiut">
Paamiut

Paamiut, duń. Frederikshåb – miasto na południowo-zachodnim wybrzeżu Grenlandii, w gminie Sermersooq. Jest położone przy ujściu fiordu Kuanneersoq, w odległości ok. 260 km na południe od stolicy kraju Nuuk. Dlatego grenlandzka nazwa Paamiut oznacza "ci, którzy mieszkają u ujścia". Jego duńska nazwa Frederikshåb pochodzi od imienia króla Frederika V.
W mieście znajduje się port lotniczy, port morski oraz stacja radiolokacyjna.
Historia.
Pierwsi ludzie mogli dotrzeć do północno-zachodniego wybrzeża Grenlandii z Azji poprzez Cieśninę Beringa i Amerykę Północną już ponad 4000 lat temu. Obszar dzisiejszego Paamiut jest zamieszkiwany od ok. 3500 lat.
W roku 1612 angielski podróżnik James Hall opłynął wybrzeże Paamiut i nazwał je "Land of Comfort" ("Kraj komfortu"). Paamiut zostało założone w 1742 roku.
Gospodarka.
Głównymi gałęziami gospodarki Paamiut jest rybołówstwo, m.in. połów fok i wielorybnictwo. Port morski jest wolny od lodu przez cały rok.
Sport.
W mieście znajduje się największa hala sportowa na Grenlandii a także klub sportowy "Nattoralik N-45" (słowo 'nattoralik' oznacza 'bielik zwyczajny').
Fauna.
W Paamiut i okolicy znajduje się największa na Grenlandii populacja bielika zwyczajnego. Są także foki i wieloryby.
Populacja.
Według danych oficjalnych wg stanu w marcu 2014 roku liczba mieszkańców wynosiła 1539 osób.
Klimat.
Paamiut znajduje się na południowo-zachodnim wybrzeżu, około 500 km na południe od linii koła podbiegunowego. Panuje tam klimat subpolarny. Średnie temperatury wynoszą: w lipcu 10 °C (dzień), 4 °C (noc) oraz w styczniu i lutym -3 °C (dzień), -10 °C (noc)

</doc>
<doc id="783897" url="https://pl.wikipedia.org/wiki?curid=783897" title="Leondino Giombini">
Leondino Giombini

Leondino Giombini (ur. 30 stycznia 1975 w Ankonie) – włoski siatkarz występujący obecnie w Serie A, w drużynie Lube Banca Macerata. Gra na pozycji atakującego. Mierzy 205 cm. 134 razy wystąpił w reprezentacji Włoch.

</doc>
<doc id="783898" url="https://pl.wikipedia.org/wiki?curid=783898" title="Peter Caruana">
Peter Caruana

Sir Peter Richard Caruana (ur. 15 października 1956) – gibraltarski polityk, były przewodniczący centrolewicowej partii Socjaldemokraci Gibraltaru, od 1996 do 2011 szef ministrów Gibraltaru. Rycerz komandor Orderu św. Michała i św. Jerzego oraz radca królewski.
Życiorys.
Caruana urodził się na Gibraltarze w rodzinie o korzeniach maltańskich i włoskich. Uczęszczał do katolickiej szkoły prowadzonej przez Kongregację Braci w Chrystusie, Grace Dieu Manor School i Ratcliffe College w Leicestershire w środkowej Anglii, a edukację kończył w Queen Mary University of London.
Zanim został szefem ministrów, był partnerem w firmie prawniczej Triay &amp; Triay. Żonaty z Cristiną, córką miejscowego prawnika i polityka Josepha Triaya. 

</doc>
<doc id="783900" url="https://pl.wikipedia.org/wiki?curid=783900" title="Peter Caruanda">
Peter Caruanda



</doc>
<doc id="783901" url="https://pl.wikipedia.org/wiki?curid=783901" title="Naousa">
Naousa



</doc>
<doc id="783906" url="https://pl.wikipedia.org/wiki?curid=783906" title="Robert Fulton (gubernator)">
Robert Fulton (gubernator)

Robert Fulton (ur. 21 grudnia 1948) – generał, gubernator Gibraltaru od 27 września 2006 do 21 października 2009, oficer brytyjskiej Royal Marines, Rycerz Komandor Orderu Imperium Brytyjskiego.
Fulton kształcił się w Eton College i University of East Anglia. W 1972 wstąpił do Royal Marines. W latach 80. i 90. zajmował w jej strukturach wiele stanowisk, pnąc się po szczeblach kariery. W 1995 wziął udział w akcji UNPROFOR w Bośni i Hercegowinie. W 1996 ukończył kurs w studiów obronnych. W 1998 został generalnym komendantem marynarki królewskiej. W 2001 rozpoczął pracę w Ministerstwie Obrony, w 2003 został mianowany generałem.
27 września 2006 został mianowany gubernatorem Gibraltaru. 
Fulton jest również prezesem Królewskiego Marynarskiego Klubu Krykieta, Klubu Rugby oraz Stowarzyszenia Sportów Spadochronowych. Żonaty, ma dwóch synów.

</doc>
<doc id="783907" url="https://pl.wikipedia.org/wiki?curid=783907" title="Dario Messana">
Dario Messana

Dario Messana (ur. 25 maja 1979 w Katanii) – włoski siatkarz występujący obecnie w Serie A, w drużynie Andreoli Latina. Gra na pozycji libero. Mierzy 188 cm.

</doc>
<doc id="783909" url="https://pl.wikipedia.org/wiki?curid=783909" title="Epistaza">
Epistaza

Epistaza ("Epistasis", gr. „stojący na”) – w genetyce zjawisko oddziaływania produktów ekspresji jednych genów na inne geny niebędące względem nich allelami. Kilka różnych par alleli warunkuje wówczas pojedynczą cechę. Dzieje się tak w przypadku albinizmu, czyli gdy geny warunkują enzymy należące do jednego szlaku metabolicznego.
Rodzaje epistazy (w nawiasach podano rozszczepienia fenotypowe w układzie dwóch genów):
Gen epistatyczny – jest to gen, który maskuje.
Gen hipostatyczny – gen, który jest maskowany.

</doc>
<doc id="783912" url="https://pl.wikipedia.org/wiki?curid=783912" title="Zawartość alkoholu we krwi">
Zawartość alkoholu we krwi

Zawartość alkoholu we krwi – ilość alkoholu etylowego we krwi, określana najczęściej w promilach (1 promil oznacza 100 mg alkoholu w 1 dl (decylitrze) krwi).
Najbardziej wiarygodne wyniki w zakresie zawartości alkoholu we krwi daje laboratoryjne badanie krwi. W następnej kolejności są to wyniki alkomatu, który jednak określa zawartość alkoholu w wydychanym powietrzu.
Zawartość alkoholu we krwi wykorzystywana jest przez policję w sposób określony przez prawo karne.
Zawartość alkoholu we krwi a zachowanie.
Powyższa tabela ma jedynie orientacyjny i uogólniony charakter, ze względu na wielorakość zmiennych w przypadku konkretnej jednostki.
W 1995 kierujący samochodem Tadeusz S. pod wpływem alkoholu spowodował wypadek mając we krwi 14,8 promila alkoholu. Mężczyzna zmarł kilkanaście dni później na skutek odniesionych w wypadku obrażeń.
Jedna z najwyższych odnotowanych zawartości alkoholu we krwi dotyczy 45-letniego mężczyzny z Makowa-Kolonii, który w 2009 przeżył przy 12,3 promila.
22,3 promila alkoholu we krwi zmierzono u kierowcy, który pod koniec maja 2012 w Dobrołęce (gmina Olszewo-Borki) doprowadził do śmiertelnego wypadku drogowego prowadząc samochód osobowy. Wynik badania potwierdził rzecznik prasowy Komendy Miejskiej Policji w Ostrołęce. Istnieje jednak duże prawdopodobieństwo, że próbka krwi została zanieczyszczona, gdyż nie została pobrana z żyły, a z rany poszkodowanego. Mężczyzna zmarł w wyniku obrażeń odniesionych w wypadku.
W lipcu 2013 30-letni mężczyzna z Alfredówki (woj. podkarpackie) przeżył mając 13,74 promila we krwi.
Szacowanie zawartości alkoholu we krwi.
Podjęto wiele prób oszacowania zawartości alkoholu we krwi. Nie są one dokładne, ponieważ zbyt wiele czynników wpływa na tę zawartość. Przydatne mogą być jednak w samookreśleniu.
Spożywanie pokarmów przed, w trakcie, lub po piciu alkoholu opóźnia wchłanianie: szczytowe stężenie alkoholu u osoby pijącej na czczo pojawia się po 0,5–1 godzinie, u pijącej „na pełny żołądek” – po 1,5–3 godzinach. Przeciętnie człowiek spala w ciągu godziny od 0,12 do 0,15 promila alkoholu zawartego we krwi.
Wzór Erika Widmarka.
Najpopularniejszy wzór stworzył Erik Widmark:
gdzie:
Metoda porcji standardowych.
Bardzo przybliżona metoda samookreślenia momentu w którym można zasiąść za kierownicą. Opiera się na liczeniu porcji standardowych, czyli ilości napojów alkoholowych, które zawierają 10 g czystego alkoholu. Np:
Szybkość rozkładu alkoholu u mężczyzn wynosi 10–12 g/h, u kobiet 8–10 g/h. Przyjmując wartość średnią, czyli 10 g, można założyć, że w ciągu jednej godziny wątroba spala jedną porcję standardową.
Dopuszczalna zawartość alkoholu we krwi.
Dopuszczalna zawartość alkoholu we krwi w niektórych krajach pozwalająca prowadzić pojazdy mechaniczne.
W Polsce prawo o ruchu drogowym zabrania: 
Ustawa o wychowaniu w trzeźwości i przeciwdziałaniu alkoholizmowi definiuje

</doc>
<doc id="783915" url="https://pl.wikipedia.org/wiki?curid=783915" title="Radio Maria">
Radio Maria

Radio Maria – międzynarodowa katolicka stacja radiowa założona w Como we Włoszech w diecezji mediolańskiej w 1983 jako narzędzie ewangelizacji zgodnej z nauczaniem Kościoła katolickiego. 
"Radio Maria" jest stowarzyszeniem czterdziestu wielojęzycznych nadawców w Afryce, Azji, Europie, na Bliskim Wschodzie, i w Amerykach. Łącznie "Radio Maria" nadaje z 1500 naziemnych nadajników na całym świecie. Jest obecne 77 krajach (w tym w 31 krajach Europy, ale nie nadaje m.in. w Polsce i Czechach). Misją stacji jest liturgia, katecheza, uduchowienie, wsparcie duchowe na co dzień, informacja, muzyka i kultura. Założycielem i prezydentem "Radio Maria Inc." jest Emanuele Ferrario zainspirowany słowami papieża Jana Pawła II o potrzebie nowej ewangelizacji (1987, Plac Świętego Piotra). W wyniku międzynarodowego rozgłosu jaki zyskała stacja, w 1998 została utworzona "Światowa Rodzina Radio Maria" (ang. "The World Family of Radio Maria").
Radio Maria nie jest związane z polską rozgłośnią Radio Maryja.

</doc>
<doc id="783918" url="https://pl.wikipedia.org/wiki?curid=783918" title="Bielawy (gmina Słupca)">
Bielawy (gmina Słupca)

Bielawy – wieś w Polsce położona w województwie wielkopolskim, w powiecie słupeckim, w gminie Słupca.
W latach 1975–1998 miejscowość należała administracyjnie do województwa konińskiego.

</doc>
<doc id="783921" url="https://pl.wikipedia.org/wiki?curid=783921" title="Paul Haddacks">
Paul Haddacks

Sir Paul Kenneth Haddacks (ur. 27 października 1946), gubernator ("Lieutenant Governor") Wyspy Man. Na stanowisko mianowany został 17 października 2005 przez królową Elżbietę II, jako sprawującą funkcję Lorda of Man. Funkcję pełnił do 1 kwietnia 2011, rezydował w "Government House". 
Haddacks kształcił się w szkołach wojskowych. W 1964 wstąpił do Royal Navy. Był następnie instruktorem w kilku szkołach oficerskich. W 1990 walczył Zatoce Perskiej w czasie wojny z Irakiem. 
W 1994 zaczął pracę w strukturach NATO. W 1997 został brytyjskim przedstawicielem wojskowym w Kwaterze Głównej NATO. W 2001 został dyrektorem Międzynarodowego Personelu Wojskowego NATO.
Służbę wojskową zakończył pod koniec 2004. 17 października 2005 został gubernatorem wyspy Man, pracę na tym stanowisku zakończył 1 kwietnia 2011. Uhonorowany Orderem Łaźni.

</doc>
<doc id="783922" url="https://pl.wikipedia.org/wiki?curid=783922" title="Ludwik de France (książę Bretanii)">
Ludwik de France (książę Bretanii)

Ludwik de France, książę Bretanii (ur. 8 stycznia 1707, zm. 8 marca 1712) – delfin Francji.
Był synem Ludwika, księcia Burgundii i Marii Adelajdy Sabaudzkiej oraz prawnukiem króla Ludwika XIV. W chwili urodzin był trzeci w linii sukcesji tronu, poprzedzał go jego dziadek i ojciec. W 1705, dwa lata przed jego narodzinami zmarł jego starszy brat również Ludwik, urodzony w 1704. Jego dziadek zmarł prawdopodobnie na ospę w 1711, a niecały rok później zmarł jego ojciec (18 lutego 1712). Od tego momentu przez 19 dni chłopiec był delfinem – czyli następcą tronu. Zmarł prawdopodobnie na odrę i został pochowany w bazylice Saint-Denis.

</doc>
<doc id="783923" url="https://pl.wikipedia.org/wiki?curid=783923" title="Cienin-Perze">
Cienin-Perze

Cienin-Perze – wieś w Polsce położona w województwie wielkopolskim, w powiecie słupeckim, w gminie Słupca. Miejscowość wchodzi w skład sołectwa Cienin Kościelny.
W latach 1975–1998 miejscowość administracyjnie należała do województwa konińskiego.

</doc>
<doc id="783924" url="https://pl.wikipedia.org/wiki?curid=783924" title="Czesławowo">
Czesławowo

Czesławowo – wieś w Polsce położona w województwie wielkopolskim, w powiecie słupeckim, w gminie Słupca.
W latach 1975–1998 miejscowość należała administracyjnie do województwa konińskiego.

</doc>
<doc id="783925" url="https://pl.wikipedia.org/wiki?curid=783925" title="Rubén Sosa">
Rubén Sosa

Ruben Sosa Arzaiz (ur. 25 kwietnia 1966 w Montevideo) – urugwajski piłkarz występujący na pozycji napastnika; reprezentant kraju.
Kariera.
Zaczynał karierę w Danubio FC w wieku 15 lat. Był tym samym najmłodszym graczem w historii urugwajskiej pierwszej ligi. Grał w barwach Danubio do 1985 roku, gdy wyjechał do Hiszpanii do Realu Saragossa. W tym klubie zdobył puchar kraju w 1986 roku, zdobywając gola w meczu finałowym przeciwko FC Barcelonie. Następnie grał we Włoszech w S.S. Lazio, gdzie przez 4 lata spisywał się na tyle dobrze, że został dostrzeżony przez włodarzy Interu Mediolan. Po transferze do mediolańskiego klubu zaliczył najlepszy okres w karierze. Był najlepszym strzelcem Interu przez dwa sezony, wygrał także Puchar UEFA. Po przyjściu Dennisa Bergkampa do klubu i przejęciu władzy w klubie przez Massimo Morattiego odszedł z Serie A do Bundesligi. Trafił do mistrza Niemiec Borussii Dortmund, gdzie podczas jednego sezonu grał tylko sporadycznie ustępując miejsca w składzie Stephane'owi Chapuisatowi czy Karlheinzowi Riedlowi. Po roku powrócił do Hiszpanii by grać dla CD Logroñés. Po kilkunastu miesiącach przeszedł do klubu swoich dziecięcych marzeń, słynnego Nacionalu Montevideo. W klubie z Urugwaju zdobył mistrzostwo ligi kolejno w 1998, 2000, 2001 oraz w 2002 roku. Mocno przyczynił się do tych sukcesów, a fani uznali go za najbardziej lubianego gracza drużyny. W 2002 roku przeniósł się do Chin by grać dla Shanghai Shenhua, dwa lata później powrócił do Nacionalu tym razem na stanowisko asystenta trenera. W 2005 dzięki jego pomocy Nacional znów wygrał ligę urugwajską. Pracuje w klubie ze stolicy Urugwaju do dziś, jednocześnie grając w drugoligowym zespole Racing Club de Montevideo.
Reprezentacja.
W reprezentacji kraju wygrał Copa America w 1987 i 1995 roku, grał także na Mistrzostwach Świata we Włoszech.

</doc>
<doc id="783926" url="https://pl.wikipedia.org/wiki?curid=783926" title="Burchard III">
Burchard III

Burchard III (zm. 11 listopada 973) – książę Szwabii od 954 roku.
Życiorys.
Był synem Burcharda II i Regelindy.
Był dwukrotnie żonaty; po raz pierwszy z przedstawicielką rodu Immedingerów. Jego drugą żoną była Jadwiga (Hadwig), córka Henryka I, księcia bawarskiego.
Po śmierci Udalryka, biskupa Augsburga - wbrew woli zmarłego - doprowadził do nadania inwestytury Henrykowi z rodu Hunfridungów.

</doc>
<doc id="783927" url="https://pl.wikipedia.org/wiki?curid=783927" title="Andrea Giani">
Andrea Giani

Andrea Giani (ur. 22 kwietnia 1970 w Neapolu) – włoski siatkarz, trzykrotny medalista olimpijski, wielokrotny medalista mistrzostw świata i mistrzostw Europy oraz trener siatkarski. Grał na pozycji przyjmującego, pod koniec kariery występował na pozycji środkowego. 474 razy wystąpił w reprezentacji Włoch w latach 1988–2005 co jest rekordem we włoskiej siatkówce mężczyzn. W 2008 roku został przyjęty do amerykańskiej galerii sław siatkarskich – Volleyball Hall of Fame.
Dwukrotnie odznaczony Orderem Zasługi Republiki Włoskiej.
Sukcesy zawodnicze.
reprezentacyjne.
Mistrzostwa Świata:
Liga Światowa:
Mistrzostwa Europy:
Puchar Wielkich Mistrzów:
Puchar Świata:
Igrzyska Olimpijskie:
Sukcesy trenerskie.
klubowe.
Puchar Challenge:
reprezentacyjne.
z reprezentacją Słowenii
Liga Europejska:
Mistrzostwa Europy:
z reprezentacją Niemiec
Mistrzostwa Europy:
z reprezentacją Francji
Liga Narodów:

</doc>
<doc id="783928" url="https://pl.wikipedia.org/wiki?curid=783928" title="James Anthony Brown">
James Anthony Brown

James Anthony Brown (ur. 5 stycznia 1950) – szef ministrów (premier) wyspy Man od 14 grudnia 2006 do października 2011, zastępca Prezydenta Tynwaldu, parlamentu wyspy Man. Członek "House of Keys" ("Izba Kluczy"), izby niższej Tynwaldu. W ławach parlamentu zasiadł po raz pierwszy w 1981. 

</doc>
<doc id="783929" url="https://pl.wikipedia.org/wiki?curid=783929" title="Józefowo (powiat słupecki)">
Józefowo (powiat słupecki)

Józefowo – wieś w Polsce położona w województwie wielkopolskim, w powiecie słupeckim, w gminie Słupca.
W latach 1975–1998 miejscowość należała administracyjnie do województwa konińskiego.

</doc>
<doc id="783931" url="https://pl.wikipedia.org/wiki?curid=783931" title="Synagoga Klügera w Cieszynie">
Synagoga Klügera w Cieszynie

Synagoga Klügera w Cieszynie – prywatna bożnica, która dawniej znajdowała się w Cieszynie przy ulicy Czarny Chodnik 5.
Synagoga została zbudowana w latach 1931–1933 z inicjatywy rabina Salomona Klügera. Plany bożnicy wykonał cieszyński architekt i budowniczy Józef Raszka. Na budowę Klüger zadłużył się na ogromną kwotę, której nie potrafił spłacić. W 1938 roku sąd swoim wyrokiem odebrał bożnicę właścicielowi i przekazał ją Komunalnej Kasie Oszczędności. 
Ten czyn ochronił synagogę przed zniszczeniem w czasie II wojny światowej. Od czasów zakończenia wojny w budynku znajdował się magazyn. Wkrótce w związku z budową transformatora budynek dawnej bożnicy został zburzony.
Murowany budynek synagogi wzniesiono na planie prostokąta o wymiarach 7 na 11 metrów. Jak większość synagog posiadała charakterystyczny układ wnętrz, we wschodniej części na parterze znajdowała się główna sala modlitewna, w zachodniej części mały przedsionek, a na piętrze babiniec do którego prowadziła osobna klatka schodowa. W sali modlitewnej najbardziej charakterystycznymi elementami był bogato zdobiony Aron ha-kodesz oraz stojącą przed arką kwadratowa bima.

</doc>
<doc id="783932" url="https://pl.wikipedia.org/wiki?curid=783932" title="Johann Joseph Fux">
Johann Joseph Fux

Johann Joseph Fux (ur. 1660 w Hirtenfeld (Styria), zm. 13 lutego 1741 w Wiedniu) – austriacki kompozytor, teoretyk muzyki i pedagog, przedstawiciel późnego baroku.
Skomponował wiele mszy, oratoriów, oper i psalmów, jednak najbardziej jest znany jako teoretyk muzyki i nauczyciel innych kompozytorów, a także jako autor podręcznika kompozycji-rozprawy o kontrapunktcie z 1725 roku: "Gradus ad Parnassum", w którym dokładnie omówił technikę kontrapunktu w stylu renesansowego mistrza Palestriny i innych kompozytorów wcześniejszych.
Życiorys.
Fux urodził się w Hirtenfeld w Styrii w rodzinie chłopskiej.
Stosunkowo niewiele wiemy o czasach jego młodości. Prawdopodobnie wyruszył do pobliskiego Grazu, by otrzymać wykształcenie muzyczne. W 1680 roku zaakceptowali go jako studenta na tamtejszym uniwersytecie, gdzie mógł się wykazać jako muzyk. Później uczył się też w Ingolstadt (1683 do 1687). Szybko został organistą w Sankt Moritz i pozostał nim do roku 1688. W tych czasach odwiedził Włochy, gdzie na jego styl duży wpływ wywarł Arcangelo Corelli i kompozytorzy bolońscy.
Około roku 1690 był w Wiedniu, gdzie cesarz Leopold I wyraził się pochlebnie o stworzonych przez kompozytora mszach. Od tego momentu cesarz popierał karierę muzyczną Fuxa. W 1698 roku Fux został nadwornym kompozytorem, ale dopiero w 1711 roku został oficjalnym "Musikdirektor des Hofes". Fux znów pojechał do Włoch w 1700, by studiować w Rzymie. Tam poznał dzieła renesansowego mistrza Palestriny, którego podziwiał odtąd przez całe życie. Większość życia Fux jednak spędził w Wiedniu, gdzie pracował w katedrze św. Szczepana (od 1701 roku) i na dworze cesarskim.
Jego najsłynniejsza opera "Costanza e Fortezza" została wystawiona w roku 1723 w Pradze z okazji koronacji Karola VI na króla Czech.
Fux służył dwóm następcom Leopolda: Józefowi I, i Karolowi VI. Karol VI powierzał mu wysokie stanowiska na dworze. Pod koniec życia widział, ze muzyka barokowa ustępuje początkom pre-klasycyzmu. Jednak jego dzieło teoretyczne "Gradus ad Parnassum" (1725) było chwalone przez kompozytorów wiedeńskiego klasycyzmu. Korzystał z niego Haydn, który polecił je Beethovenowi, sam Beethoven i Mozart, który posiadał własny egzemplarz dzieła.
Bezpośrednio Fux nauczał takich kompozytorów, jak Georg Christoph Wagenseil, Gottlieb Muffat i Jan Dismas Zelenka. "Gradus ad Parnassum" był właśnie podręcznikiem stosowanym przez mistrza w czasie lekcji kompozycji. Wawrzyniec Krzysztof Mitzler de Kolof, uczeń Bacha i słynny pisarz saski, przetłumaczył w 1745 roku traktat muzyczny Fuxa z łaciny na niemiecki.
Po śmierci żony 8 czerwca 1731 roku (z którą się ożenił w 1696), Fux poświęcił się komponowaniu muzyki religijnej.
Fux zmarł 13 lutego 1741 roku w Wiedniu.

</doc>
<doc id="783933" url="https://pl.wikipedia.org/wiki?curid=783933" title="Synagoga Klugera w Cieszynie">
Synagoga Klugera w Cieszynie



</doc>
<doc id="783936" url="https://pl.wikipedia.org/wiki?curid=783936" title="Zbigniew Gorajski">
Zbigniew Gorajski

Zbigniew Gorajski (Gorayski) herbu Korczak (ur. 1596, zm. 1655) – kasztelan chełmski w latach 1641-1653, kasztelan kijowski w latach 1653-1655, pokojowy królewski w 1640 roku, dworzanin królewski w 1637 roku, w latach 1628-1641 wielokrotny marszałek sejmiku województwa lubelskiego, uczestnik sejmów walnych, poseł podczas rokowań ze Szwecją w roku 1646, przedstawiciel dyplomatyczny Rzeczypospolitej w Królestwie Szwecji w 1654 roku.
Wyznawca kalwinizmu, należał do czołówki znanych, wykształconych i majętnych ludzi I Rzeczypospolitej.
Życiorys.
Zbigniew Gorajski, po śmierci ojca Adama Gorajskiego w 1602 r. odziedziczył po nim wszystkie jego posiadłości, w tym miasto Biłgoraj (wówczas jeszcze zwany "Biełgoraj"). Studiował w Gimnazjum w Gdańsku w latach 1607-1612, w Heidelbergu w latach 1613-1615, w Bazylei w 1615 roku, w Lejdzie w 1616 roku.
Po studiach podróżował po całej Europie, do Polski wrócił w 1619.
W 1621 r. wystawił trzy chorągwie wojska i wziął udział w Bitwie pod Chocimiem, podczas której wykazał się odwagą i dużym męstwem. W uznaniu tych zasług król Władysław IV Waza nadał mu tytuł "pokojowego królewskiego". W 1623 r. Zbigniew ponownie podróżował po Europie – odwiedził m.in. Belgię, Francję i Włochy. W 1626 r. odwiedził Grecję i Egipt.
Po powrocie na stałe zamieszkał w miejscowości Radzięcin (obecnie powiat biłgorajski). Aby poprawić sytuację finansową swojego majątku, 6 grudnia 1628 r. nadał przywilej dla cechu rzemieślniczego w Biłgoraju. 21 grudnia 1634 r. wydał dla miasta tzw. "ordynację", w której potwierdził m.in. wszystkie nadania dla obywateli miasta udzielone przez swego ojca.
26 lutego 1630 r. Gorajski poślubił Teodorę Leszczyńską, córkę Rafała Leszczyńskiego, wojewody bełskiego.
Od 1628 r. Zbigniew brał udział w sejmikach szlacheckich województwa lubelskiego, którym często marszałkował. Poseł na sejm zwyczajny 1635 roku, sejm zwyczajny 1637 roku, sejm nadzwyczajny 1637 roku, sejm 1638 roku, sejm 1639 roku, sejm 1640 roku, sejm 1641 roku. Ponadto kierował polityką województwa.
Deputat na Trybunał Główny Koronny w latach 1638/1639 z województwa lubelskiego.
Był elektorem Władysława IV Wazy z województwa łęczyckiego, elektor Jana II Kazimierza Wazy z województwa ruskiego.
W 1640 reprezentował króla na pogrzebie księcia pruskiego Jerzego Wilhelma w Królewcu.
19 kwietnia 1641 r. Zbigniew został mianowany kasztelanem chełmskim. Był przewodniczącym delegacji kalwińskiej na colloquium charitativum w Toruniu w 1645 roku. Król obdarzał go dużym zaufaniem – w 1646 wysłał go na rokowania ze Szwecją. Jego misja nie powiodła się. Był członkiem konfederacji generalnej zawiązanej 31 lipca 1648 roku. Na sejmie 1649/1650 roku wyznaczony z Senatu na komisarza komisji wojskowej lubelskiej, która zająć się miała wypłatą zaległych pieniędzy wojsku. Król Jan Kazimierz Waza wysyłał go m.in. na rokowania z Kozakami w 1650 i 1651 r., oraz na rokowania do Lubeki w 1652. Rozmowy w Lubece również się zakończyły niepowodzeniem, w drodze powrotnej Gorajski gościł u elektorów branderburskiego i saskiego w Berlinie i Szpandorfie.
Gorajski był również aktywnym działaczem religijnym. Otaczał opieką kalwinów, prawosławnych i katolików. Bardzo dobrze znał Pismo Święte, opiekował się drukarnią w Baranowie i szkołą w Biłgoraju, wspomagał finansowo zbory w Biłgoraju i Radzięcinie.
Zmarł w kwietniu 1655 r., tuż przed zaplanowanym wyjazdem na kolejne rokowania do Szwecji.

</doc>
<doc id="783937" url="https://pl.wikipedia.org/wiki?curid=783937" title="Emmanuel Ekwueme">
Emmanuel Ekwueme

Emmanuel Ifeanyi Ekwueme (ur. 22 listopada 1979 w Aboh) – nigeryjski piłkarz występujący pomocnika. Były reprezentant Nigerii, uczestnik Pucharu Narodów Afryki 2004.
Kariera klubowa.
Początki w Nigerii.
Pierwszym klubem w piłkarskiej karierze Ekwueme był NEPA Lagos FC, w którym to zadebiutował w 1996 w wieku 17 lat, w pierwszej lidze. W 1997 przeszedł do innego pierwszoligowca, Jasper United FC. W 1998 powrócił do gry i z zespołem z miasta Onitsha zajął 4. miejsce w lidze.
Polonia i krótki okres gry w Widzewie.
Latem 1999 po pół roku gry w Jasper United Ekwueme wyjechał do Europy i trafił do Polski. Dzięki rekomendacji Emmanuela Olisadebe, z którym Ekwueme grał w Jasper United, trafił do Polonii Warszawa. W polskiej ekstraklasie zadebiutował w 1. kolejce, 21 lipca 1999 w zremisowanym 1:1 wyjazdowym meczu z Widzewem Łódź. Szybko przebił się do pierwszej jedenastki warszawskiego zespołu, łącznie rozegrał 26 meczów w lidze, w których zdobył 1 gola (25 września w wygranym 1:0 wyjazdowym meczu z Górnikiem Zabrze). Z Polonią Ekwueme wywalczył zarówno mistrzostwo Polski (9 punktów przewagi nad drugą Wisłą Kraków), a także Puchar Ligi Polskiej (w zwycięskim 2:1 finale z Legią Warszawa grał pełne 90 minut). W sezonie 2000/2001 Ekwueme został wybrany „Najlepszym Zagranicznym Piłkarzem” w plebiscycie tygodnika „Piłka Nożna”. W lidze rozegrał 21 meczów i z Polonią wywalczył zarówno Superpuchar Polski (wygrany 4:2 finał z Amiką Wronki) oraz Puchar Polski (wystąpił w obu finałowych meczach z Górnikiem Zabrze). Rundę jesienną sezonu 2001/2002 Ekwueme spędził w Polonii, na wiosnę został wypożyczony do Widzewa Łódź, z którym zajął 10. miejsce w ekstraklasie. W sezonie 2002/2003 w Warszawie spędził podobnie jak przed rokiem, tylko rundę jesienną, wiosną opuścił klub.
Wisła Płock.
W styczniu 2003 przeniósł się do Wisły Płock. W Wiśle zadebiutował 15 marca w przegranym 0:1 meczu z Polonią. Łącznie w zespole z Płocka zagrał w 10 meczach i zdobył 1 gola (zwycięstwo 1:0 z Groclinem Dyskobolią). Brał udział także w obu meczach finałowych o Puchar Polski. W sezonie 2003/2004 zagrał w 11 meczach, a z Wisłą zajął 5. miejsce w lidze. Latem 2004 wyjechał na wakacje do ojczyzny, ostatecznie zerwał kontrakt z klubem z Płocka. Nie dostał jednak pozwolenia na znalezienie sobie nowej drużyny do stycznia 2005. Podpisał wówczas kontrakt z Lechem Poznań, ale zaraz potem wyjechał do Grecji.
Grecja.
Przeszedł do Arisu Saloniki, jednak Lech skierował sprawę do sądu, gdyż Ekwueme miał podpisany kontrakt z dwoma klubami. Nie mógł grać w Grecji aż do rozstrzygnięcia sprawy, ostatecznie przyznano rację Arisowi i Ekwueme zadebiutował w Alpha Ethniki. Do końca sezonu zagrał w 8 meczach i zdobył 1 gola (w przegranym 1:3 meczu z PAOK-iem Saloniki), a Aris zajmując 14. miejsce, został zdegradowany do drugiej ligi. Na sezon 2005/2006 przeniósł się do trzecioligowego PAE Weria i zagrał w nim 18 meczów, awansując z tym klubem do drugiej ligi.
Warta i Znicz.
We wrześniu 2007 Ekwueme powrócił do Polski i podpisał kontrakt z II-ligową Wartą Poznań do maja 2008. Warta zajęła na koniec sezonu 14. miejsce, Ekwueme wystąpił w 6 meczach i po sezonie odszedł. Reprezentował następnie barwy Znicza Pruszków.
Kariera reprezentacyjna.
W reprezentacji Nigerii Emmanuel Ekwueme zadebiutował 7 października 2000 roku w wygranym 2:0 meczu z Madagaskarem, rozegranym w ramach eliminacji do Pucharu Narodów Afryki 2002.
W 2002 Emmanuel został powołany na obóz przygotowawczy do Pucharu Narodów Afryki. Ostatecznie jednak nie został powołany do kadry na ten turniej odbywający się w Mali.
W 2004 Ekwueme był członkiem kadry na Puchar Narodów Afryki 2004. Zagrał tam w 3 meczach jako lewy pomocnik – grupowym z RPA (4:0), półfinałowym z Tunezją (1:1 i 3:5 w karnych) oraz o 3. miejsce z Mali (1:0) i przywiózł z tej imprezy brązowy medal. W tym samym roku grał także w niemal wszystkich meczach kwalifikacyjnych do Mistrzostw Świata w Niemczech, pomimo tego, że przez pół roku pozostawał bez klubu.
Życie prywatne.
Od 2006 żonaty. Jest starszym bratem Martinsa, Pascala,oraz Luckiego, którzy także są piłkarzami.
Jest przedstawicielem na Nigerię polskiej firmy sportowej TICO. Zorganizował między innymi mecz towarzyski pomiędzy Drużyną TICO (zagrali w niej między innymi Nwankwo Kanu, Benedict Akwuegbu, Mobi Oparaku czy Henry Onwuzuruike) z FC Dragons Okiwe.

</doc>
<doc id="783938" url="https://pl.wikipedia.org/wiki?curid=783938" title="Nowa Wieś (gmina Słupca)">
Nowa Wieś (gmina Słupca)

Nowa Wieś – wieś w Polsce położona w województwie wielkopolskim, w powiecie słupeckim, w gminie Słupca.
W 1945 roku we wsi znajdowały się 44 gospodarstwa. W latach 1975–1998 miejscowość należała administracyjnie do województwa konińskiego.
We wsi znajduje się zabytkowy zespół dworski wpisany do krajowego rejestru zabytków (nr rej.: 399/141 z 2.12.1987 r.), składający się z:
7 lipca 1863 roku, pod Nową Wsią, miała miejsce potyczka pomiędzy powstańcami styczniowymi, dowodzonymi przez pułkownika Aleksandra Matysiewicza, a Rosjanami. Podczas walki poległo trzech polskich jeźdźców, których miejscowa ludność pochowała w jednej mogile. W 2013 roku umieszczono przy grobie granitową tablicę pamiątkową.

</doc>
<doc id="783944" url="https://pl.wikipedia.org/wiki?curid=783944" title="Rokosz (województwo wielkopolskie)">
Rokosz (województwo wielkopolskie)

Rokosz – wieś w Polsce położona w województwie wielkopolskim, w powiecie słupeckim, w gminie Słupca.
W latach 1975–1998 miejscowość należała administracyjnie do województwa konińskiego.

</doc>
<doc id="783945" url="https://pl.wikipedia.org/wiki?curid=783945" title="Ruben Sosa">
Ruben Sosa



</doc>
<doc id="783946" url="https://pl.wikipedia.org/wiki?curid=783946" title="Blair Underwood">
Blair Underwood

Blair E. Underwood (ur. 25 sierpnia 1964 w Tacoma) – amerykański aktor telewizyjny i filmowy.
Życiorys.
Urodził się w Tacoma, w stanie Waszyngton jako syn Marilyn Underwood i Franka Underwooda, pułkownika Armii Stanów Zjednoczonych. Ze względu na charakter pracy ojca swoje dzieciństwo spędził w USA i Niemczech. Ukończył Petersburg High School w stanie Wirginia i Carnegie Mellon University w Pittsburghu w stanie Pensylwania.
Pojawił się gościnnie w serialu sci-fi NBC "Nieustraszony" ("Knight Rider", 1985) u boku Davida Hasselhoffa i sitcomie NBC "Bill Cosby zaprasza" ("The Cosby Show", 1985) z Billem Cosby i Lisą Bonet. Debiutował na kinowym ekranie w dramacie muzycznym o wytwórni rapowej "Rap atakuje" ("Krush Groove", 1985) z udziałem Bobby’ego Browna, LL Cool J, Kurtisa Blow i Sheili E.
Sławę wśród telewidzów przyniosła mu postać Bobby’ego Blue w operze mydlanej ABC "Tylko jedno życie" ("One Life to Live", 1985–1986).
Wystąpił w serialach: CBS "Downtown" (1986–1987) z Michaelem Nouri, Mariska Hargitay i Robertem Englundem, Warner Bros./CBS "Strach na wróble i pani King" ("Scarecrow and Mrs. King", 1987) z Kate Jackson i Bruce’em Boxleitnerem oraz FOX "21 Jump Street" (1987) z Johnny Deppem.
Za rolę Jamesa Chaneya w dramacie telewizyjnym Warner Bros./NBC "Morderstwo w Mississippi" ("Murder in Mississippi", 1990) z Tomem Hulce, Gregiem Kinnearem i Jennifer Grey otrzymał nagrodę Image.
Kreacją adwokata Jonathana Rollinsa w serialu NBC "Prawnicy z Miasta Aniołów" ("L.A. Law", 1987–1994) zdobył w 1991 nominację do nagrody Złotego Globu i odebrał w 1995 nagrodę Image.
W 1992 zadebiutował jako reżyser niezależnego filmu krótkometrażowego "Drugie przybycie" ("The Second Coming") z Jamesa Earla Jonesa jako narratorem.
Został uhonorowany po raz kolejny nagrodą Image za postać Willie w dramacie telewizyjnym CBS "Rodzina Flory" ("Mama Flora’s Family", 1998) z udziałem Mario Van Peeblesa oraz w 2001 za rolę doktora Bena Turnera w serialu CBS "Miasto Aniołów" ("City of Angels", 2000).
W serialu HBO "Seks w wielkim mieście" ("Sex and the City", 2003–2004) z Sarah Jessiką Parker i Kim Cattrall zagrał postać doktora Roberta Leedsa.
17 września 1994 poślubił Desiree DaCostę. Mają troje dzieci – dwóch synów Parisa (ur. 1997) i Blake’a Ellisa (ur. 9 czerwca 2001) oraz córkę Brielle (ur. 1999).

</doc>
<doc id="783949" url="https://pl.wikipedia.org/wiki?curid=783949" title="Róża (powiat słupecki)">
Róża (powiat słupecki)

Róża – wieś w Polsce położona w województwie wielkopolskim, w powiecie słupeckim, w gminie Słupca.
W latach 1975–1998 miejscowość należała administracyjnie do województwa konińskiego.

</doc>
<doc id="783953" url="https://pl.wikipedia.org/wiki?curid=783953" title="Trzy Strugi">
Trzy Strugi

Trzy Strugi (do 1945 r. niem. "Dreiwassertal") – nieoficjalna część wsi Łomnica w Polsce, położona w województwie dolnośląskim, w powiecie wałbrzyskim, w gminie Głuszyca.
Miejscowość leży na terenie Parku Krajobrazowego Sudetów Wałbrzyskich.
Trzy Strugi położone są w Górach Suchych, w dolinie potoku Złota Woda, na południowy zachód od miejscowości Głuszyca. Przez miejscowość przebiega czerwony znakowany szlak pieszy.

</doc>
<doc id="783955" url="https://pl.wikipedia.org/wiki?curid=783955" title="Davide Bellini">
Davide Bellini

Davide Bellini (ur. 20 maja 1969 w Carpi) – włoski siatkarz występujący obecnie w drużynie Volleyball San Martino. Gra na pozycji rozgrywającego. Mierzy 197 cm. 142 razy wystąpił w reprezentacji Włoch.

</doc>
<doc id="783957" url="https://pl.wikipedia.org/wiki?curid=783957" title="Szkudłówka">
Szkudłówka

Szkudłówka – wieś w Polsce położona w województwie wielkopolskim, w powiecie słupeckim, w gminie Słupca.
W latach 1975–1998 miejscowość należała administracyjnie do województwa konińskiego.

</doc>
<doc id="783958" url="https://pl.wikipedia.org/wiki?curid=783958" title="Mogilew Podolski">
Mogilew Podolski



</doc>
<doc id="783964" url="https://pl.wikipedia.org/wiki?curid=783964" title="Laurie Morgan">
Laurie Morgan

Laurie Morgan (ur. 17 grudnia 1930, zm. 18 stycznia 2018) – szef ministrów (premier) wyspy Guernsey. Był pierwszym szefem ministrów na wyspie, w okresie od 1 maja 2004 do 5 marca 2007. Deputowany do parlamentu Guernsey.
Po raz pierwszy w skład parlamentu wyspy Guernsey 29 czerwca 1988. W wyborach w 2004 został wybrany deputowanym z dystryktu St. Peter Port South.
Jego kadencja zgodnie z prawem miała trwać 4 lata, jednak 31 stycznia 2007 wraz z całym swoim gabinetem podał się do dymisji. Powodem rezygnacji były nieścisłości przy wyłanianiu wykonawcy budowy nowych oddziałów szpitalnych. 5 marca 2007 Laurie Morgan został zastąpiony na stanowisku szefa ministrów przez Mike'a Torede'a.
Jego żona, Wendy Morgan, również została deputowaną do parlamentu, objęła funkcję wiceministra edukacji.

</doc>
<doc id="783968" url="https://pl.wikipedia.org/wiki?curid=783968" title="Murilo Endres">
Murilo Endres

Murilo Endres (ur. 3 maja 1981 w Passo Fundo) – brazylijski siatkarz, grający na pozycji przyjmującego. Obecnie występuje w drużynie SESI São Paulo. Wielokrotny reprezentant Brazylii. Dwukrotny wicemistrz olimpijski 2008 i 2012. Dwukrotny mistrz Świata z 2006 i 2010. Został wybrany najlepszym zawodnikiem tego ostatniego turnieju. W 2010 r. został wybrany najlepszym sportowcem w Brazylii. W lipcu 2016 okazało się, że nie został powołany na Igrzyska Olimpijskie 2016 w jego rodzinnym kraju i ogłosił, że kończy karierę reprezentacyjną.
Życie prywatne.
Młodszy brat innego reprezentanta Brazylii Gustavo. Jego żoną jest znana brazylijska siatkarka Jaqueline. 20 grudnia 2013 roku parze urodził się syn Arthur. Jego bratanek, Eric, również jest siatkarzem.
Sukcesy klubowe.
Mistrzostwo Brazylii:
Puchar Top Teams:
Puchar Challenge:
Klubowe Mistrzostwa Ameryki Południowej:
Superpuchar Brazylii:
Sukcesy reprezentacyjne.
Mistrzostwa Ameryki Południowej Juniorów:
Mistrzostwa Świata Juniorów:
Liga Światowa:
Mistrzostwa Ameryki Południowej:
Puchar Ameryki:
Puchar Wielkich Mistrzów:
Mistrzostwa Świata:
Igrzyska Panamerykańskie:
Puchar Świata:
Igrzyska Olimpijskie:
Memoriał Huberta Jerzego Wagnera:

</doc>
<doc id="783969" url="https://pl.wikipedia.org/wiki?curid=783969" title="Samuel Ogbemudia Stadium">
Samuel Ogbemudia Stadium

Samuel Ogbemudia Stadium - wielofunkcyjny stadion w mieście Benin w Nigerii.
Najczęściej używany jest jako stadion piłkarski, a swoje mecze rozgrywa na nim drużyna Bendel Insurance FC. Stadion może pomieścić 20 tysięcy widzów.

</doc>
<doc id="783971" url="https://pl.wikipedia.org/wiki?curid=783971" title="Demokratyczna Republika Afganistanu">
Demokratyczna Republika Afganistanu

Demokratyczna Republika Afganistanu (DRA) – nazwa państwa funkcjonującego w latach 1978–1987 na terenie Afganistanu, powstałego w dniu 30 kwietnia 1978 roku w wyniku przeprowadzonego trzy dni wcześniej zamachu stanu (tzw. "rewolucja kwietniowa").
DRA przybrało jako ustrój polityczny republikę, na czele rządu jako premier stanął Nur Mohammad Taraki, polityk afgański należący do radykalnej frakcji Ludowo-Demokratycznej Partii Afganistanu.
Geneza.
Dotkliwa susza z lat 1970–1973, której następstwem była śmierć ok. 80 tysięcy ludzi, doprowadziła do zamachu stanu i obalenia 17 lipca 1973 roku nieobecnego w kraju króla Zahir Szaha przez jego szwagra, generała Mohammada Daud Chana, mającego duże poparcie radykalnych oficerów i części kierownictwa LDPA ("Parczam").
Po obaleniu króla proklamowano republikę – prezydentem został Muhammad Daud Chan. W skład rządu Muhammada Dauda weszło początkowo 7 ministrów należących do "Parczamu" (Sztandar), frakcji LDPA o umiarkowanym charakterze. Początkowo Daud prowadził proradziecką politykę zagraniczną co wzbudziło obawy ze strony USA, które oskarżyły Dauda o chęć utworzenia w kraju państwa o modelu wzorowanym na radzieckim. W 1975 roku doszło do nieoczekiwanego zwrotu w polityce afgańskiej i odsunięcia Parczam od rzeczywistego wpływu na politykę międzynarodową państwa – Muhammad Daud zaczął zawierać umowy gospodarcze także z państwami zachodnimi, Iranem oraz Indiami. Mimo iż współpraca z ZSRR trwała nadal, istniała istotna rozbieżność między Kabulem a Moskwą co do kształtu tej współpracy i wpływu ZSRR na Afganistan. Dodatkowo Daud zwiększył własną władze i doprowadził do coraz większej autokracji. Wkrótce utworzył on system jednopartyjny na czele z Partią Rewolucji Narodowej i zdelegalizował pozostałe partie polityczne.
Do więzień masowo trafiali przeciwnicy rządu, w tym byli sojusznicy Dauda z LDPA. Doszło też do zabójstw politycznych, a ofiarą jednego z nich padł lider Parczamu Mir Akbar Chajbar, którego śmierć była bezpośrednią przyczyną obalenia Dauda. 27 kwietnia 1978 roku doszło do kolejnego zamachu stanu (nazywanego też rewolucją kwietniową lub rewolucją sauryjską), w którego wyniku Muhammad Daud został obalony. Nie chcąc się poddać, prezydent zginął wraz z całą rodziną w szturmie na pałac prezydencki. W dniu 30 kwietnia 1978 roku utworzono oficjalnie Demokratyczną Republikę Afganistanu, a na czele utworzonego tego samego dnia rządu stanął Nur Mohammed Taraki, polityk z "Chalku" (Lud), radykalnej frakcji LDPA.
Historia.
Rządy Tarakiego.
Nur Mohammed Taraki ogłosił wdrożenie programu radykalnych zmian społecznych, które w rezultacie miały doprowadzić do liberalizacji społeczeństwa afgańskiego i przeobrażenia struktury społecznej. Reformy kwestionowały tradycyjne wartości i ugruntowane struktur władzy na obszarach wiejskich. Rząd wprowadził do życia politycznego kobiety i położył kres przymusowym małżeństwom. Rząd 1 stycznia 1979 zainicjował reformę rolną, która próbowała ograniczyć ilość ziemi feudałów. Ci, których posiadłości przekraczały limit, musieli bez rekompensaty oddawać ją w ręce rządu. Afgańskie przywództwo wierzyło, że reforma spotka się z uznaniem wśród mieszkańców wsi i osłabi władzę arystokratów. Reforma została uznana za kompletną w połowie 1979 roku, a rząd ogłosił, że 665 tysięcy hektarów (około 1 632 500 akrów) zostało podzielonych. Rząd oświadczył również, że tylko 40 tys. rodzin, lub 4% populacji, zostało negatywnie dotkniętych przez reformę rolną. Opierając się na poprzednich działaniach Mohammada Daud Chana, nowy rząd stworzył program alfabetyzacji wsparty przez UNESCO. Plan zakładał wyeliminowanie analfabetyzmu w ciągu 20 lat. Rząd następnie zmniejszył okres przejściowy z 20 do czterech lat, co w obliczu braku nauczycieli było mało realne. Plan po późniejszej interwencji radzieckiej został wydłużony do lat siedmiu. Jako że społeczeństwo afgańskie było głęboko islamskie, reformy nie zostały skutecznie wprowadzone w całym kraju. Reformy te zwiększyły opór części Afgańczyków wobec rządu, co doprowadziło do wybuchu wojny domowej. Trzon antyrządowej rebelii stanowili mudżahedini sunniccy, zaś mniejsze grupy stanowili szyiccy mudżahedini oraz rebelianci maoistowscy. Wewnątrz LDPA doszło do sporu – radykalne skrzydło Chalk całkowicie zdominowało umiarkowany Parczam, którego członków wysłano jako ambasadorów do krajów bloku wschodniego – jego lider Babrak Karmal został zmuszony do wyjazdu do Czechosłowacji.
Rządy Amina.
10 września 1979 nowym przywódcą LDPA i kraju został Hafizullah Amin. Kilka dni później doszło na jego polecenie do fizycznej likwidacji wewnątrzpartyjnej opozycji, w tym dotychczasowego premiera Afganistanu, Nur Muhammada Tarakiego, który zginął uduszony 14 września 1979 roku. Dojście Amina do władzy spowodowało przyjęcie polityki umiarkowanej, polegającej na próbach przekonania Afgańczyków, że rząd nie jest antyislamski. Rząd Amina zaczął inwestować w odbudowę meczetów i wypłacał odszkodowania za ich zniszczenia. Obiecał zapewnienie Afgańczykom wolności wyznania. Grupy religijne otrzymywały kopie Koranu, a Amin w swoich przemówieniach zaczął odnosić się do Boga. Stwierdził, że rewolucja kwietniowa była „całkowicie oparta na zasadach islamu”. Kampania okazała się nieudana, a wielu Afgańczyków obarczyło Amina odpowiedzialnością za represyjne działania rządu. Działania Amina, mające wykazać, że jest on pobożnym muzułmaninem, były silnym punktem działającym na szkodę kontrrewolucyjnej propagandy, która twierdziła, że rząd jest ateistyczny. Amin starał się też zwiększyć swoją popularność wśród grup plemiennych, czego nie udało się osiągnąć Tarakiemu. Choć na ogół Amin ubierał się w zachodnie stroje, pojawiały się również fotografie przedstawiające go w tradycyjnych ubraniach Pasztunów. W okresie krótkiego przywództwa starał się zdemokratyzować władzę i obiecał nie dopuścić do utworzenia rządów jednoosobowych. Rząd opublikował również listę osób straconych w okresie rządów Tarakiego, a winą za nie obarczono byłego lidera kraju. Amin próbował zmniejszyć zależność Afganistanu od ZSRR. Próbował to zrealizować poprzez zrównoważenie polityki zagranicznej polegającej na zacieśnieniu stosunków z Iranem i Pakistanem. Postawa Amina budziła obawy w ZSRR, gdzie na afgański rząd patrzono z coraz większą podejrzliwością. Szczególnie niechętnie przywódcy ZSRR patrzyli na Amina po tym, gdy ten spotkał się osobiście z Gulbuddinem Hekmatjarem, będącym jednym z czołowych antykomunistów w Afganistanie. Prezydent starał się nawiązać lepsze stosunki z USA. Amerykański ambasador J. Bruce Amstutz po trzecim spotkaniu z Aminem oświadczył, że przed ewentualnymi działaniami rząd USA musi obserwować sytuację w kraju. Na początku grudnia 1979 roku, Ministerstwo Spraw Zagranicznych zaproponowało wspólne spotkanie na między Aminem a pakistańskim prezydentem Muhammadem Zia ul-Haqem. Rząd Pakistanu przyjął zmodyfikowaną wersję oferty afgańskiego MSZ i wysłał na rozmowy do Kabulu ministra spraw zagranicznych, Aghę Szaniego. Mimo to tajna policja pakistańska Inter-Services Intelligence w dalszym ciągu szkoliła mudżahedinów walczących przeciwko rządowi Amina.
Operacja Sztorm-333.
Interwencja radziecka w Afganistanie zaczęła się w nocy między 24 a 25 grudnia 1979 roku, kiedy to radzieckie wojska powietrznodesantowe opanowały strategiczne lotniska w Kabulu i Bagramie. 26 grudnia w okolicach miast Termez i Kuszka 2 dywizje 40 Armii (specjalnie utworzonej do inwazji na Afganistan) przekroczyły granicę afgańsko-radziecką.
27 grudnia 1979 roku rozpoczęła się operacja „Sztorm-333”, mająca na celu zlikwidowanie Hafizullaha Amina (którego KGB podejrzewało o działalność agenturalną na rzecz CIA, antyradziecką politykę oraz poglądy maoistyczne). Komandosi pod dowództwem pułkownika Bojarinowa, przeszkoleni przez KGB z grupy Alfa, wylądowali na lotnisku w Kabulu i zaatakowali pałac prezydencki. Amin został zastrzelony, a jego następcą został Babrak Karmal. Inwazja planowana jako wojna błyskawiczna, przeistoczyła się w długotrwały konflikt.
Rządy Karmala.
Karmal po objęciu władzy ogłosił amnestię, w wyniku której na wolność wypuszczono więźniów dwóch poprzednich rządów. Obiecał utworzenie rządu koalicyjnego, który nie będzie zwolennikiem socjalistycznego modelu państwa, podkreślając przy tym, że wynegocjuje wsparcie polityczne, militarne i gospodarcze z ZSRR. Trzema najważniejszymi obietnicami Karmalu były – powszechna amnestia więźniów, upowszechnianie Podstawowych Zasad Demokratycznej Republiki Afganistanu i przyjęcie nowej flagi, zawierającej tradycyjne barwy narodowe (poprzednia flaga była czerwona). Jego rząd przywrócił ponadto skonfiskowane mienie, przyznał koncesje przywódcom religijnym oraz sprywatyzował niektóre nieruchomości znacjonalizowane podczas wcześniejszych reform. Wszystkie te działania, z wyjątkiem ogólnej amnestii więźniów, były wprowadzane stopniowo. Z więzień wypuszczono 2600 więźniów politycznych, w tym 600 członków Parczam, a powszechna amnestia, ogłoszona na obchodach szesnastej rocznicy powstanie LPDA (1 stycznia 1980 roku), była przez rząd bardzo nagłośniana. Karmal rozpoczął pracę nad Podstawowymi Zasadami Demokratycznej Republiki Afganistanu, którymi była gwarancja praw demokratycznych, tj. wolność słowa, prawo do bezpieczeństwa i życia, prawo do demonstracji, prawo do pokojowego zrzeszania się oraz do rzetelnego procesu sądowego. Amin w ramach zasad ogłosił, że państwo chronić będzie trzy rodzaje własności: państwową, spółdzielczą i własność prywatną. Prezydent rozszerzył bazę wsparcia dla LPDA na grupy społeczne, które dotychczas były określane jako "wrogowie rewolucji". Prezydent mianował też grupę osób niezwiązanych z ruchem komunistycznym na stanowiska rządowe – w okresie od marca do maja 1980 roku aż 78 na 191 osób mianowanych na stanowiska rządowe nie było członkami LDPA. Z jego inicjatywy w czerwcu 1981 roku odbył się zjazd założycielski Narodowego Frontu Ojczyzny. Karmal, jako praktykujący muzułmanin, powrócił do odwoływań do tradycyjnych zwyczajów afgańskich oraz islamskich. W styczniu 1984 roku Karmal drastycznie ograniczył reformę rolną wprowadzoną przez Tarakiego i Amina oraz zwiększył zakres granic gospodarstw ziemskich. Rząd kontynuował program alfabetyzacji oraz zwiększył prawa kobiet. We wrześniu 1985 roku odbyło się pierwsze od lat posiedzenie parlamentu starszyzny plemiennej Loja Dżirga. Przewodniczącym parlamentu został Abdurrahim Hatef, niebędący członkiem LPDA. Podczas wyborów 1985–1986 zostało ustalone, że 60% urzędników państwowych ma być osobami spoza rządzącej partii, a pod koniec rządów Karmal zdecydował o tym, że kilku członków rządu na wysokim szczeblu nie będzie członkami partii.
Likwidacja Demokratycznej Republiki Afganistanu.
W 1987 roku na stanowisku prezydenta Karmal zastąpiony został przez Mohammada Nadżibullaha, który w ramach liberalizacji systemu zlikwidował Demokratyczną Republikę Afganistanu, tworząc w jej miejsce II Republikę Afganistanu.

</doc>
<doc id="783973" url="https://pl.wikipedia.org/wiki?curid=783973" title="Wysoczyzna Lubińska">
Wysoczyzna Lubińska

Wysoczyzna Lubińska – mezoregion fizycznogeograficzny (317.76) stanowiący północno-wschodnie zakończenie Niziny Śląsko-Łużyckiej. Od północy graniczy z Równiną Szprotawską i Wzgórzami Dalkowskimi, od wschodu z Obniżeniem Ścinawskim, od południowego wschodu z Pradoliną Wrocławską, od południa i południowego zachodu z Równiną Legnicką i od zachodu z Borami Dolnośląskimi.
Jest to teren pofałdowany, wyższy od okolicznych obniżeń, pokryty osadami zlodowaceń środkowopolskich – głównie piaskami i żwirami oraz glinami. Teren jest silnie zalesiony, z wyjątkiem części południowej. Największe miasto – Lubin jest położone w północno-wschodniej części. Na zachód od niego znajduje się Chocianów.
Pod względem geologicznym jest to obszar monokliny przedsudeckiej, a na południu – bloku przedsudeckiego.

</doc>
<doc id="783974" url="https://pl.wikipedia.org/wiki?curid=783974" title="Diallo">
Diallo



</doc>
<doc id="783975" url="https://pl.wikipedia.org/wiki?curid=783975" title="Nnamdi Azikiwe Stadium">
Nnamdi Azikiwe Stadium

Nnamdi Azikiwe Stadium – wielofunkcyjny stadion w mieście Enugu, w Nigerii.
Najczęściej używany jest jako stadion piłkarski, a swoje mecze rozgrywa na nim drużyna Enugu Rangers. Może pomieścić 25 tysięcy widzów.

</doc>
<doc id="783976" url="https://pl.wikipedia.org/wiki?curid=783976" title="Czarny diament">
Czarny diament



</doc>
<doc id="783977" url="https://pl.wikipedia.org/wiki?curid=783977" title="Sani Abacha Stadium">
Sani Abacha Stadium

Sani Abacha Stadium - wielofunkcyjny stadion w mieście Kano w Nigerii.
Najczęściej używany jest jako stadion piłkarski, a swoje mecze rozgrywa na nim drużyna Kano Pillars FC. Stadion może pomieścić 25 tysięcy widzów.

</doc>
<doc id="783978" url="https://pl.wikipedia.org/wiki?curid=783978" title="Cristian Casoli">
Cristian Casoli

Cristian Casoli (ur. 27 stycznia 1975 w Varese) – włoski siatkarz występujący obecnie w Serie A1, w drużynie . Gra na pozycji przyjmującego. 99 razy wystąpił w reprezentacji Włoch.

</doc>
<doc id="783979" url="https://pl.wikipedia.org/wiki?curid=783979" title="Liberation Stadium">
Liberation Stadium

Liberation Stadium - wielofunkcyjny stadion w mieście Port Harcourt w Nigerii.
Najczęściej używany jest jako stadion piłkarski, a swoje mecze rozgrywa na nim drużyna Dolphins FC. Stadion może pomieścić 25 tysięcy widzów.

</doc>
<doc id="783980" url="https://pl.wikipedia.org/wiki?curid=783980" title="Rastenburg">
Rastenburg



</doc>
<doc id="783981" url="https://pl.wikipedia.org/wiki?curid=783981" title="Synagoga Machsike Hadas w Cieszynie">
Synagoga Machsike Hadas w Cieszynie

Synagoga Machsike Hadas w Cieszynie – synagoga, która dawniej znajdowała się w Cieszynie, przy ulicy Benedyktyńskiej.
Synagoga została zbudowana w latach 1911–1912 z inicjatywy ortodoksyjnego stowarzyszenia Machsike Hadas. Plany synagogi wykonał cieszyński architekt i budowniczy Carl Friedrich, a działkę pod budowę kupiono od Karoliny Pohlner. Cały koszt budowy sfinansowało stowarzyszenie Machsike Hadas oraz prywatni darczyńcy.
Podczas II wojny światowej, 2 września 1939 roku, hitlerowcy spalili synagogę, a następnie usunięto jej zgliszcza. Od czasu zakończenia wojny plac po bożnicy pozostaje niezabudowany i niewykorzystany.
Murowany, trzykondygnacyjny budynek synagogi wzniesiono na planie prostokąta. We wnętrzu na wysokości dwóch kondygnacji znajdowała się obszerna na 14 na 8,7 metra główna sala modlitewna. Na wysokości drugiej kondygnacji znajdowały się szerokie na 6 metrów galerie dla kobiet. W głównej sali modlitewnej na wschodniej ścianie znajdował się bogato zdobiony Aron ha-kodesz a przed nim znajdowała się bima. W części piwnicznej znajdowały się dwie mykwy, jedna dla mężczyzn, druga dla kobiet. Synagoga jedną ścianą przylegała do kamienicy.

</doc>
<doc id="783982" url="https://pl.wikipedia.org/wiki?curid=783982" title="Frank Walker">
Frank Walker

Frank Walker, były deputowany i senator z wyspy Jersey, szef ministrów Jersey od 5 grudnia 2005 do 12 grudnia 2008.
Życiorys.
Frank Walker w 1973 został dyrektorem "Jersey Evening Post", jedynej gazety na wyspie. W następnych latach przejął kontrolę nad "Guiton Group", wydawcą prasy na wyspach Jersey i Guernsey. W lutym 2005 zrezygnował ze stanowiska jej szefa. 
13 grudnia 1990 Walker został po raz pierwszy wybrany deputowanym do parlamentu Jersey ("States of Jersey"), a następnie w 1993 uzyskał reelekcję. W 1996 został wybrany senatorem i powtórnie 12 grudnia 2002.
5 grudnia 2005 Frank Walker w tajnym głosowaniu został wybrany pierwszym szefem ministrów (szefem rządu) Jersey. Otrzymał 38 głosów od członków parlamentu, pokonując senatora Stuarta Syvreta, który zdobył 14 głosów.

</doc>
<doc id="783983" url="https://pl.wikipedia.org/wiki?curid=783983" title="Enyimba International Stadium">
Enyimba International Stadium

Enyimba International Stadium - wielofunkcyjny stadion w mieście Aba w Nigerii.
Najczęściej używany jest jako stadion piłkarski, a swoje mecze rozgrywa na nim drużyna Enyimba FC. Stadion może pomieścić 25 tysięcy widzów. Posiada zadaszenie, oświetlenie oraz elektroniczną tablicę wyników.

</doc>
<doc id="783988" url="https://pl.wikipedia.org/wiki?curid=783988" title="Aper Aku Stadium">
Aper Aku Stadium

Aper Aku Stadium - wielofunkcyjny stadion w mieście Makurdi w Nigerii.
Najczęściej używany jest jako stadion piłkarski, a swoje mecze rozgrywa na nim drużyna Lobi Stars. Stadion może pomieścić 15 tysięcy widzów.

</doc>
<doc id="783989" url="https://pl.wikipedia.org/wiki?curid=783989" title="Zygimantas Jonusas">
Zygimantas Jonusas

Zygimantas Jonusas (ur. 22 lutego 1982 w Kłajpedzie) – litewski koszykarz.
W sezonie 2005/2006 grał w Polpaku Świecie, potem w niemieckim klubie Eisbären Bremerhaven. Mierzy 200 cm wzrostu.

</doc>
<doc id="783991" url="https://pl.wikipedia.org/wiki?curid=783991" title="Michaś">
Michaś

Ikar (opowiadanie)

</doc>
<doc id="783995" url="https://pl.wikipedia.org/wiki?curid=783995" title="Philip Bailhache">
Philip Bailhache

Philip Martin Bailhache (ur. 28 lutego 1946 na Jersey) – prawnik, baliw wyspy Jersey od 1995 do 2009.
Urodził się na Jersey. W 1972 po raz pierwszy został wybrany do parlamentu wyspy. W latach 1995–2009 był baliwem. Od 2011 sprawuje mandat senatora.

</doc>
<doc id="783996" url="https://pl.wikipedia.org/wiki?curid=783996" title="Lekan Salami Stadium">
Lekan Salami Stadium

Lekan Salami Stadium – wielofunkcyjny stadion w Ibadanie w Nigerii.
Najczęściej używany jest jako stadion piłkarski, a mecze rozgrywa na nim drużyna Shooting Stars FC. Stadion może pomieścić 18 tysięcy widzów.

</doc>
<doc id="783998" url="https://pl.wikipedia.org/wiki?curid=783998" title="Równina Chojnowska">
Równina Chojnowska

Równina Chojnowska – mezoregion fizycznogeograficzny (317.78) stanowiący południowo-wschodnie zakończenie Niziny Śląsko-Łużyckiej. Od północy graniczy z Równiną Legnicką, od wschodu ze Wzgórzami Strzegomskimi, od południowego wschodu z Obniżeniem Podsudeckim, od południa z Pogórzem Kaczawskim i od zachodu z Borami Dolnośląskimi.
Jest to teren pofałdowany, stanowiący przejście między Równiną Legnicką a Pogórzem Kaczawskim, od którego do oddzielony jest brzeżnym uskokiem sudeckim.
Pod względem geologicznym jest to obszar bloku przedsudeckiego, pokryty osadami zlodowaceń południowopolskich – głównie piaskami, żwirami i glinami oraz lessami.
Dzięki dobrym glebom brunatnym i płowym jest to teren wybitnie rolniczy, z przewagą upraw pszenno-buraczanych i pszenno-ziemniaczanymi.
Większe miasta to Chojnów, Jawor oraz położona w większości na obszarze Pogórza Kaczawskiego Złotoryja.

</doc>
<doc id="784002" url="https://pl.wikipedia.org/wiki?curid=784002" title="El-Kanemi Stadium">
El-Kanemi Stadium

El-Kanemi Stadium - wielofunkcyjny stadion w mieście Maiduguri w Nigerii.
Najczęściej używany jest jako stadion piłkarski, a swoje mecze rozgrywa na nim drużyna El-Kanemi Warriors. Stadion może pomieścić 10 tysięcy widzów.

</doc>
<doc id="784004" url="https://pl.wikipedia.org/wiki?curid=784004" title="Dan Anyiam Stadium">
Dan Anyiam Stadium

Dan Anyiam Stadium - wielofunkcyjny stadion w mieście Owerri w Nigerii.
Najczęściej używany jest jako stadion piłkarski, a swoje mecze rozgrywa na nim drużyna Heartland FC. Stadion może pomieścić 10 tysięcy widzów.

</doc>
<doc id="784008" url="https://pl.wikipedia.org/wiki?curid=784008" title="Ahmadou Bello Stadium">
Ahmadou Bello Stadium

Ahmadou Bello Stadium – wielofunkcyjny stadion w mieście Kaduna w Nigerii. Najczęściej używany jest jako stadion piłkarski, a swoje mecze rozgrywają na nim drużyny Kaduna United i Kada City. Stadion może pomieścić 16 500 widzów.
Stadion został zbudowany w 1964 roku. Był jednym z obiektów goszczących Mistrzostwa Świata U-17 w Piłce Nożnej 2009.

</doc>
<doc id="784009" url="https://pl.wikipedia.org/wiki?curid=784009" title="Bramofon">
Bramofon



</doc>
<doc id="784011" url="https://pl.wikipedia.org/wiki?curid=784011" title="Bruce Davison">
Bruce Davison

Bruce Davison (ur. 28 czerwca 1946 w Filadelfii) – amerykański aktor filmowy, teatralny i telewizyjny, także reżyser i producent, nominowany do Oscara dla najlepszego aktora drugoplanowego i laureat Złotego Globu za występ w melodramacie "Długoletni przyjaciele" (1990).

</doc>
<doc id="784012" url="https://pl.wikipedia.org/wiki?curid=784012" title="Gumbinnen">
Gumbinnen



</doc>
<doc id="784014" url="https://pl.wikipedia.org/wiki?curid=784014" title="Rak sutka">
Rak sutka

Rak sutka, rak gruczołu sutkowego, potocznie rak piersi (łac. "carcinoma mammae") – najczęstszy nowotwór złośliwy gruczołu sutkowego wywodzący się z tkanki nabłonkowej. Na świecie rak ten jest najczęściej występującym nowotworem złośliwym u kobiet. Rak sutka pojawia się także u mężczyzn, jednak jest rzadki i zwykle późno rozpoznawany. Od lat 70. notowano na całym świecie wzrost zachorowań na tę chorobę i tendencja ta utrzymywała się do lat 90. Zjawisko to mogło być spowodowane zarówno zmianami stylu życia kobiet w krajach zachodnich, jak i wzrostem wykrywalności raka.
Klasyfikacja.
Podział według:
Lokalizacja ogniska pierwotnego.
Rzadsze i klinicznie mniej istotne są nowotwory części sutka innych niż gruczoł: brodawki sutkowej).
Rak skóry piersi jest klasyfikowany (ICD-10) osobno. Rokowanie i leczenie jest inne.
Typy histologiczne.
Typy histologiczne (klasyfikacja uproszczona):
Zaawansowanie.
Zaawansowanie według klasyfikacji TNM:
Czynniki ryzyka.
Czynniki o dobrze udokumentowanym wpływie.
Płeć.
99% raków sutka występuje u kobiet.
Czynniki geograficzne.
Porównanie zapadalności i zachorowalności na raka sutka w różnych krajach wykazuje zaskakujące różnice. Do obszarów, w których ryzyko raka piersi jest większe, należą Ameryka Północna i północna Europa, rzadziej występuje on w Azji i Afryce. Na te różnice mogą mieć wpływ:
Poparciem ostatniej tezy może być fakt, że emigranci z krajów o mniejszej zapadalności do krajów, w których jest ona większa, chorują ze zwiększoną częstością w porównaniu ze swoimi nieemigrującymi rodakami.
Brane pod uwagę są również czynniki kulturowe (dieta, kwestia karmienia piersią).
Czynniki genetyczne.
Postęp genetyki w latach 90. pozwolił na udowodnienie etiologii genetycznej przynajmniej części nowotworów złośliwych piersi. Obecnie szacuje się, że 5 do 30% raków piersi i jajnika wiąże się z genetyczną predyspozycją i określonymi, genetycznymi mutacjami.
Około połowa kobiet z dziedzicznym rakiem piersi ma mutację w genie "BRCA1" (17q21.3) a 1/3 w genie "BRCA2" (13q12-13). Geny te są duże, zawierają wiele eksonów, uważa się, że odgrywają kluczową rolę w mechanizmach naprawy DNA. Nowotwór rozwija się, gdy obydwa allele są zmutowane. Opisano również szereg rzadszych zespołów genetycznych, których składową jest rak sutka.
Wiek.
Ryzyko wystąpienia raka piersi wzrasta z wiekiem począwszy od 30 roku życia. Po klimakterium utrzymuje się na mniej więcej stałym poziomie.
Przebieg miesiączkowania.
Stwierdzono, że wiek menarche &lt;12 roku życia i wiek klimakterium &gt; 55 roku wiąże się z nieznacznym wzrostem ryzyka zachorowania na raka sutka, odpowiednio: 1,3 i 1,5-2 razy. Prawdopodobnie zależność ta ma związek z przedłużonym działaniem estrogenów na tkanki organizmu.
Przebieg ciąży.
Ryzyko wystąpienia raka piersi u nieródek jest 3 razy większe niż u kobiet które rodziły. Późny wiek pierwszego porodu statystycznie wiąże się ze zwiększeniem ryzyka (po 35 roku życia ryzyko jest 2-3 razy większe; po 30 roku życia - 1,9 razy).
Choroby sutka.
Wykazano, że łagodne choroby sutka, takie jak zmiany proliferacyjne, brodawczakowatość przewodów, gruczolistość stwardniająca, nieznacznie zwiększają ryzyko wystąpienia raka sutka (1,5 do 2 razy). Atypowy rozrost przewodowy lub zrazikowy powoduje znaczny (5 razy) wzrost ryzyka. Włóknienie, torbiele, metaplazja apokrynowa, łagodne rozrosty nie pociągają za sobą zwiększonego ryzyka progresji nowotworu albo ryzyko jest minimalne. Gwiaździsta blizna być może zwiększa ryzyko raka.
Rak drugiej piersi i trzonu macicy.
Zwiększają ryzyko.
Ekspozycja na promieniowanie jonizujące.
Ryzyko związane z naświetlaniem promieniowaniem jonizującym obejmującym klatkę piersiową jest dobrze udokumentowane. Ryzyko zależy od dawki promieniowania, upływu czasu po naświetlaniu i od wieku. Tylko kobiety naświetlane przed 30 rokiem życia, czyli zanim gruczoł piersiowy ostatecznie się ukształtuje, są obarczone większym ryzykiem wystąpienia raka. Nie wykazano aby niskie dawki promieniowania stosowane w mammografii wpływały w jakikolwiek sposób na zapadalność na raka piersi.
Czynniki o gorzej udokumentowanym wpływie.
Przyjmowanie zewnątrzpochodnych estrogenów.
Zastępcza terapia estrogenowa.
Przedłużone przyjmowanie zewnątrzpochodnych estrogenów po klimakterium, czyli zastępcza terapia estrogenowa, wiąże się ze średnim wzrostem zapadalności na raka sutka. Nie można przy tym stwierdzić, że korzyści wynikające z zastępczej terapii hormonalnej przeważają nad ewentualnymi negatywnymi skutkami.
Doustne środki antykoncepcyjne.
Dowody na zwiększanie zapadalności na raka sutka wskutek przyjmowania doustnych środków antykoncepcyjnych są sprzeczne. Wydaje się, że nowsze środki antykoncepcyjne powodują bardzo mały wzrost ryzyka, które znika 10 lat po ich odstawieniu. Stosowanie doustnej hormonalnej antykoncepcji jest przeciwwskazane w przypadku młodych (do 25 lat) nosicielek mutacji "BRCA1".
Nadwaga.
Nadwaga przed menopauzą chroni przed rakiem sutka, prawdopodobnie poprzez powodowanie cykli bezowulacyjnych, natomiast po menopauzie zwiększa ryzyko zachorowania z powodu produkcji estrogenów w tkance tłuszczowej.
Dieta wysokotłuszczowa.
Rozwojowi raka piersi po menopauzie sprzyja duże spożycie tłuszczów wielonienasyconych omega 6 (obecnych zwłaszcza w oleju roślinnym z soi, kukurydzy, słonecznika i innych olejach z nasion, w margarynie), np. kwasu linolowego, przy niedostatku tłuszczów wielonienasyconych omega 3 (w oleju rybnym, ale również w lnianym; olej rzepakowy zawiera prawie tak dużo niepożądanego tłuszczu oleinowego omega 9, jak oliwa z oliwek). W 2001 stwierdzono, że tłuszcze jednonienasycone (omega 9) oraz niektóre wielonienasycone (omega 6) sprzyjają rozwojowi raka piersi po menopauzie, a tłuszcze wielonienasycone omega 3 - przeciwdziałają. Odkryto, że tłuszcze oleinowy (w oliwie z oliwek, oleju rzepakowym) i inne jednonienasycone (omega 9) sprzyjają rozwojowi raka podobnie, jak również niektóre tłuszcze wielonienasycone omega 6 (np. 20:2 pochodna kwasu linolowego). Tłuszcze nasycone (w maśle, smalcu, śmietanie, wieprzowinie, kiełbasie, drobiu, itp.) nie szkodzą osobom z predyspozycjami rakowymi, a tłuszcze wielonienasycone omega 3 - zdecydowanie pomagają.
Spożycie alkoholu.
Część badań wykazała związek między spożyciem alkoholu a zwiększonym ryzykiem zachorowania na raka piersi. Inne badania (Framingham Study, badanie Danish National Institute for Public Health) nie potwierdziły tego związku.
Ćwiczenia fizyczne.
Istnieją doniesienia, że przy poświęceniu większej ilości czasu na ćwiczenia, ryzyko wystąpienia raka spada, prawdopodobnie przez wpływ ćwiczeń fizycznych na opóźnienie pierwszej miesiączki.
Objawy i przebieg.
Rak sutka jest wykrywany zwykle jako macalne, niebolesne zgrubienie w piersi. Obecnie przesiewowe badania mammograficzne pozwalają na wykrycie raka zanim stanie się on dostępny badaniu palpacyjnemu. Inne objawy zwykle pojawiają się gdy guz jest już wyczuwalny, wczesnym objawem może być zaciągnięcie brodawki sutkowej, tzw. pępek rakowy. Zajęcie dróg chłonnych może być przyczyną miejscowego obrzęku limfatycznego, czego wyrazem jest tzw. objaw skórki pomarańczowej.
W początkowych stadiach choroby nowotworowej może być one wykryta wyłącznie poprzez specjalistyczne badanie diagnostyczne. W miarę rozrostu guza piersi dochodzą kolejne objawy chorobowe takie jak wciągnięcie skóry lub brodawki sutkowej, zaczerwienienie skóry, asymetria piersi czy jednostronny wyciek z brodawki.
Nawroty i przerzuty.
Ryzyko nawrotu zależy od rozmiaru guza, zajęcia węzłów chłonnych oraz od charakteru nowotworu. Ryzyko nawrotów lokalnych (ponad 10% dla okresu 10 lat) można obniżyć przez radioterapię adiuwantową (do około 5% dla 10 lat).
Przerzuty odległe najczęściej są do dobrze ukrwionych kości (nasady kości długich, żebra, kręgosłup); do innych narządów występują rzadziej. Wśród wszystkich pacjentek z rakiem piersi 10–letnie ryzyko wystąpienia przerzutów do kości wynosi około 18%. Najczęściej występują przerzuty blastyczne lub osteolityczne. Ryzyko przerzutów dalekich do kości można obniżyć (o ok. 25%) przez leczenie adiuwantowe hormonalne i/lub chemioterapię. W przypadku nowotworów pierwotnych stopnia O i I nie przeprowadza się wstępnego skanowania układu kostnego ze względu na niską skuteczność oraz wysoki odsetek wyników fałszywie dodatnich.
Rokowanie.
Na rokowanie mają wpływ następujące czynniki:
Rokowanie polskich pacjentek z rakiem piersi jest znacznie gorsze niż kobiet leczonych w Stanach Zjednoczonych czy Europie Zachodniej. Według badania EUROCARE-3, odsetek 5-letnich przeżyć względnych (statystycznie utożsamianych z wyleczeniem) Polek, u których raka piersi rozpoznano w latach 1990-1994, wyniósł ok. 63%. Dla porównania, w niektórych krajach europejskich odsetki przeżyć 5-letnich przekraczają 80%, a w Stanach Zjednoczonych są bliskie 90%.
Leczenie.
Leczenie raka piersi jest procesem wieloetapowym. Prowadzone powinno być przez zespół w składzie: chirurg onkologiczny, onkolog kliniczny, onkolog radioterapeuta, rehabilitant, psycholog kliniczny. Wymaga oceny klinicznego stopnia zaawansowania nowotworu. W zależności od niego wybierane jest postępowanie pierwotne – operacyjne, leczenie przedoperacyjne, leczenie paliatywne. Po ewentualnej operacji oceniany jest patologiczny stopień zaawansowania nowotworu, typ histologiczny raka oraz występowanie ważnych klinicznie receptorów – estrogenowych, progesteronowych, nadekspresji receptora dla nabłonkowego czynnika wzrostu (HER2).
Istotne jest, aby w przypadku chemioterapii przedoperacyjnej wykonać wcześniej biopsję gruboigłową lub w inny sposób pobrać dostatecznie dużą próbkę komórek guza, celem określenia powyższych cech raka; po chemioterapii może dojść do zatarcia histologicznego obrazu guza.
Na podstawie uzyskanych danych można zaproponować optymalne postępowanie uzupełniające chemioterapię, radioterapię, hormonoterapię i leczenie celowane. Celem postępowania pierwotnego i leczenia uzupełniającego jest całkowita eliminacja ognisk nowotworu.
Skuteczność leczenia raka piersi stale rośnie. Świadczy o tym spadek śmiertelności przy jednoczesnym wzroście zachorowalności. Zawdzięczamy to nowym lekom i strategiom leczenia. Chore zgłaszające się w 0 i I stopniu mają ponad 90% szans na trwałą remisję (czyli wyleczenie), w stopniu II ponad 70%, a w III około 40%. Także w leczeniu paliatywnym istnieje wyraźny postęp. Nierzadko udaje się osiągnąć wieloletnie przeżycie u pacjentek z uogólnioną chorobą nowotworową.
Postępowanie pierwotne.
Istnieją doniesienia o korzystnym wpływie przedoperacyjnej chemioterapii cisplatyną u pacjentek ze stwierdzoną mutacją BRCA1.
Rzadziej stosowana jest hormonoterapia lub inne schematy chemioterapii.
Leczenie uzupełniające.
Po zabiegu operacyjnym następuje ocena histopatologiczna usuniętego preparatu. W zależności od patologicznego stopnia zaawansowania (pTNM) oraz stanu pacjenta wybierana jest strategia leczenia uzupełniającego.
Radioterapia.
W przypadku znacznego ryzyka wznowy miejscowej przeprowadzana jest radioterapia na obszar operowany oraz ewentualnie dół pachowy i nadobojczykowy. Klasyczne wskazania do radioterapii obejmują: średnica guza powyżej 5 cm, każda operacja oszczędzająca pierś, znaczne zajęcie regionalnych węzłów chłonnych.
Radioterapia po operacji oszczędzającej pierś składa się z dwóch etapów. W pierwszym napromienia się gruczoł piersiowy - czasem wraz z regionalnymi węzłami chłonnymi. W drugim etapie radioterapię ogranicza się tylko do loży po usuniętym guzie. O ile stwierdzono pozytywny wpływ radioterapii adiuwantowej na zmniejszenie ryzyka wznowy miejscowej, to nie ma ona wpływu na występowanie przerzutów odległych ani na ogólną przeżywalność chorych.
Radioterapia śródoperacyjna jest obecnie w III fazie badań klinicznych.
Chemioterapia.
Uzupełniająca chemioterapia pooperacyjna (adiuwantowa) stosowana powinna być u tych chorych, które mają znaczne ryzyko nawrotu, oraz ich stan ogólny nie jest przeciwwskazaniem do tego bardzo obciążającego leczenia. Przeciwwskazaniami są wiek powyżej 65 lat, poważne uszkodzenie serca lub ciężkie choroby metaboliczne. Wskazania to: młody wiek, znaczna złośliwość nowotworu, brak receptorów estrogenowych i progesteronowych w nowotworze, wysoki stopień patologicznego zaawansowania nowotworu (pTNM) np.: zajęcie węzłów chłonnych. Najczęściej stosowane są programy wielolekowe, na przykład doksorubicyna z cyklofosfamidem (AC) 4 do 6 cykli co 21 dni, 5-fluorouracyl + epirubicyna + cyklofosfamid (FEC) 6 cykli co 21 dni, sekwencyjnie 4 cykle AC co 21 dni, następnie 4 cykle paklitakselu co 21 dni(4AC/4T). W przypadku stwierdzenia przerzutów skuteczność wykazuje kapecytabina oraz winorelbina.
Chemioterapia jest leczeniem silnie toksycznym. Może powodować uszkodzenie serca, układu nerwowego (neuropatia), jelita, szpiku kostnego (mielotoksyczność), gonad (okresowa niepłodność), nerek (nefrotoksyczność - szczególnie cisplatyny), cebulek włosów – powoduje wyłysienie, powoduje znaczny spadek odporności (spadek liczby granulocytów – zwalczana poprzez podanie rekombinowanego ludzkiego czynnika wzrostu kolonii granulocytów G-CSF) i naraża na infekcje grzybicze, bakteryjne i wirusowe. Może występować krwawienie z dziąseł i błon śluzowych (na tle trombocytopenii). Z tego względu przed każdym cyklem chemioterapii pacjent jest dokładnie badany przez lekarza.
Hormonoterapia.
Hormonoterapia uzupełniająca wskazana jest jeśli więcej niż 10% komórek nowotworu wykazuje wrażliwość na żeńskie hormony steroidowe: estrogeny i progesteron. W leczeniu uzupełniającym stosowany jest zazwyczaj tamoksyfen w monoterapii przez 5 lat od zakończenia chemioterapii. U pacjentek u których są przeciwwskazania do tamoksyfenu lub byłby on nieskuteczny stosowane są następnie leki z grupy inhibitorów aromatazy. Tamoksyfen jest przeciwwskazany u osób z aktywną chorobą zakrzepową lub zatorowością płucną, tendencją do przerostu błony śluzowej macicy, w przypadku guzów, w których następuje nadekspresja genu receptora dla nabłonkowego czynnika wzrostu (HER2).
Czasem wskazane jest zastosowanie leków z grupy analogów gonadoliberyny, (najczęściej goserelina) celem uzyskania farmakologicznego wyłączenia czynności dokrewnej jajników.
Hormonoterapia ma w porównaniu z chemioterapią znacznie mniej działań niepożądanych i skutków ubocznych. Może być stosowana u pacjentek w podeszłym wieku i złej kondycji ogólnej. Inne zalety leczenia hormonalnego raka piersi to: możliwość oszacowania skuteczności leczenia przed jego rozpoczęciem (obecność w komórkach nowotworowych receptorów estrogenowych lub progestagenowych jest dodatnim czynnikiem predykcyjnym), łatwa droga podania (także doustna), w razie wytworzenia oporności na leczenie pierwszorzędowe – możliwość zastosowania równie skutecznego leczenia drugiego rzutu. Istnieje jednak pula pacjentek (około 25%), które – ze względu na brak receptorów hormonalnych – nie reagują na leczenie. Ograniczeniem hormonoterapii jest również stosunkowo długi czas oczekiwania na efekty – minimum kilkanaście tygodni.
Wszystkie leki blokujące wydzielanie estrogenów (lub blokujących receptor estrogenowy) mają mniej lub bardziej zaznaczony wpływ na układ kostny (zob. osteoporoza) i osoby leczone hormonoterapią powinny mieć wykonywane badanie densytometryczne, a w razie ubytku masy kostnej stosowane bisfosfoniany. Są one również stosowane w razie wykrycia przerzutów do kości. Objawy klimakterium po hormonoterapii pomagają znieść leki przeciwdepresyjne.
Terapia celowana.
Za pomocą nowoczesnych leków oddziałujących na konkretny element komórki nowotworowej prowadzić można terapie celowane. W leczeniu uzupełniającym oraz paliatywnym stosuje się m.in. trastuzumab, przeciwciało monoklonalne wiążące się swoiście z receptorem dla nabłonkowego czynnika wzrostu (HER2) i powodujące jego unieczynnienie. Jest on skuteczny jedynie u pacjentek, u których komórki nowotworowe wykazują zwiększoną ekspresję HER2. Podaje się go dożylnie – samodzielnie lub w połączeniu z chemioterapią. Nowszym lekiem, również stosowanym u osób z rakiem piersi HER2-dodatnim jest pertuzumab, który podaje się łącznie z trastuzumabem i chemioterapeutykiem. Lek ten w 2012 roku został zarejestrowany w USA a w 2013 roku w Unii Europejskiej. Najnowszym lekiem skierowanym przeciwko białku HER-2 (zarejestrowany w USA w 2013 roku) jest kadcyla. Skutecznie działa też lapatynib. Jest to lek o względnie małej cząsteczce, także dezaktywujący receptor HER2.
Innym punktem uchwytu terapii celowanej może być czynnik wzrostu śródbłonka naczyń (VEGF). Obiecującym lekiem wydawał się bewacyzumab, który blokuje aktywność tego czynnika i dzięki temu hamuje tworzenie nowych naczyń (angiogenezę) w guzie oraz towarzyszącą temu kaskadę aktywacji czynników wzrostu. Nowsze badania (2011 rok), wykazały jednak, że stan niedotlenienia w komórkach, jaki jest wywoływany przez leki tego typu, zwiększa liczbę komórek macierzystych raka. Z tego powodu Agencja Żywności i Leków odwołała zgodę na leczenie raka piersi bewacyzumabem. W fazie badań na myszach są terapie polegające na łączeniu leków z kategorii antyangiogenezy z lekami powstrzymującymi wzrost komórek macierzystych raka.
Terapie celowane są bardzo obiecujące. Mogą być stosowane jednocześnie z chemioterapią, hormonoterapią i radioterapią nasilając ich działanie. Mają niewiele działań niepożądanych i skutków ubocznych. Główną wadą nowoczesnych leków są ich bardzo wysokie ceny.
Leczenie nawrotów i uogólnionej choroby nowotworowej.
Jeśli stopień zaawansowania nowotworu wynosi IV, stosowane jest leczenie paliatywne. Celem leczenia paliatywnego jest przede wszystkim poprawa jakości życia, w drugiej kolejności wydłużenie jego trwania. Stosowane metody podzielić można na dwie główne grupy:
Rehabilitacja.
Pacjentka w trakcie leczenia, a także po jego zakończeniu, wymaga stałej rehabilitacji. Najważniejszą w raku piersi jej formą jest fizjoterapia. Kończyna górna po stronie operowanej powinna być w odpowiedni sposób masowana, ćwiczona i układana. Większość zabiegów pacjentki muszą wykonywać codziennie samodzielnie. Zapobiega to narastaniu obrzęku limfatycznego, który zagraża szczególnie chorym po usunięciu węzłów chłonnych pachy.
Także w leczeniu paliatywnym raka piersi bardzo ważną rolę odgrywa rehabilitacja. Ze względu na to, że nieumiejętnie stosowana może pogorszyć stan chorej, prowadzona powinna być przez rehabilitanta o bardzo dużych kwalifikacjach.
Profilaktyka.
Badania przesiewowe.
Rosnąca z wiekiem częstość zachorowań na raka piersi u kobiet uzasadnia objęcie dużej grupy kobiet skriningiem. Metody skriningu obejmują:
Wykonywanie mammografii jest metodą z wyboru w wykrywaniu wczesnych raków piersi, a skuteczność diagnostyczna tego badania w połączeniu z palpacyjnym badaniem sutka sięga 80-97%. Zaleca się regularne (co 2 lata) wykonywanie mammografii począwszy od 40 roku życia i coroczną mammografię po ukończeniu 50 roku życia. Skuteczność badania u kobiet w młodszym wieku jest ograniczona, ze względu na przewagę tkanki gruczołowej w utkaniu sutka; w uzasadnionych przypadkach (na przykład nosicielstwo mutacji w genie "BRCA1") zalecanym badaniem obrazowym jest badanie metodą rezonansu magnetycznego lub ultrasonograficzne.
Historia.
Rak gruczołu sutkowego jest jednym z najdawniej poznanych przez człowieka nowotworów. Najstarsze wzmianki o nim znaleziono w liczącym około 5 tysięcy lat papirusie zakupionym w Egipcie przez Edwina Smitha. Liczne opisy pochodzą z Egiptu z XVII wieku p.n.e. Papirus Ebersa wymienia 8 przypadków guzów piersi, z czego przynajmniej jeden wystąpił u mężczyzny; próbowano je leczyć wypalaniem, ale z miernym skutkiem.
Medycyna europejska zajęła się rakiem piersi za sprawą Hipokratesa, który jednak całkowicie błędnie jako przyczynę schorzenia wskazywał histerię, czyli wędrowanie suchej i zbyt lekkiej macicy po jamie otrzewnej wskutek niedostatecznej liczby stosunków płciowych. Galen jako przyczynę choroby wskazywał nadmiar czarnej żółci, proponował leczenie polegające na wycięciu nowotworu i pozostawienie otwartej rany w celu wypłynięcia nadmiaru tejże.
Pierwszy zabieg odejmowania piersi opisał Leonidas z Aleksandrii, jego metodę stosowano do początku oświecenia. W średniowieczu zaniechano chirurgicznego wycinania zmian nowotworowych z powodów religijnych, a rozwój lecznictwa następował głównie w świecie arabskim. Albukasis zalecał przedoperacyjne zmniejszanie guza za pomocą leków i opracował narzędzia chirurgiczne do precyzyjnego wycinania zmian nowotworowych. Za udoskonalenie tych narzędzi odpowiadał natomiast Henri de Mondeville i Guy de Chauliac.
Paracelsus uznał za przyczynę raka piersi nadmiar szkodliwych substancji w ciele, odrzucając wyjaśnienia oparte na teorii humoralnej, jednak jego tezy zostały odrzucone. Dopiero w 1680 roku Franciscus Sylvius obciążył winą za zmiany nowotworowe zmiany odczynu limfy. W 1757 roku Henri le Dran udoskonalił procedurę mastektomii i zaproponował usuwanie pachowych węzłów chłonnych, co upowszechniło się do końca XVIII wieku. Równocześnie jeszcze wówczas pierwotnej przyczyny choroby upatrywano w niedoborze lub nadmiarze stosunków seksualnych. Francuski chirurg Jean Louis Petit i szkocki Benjamin Bell jako pierwsi dokonali resekcji sutka, węzłów dołu pachowego i mięśni klatki piersiowej. Pierwszą dokumentację rodzinnego występowania raka piersi przedstawił Paul Broca w 1866 roku.
W 1882 r. William Stewart Halsted zalecił także prewencyjnie usuwać drugą pierś i oba mięśnie piersiowe większe (zabieg Halsteda). Naukowe określenie czynników ryzyka na podstawie wywiadów lekarskich przeprowadziła w 1923 roku Janet Lane-Claypon. Aristide Verneuil w 1887 roku jako pierwszy wszczepiał zdrowe tkanki w miejsce odjętych piersi.

</doc>
<doc id="784015" url="https://pl.wikipedia.org/wiki?curid=784015" title="Synagoga Ahawat Tora w Cieszynie">
Synagoga Ahawat Tora w Cieszynie

Synagoga Ahawat Tora w Cieszynie (z hebr. „Miłości Tory”) – prywatna synagoga znajdująca się w Cieszynie w kamienicy przy ulicy Michejdy 30. 
Synagoga została założona w okresie międzywojennym z inicjatywy ortodoksyjnego stowarzyszenia Ahawat Tora. Obok sali modlitewnej znajdowała się również szkółka żydowska. Synagoga została zdewastowana podczas II wojny światowej. Obecnie w bożnicy znajduje się mieszkanie.

</doc>
<doc id="784016" url="https://pl.wikipedia.org/wiki?curid=784016" title="Synagoga Ahawat Tora">
Synagoga Ahawat Tora



</doc>
<doc id="784017" url="https://pl.wikipedia.org/wiki?curid=784017" title="Kultura sambijska">
Kultura sambijska

Kultura sambijska jest to kultura archeologiczna okresu wpływów rzymskich i okresu wędrówek ludów, wyróżniona na terenie Sambii i dorzecza Pregoły.
Kryteria wydzielenia.
Po raz pierwszy próbował zdefiniować podziały kulturowe na wschodnich wybrzeżach Bałtyku w okresie wpływów rzymskich Otto Tischler w 1891 roku. Dwadzieścia lat później próbował tego również Emil Hollack. Kolejnym był Carl Engel, który w 1933 r. wydzielił „zachodniobałtyjską kulturę grobów płaskich” na Sambii i Natangii oraz w Nadrowii i na Pojezierzu Mazurskim wraz z Suwalszczyzną.
Obecny podział został zaproponowany przez Jerzego Okulicza w 1989 roku.
Chronologia, geneza i zanik.
Mianem kultury sambijskiej określa się zespół zabytków charakterystycznych dla okresu wpływów rzymskich i okresu wędrówek ludów.
Kultura ta, nazywana także kulturą Dollkeim-Kovrovo od nazwy wielkiego i bardzo bogatego cmentarzyska w Kowrowie, znajdującego się na terenie obwodu kaliningradzkiego, wraz z kulturą bogaczewską oraz grupami: dolnoniemeńską, zachodniolitewską i środkowolitewską, wchodzi w skład zachodniobałtyjskiego kręgu kulturowego, uformowanego na rodzimym podłożu kultury kurhanów zachodniobałtyjskich.
Obszar występowania i kontekst kulturowy.
Uznaje się, iż obszar kultury sambijskiej obejmuje tereny Sambii oraz przyległe obszary dorzecza Pregoły.
Jednostkami sąsiadującymi były: kultura bogaczewska, obejmująca tereny na południe od kultury sambijskiej, czyli tereny Pojezierza Mazurskiego; grupa zachodniolitewska, występująca na północ, czyli na wybrzeżu Bałtyku, na północ od ujścia Niemna; grupa dolnoniemeńska, występująca na północny wschód, czyli w pobliżu ujść rzek Jury i Szeszupy oraz występująca na wschód grupa środkowolitewska, czyli znajdująca się w widłach Niemna i Wilii.
Na południowy zachód od kultury sambijskiej, rozciągała się strefa „wzajemnej trwogi”, czyli obszar niezamieszkanych terenów, oddzielająca tę kulturę od kultury wielbarskiej.
W okresie wędrówek ludów, ludność kultury sambijskiej przesunęła się wzdłuż brzegów Zalewu Wiślanego, na tereny zajęte wcześniej przez ludność kultury wielbarskiej.
Charakterystyczne wytwory kulturowe.
Charakterystycznymi wyznacznikami kultury sambijskiej są zestawy ozdób i części stroju, m.in. zapinki tarczowate, naszyjniki z trąbkowatymi końcówkami oraz tzw. garnitury sambijskie, czyli komplety metalowych części pasa, stanowiące dokładne naśladownictwo pasa noszonego w rzymskich prowincjach Noricum i Panonii.
Osadnictwo.
Ludność kultury sambijskiej zaczęła porzucać osady obronne, preferowane przez wcześniejszą kulturę kurhanów zachodniobałtyjskich, na rzecz osad otwartych.
Obrządek pogrzebowy i wierzenia.
Charakterystyczny dla kultury sambijskiej jest indywidualny, birytualny obrządek pogrzebowy.
Bardzo często przy pochówkach wojowników znajduje się szkielety koni i psów, co sugeruje, iż byli oni również myśliwymi.
Spośród innych jednostek zachodniobałtyjskiego kręgu kulturowego, kultura sambijska wyróżniała się bogactwem i zróżnicowaniem inwentarzy grobowych. W skład inwentarza często wchodziły monety rzymskie, nierzadko z przewierconym środkiem, specjalnym uszkiem z brązowego drutu, bądź w drewnianej oprawce. Prawdopodobnie służyły one jako ozdobne zawieszki lub części kolii.
Społeczeństwo i gospodarka.
Podstawą gospodarki była uprawa roli i hodowla zwierząt. Mniejszą rolę odgrywały łowiectwo i rybołówstwo.
W kulturze sambijskiej, jak również w innych jednostkach zachodniobałtyjskiego kręgu kulturowego, wśród szczątków zwierząt hodowlanych przeważają kości owcy lub kozy. Ten aspekt wyróżnia kulturę sambijską od jednostek spoza zachodniobałtyjskiego kręgu kulturowego.
Na Sambii znajdowały się najbogatsze i najlepszej jakości złoża bursztynu. Ludność kultury sambijskiej skwapliwie to wykorzystywała, prowadząc ożywione kontakty handlowe z Cesarstwem rzymskim (szlak bursztynowy). Dowodem tego są liczne importy rzymskie w postaci m.in. szklanych paciorków, monet, zapinek, metalowych dzwonków, półksiężycowatych zawieszek, oraz mniej liczne w postaci mieczy, półkolistych umb i brzytew z brązowymi uchwytami.

</doc>
<doc id="784018" url="https://pl.wikipedia.org/wiki?curid=784018" title="Równina Szprotawska">
Równina Szprotawska

Równina Szprotawska – mezoregion fizycznogeograficzny (317.75) położony w północno-wschodniej części Niziny Śląsko-Łużyckiej. Od zachodu, północy i północnego wschodu graniczy ze Wzgórzami Dalkowskimi, od południa z Wysoczyzną Lubińską i od południowego zachodu z Borami Dolnośląskimi. Stanowi ją szerokie i płaskie obniżenie doliny Szprotawy.
Pod względem geologicznym jest to obszar monokliny przedsudeckiej, pokryty osadami rzecznymi plejstoceńskimi i holoceńskimi – głównie piaskami i żwirami oraz glinami i madami.
Największe miasto – Szprotawa – jest położone w zachodniej części.

</doc>
<doc id="784019" url="https://pl.wikipedia.org/wiki?curid=784019" title="Prison Break">
Prison Break



</doc>
<doc id="784020" url="https://pl.wikipedia.org/wiki?curid=784020" title="Abubakar Tafawa Balewa Stadium">
Abubakar Tafawa Balewa Stadium

Abubarkar Tafawa Balewa Stadium – wielofunkcyjny stadion w mieście Bauczi w Nigerii.
Najczęściej używany jest jako stadion piłkarski, a swoje mecze rozgrywa na nim drużyna Wikki Tourists. Stadion może pomieścić 25 tysięcy widzów.

</doc>
<doc id="784022" url="https://pl.wikipedia.org/wiki?curid=784022" title="Onikan Stadium">
Onikan Stadium

Onikan Stadium – wielofunkcyjny stadion w Lagos w Nigerii.
Najczęściej używany jest jako stadion piłkarski, a swoje mecze rozgrywa na nim drużyna Julius Berger FC. Stadion może pomieścić 5 tysięcy widzów.

</doc>
<doc id="784023" url="https://pl.wikipedia.org/wiki?curid=784023" title="Funkcjonalizm (psychologia)">
Funkcjonalizm (psychologia)

Funkcjonalizm to jedna ze szkół psychologicznych zakładająca, że procesy psychiczne mają do wypełnienia funkcje, które je organizują. Kierunek ten powstał w USA. Pytaniem prowadzącym było "dlaczego ludzie robią tak a nie inaczej?" i "po co?".
Funkcjonaliści próbowali zrozumieć jak określonego rodzaju bodźce prowadzą do określonego rodzaju reakcji.
Twórcy.
James Angell sformułował 3 nakazy funkcjonalizmu
Według Angella świadomość jest ciągłym strumieniem, właściwością psychiki w nieustanej interakcji ze środowiskiem, oraz ułatwia człowiekowi przystosowanie do środowiska.
Gdy zachowania przystosowawcze powtarzają się, stają się nawykami. Jeżeli obserwujemy zespół nawyków danej osoby, możemy przewidzieć jej zachowanie w różnych sytuacjach, a nawet całych grup społecznych. Przedmiotem badań są nawyki, a metodą badań obserwacja.

</doc>
<doc id="784025" url="https://pl.wikipedia.org/wiki?curid=784025" title="Polisa">
Polisa

Polisa – dokument w którym ubezpieczyciel potwierdza zawarcie umowy ubezpieczenia (art. 809 § 1 KC).
Polisa powinna zawierać elementy istotne dla umowy ubezpieczenia, takie jak:
Brak polisy nie oznacza automatycznie braku lub nieważność umowy ubezpieczenia. Oznacza jedynie, że ciężar udowodnienia istnienia ważnej umowy między stronami, spoczywa na osobie, która dochodzi świadczenia (art. 6 KC).

</doc>
<doc id="784030" url="https://pl.wikipedia.org/wiki?curid=784030" title="Marianów (gmina Słupia)">
Marianów (gmina Słupia)

Marianów – wieś w Polsce położona w województwie łódzkim, w powiecie skierniewickim, w gminie Słupia.
W latach 1975–1998 miejscowość należała administracyjnie do województwa skierniewickiego.

</doc>
<doc id="784039" url="https://pl.wikipedia.org/wiki?curid=784039" title="8 Dywizja Obrony Wybrzeża">
8 Dywizja Obrony Wybrzeża

8 Bałtycka Dywizja Obrony Wybrzeża im. Bartosza Głowackiego – związek taktyczny Wojska Polskiego z okresu transformacji ustrojowej, powstały z 8 Drezdeńskiej Dywizji Zmechanizowanej.
Formowanie i zmiany organizacyjne.
W ramach zmian w strukturze i organizacji Wojska Polskiego 8 Dywizja Zmechanizowana zarządzeniem szefa Sztabu Generalnego WP nr 059 z 21 lipca 1993 została przekształcona w 8 Dywizję Obrony Wybrzeża.
Wcześniej rozwiązano stacjonującą w Gdańsku, a powstałą z 7 Dywizji Desantowej – jedynej polskiej jednostki dostosowanej do desantu morskiego – 7 Brygadę Obrony Wybrzeża "(Na bazie 7 BOW powstała 1 Brygada OT z siedzibą w Gdańsku)".
Odtąd jej funkcje i zadania miał przejąć koszaliński związek taktyczny. Był to jednak typowy związek taktyczny wojsk lądowych. Jego skład i wyposażenie nie różniło się niczym od innych związków taktycznych Sił Zbrojnych RP.
8 listopada 1993 za całokształt działalności służbowej i szkoleniowej nowo utworzona Dywizja została wyróżniona przez Szefa Sztabu Generalnego WP gen. broni Tadeusza Wileckiego Znakiem Honorowym Sił Zbrojnych Rzeczypospolitej Polskiej.
Dywizja o organizacji brygadowej
W ramach restrukturyzacji Sił Zbrojnych RP nastąpiło przejście dywizji z organizacji pułkowej w brygadową. Łączyło się z dostosowaniem struktur organizacyjnych Wojska Polskiego do struktur NATO. Zgodnie z zarządzeniem Dowódcy Pomorskiego Okręgu Wojskowego nr 0127 z 30 listopada 1993 rozformowano pułki.
Rozformowano i przekształcono następujące jednostki:
Rozwiązaniu uległa 64 kompania przeciwchemiczna z Koszalina, a kołobrzeski 5 batalion rozpoznawczy po zmianie numeracji na „8” przeniesiony został do Lęborka.
W tym samym garnizonie zlokalizowano 19 batalion saperów, stacjonujący uprzednio w Unieściu.
16 grudnia 1997 nastąpiło przekazanie 36 Brygady Pancernej Legii Akademickiej, która odtąd znalazła się w składzie 12 Szczecińskiej Dywizji Zmechanizowanej, a w 1998 rozwiązano kołobrzeską 8 Brygadę Zmechanizowaną. Do szczecińskiej dywizji przekazano także 8 batalion remontowy z Kołobrzegu.
Przyjęto natomiast z rozwiązanej 2 Pomorskiej Dywizji Zmechanizowanej im. J.H. Dąbrowskiego dwie nowe jednostki: 2 Brygadę Zmechanizowaną Legionów im. J. Piłsudskiego z Wałcza oraz 12 Brygadę Kawalerii Pancernej im. gen. L. Kmicic-Skrzyńskiego z Budowa k. Złocieńca.
31 grudnia 2001 sztab i jednostki dywizyjne zostały rozwiązane (Rozkaz szefa SG nr pf. 66/org./P5 z 28 lutego 2001 – o rozformowaniu 8 Bałtyckiej Dywizji Obrony Wybrzeża – do 31 grudnia 2001). Część oddziałów została przekazana w podporządkowanie innym dywizjom. 8 pułk przeciwlotniczy, stacjonujący w tym samym kompleksie koszarowym co sztab ZT, podporządkowany został dowódcy Pomorskiego Okręgu Wojskowego.
Odznaka dywizyjna.
Odznaka w kształcie krzyża wzorowanego na Krzyżu Grunwaldu. Ramiona pokryte granatową emalią i obwiedzione złotą listwą. W środku okrągła tarcza ze srebrną kotwicą w wieńcu laurowym na błękitnym tle. Pod tarczą motyw liścia mikołajka nadmorskiego w kolorze srebrnym. Poniżej tarczy stylizowany złoty napis 8 DOW.
Odznaka o wymiarach 40x40 mm, zaprojektował Grzegorz Ciechanowski. Wykonana została w pracowni grawerskiej Andrzeja Panasiuka w Warszawie. Pierwsze odznaki wręczono 3 września 1994.
Żołnierze dywizji.
Dowódcy dywizji:
Przekształcenia.
8 Drezdeńska Dywizja Piechoty → 8 Zmotoryzowana Dywizja Piechoty → 8 Drezdeńska Dywizja Zmechanizowana → 8 Dywizja Obrony Wybrzeża

</doc>
<doc id="784050" url="https://pl.wikipedia.org/wiki?curid=784050" title="Andrew Ridgway">
Andrew Ridgway

Sir Andrew Peter Ridgway (ur. 20 marca 1950), gubernator ("Lieutenant Governor") wyspy Jersey od 14 czerwca 2006 do 2011, po wcześniejszej długiej karierze wojskowej. 
W młodości Ridgway uczęszczał do szkół wojskowych. W 1970 wstąpił w szeregi armii, służąc w siłach brytyjskich w Irlandii i RFN. W 1975 zyskał licencję pilota. Brał udział w operacjach powietrznych w Ameryce Środkowej i Irlandii Północnej. W 1994 służył w Bośni i Hercegowinie oraz w 1999 w Kosowie. W latach 2003-2006 był szefem brytyjskiej Agencji Obrony.
W 1995 został Komandorem Orderu Imperium Brytyjskiego, a w 2001 odznaczono go Orderem Łaźni.

</doc>
<doc id="784052" url="https://pl.wikipedia.org/wiki?curid=784052" title="Gunslinger Girl">
Gunslinger Girl

 – seinen-manga autorstwa Yu Aidy.
Na podstawie mangi powstały dwie serie anime. Została również stworzona gra, której premiera w Japonii odbyła się 8 kwietnia 2004.
W Polsce pierwsza seria anime została wyemitowana na kanale Hyper. Pierwsza i druga seria anime została wydana bezpośrednio na DVD przez Anime Virtual.
Opis fabuły.
Serial opowiada o losach Henrietty, Rico, Trieli, Claes i Angeliki. Te 10-letnie dziewczynki przeszły w swym życiu wiele. Po licznych traumatycznych przeżyciach, dziewczynki trafiają do szpitala, gdzie stoją u progu śmierci. Tam Stowarzyszenie dla Społecznego Dobrobytu – tajna agencja rządowa zmienia dziewczynki w maszyny do zabijania. Na zewnątrz niezmienione, jednak poddane praniu mózgu stają się śmiertelnie groźną bronią w walce z terrorystami i bandytami. W ciągu dnia wykonują najtrudniejsze misje oraz chronią swoich opiekunów. Z chłodną precyzją strzelają do swych celów. Są w stanie bez zmrużenia oka, gołymi rękami zabijać na polecenie swoich przełożonych. Wieczorami wracają do świata zabawek i radości, z którego zostały tak bezlitośnie wyrwane. Te dziewczynki mają mechaniczne ciało, jednak nadal są niewinnymi dziećmi. Są nieuchwytnym celem, gdyż nawet najbardziej brutalny terrorysta zawaha się nad zabiciem dziecka, ale tę chwilę namysłu może przypłacić życiem.

</doc>
<doc id="784054" url="https://pl.wikipedia.org/wiki?curid=784054" title="Chic (miesięcznik)">
Chic (miesięcznik)

Chic - polski miesięcznik dla kobiet, wydawany przez Mayfly. 
Tytuł "Chic" jest w sprzedaży na terenie całego kraju (sieci Empik, Kolporter, Ruch, Garmond Press). Średni nakład 22 tys. egzemplarzy. 
"Chic" to pismo promujące zdrowy tryb życia i aktywność na co dzień. Przedstawia nowe aspekty aktywności fizycznej i dbałości o naturalną urodę. Od niedawna prowadzi także dział Eco-Chic lansujący ekologiczny styl życia. 
Do każdego numeru dołączana jest płyta DVD z zestawem ćwiczeń.

</doc>
<doc id="784055" url="https://pl.wikipedia.org/wiki?curid=784055" title="Synagoga Machsike Hatora w Czeskim Cieszynie">
Synagoga Machsike Hatora w Czeskim Cieszynie

Synagoga Machsike Hatora w Czeskim Cieszynie (z hebr. „Podtrzymujący Prawo”) – prywatna bożnica, która dawniej znajdowała się w Czeskim Cieszynie, przy ulicy Alšova 7, dawniej noszącą nazwę Felixa Dahna.
Synagoga została zbudowana w latach 1928–1929 z inicjatywy ortodoksyjnego stowarzyszenia Machsike Hatora. Bożnicę wybudowano na działce zakupionej przez stowarzyszenie w 1924 roku. Cała budowa kosztowała około 180 tysięcy koron czechosłowackich. W bożnicy obok sali modlitewnej znajdowała się również szkoła żydowska. Podczas II wojny światowej, we wrześniu 1939 roku hitlerowcy spalili synagogę. Obecnie na jej miejscu znajduje się kościół Zboru Chrześcijańskiego.
Murowany budynek synagogi wzniesiono na planie prostokąta w stylu modernistycznym. Wewnątrz znajdowała się skromnie urządzona główna sala modlitewna, a na wysokości pierwszego piętra znajdowały się galerie dla kobiet.

</doc>
<doc id="784061" url="https://pl.wikipedia.org/wiki?curid=784061" title="Starostwo w Słupsku">
Starostwo w Słupsku

Starostwo Powiatowe w Słupsku – zabytkowy budynek starostwa powiatowego w Słupsku, znajdujący się przy ul. Szarych Szeregów 14, wybudowany w 1903 w stylu eklektycznym. 
Historia.
W kwietniu 1901 roku spaliła się dotychczasowa siedziba władz powiatu ("Kreishaus"), mieszcząca się przy Wasserstraße 8 (dziś ul. Szarych Szeregów). W tej sytuacji tymczasową siedzibą starostwa stał się budynek dawnej szkoły, wynajęty za 2000 marek rocznego czynszu. Ponieważ stan ten nie odpowiadał potrzebom administrowania największym powiatem ziemskim w ówczesnych Prusach (223 000 ha), podjęto decyzję o budowie nowego budynku. Zakupiono dwie działki znajdujące się u zbiegu ulic Wasser- i Wilhelmstrasse o łącznej powierzchni 2700 m kw. Projekt budowlany opracował rządowy radca budowlany Karl Bel. Nowy obiekt miał być funkcjonalny i reprezentacyjny, co z uwagi na położenie na małej, otoczonej budynkami i dwiema ulicami działce, było zadaniem niełatwym. Budynek otrzymał bogaty wystrój architektoniczny: ryzality, kolumny, pilastry, schody, portale, balkony i inne elementy dekoracyjne. 
Budynek jest podpiwniczony, część murów piwnic zbudowana jest z głazów narzutowych. Do gmachu prowadzi sześć wejść. 
Wyposażanie wnętrz budynku rozpoczęto wiosną 1903 roku. Uroczyste otwarcie miało miejsce 6 listopada tego samego roku.

</doc>
<doc id="784067" url="https://pl.wikipedia.org/wiki?curid=784067" title="Maria Anna Orleańska">
Maria Anna Orleańska

Anna Maria Orleańska (ur. 27 sierpnia 1669 w Saint-Cloud, zm. 26 sierpnia 1728 w Turynie) – księżna Sabaudii i królowa Sycylii, a później Sardynii jako pierwsza żona Wiktora Amadeusza II.
Życiorys.
Urodziła się jako córka Filipa I Burbona, księcia Orleanu i jego pierwszej żony Henrietty Anny Stuart. Jej dziadkami byli król Francji - Ludwik XIII Burbon i król Anglii - Karol I Stuart. Potomkowie odziedziczyli po Annie Marii krew Stuartów i tym samym prawa do tronu Anglii i Szkocji. W 1807 (prawie 80 lat po jej śmierci) zmarł kardynał Henryk Benedykt Stuart - ostatni potomek króla Jakuba II w linii prostej. Jakobici chcieli osadzić na tronie ostatniego żyjącego potomka króla Karola I - a w roku 1807 był nim Karol Emanuel IV Sardyński (prawnuk Anny Marii Orleańskiej).
10 kwietnia 1684 w Wersalu poślubiła Wiktora Amadeusza II, księcia Sabaudii i przyszłego króla. Para miała 6 dzieci. Anna Maria Orleańska zmarła 26 sierpnia 1728 w Turynie. Jej mąż dwa lata później abdykował na rzecz swojego syna, a w 1732 roku - zmarł w Moncalieri.

</doc>
<doc id="784073" url="https://pl.wikipedia.org/wiki?curid=784073" title="Tadeusz Chmielewski (reżyser)">
Tadeusz Chmielewski (reżyser)

Tadeusz Chmielewski (ur. 7 czerwca 1927 w Tomaszowie Mazowieckim, zm. 4 grudnia 2016 w Warszawie) – polski reżyser, scenarzysta i producent filmowy, znany z komedii filmowych "Ewa chce spać", "Gdzie jest generał...," "Jak rozpętałem drugą wojnę światową" i "Nie lubię poniedziałku." Uznawany na polskim gruncie za twórcę podgatunku komedii wojennej, łączącej treści propagandowe z lirycznym tonem i tradycjami ludowymi. Wielokrotnie nagradzany za swój dorobek, między innymi Złotą Muszlą na Międzynarodowym Festiwalu Filmowym w San Sebastián, nagrodą za reżyserię adaptacji powieści Stefana Żeromskiego "Wierna rzeka" na Festiwalu Polskich Filmów Fabularnych oraz Platynowymi Lwami za całokształt dorobku artystycznego.
Życiorys.
Syn Adama i Aleksandry. Podczas II wojny światowej chodził do szkoły zawodowej, dorabiając jako czeladnik ślusarski. W czasie okupacji niemieckiej był również żołnierzem AK i NSZ. Po wojnie wyjechał do rodziny do Świnoujścia. Maturę zdał eksternistycznie w Szczecinie. W 1954 ukończył Państwową Wyższą Szkołę Filmową, będąc w jednej grupie z Kazimierzem Kutzem i Januszem Morgensternem. 
Współpraca z Urzędem Bezpieczeństwa i Służbą Bezpieczeństwa.
Tadeusz Chmielewski w lutym 1947 roku został pozyskany do współpracy przez Urząd Bezpieczeństwa w charakterze Tajnego Współpracownika o pseudonimie „Śmiały”. Współpraca trwała do 1954. W czerwcu 1961 roku nastąpiło wznowienie współpracy ze Służbą Bezpieczeństwa, tym razem przybrał pseudonim „Stefania”. W swoich doniesieniach informował o działalności osób ze świata kultury, m.in. Ignacego Tauba. Dokumenty potwierdzające jego współpracę zachowały się w Archiwum Instytutu Pamięci Narodowej pod sygnaturą AIPN 002086/222/CD.
Kariera reżyserska.
Zadebiutował w 1957 surrealistyczną komedią "Ewa chce spać", która nawiązywała do wzorców ustanowionych przez burleski Renégo Claira, a jednocześnie parodiowała współczesne życie społeczne. Jak twierdził Tadeusz Lubelski, „złodzieje pobierający przestępcze nauki na akademickich seminariach, policjanci [...] wybawiający złoczyńców grą na pałce przemienionej we flet [...] – wszystko składało się na groteskowy obraz karnawałowego «świata na opak»”, który jednocześnie umożliwił renesans polskiej komedii filmowej na fali wydarzeń popaździernikowych. "Ewa chce spać" okazała się wielkim sukcesem artystycznym, zdobywając Złotą Muszlę na Festiwalu Filmowym w San Sebastián. 
Po kryminałach "Walet pikowy" (1960) oraz "Dwaj panowie N" (1961) Chmielewski znów odniósł sukces – tym razem komercyjny – komedią wojenną "Gdzie jest generał" (1963). Antybohater filmu, dezerter z Ludowego Wojska Polskiego (Jerzy Turek), dołącza do dziarskiej radzieckiej żołnierki (Elżbieta Czyżewska) i obmyśla z nią plan porwania niemieckiego generała przebywającego w zamku strzeżonym przez Niemców. Nowatorskie w skali polskiej kinematografii było odejście od martyrologii cechującej dotychczasowe filmy o II wojnie światowej. "Gdzie jest generał" zdobył przychylność zarówno publiczności, jak i części krytyków, a powszechnie chwalona była kreacja Czyżewskiej. Chmielewski zdyskontował sukces tego filmu trzyczęściową farsą pod tytułem "Jak rozpętałem drugą wojnę światową" (1969). Komedia o warszawskim cwaniaku (Marian Kociniak) uwikłanym w wydarzenia wojenne na wszystkich frontach europejskich ponownie zachwyciła publiczność dzięki świadomie wygrywanym stereotypom narodowościowym. 
Mniejsze powodzenie miały osadzone we współczesności komedie Chmielewskiego. "Pieczone gołąbki" (1966), quasi-produkcyjna opowieść o poecie pobudzającym do pracy robotników swoimi lirycznymi tekstami, zostały jednoznacznie źle przyjęte przez krytyków. Aleksander Jackiewicz pisał, iż to „chyba najgorsza komedia autora "Ewy"”, której „partactwo szkodzi całemu polskiemu filmowi”. Natomiast "Nie lubię poniedziałku" (1971), pogodna komedia pomyłek bliska klimatem "Ewie", stanowiła próbę pogodzenia propagandowego wizerunku Warszawy ze złośliwą krytyką niedowładu instytucji państwowych. 
Po filmie "Wiosna, panie sierżancie" (1974) Chmielewski zrezygnował z reżyserii kolejnych filmów komediowych. W 1978 ukończył adaptację powieści czeskiego pisarza Ladislava Fuksa "Śledztwo prowadzi radca Heumann", przeniesioną do Torunia w latach 20. XX wieku i utrzymaną w konwencji kina retro. "Wśród nocnej ciszy" koncentruje się na relacji pomiędzy despotycznym ojcem – detektywem prowadzącym śledztwo w sprawie seryjnego morderstwa dzieci – a dorastającym synem. Lubelski uznał ów film za najlepszy film kryminalny kiedykolwiek nakręcony w Polsce. Kolejna adaptacja dzieła literackiego, "Wierna rzeka" (1983) na podstawie powieści Stefana Żeromskiego, okazała się jednak już niecenzuralna. Pomimo że film podejmował problematykę dziewiętnastowiecznych powstań narodowych i zredukował martyrologiczne motywy pierwowzoru, a nadto opierał się na dziele figurującym wśród ówczesnych lektur szkolnych, cenzura wstrzymywała jego rozpowszechnianie aż do 1987. Gdy film trafił z opóźnieniem na ekrany kin, Chmielewskiemu w ramach rekompensaty przyznano nagrodę za reżyserię na Festiwalu Polskich Filmów Fabularnych.
Poza reżyserią.
Chmielewski był aktywnym działaczem Stowarzyszenia Filmowców Polskich, a w latach 1983–1987 sprawował funkcję jego wiceprezesa. Następnie w latach 1987–1989 był członkiem Komitetu Kinematografii. Po transformacji ustrojowej w Polsce kierował produkcją takich filmów, jak "Smacznego, telewizorku" (1992) Pawła Trzaski, "Show" (2003) Macieja Ślesickiego oraz "U Pana Boga w ogródku" (2007) i "U Pana Boga za miedzą" (2009) Jacka Bromskiego. Scenariusz pierwowzoru filmów Bromskiego, "U Pana Boga za piecem" (1998), napisał pod nazwiskiem swojej wnuczki Zofii Miller. Za ów scenariusz otrzymał nagrodę na Festiwalu Polskich Filmów Fabularnych.
Rodzina, śmierć.
Kilka swoich filmów zrealizował wespół z żoną Haliną Chmielewską, także reżyserką i scenarzystką filmową. Jego córka, Agata Chmielewska, jest grafikiem i malarką. 
Zmarł 4 grudnia 2016. Został pochowany 9 grudnia 2016 w Alei Zasłużonych na Cmentarzu Wojskowym na Powązkach w Warszawie.
Styl filmowy.
Tadeusza Chmielewskiego uznaje się za twórcę polskiej komedii wojennej. Bogumił Drozdowski pisał, iż ów gatunek praktykowany przez Chmielewskiego okazał się „czymś w rodzaju papierka lakmusowego na poczucie humoru Polaków; nie obrażała wszakże ich honoru”. Bohaterowie komedii Chmielewskiego należą przeważnie do tradycji ludowej; są dobrodusznymi cwaniakami, których wszakże obciążają kompleksy. W jego utworach wytwarzany jest „świat bezustannej rehabilitacji pewnych pojęć moralnych, świat rehabilitacji najpiękniejszych uczuć i najgłębszych marzeń”. Piotr Zwierzchowski odnotowywał, że zwłaszcza komedie wojenne Chmielewskiego umożliwiały Polakom podbudowanie nadwątlonego przez polską szkołę filmową wizerunku Polaków uwikłanych w wydarzenia wojenne: „przynajmniej tym razem naszym chłopakom udało się wygrać, nie ponosząc przy tym większych strat”.
Odznaczenia i wyróżnienia.
W 1974 został odznaczony Krzyżem Oficerskim Orderu Odrodzenia Polski. W 2005 otrzymał honorowe obywatelstwo Miasta Tomaszów Mazowiecki. W 2008 roku został odznaczony Złotym Medalem „Zasłużony Kulturze Gloria Artis”. W 2011 roku został uhonorowany nagrodą „Orła” w kategorii „Za osiągnięcia życia”.

</doc>
<doc id="784080" url="https://pl.wikipedia.org/wiki?curid=784080" title="Austen Layard">
Austen Layard



</doc>
<doc id="784081" url="https://pl.wikipedia.org/wiki?curid=784081" title="Austen H. Layard">
Austen H. Layard



</doc>
<doc id="784083" url="https://pl.wikipedia.org/wiki?curid=784083" title="A. H. Layard">
A. H. Layard



</doc>
<doc id="784089" url="https://pl.wikipedia.org/wiki?curid=784089" title="Kultura adena">
Kultura adena



</doc>
<doc id="784102" url="https://pl.wikipedia.org/wiki?curid=784102" title="Rak gruczołu sutkowego">
Rak gruczołu sutkowego



</doc>
<doc id="784105" url="https://pl.wikipedia.org/wiki?curid=784105" title="Charles Leonard Woolley">
Charles Leonard Woolley



</doc>
<doc id="784107" url="https://pl.wikipedia.org/wiki?curid=784107" title="Henrietta Anna Stuart">
Henrietta Anna Stuart

Henrietta Anna Stuart, fr. "Henriette d’Angleterre" (ur. 16 czerwca 1644, zm. 30 czerwca 1670) – najmłodsze dziecko króla Anglii – Karola I i Henrietty Marii Burbon. Zwana była również jako Minette.
Życiorys.
Po śmierci kardynała Henryka Benedykta Stuarta – ostatniego z linii Stuartów, Jakobici chcieli osadzić na tronie właśnie potomków Henrietty Anny. 
Urodziła się w Bedford House, w Exeter, kiedy w Anglii toczyła się wojna domowa. Dwa tygodnie po jej urodzinach, jej matka uciekła z kraju i zostawiła Henriettę Annę pod opieką Lady Villiers. Dziewczynka zobaczyła matkę dopiero po dwóch latach, a w 1649 – kiedy jej ojciec został ścięty, zamieszkała z matką na stałe na francuskim dworze (gdzie królem był Ludwik XIV – bratanek Henrietty Marii). 
W 1661, w wieku 17 lat, Henrietta Anna poślubiła swojego kuzyna – Filipa I Burbona, księcia Orleanu (brata króla Ludwika XIV). Ślub miał miejsce 31 marca, w kaplicy Palais-Royal – w Paryżu. Małżeństwo to nie należało do szczęśliwych. Filip był chorobliwie zazdrosny o żonę, znęcał się nad nią i wolał towarzystwo mężczyzn niż Henrietty Anny - jego faworyci otwarcie z niej kpili. Henrietta Anna zaprzyjaźniła się za to z Ludwikiem XIV i stąd pojawiły się plotki, jakoby oni dwoje mieli romans. Użyła swojego wpływu na króla, aby doprowadzić do wygnania jednego z ulubieńców Filipa. Kiedy jedną z jej dam dworu została Louise de La Vallière, Henrietta Anna odeszła na dworze królewskim w zapomnienie. Ludwik XIV poznał Ludwikę u swojej szwagierki i zakochał się w niej - miał z nią nieślubne dzieci. Henrietta Anna zaprzyjaźniła się z Olimpią Mancini, siostrzenicą kardynała Mazarin. Zmarła młodo, a Ludwik XIV wtedy przypomniał sobie o niej i rozpaczał po niej bardziej, niż jej mąż. 
Henrietta Anna i Filip Burbon-Orleański byli rodzicami 4 dzieci:
Henrietta Anna czterokrotnie poroniła: w roku 1663, 1666, 1667 i 1668. Pod koniec życia - mimo złego stanu zdrowia – księżna nigdy się nie skarżyła. Po jej śmierci Filip, który potrzebował męskiego potomka, ożenił się po raz drugi, z Elżbietą Wittelsbach.

</doc>
<doc id="784112" url="https://pl.wikipedia.org/wiki?curid=784112" title="Kościół św. Franciszka">
Kościół św. Franciszka



</doc>
<doc id="784113" url="https://pl.wikipedia.org/wiki?curid=784113" title="Wierzbięcin (województwo pomorskie)">
Wierzbięcin (województwo pomorskie)

Wierzbięcin (kaszb. "Wierzbiãcëno") – wieś w Polsce położona w województwie pomorskim, w powiecie słupskim, w gminie Słupsk. Miejscowość wchodzi w skład sołectwa Bruskowo Małe.
W latach 1975–1998 miejscowość administracyjnie należała do województwa słupskiego.

</doc>
<doc id="784115" url="https://pl.wikipedia.org/wiki?curid=784115" title="Fridrich Ermler">
Fridrich Ermler

Fridrich Markowicz Ermler, znany również jako Frīdrihs Ermlers oraz Friedrich Ermler (ros. Фридрих Маркович Эрмлер, ur. 13 maja 1898 w Rzeżycy, zm. 12 lipca 1967 w Leningradzie) – radziecki reżyser, scenarzysta, aktor i producent filmowy. Ojciec dyrygenta Marka.
Życiorys.
Urodził się w 1898 na Łotwie. Początkowo studiował farmację, po czym w roku 1917 wstąpił do rosyjskiej armii. Brał udział w rewolucji październikowej po stronie bolszewików. Podczas wojny domowej walczył w Armii Czerwonej na froncie północnym gdzie został schwytany i torturowany przez Białogwardzistów. Po zakończeniu wojny oficjalnie wstąpił do partii komunistycznej.
W 1923 rozpoczął naukę w Leningradzkim Instytucie Sztuki Ekranowej na wydziale aktorskim. W tym okresie poza edukacją z zakresu aktorstwa i scenopisarstwa gra w kilku filmach. W 1924 stworzył Filmową Pracownię Eksperymentalną ("KEM"), w ramach której został zrealizowany krótkometrażowy film pt. "Szkarlatyna". Komedia nakręcona wraz z członkami "KEM-u" była reżyserskim debiutem Fridricha Ermlera. W 1926 realizuje wraz z Edwardem Johansonem "Wykolejonych" w których wyróżniającą się kreację aktorską stworzył Fiodor Nikitin.
W latach 1928 – 1929 wyreżyserował obrazy "Paryski szewc", "Dom wśród zasp", charakteryzujące się wyjątkowo skomplikowanymi postaciami, oraz "Człowiek, który stracił pamięć" ("Szczątek imperium") (według scenariusza Katariny Winosgradskiej), w którym w nowatorski sposób operuje czasem filmowym, wyprzedzając w tym względzie osiągnięcia francuskiej nowej fali (Alain Resnais). Na szczególne wyróżnienie zasługuje ostatni z tych obrazów, w którym twórcy poprzez wykorzystali ciekawe zabiegi fabularne w celu ukazania porewolucyjnych zmian w Rosji. Poza działalnością reżyserską, popularyzuje radziecką kinematografię również poprzez podróż po Europie którą odbył w 1929.
W 1932 Fridrich Ermler wraz z Siergiejem Jutkiewiczem zrealizował swój pierwszy film dźwiękowy pt. "Turbina 50 000" również utrzymany w socrealistycznym stylu. W tym obrazie ukazującym zmiany w postawie robotników, wystąpili m.in. Władimir Gardin i Zoja Fiodorowa.
Fridrich Ermler współpracował również z kompozytorem Dmitrijem Szostakowiczem przy filmie "Piosenka o przechodniu" przyczyniając się do popularyzacji jego twórczości. W 1935 wyjeżdża do Hollywood jako ambasador radzieckiej kinematografii oraz reżyseruje "Chłopów" w którym to obrazie występuje m.in. Nikołaj Bogolubow. Obaj artyści kontynuowali współpracę przy dwuczęściowym filmie "Wielki obywatel" z roku 1939 zrealizowanym na podstawie scenariusza Michaiła Blejmana i Manuela Bolszyncowa. Główną rolę, wzorowaną na Siergieju Kirowie, zagrał Nikołaj Bogolubow. W 1939 został dyrektorem artystycznym Lenfilmu którą to funkcję pełnił do 1943.
Podczas II wojny światowej reżyseruje "Ona broni Ojczyzny" o wydźwięku patriotycznym. Motyw wojny powraca w twórczości Ermlera jeszcze wielokrotnie. W 1945 reżyseruje na podstawie scenariusza Borysa Czirskowa "Wielki przełom". Obraz w który łączył grę aktorską (m.in. Andrieja Abrikosowa, Michaiła Dierżawina) z dokumentalnymi zdjęciami z bitwy o Stalingrad wychwalał posunięcia taktyczne radzieckiego dowództwa. Kunszt tego filmu został doceniony na 1. MFF w Cannes w 1946, gdzie otrzymał Złotą Palmę.
Po wojnie realizował współczesne dramaty "Wielka siła" z 1951 oraz "Niedokończona opowieść" (z rolami Eliny Bystrickiej i Siergieja Bondarczuka). W 1958 nakręcił "Salwę o świcie" o tematyce rewolucyjnej, zaś w 1965 – eksperymentalny film "Przed sądem historii", w którym połączył grę aktorską z dokumentalnymi zdjęciami uczestników rewolucji październikowej.
Zmarł 12 lipca 1967 w Leningradzie. W 2003 na MFF w Moskwie odbyła się retrospektywa jego dzieł.

</doc>
<doc id="784116" url="https://pl.wikipedia.org/wiki?curid=784116" title="Synagoga Szomre-Szabos w Czeskim Cieszynie">
Synagoga Szomre-Szabos w Czeskim Cieszynie

Synagoga Szomre-Szabos w Czeskim Cieszynie (z hebr. „Strażnicy Szabatu”) – prywatna synagoga znajdująca się w Czeskim Cieszynie, przy ulicy Bożka 16.
Historia.
Koncepcje budowy synagogi narodziły się w latach 20. XX wieku, kiedy to okazało się, że bożnica przy ulicy Ruchu Oporu 4 nie mogła pomieścić wystarczająco dużo wiernych, którzy należeli do stowarzyszenia Szomre-Szabos. Wkrótce stowarzyszenie nabyło działkę pod budowę nowej bożnicy.
W 1928 roku rozpoczęto budowę synagogi i w tym samym roku w szybkim tempie ją ukończono. Plany bożnicy wykonał cieszyński architekt i budowniczy Eduard David, a budową kierowała firma Josefa Noska i Adolfa Richtera. Całkowity koszt budowy wyniósł 280 koron czechosłowackich. W 1935 roku stowarzyszenie Taharas Jisroel urządziło w synagodze mykwę. 
Podczas II wojny światowej synagoga nie została spalona przez hitlerowców gdyż stała w jednym ciągu z innymi kamienicami, co groziło by gwałtownym rozproszeniem ognia. Mimo że hitlerowcy nie spalili bożnicy, to doszczętnie zdewastowali jej wnętrze, w którym utworzyli skład rekwizytów miejscowego teatru. 
Po wojnie w 1945 roku synagoga wznowiła działalność religijną i służyła jako synagoga odrodzonej gminy wyznaniowej żydowskiej w Czeskim Cieszynie oraz odrodzonego Szomre-Szabos. W 1948 roku w synagodze odbyło się ostatnie nabożeństwo, a nią kierujący Natan Bergman wyjechał do Izraela, zabierając ze sobą rodzinne zwoje Tory.
Od tego czasu budynek dawnej bożnicy stał opuszczony i niszczał. W 1967 roku został sprzedany polskiej organizacji polonijnej „Polski Związek Kulturalno-Oświatowy”, który urządził w synagodze swoją siedzibę. 15 września 1994 roku odsłonięto tablicę pamiątkową z napisami w trzech językach: czeskim, polskim oraz hebrajskim. Upamiętnia ona społeczność żydowską Czeskiego Cieszyna, która modliła się w tej bożnicy. Dawną salę modlitewną wynajmuje obecnie zbór „Agape” Kościoła Apostolskiego.
Architektura.
Murowany, trójkondygnacyjny budynek synagogi wzniesiono na planie prostokąta, w stylu eklektyczno-mauretańskim. Ze względu na swoją charakterystyczną architekturę bardzo wyróżniała się wśród sąsiednich kamienic. Na poziomie podwyższonego parteru znajdowały się prostokątne, a na wysokości piętra półokrągłe zakończone okna, posiadające bardzo bogate mauretańskie obramowania z gzymsami. Wewnątrz znajdowała się średniej wielkości sala modlitewna o wymiarach 14 na 9 metrów. Na małym podwyższeniu na wschodniej ścianie znajdował się piękny Aron ha-kodesz, a przed stała bima. Na wysokości piętra znajdowały się galerie dla kobiet, obiegające salę modlitewną z trzech stron.
Cała synagoga mogła pomieścić około 250 modlących się, około 150 mężczyzn i około 100 kobiet.

</doc>
<doc id="784117" url="https://pl.wikipedia.org/wiki?curid=784117" title="Premierzy Chińskiej Republiki Ludowej">
Premierzy Chińskiej Republiki Ludowej

Premier Chińskiej Republiki Ludowej () jest przewodniczącym Rady Państwa Chińskiej Republiki Ludowej oraz głową rządu centralnego. Jest również członkiem Komitetu Stałego Biura Politycznego KC KPCh i osobą numer trzy w państwie (po przewodniczącym ChRL i przewodniczącym Komitetu Stałego OZPL). Premier kieruje pracami Rady Państwa, zwołuje i przewodniczy posiedzeniom jej Stałej Rady oraz plenarnym posiedzeniom rządu.
Premier wybierany jest przez Ogólnochińskie Zgromadzenie Przedstawicieli Ludowych na wniosek Przewodniczącego ChRL i przez niego powoływany. Może być odwołany przez OZPL, jednak jego dymisja nie oznacza automatycznej dymisji całego gabinetu. Kadencja Premiera upływa wraz z kadencją parlamentu. Ponownie może być wybrany tylko raz.

</doc>
<doc id="784119" url="https://pl.wikipedia.org/wiki?curid=784119" title="8 Bałtycka Dywizja Obrony Wybrzeża im. Bartosza Głowackiego">
8 Bałtycka Dywizja Obrony Wybrzeża im. Bartosza Głowackiego



</doc>
<doc id="784121" url="https://pl.wikipedia.org/wiki?curid=784121" title="Ołeksandr Ohłobłyn">
Ołeksandr Ohłobłyn

Ołeksandr Ohłobłyn, ukr. "Олександр Петрович Оглоблин" (ur. 6 grudnia 1899 w Kijowie, zm. 16 lutego 1992 w Springfield) – ukraiński działacz społeczny i polityczny, historyk i archiwista.
Właściwe nazwisko - Meźko (nazwisko Ohłobłyn pochodzi od ojczyma). Uczył się w III męskim gimnazjum w Kijowie, w 1917 wstąpił na fakultet historyczno-filologiczny Uniwersytetu Kijowskiego. Po jego ukończeniu pracował jako nauczyciel języka ukraińskiego w gimnazjum pod Kijowem. W latach 1921-41 wykładowca Uniwersytetu Kijowskiego, w 1926 obronił doktorat. W latach 1930-31 aresztowany przez OGPU. W latach 30. XX wieku dyrektor , pracownik naukowy Instytutu Historii Akademii Nauk Ukraińskiej SRR. 
Od września do października 1941 był burmistrzem okupowanego przez Niemcy Kijowa. Od 1943 na emigracji.
W latach 1968–1970 profesor Uniwersytetu Harvarda.
Autor prawie 1000 prac naukowych.

</doc>
<doc id="784123" url="https://pl.wikipedia.org/wiki?curid=784123" title="Łupiny (województwo pomorskie)">
Łupiny (województwo pomorskie)

Łupiny (kaszb. "Łëpinë") – osada w Polsce położona w województwie pomorskim, w powiecie słupskim, w gminie Słupsk. 
Miejscowość wchodzi w skład sołectwa Krępa Słupska.
W latach 1975–1998 miejscowość administracyjnie należała do województwa słupskiego.

</doc>
<doc id="784124" url="https://pl.wikipedia.org/wiki?curid=784124" title="Fridrich Marković Ermler">
Fridrich Marković Ermler



</doc>
<doc id="784126" url="https://pl.wikipedia.org/wiki?curid=784126" title="Łupiny">
Łupiny



</doc>
<doc id="784127" url="https://pl.wikipedia.org/wiki?curid=784127" title="Krzna Północna">
Krzna Północna

Krzna Północna – mała rzeka przepływająca przez Równinę Łukowską, łącząca się z Krzną Południową w Międzyrzecu Podlaskim (Południowe Podlasie) i tworząca w ten sposób Krznę. Podobnie jak Krzna Południowa wypływa ona z kompleksu leśnego Lasów Łukowskich, którego centrum stanowiło niegdyś niedostępne bagno Jata, a dziś jest to rezerwat leśny o tej nazwie. Krzna Północna jest rzeką krótszą niż niemal równolegle płynąca Krzna Południowa, prowadzi mniej wody, ale ma większe dorzecze.
W epoce plejstocenu, podczas regresji lądolodu fennoskandzkiego ze zlodowacenia Warty, jej dolina była jednym ze szlaków odpływu wód roztopowych na wschód. Obecnie odwadnia północny skraj Równiny Łukowskiej, szczególnie pozostałości sandru.
Na znacznym odcinku, zwłaszcza w początkowym i środkowym swym biegu, rzeka jest uregulowana i płynie dość prostoliniowo. Od rezerwatu Jata do Gołaszyna znajduje się w Łukowskim Obszarze Chronionego Krajobrazu. Ważniejsze miejscowości położone nad Krzną Północną: Łuków (północny kraniec miasta), Trzebieszów i Międzyrzec Podlaski.

</doc>
<doc id="784128" url="https://pl.wikipedia.org/wiki?curid=784128" title="Himn na Carstwo Bułgaria">
Himn na Carstwo Bułgaria



</doc>
<doc id="784129" url="https://pl.wikipedia.org/wiki?curid=784129" title="Fridrikh Ermler">
Fridrikh Ermler



</doc>
<doc id="784130" url="https://pl.wikipedia.org/wiki?curid=784130" title="Krzna Południowa">
Krzna Południowa

Krzna Południowa – mała rzeka w środkowej części Niziny Południowopodlaskiej, która wraz z Krzną Północną płynie na wschód i w Międzyrzecu Podlaskim łączy się, tworząc w ten sposób Krznę. Ma długość 67,5 km. Jest dłuższa o kilka kilometrów od swojej bliźniaczej strugi, prowadzi od niej więcej wody i przyjmuje się ją za początkowe ramię Krzny. Przy przeprawie przez jej dawniej bagnistą dolinę powstał w średniowieczu gród Łuków.
Z geomorfologii.
W epoce plejstocenu, podczas regresji lądolodu fennoskandzkiego ze zlodowacenia Warty, jej dolina była jednym ze szlaków odpływu wód roztopowych na wschód. Obecnie odprowadza wody z północno-zachodniej części Równiny Łukowskiej, szczególnie z pozostałości sandru.
Przebieg doliny i jej wykorzystanie.
Krzna Południowa bierze początek na wysokości 169 m n.p.m. na podmokłych zmeliorowanych łąkach koło wsi Żdżary w sąsiedztwie bagna Jata, które ma duży udział w zasilaniu tej strugi. Odtąd płynie uregulowanym korytem, składającym się z prostych odcinków. Prawie od granic rezerwatu Jata całe dno doliny pocięte jest systemem rowów melioracyjnych, które odprowadzają nadmiar wody z łąk, a także powoli spływającej z pól i częściowo z terenów zabudowanych – w gminie Łuków, w Łukowie, gminie Trzebieszów oraz w mieście i gminie Międzyrzec Podlaski. Po 10 km od swego początku Krzna Południowa przepływa wzdłuż południowej grobli zalewu Zimna Woda, gdzie jest fragmentem granicy Łukowa. Po przepłynięciu 15 km dociera do Śródmieścia (most ul. Warszawskiej), które otacza łukiem od południa. Jej prawie równoleżnikowa dolina na terenie Łukowa jest wykorzystywane głównie na łąki i ogródki działkowe, a także służy jako tereny rekreacyjne, z których widać panoramę z sylwetkami barokowych kościołów. Wysokość południowego zbocza doliny wyjątkowo dochodzi do 6 m (przy szpitalu). Szerokość dna doliny między wschodnimi przedmieściami osiąga kilometr. Na osiemnastym kilometrze biegu Krzna Południowa zasilana jest w dużą ilość wody nienaturalnego pochodzenia, z miejskiej oczyszczalni ścieków. Po przepłynięciu 19 km rzeka opuszcza Zapowiednik, część miasta, przy której znów była jego południową granicą. Na 28. kilometrze biegu mija Zarzecz Łukowski, ostatnią wieś gminy Łuków. Przepłynąwszy 28 km, w miejscowości Przychody, na wysokości 149 m n.p.m. zasila w mniejszą część swojej wody ramię rzeczne o nazwie Krzna. Odcinkiem tego ramienia biegnie kanał Wieprz-Krzna, który na południe od Międzyrzeca Podlaskiego, na wysokości 144,5 m n.p.m., łączy się z Krzną Południową, 56 km od jej początku w Żdżarach. Długość tak opisanej rzeki bez ramienia „Krzna”, do miejsca połączenia z Krzną Północną na wysokości 143,7 m n.p.m. wynosi prawie 58 km.
Ochrona przyrody.
Najwyższa część zlewni Krzny Południowej obejmuje obręby Lasów Łukowskich z rezerwatem Jata, ścisłym i częściowym. U początku doliny, w sąsiedztwie borów jodłowych, rosną lasy o charakterze łęgów olszowo-jesionowych i olsów. W europejskiej sieci Natura 2000 ten kompleks leśny to Obszar Specjalnej Ochrony Ptaków „Lasy Łukowskie”. Rozciąga się on także przy lewym, północnym zboczu doliny. Lasy Łukowskie wraz z pobliskimi rezerwatami i otuliną tworzą Łukowski Obszar Chronionego Krajobrazu.
W okolicach Strzyżewa Krzna Południowa przepływa blisko Radzyńskiego Obszaru Chronionego Krajobrazu, obejmującego rezerwat Las Wagramski.
Poza rezerwatami do najcenniejszych przyrodniczo terenów w gminie Łuków należą fragmenty doliny Krzny Pd. w okolicach Łazów i w Strzyżewie. Występują tu zabagnione łąki stanowiące miejsca lęgowe ptaków oraz łąki ziołoroślowe i torfowiska.
W systemie CORINE wyróżniono ostoje przyrody w "biotops": ostoja kompleksowa Lasy Łukowskie, ostoja cząstkowa Jata – lasy jodłowe i ostoja Kra Jurajska oraz ostoja Las Wagramski.
W Krajowej Sieci Ekologicznej ECONET-Polska dolina Krzny Południowej wraz z doliną Krzny Północnej jest częścią Korytarza Ekologicznego Krzny z odgałęzieniami, który ma znaczenie krajowe. Jest drogą migracji zwierząt. Łączy Obszar Węzłowy Doliny Dolnego Bugu, o randze międzynarodowej, z obszarami o znaczeniu krajowym, zwłaszcza z Siedleckim Obszarem Węzłowym, posiadającym biocentrum w Lasach Łukowskich, i ma powiązania z korytarzem ekologicznym dolnego Wieprza.

</doc>
<doc id="784131" url="https://pl.wikipedia.org/wiki?curid=784131" title="Friedrich Ermler">
Friedrich Ermler



</doc>
<doc id="784134" url="https://pl.wikipedia.org/wiki?curid=784134" title="December">
December

December – piąty album studyjny amerykańskiego trębacza Chrisa Bottiego, wydany w 2002 roku nakładem wytwórni Columbia Records. Zawiera 13 bożonarodzeniowych utworów, głównie znanych standardów w wyjątkowych aranżacjach na trąbkę i orkiestrę.
Specjalna edycja.
20 listopada 2006 roku nakładem Sony/BMG wydano specjalną edycję płyty December [2006 Edition].

</doc>
<doc id="784143" url="https://pl.wikipedia.org/wiki?curid=784143" title="Victoria Ravva">
Victoria Ravva

Victoria Ravva (ur. 31 października 1975 w Tbilisi w Gruzji) – francuska siatkarka pochodzenia gruzińskiego, reprezentantka Francji, grająca na pozycji środkowej.
Siatkówką zaczęła interesować się w wieku 14 lat, mieszkając jeszcze w Gruzji. Swoją karierę siatkarską zaczęła rozwijać w drużynach azerskich. Mając zaledwie 17 lat, podpisała kontrakt z tureckim zespołem VakıfBank Ankara. Jej karierą od początku kierował ojciec.
Sukcesy klubowe.
Puchar Turcji:
Mistrzostwo Turcji:
Puchar Francji:
Mistrzostwo Francji:
Liga Mistrzyń:

</doc>
<doc id="784146" url="https://pl.wikipedia.org/wiki?curid=784146" title="Kwas kynureninowy">
Kwas kynureninowy

Kwas kynureninowy ("KYNA") – organiczny związek chemiczny z grupy hydroksykwasów, pochodna chinoliny. Jest antagonistą receptorów NMDA.

</doc>
<doc id="784148" url="https://pl.wikipedia.org/wiki?curid=784148" title="Warblewko">
Warblewko

Warblewko (kaszb. "Warbléwkò", niem. "Neu Warbelow") – wieś w Polsce położona w województwie pomorskim, w powiecie słupskim, w gminie Słupsk. Leży na terenie Parku Krajobrazowego Dolina Słupi. Miejscowość wchodzi w skład sołectwa Warblewo.
W latach 1975–1998 miejscowość administracyjnie należała do województwa słupskiego.

</doc>
<doc id="784149" url="https://pl.wikipedia.org/wiki?curid=784149" title="Bitwa pod Anghiari (obraz Leonarda da Vinci)">
Bitwa pod Anghiari (obraz Leonarda da Vinci)

Bitwa pod Anghiari – malowidło tworzone w latach 1503–06 przez włoskiego artystę renesansowego Leonarda da Vinci.
Malowidło zostało zlecone przez Signorię do Sali Rady w Palazzo Vecchio (Pałacu Vecchio) we Florencji. Leonardo otrzymał zlecenie dzięki znajomości z Niccolò Machiavellim.
Prace rozpoczęły się w 1503. Leonardo nigdy nie ukończył obrazu. Powstał jedynie karton (który uległ zniszczeniu bądź zaginął). Dzieło (karton umieszczony już w swym miejscu przeznaczenia) przyczyniło się do rywalizacji Leonarda z Michałem Aniołem, który otrzymał zlecenie przez Signorię na malowidło na sąsiedniej ścianie (które ostatecznie otrzymał, lecz go nie zrealizował ze względu na inne kontrakty i wezwanie go przez papieża Juliusza II do Rzymu), obok rozpoczętego już dzieła swego rywala.
Według badań przeprowadzonych przez Irvinga Stone’a do swej książki o Michale Aniele "Udręka i ekstaza" (dokonanych pod kierunkiem i dzięki pomocy naukowców takich jak Bernard Berenson, Ludwig Goldscheider, Aldo Fortuna, Ulrich Middeldorf) malowidło zostało zrealizowane przez Leonarda, lecz uległo zniszczeniu przez źle wykonaną eksperymentalną miksturę jaką artysta zastosował. Zmieszał on mianowicie wosk z rozpuszczalnikiem oraz gumą arabską, a następnie składniki te poddał działaniu gorąca, co spowodowało roztopienie wosku i spłynięcie farb. Była to ponoć zaprawa opisana przez Pliniusza.
Tematyka.
Według kontraktu na malowidle przedstawione miało być istotne wydarzenie w historii Florencji, uświetniające jej wielkie zwycięstwa. Konkretne wydarzenie wybrał sam artysta. Malarz realistycznie przedstawił w swym dziele pełną dynamizmu i grozy scenę batalistyczną bitwy pod Anghiari, w której kłębowiska ciał ludzi i koni przeplatają się we wzajemnych uściskach. W ten sposób ukazał swoją wizję wojny. Podobnie zrobił to w jednym ze swych późniejszych szkiców (wykonanym po 1503), który występuje pod nazwą "Pazzia bestialissima" ("Bestialski obłęd" – tak właśnie nazywał Leonardo wojnę, co chyba najlepiej obrazującego jego do niej stosunek), który w pewnej mierze nawiązuje zapewne do "Bitwy pod Anghiari".
Do naszych czasów zachowały się jedynie rysunki wykonane przez różnych malarzy na podstawie kartonu oraz jeden szkic samego Leonarda. To nieukończone dzieło inspirowało wielu artystów samym swym zarysem. Najsłynniejszy dziś szkic stworzył Peter Paul Rubens.

</doc>
<doc id="784150" url="https://pl.wikipedia.org/wiki?curid=784150" title="Zachrystia">
Zachrystia



</doc>
<doc id="784154" url="https://pl.wikipedia.org/wiki?curid=784154" title="Synagoga w Czeskim Cieszynie">
Synagoga w Czeskim Cieszynie

Synagoga w Czeskim Cieszynie – główna synagoga żydowskiej gminy w Czeskim Cieszynie, znajdująca się dawniej przy ulicy Vrchlickiego.
Koncepcje budowy nowej synagogi narodziła się zaraz po podzieleniu na dwie części Cieszyna w 1920 roku. Powodem tego było pozostanie wszystkich miejsc kultu po polskiej stronie Cieszyna. W 1928 roku zakupiono działkę pod budowę, ale po pewnym czasie w 1931 roku zrezygnowano z budowy bożnicy na tym terenie, a działkę odsprzedano. Za pieniądze ze sprzedaży nieruchomości zakupiono piętrowy budynek przy ulicy dawnej ulicy Schillera 8, który zamierzano przebudować na synagogę gminną.
W 1932 roku rozpoczęto gruntowną przebudowę, według planów architekta Rosthala. Przebudową, która zakończyła się w 1933 roku, kierował Adalbert Brejzek. W tym samym roku 9 grudnia nastąpiło uroczyste otwarcie i poświęcenie synagogi. Podczas II wojny światowej, we wrześniu 1939 roku hitlerowcy spalili synagogę. Obecnie na jej miejscu znajduje się pusta przestrzeń oraz część sali gimnastycznej.

</doc>
<doc id="784156" url="https://pl.wikipedia.org/wiki?curid=784156" title="Aundrea Fimbres">
Aundrea Fimbres



</doc>
<doc id="784158" url="https://pl.wikipedia.org/wiki?curid=784158" title="Marigot">
Marigot



</doc>
<doc id="784159" url="https://pl.wikipedia.org/wiki?curid=784159" title="Nosorożec czarny">
Nosorożec czarny

Nosorożec czarny, znany także jako: nosorożec spiczastonosy, nosorożec zwyczajny ("Diceros bicornis") – gatunek ssaka kopytnego z rodziny nosorożcowatych (Rhinocerotidae), występujący w południowej i wschodniej Afryce, na obszarze Angoli, Eswatini, Kenii, Mozambiku, Namibii, Republiki Południowej Afryki, Tanzanii i Zimbabwe; dodatkowo reintrodukowany w Botswanie, Malawi i Zambii. Wymarły w Czadzie, Kamerunie, Rwandzie i prawdopodobnie w Etiopii.
Długość ciała nosorożca czarnego wynosi 3-3,75 m, a długość ogona – 0,7 m. Wysokość w kłębie; 1,4-1,8 m. Długość rogu przedniego u samców i samic wynosi do 42–128 cm; długość rogu tylnego: 20–50 cm. Masa ciała tych zwierząt wynosi 0,8-1,4 t. Ciąża trwa około 15 miesięcy. Masa urodzeniowa to zwykle 20–25 kg. Młode przestają pić mleko matki po około 18 miesiącach. Dojrzałość płciową osiągają w wieku 5–7 lat w przypadku samic, 7–8 w przypadku samców. Długość życia wynosi zazwyczaj 30–35 lat; najwyższy odnotowany wiek to 49 lat. Jest mniejszy od nosorożca białego.
Mimo swego masywnego wyglądu nosorożec czarny biega dość szybko. Jest w stanie szarżować z prędkością 50 km/h. Ponieważ jednak nie widzi on wiele z odległości większej niż 30 m i kieruje się tylko węchem, najbardziej skutecznym środkiem uniknięcia jego szarży jest wykonanie w ostatniej chwili skoku w bok.
Jest ścisłym roślinożercą, który codziennie może pochłonąć wielką ilość pokarmu o masie odpowiadającej około 2% jego ciężaru. Chwytną górną wargą bez trudu zrywa liście i zdrewniałe gałązki. Rozciera je szerokimi i płaskimi zębami trzonowymi. Zjada on kolce o długości nawet 10 cm.
Nosorożec nie przeżuwa, podobnie jak u konia fermentacja bakteryjna w jelicie przyspiesza trawienie zdrewniałych roślin. Tak jak wiele innych zwierząt roślinożernych sawanny, nosorożec czarny kąpie się w błocie lub pyle, aby się odświeżyć, a także uwolnić od pasożytów. Jego bardzo gruba skóra pokryta jest wrażliwym naskórkiem, która przyciąga owady odżywiające się krwią, np. moskity. Warstwa błota nie tylko chroni przed moskitami - wysychając, miażdży również kleszcze. Zaschnięte błoto zdrapują z nosorożca kolczaste zarośla.
Taksonomia.
Gatunek po raz pierwszy opisał w 1758 roku szwedzki przyrodnik Karol Linneusz w swoim dziele "Systema Naturae" nadając mu nazwę "Rhnoceros bicornis". Jako miejsce typowe holotypu Linneusz wskazał błędnie Indie (); teraz lokalizację holotypu określa się na Afrykę Południową, w Prowincji Przylądkowej Zachodniej na Przylądku Dobrej Nadziei. Jedyny przedstawiciel rodzaju "Diceros" który został opisany w 1821 roku przez angielskiego zoologa Johna Edwarda Graya.
Etymologia.
Nazwa rodzajowa: "dikeras", δικερατος "dikeratos" „o dwóch rogach”, od δι- "di-" „podwójny”, od δις "dis" „dwa razy”, od δυο "duo" „dwa”; κερας "keras", κερατος "keratos" „róg”. Epitet gatunkowy: łac. "bicornis" „o dwóch rogach”, od "bi-" „dwa”, od "bis" „dwa razy”; "cornum", "corni" „róg”.
Rozmnażanie.
Ciąża nosorożca trwa ok. 15-16 miesięcy. Na świat przychodzi tylko jedno młode, które waży średnio 35-50 kg. Nosorożce czarne osiągają dojrzałość płciową w wieku 7 lat - samce, a samice w wieku 5 lat.
Populacja.
W 1900 roku populacja nosorożca czarnego w Afryce liczyła prawdopodobnie 100 tysięcy osobników. W późnych latach 60. XX wieku populacja zmniejszyła się do 70 tysięcy, a w roku 1981 liczyła tylko 10-15 tysięcy. W 1990 roku spadła do 2500, a w 1995 roku do 2410 osobników. Obecnie trend populacji jest rosnący; w 2010 r. populacja tego gatunku liczyła 4800 osobników. Od roku 2006 nie zaobserwowano żadnego żyjącego przedstawiciela zachodnioafrykańskiego podgatunku "D. bicornis longipes" i w 2011 został uznany za wymarły.
Znaczenie dla człowieka.
Róg nosorożca - jego najlepsza broń - stał się przyczyną jego niemal całkowitej zagłady, a to za sprawą jego znaczenia dla człowieka. W medycynie Wschodu uznaje się bowiem sproszkowany róg nosorożca za remedium na choroby wątroby, serca, skóry, nerek, a także za doskonały afrodyzjak. Naukowcy stwierdzili, że róg nosorożca nie ma żadnych właściwości leczniczych - składa się wyłącznie z keratyny, czyli budulca paznokcia.
Podgatunki.
Wyróżnia się 6 podgatunków nosorożca czarnego:

</doc>
<doc id="784164" url="https://pl.wikipedia.org/wiki?curid=784164" title="Mathematics Genealogy Project">
Mathematics Genealogy Project

Mathematics Genealogy Project – internetowa baza danych odzwierciedlająca "genealogię" akademicką matematyków, tj. powiązania pomiędzy matematykami. Dany matematyk jest "rodzicem" innego matematyka, jeżeli był promotorem jego rozprawy doktorskiej, natomiast doktorant nazywany jest jego potomkiem naukowym. Osoby powiązane ze sobą relacją promotor-doktorant tworzą rodzinę naukową.

</doc>
<doc id="784165" url="https://pl.wikipedia.org/wiki?curid=784165" title="Tom Fletcher">
Tom Fletcher

Thomas „Tom” Michael Fletcher (ur. 17 lipca 1985 w Londynie) - brytyjski muzyk, członek pop-rockowego zespołu McFly, a w latach 2013 - 2015 również supergrupy McBusted. 
Kariera muzyczna.
Fletcher swoją edukację muzyczną rozpoczął w Sylvia Young Theatre School w Londynie. Mając 10 lat zagrał główną rolę w musicalu "Oliver!" w London Palladium. 
W 2001 roku został przyjęty do zespołu Busted, jednak po 24 godzinach przedstawiciele wytwórni stwierdzili, że ten zespół powinien być triem, a nie kwartetem i Tom musiał opuścić grupę na korzyść Charliego Simpsona. Dalsza współpraca Fletchera z menadżerami zespołu zaowocowała poznaniem Danny’ego Jonesa podczas przesłuchania do zespołu V. Wspólnie z Jamesem Bourne z Busted napisali wiele utworów dla McFly.
McFly na swoim koncie mają 21 singli Top 40 UK Singles Chart (w tym siedem, które dotarły na szczyt notowania) oraz siedem albumów Top 40 UK Albums Chart. W 2005 roku formacja dostała nagrodę Brit Awards dla najlepszego wykonawcy pop. Fletcher był pomysłodawcą nazwy zespołu, która pochodzi z jego ulubionego filmu "Powrót do przyszłości".
Fletcher jest autorem lub współtwórcą 10 hitów numerów jeden UK Singles Chart, w tym siedmiu utworów McFly oraz "Crashed the Wedding", "Who's David?" i "Thunderbirds", nagranych przez zespół Busted. Pisał również utwory dla One Direction, The Vamps i 5 Seconds of Summer. W 2012 napisał i nagrał razem ze swoją siostrą Carrie Hope Fletcher utwór "On a Rainbow", który był oficjalnym singlem maskotek Letnich Igrzysk Olimpijskich w Londynie.
Twórczość literacka.
Razem z Dougie Poynterem napisał serię książek dla dzieci o dinozaurze: 
6 października 2016 roku została wydana pierwsza powieść Toma "The Christmasaurus". Zostanie ona zekranizowana jako animowany musical, który wyreżyseruje Michael Gracey. W Polsce powieść "Gwiazdkozaur" została wydana przez Wydawnictwo Zysk i S-ka. W grudniu 2017 wystawiono w Londynie sztukę "The Christmasaurus LIVE!" z utworami napisanymi przez Fletchera. 
Kontynuacja powieści "The Christmasaurus and the Winter Witch" została wydana w październiku 2019 roku oraz 10 listopada 2020 roku jako "Gwiazdkozaur i zimowa czarownica". 
29 czerwca 2017 ukazała się ilustrowana książka "There's A Monster In Your Book" (polskie wydanie, "W Twojej książce jest potwór", ukazało się w lutym 2018 roku), a 5 października 2017 powieść "The Creakers". 17 maja 2018 została wydana druga książka z serii "There's A Dragon In Your Book". 16 maja 2019 premierę miała trzecia książki z serii "There's An Alien In Your Book", 17 października 2019 czwarta "There's An Elf In Your Book" a 23 lipca 2020 piąta "There's a Superhero In Your Book". 
31 maja 2018 ukazała się pierwsza książka z trylogii "Eve of Man" napisanej wspólnie z Giovanną Fletcher. Książka została wydana w Polsce pod tytułem "Nowa Ewa". 16 kwietnia 2020 premierę miał drugi tom - "The Eve Illusion". 
Tom stał się gwiazdą serwisu You Tube za sprawą wrzucanych przez siebie filmów, między innymi: "My Wedding Speech" i "From Bump to Buzz".
Życie prywatne.
12 maja 2012 roku poślubił swoją długoletnią dziewczynę, Giovannę Falcone. Para poznała się kiedy mieli po 13 lat w Sylvia Young Theatre School, tam też w kwietniu 2011 roku Tom oświadczył się swojej wybrance. 13 marca 2014 roku na świat przyszedł ich syn Buzz Michaelangelo. Trzy miesiące później Tom zdobył nagrodę "Marvel Celebrity Dad of the Year". 16 lutego 2016 urodził się ich drugi syn Buddy Bob. 24 sierpnia 2018 na świat przyszedł ich trzeci syn Max Mario.

</doc>
<doc id="784166" url="https://pl.wikipedia.org/wiki?curid=784166" title="Ricardo Garcia">
Ricardo Garcia

Ricardo Bermudez Garcia, pseud. Ricardo, Ricardinho (ur. 19 listopada 1975 w São Paulo) – brazylijski siatkarz grający na pozycji rozgrywającego. Obecnie od marca 2015 występuje we włoskiej Serie A, w drużynie Cucine Lube Banca Marche Macerata.
W 2007 trener "Canarinhos" Bernardo Rezende odsunął Ricardo od gry w reprezentacji z powodu osobistego konfliktu z zawodnikiem. W 2007 została wydana w Brazylii jego biografia pod tytułem "Levantando a Vida. A história de um campeăo chamado Ricardinho". Ma żonę Fabianę oraz dwie córki – starszą dziewięcioletnią Julię i młodszą czteroletnią Biancę.

</doc>
<doc id="784169" url="https://pl.wikipedia.org/wiki?curid=784169" title="Pavel Novotný (aktor)">
Pavel Novotný (aktor)

Pavel Novotný, znany także jako Jan Dvořák i Max Orloff (ur. 5 lutego 1977 w Pradze) – czeski aktor pornograficzny. 
Kariera.
Urodził się w Pradze. Karierę w branży porno rozpoczął w 1999, w wieku 22 lat. Wziął wtedy udział w sesjach zdjęciowych Aleša Hanáka i pojawił się w produkcji Studio 2000 "Czech Point" (1999) w reżyserii Johna Travisa. Wkrótce wystąpił w różnych europejskich produkcjach gejowskich i biseksualnych, w tym w kilku filmach Williama Higginsa: "Rapture: The Pavel Dubcek Legend" (1999), "Prague Buddies 2: Verbotene Liebe" (2000), "The Jan Dvorak Story" (2001) czy "Carlo &amp; Friends" (2001).
Był na okładkach „Honcho” (w grudniu 1998), „Manshots” (w styczniu 2000 i w marcu 2001), „Inches” (w styczniu 2000, w styczniu 2002, w styczniu 2003, w sierpniu 2003, w październiku 2003, w lutym 2005 i w czerwcu 2005), „Torso” (w listopadzie 2000), „Men” (w styczniu 2001, w lutym 2001, we wrześniu 2001 i grudniu 2001), „Blueboy” (w lipcu 2001) i „Mandate” (w listopadzie 2005).
W 2002 wygrał nagrodę erotycznych gejowskich filmów dla dorosłych Adult Erotic Gay Video Award w kategorii „Najlepszy aktor międzynarodowy” za rolę boya hotelowego w filmie "The Jan Dvorak Story" (William Higgins Productions).
W 2004 znalazł się na drugim miejscu listy dziesięciu najbardziej poszukiwanych gejowskich gwiazd porno w roku GayPornStar.TV. 
W sierpniu 2010 zwyciężył w rankingu „Kto jest najprzystojniejszy” ("Quien es el mas guapo") ogłoszonym przez hiszpański portal 20minutos.es. W listopadzie 2012 zajął drugie miejsce w rankingu 20minutos.es „Najbardziej utalentowani w aktualnym gejowskim porno” ("Los mejor dotados del porno gay actual"). W lipcu 2015 zdobył drugie miejsce w rankingu 20minutos.es „Najseksowniejsza gejowska gwiazda porno” ("Los actores porno gay mas sexys listado 8"). W plebiscycie „Mi Ciudad” („Moje miasto”) na „Najbardziej utalentowanego aktora w aktualnym gejowskim porno” ("Los mejor dotados del porno gay actual") zdobył piąte miejsce.
Życie prywatne.
Ujawnił swój biseksualizm.
W marcu 2009 razem ze znajomym Zdenkiem Tovarą został aresztowany na terminalu lotniskowym w kubańskiej Hawanie za obrazę Fidela i Raúla Castro, a także za zakłócanie porządku publicznego i szkody wyrządzone przy aresztowaniu. W listopadzie tego samego roku odbyła się rozprawa sądowa w jego sprawie. Groziło mu pięć lat w kubańskim więzieniu, zaś swoje wsparcie prawne i finansowe zapewnił mu piosenkarz George Michael. Ostatecznie spędził w areszcie pół roku, a w maju 2010 powrócił do Czech.

</doc>
<doc id="784170" url="https://pl.wikipedia.org/wiki?curid=784170" title="Agnar">
Agnar

Agnar – starszy syn króla Hraudunga, brat Geirröda, wraz z którym jako dziesięcioletnie dziecko przeżył rozbicie się łodzi podczas połowu. Na zimę chłopców przygarnęło samotne małżeństwo, w rzeczywistości Odyn i Frigg. Agnara wychowywała gospodyni, Geirröda zaś pan domu. Wiosną opiekunowie odesłali braci do domu, lecz przy ojczystym brzegu Geirröd, pouczony przez Odyna, z przekleństwem odepchnął na pełne morze łódź, w której znajdował się jego brat, skazując go tym samym na pewną śmierć. Nic nie wiadomo o dokładniejszych okolicznościach śmierci Agnara, lecz chłopiec z pewnością zginął. Po pewnym czasie Odyn widział go "jak siedzi w piekle i płodzi dzieci z jakąś olbrzymką".
A także jedyny syn Geirröda noszący imię zaginionego na morzu stryja (może jego drugie wcielenie). Jako dziesięcioletni chłopiec był świadkiem tortur, na które ojciec skazał swego gościa Grimnira ("Zakapturzonego", tj. Odyna, który jak zwykle ukrywał się pod przybraną postacią). Dziecko tknięte współczuciem pokrzepiło nieszczęśnika rogiem pełnym jakiegoś napoju (prawd. miodu). Wówczas Odyn wyśpiewał chłopcu błogosławieństwo i przepowiedział mu panowanie, następnie opisał świat bogów i wyliczył swoje imiona, a w końcu rzucił na Geirröda klątwę śmierci, która natychmiast się spełniła. Agnar przejął po ojcu władzę i rządził wiele lat, choć o jego rządach nic nie wiadomo.
Również bliżej nieznany młody i samotny król (lub książę). W kraju Gotów przyszło mu zmierzyć się w walce z wielkim wojownikiem Hjalmgunnarem, któremu Odyn przyrzekł zwycięstwo. Nad Agnarem ulitowała się jednak walkiria Sigrdrifa (albo Brynhild) i zabiła Hjamgunnara, lecz za samowolę została surowo ukarane przez Odyna.

</doc>
<doc id="784173" url="https://pl.wikipedia.org/wiki?curid=784173" title="Radan Gliwice">
Radan Gliwice

Radan Gliwice – klub futsalowy ze Śląska mający siedzibę w Przyszowicach, a halę w Gliwicach, obecnie grający w I lidze polskiej w futsalu.
Informacje ogólne.
Klub:
Hala:
Władze:
Sukcesy.
Największym sukcesem gliwickiej drużyny jest zajęcie piątego miejsca w I lidze piłki halowej w sezonie 2005/2006, gdzie piłkarz Radanu Michał Kusiak został królem strzelców. 
Młodzieżowa drużyna klubu dwukrotnie zdobywała mistrzostwo Polski U-21 (2002,2004), raz była druga (2005) i raz trzecia (2006).

</doc>
<doc id="784181" url="https://pl.wikipedia.org/wiki?curid=784181" title="PZW">
PZW



</doc>
<doc id="784182" url="https://pl.wikipedia.org/wiki?curid=784182" title="Synagoga w Czeskim Cieszynie (ul. Ruchu Oporu 4)">
Synagoga w Czeskim Cieszynie (ul. Ruchu Oporu 4)

Synagoga w Czeskim Cieszynie – synagoga znajdująca się w Czeskim Cieszynie, przy ulicy Ruchu Oporu 4.
Synagoga została założona na początku XX wieku przez stowarzyszenie Szomre-Szabos. Po 1920 roku bożnica okazała się być jedynym miejscem kultu po lewej stronie Cieszyna. Po budowie nowej synagogi przez Szomre-Szamos, bożnica została sprzedana Mosesowi Löblowi Mayowi. 

</doc>
<doc id="784183" url="https://pl.wikipedia.org/wiki?curid=784183" title="Elongacja">
Elongacja



</doc>
<doc id="784186" url="https://pl.wikipedia.org/wiki?curid=784186" title="William F. Petrie">
William F. Petrie



</doc>
<doc id="784187" url="https://pl.wikipedia.org/wiki?curid=784187" title="William Matthew Flinders Petrie">
William Matthew Flinders Petrie



</doc>
<doc id="784189" url="https://pl.wikipedia.org/wiki?curid=784189" title="William M. F. Petrie">
William M. F. Petrie



</doc>
<doc id="784192" url="https://pl.wikipedia.org/wiki?curid=784192" title="Słupek B">
Słupek B



</doc>
<doc id="784193" url="https://pl.wikipedia.org/wiki?curid=784193" title="W. M. F. Petrie">
W. M. F. Petrie



</doc>
<doc id="784194" url="https://pl.wikipedia.org/wiki?curid=784194" title="William M. Flinders Petrie">
William M. Flinders Petrie



</doc>
<doc id="784195" url="https://pl.wikipedia.org/wiki?curid=784195" title="William Petrie">
William Petrie



</doc>
<doc id="784197" url="https://pl.wikipedia.org/wiki?curid=784197" title="William Matthew F. Petrie">
William Matthew F. Petrie



</doc>
<doc id="784198" url="https://pl.wikipedia.org/wiki?curid=784198" title="Synagoga Steinera w Cieszynie">
Synagoga Steinera w Cieszynie

Synagoga Steinera w Cieszynie – prywatna bożnica znajdująca się w Cieszynie przy ulicy Szerokiej.
Bożnica została założona w kamienicy w okresie międzywojennym z inicjatywy rabina Steinera. Bożnica została zdewastowana przez hitlerowców podczas II wojny światowej. Obecnie w pomieszczeniach synagogi znajduje się mieszkanie.

</doc>
<doc id="784200" url="https://pl.wikipedia.org/wiki?curid=784200" title="Flaga miasta Québec">
Flaga miasta Québec

Flaga miasta Québec – oficjalnie przyjęta 12 stycznia 1987.
Flaga przedstawia złoty statek na niebieskim tle otoczonym przez biało-niebieski szlaczek reprezentujący mury miejskie (Québec jest jedynym miastem w Ameryce Północnej otoczonym przez mury obronne).
Przedstawiony statek to okręt Samuela de Champlaina, "Don de Dieu".

</doc>
<doc id="784202" url="https://pl.wikipedia.org/wiki?curid=784202" title="Flaga miasta Quebec">
Flaga miasta Quebec



</doc>
<doc id="784210" url="https://pl.wikipedia.org/wiki?curid=784210" title="Tretogor">
Tretogor



</doc>
<doc id="784212" url="https://pl.wikipedia.org/wiki?curid=784212" title="Fedorowicz">
Fedorowicz



</doc>
<doc id="784213" url="https://pl.wikipedia.org/wiki?curid=784213" title="Czarna Woda (stacja kolejowa)">
Czarna Woda (stacja kolejowa)

Czarna Woda – stacja kolejowa w Czarnej Wodzie, w województwie pomorskim, w Polsce.
W roku 2017 stacja obsługiwała 200–299 pasażerów na dobę.

</doc>
<doc id="784215" url="https://pl.wikipedia.org/wiki?curid=784215" title="Andrzej Rumianek">
Andrzej Rumianek

Andrzej Stefan Rumianek pseudonim „Tygrys” (ur. 27 kwietnia 1928 w Warszawie, zm. 12 czerwca 2012 tamże) – uczestnik powstania warszawskiego w zgrupowaniu „Róg” w batalionie Bończa (2 pluton). W konspiracji należał do Szarych Szeregów w 41 Szczepie im. gen. Władysława Sikorskiego.
Wraz z bratem Stanisławem brał udział w walkach na Starym Mieście o Zamek Królewski, ul. Piwną, ul. Świętojańską, katedrę św. Jana, Kanonię. Był świadkiem eksplozji „czołgu pułapki” na ulicy Kilińskiego. Po przejściu kanałami uczestniczył w walkach na Powiślu, wspierając wycofujące się oddziały Krybara. Następnie walczył na ul. Pierackiego, ul. Chmielnej i na ul. Brackiej. W połowie września jego oddział został skierowany do obrony poczty głównej na placu Napoleona, gdzie walczył do końca powstania.
Z Warszawy, również z bratem, wyszedł z ludnością cywilną do Pruszkowa. Wskakując do pociągu bracia udali się do Tarnowa, a następnie, z pomocą księdza i działacza RGO, do Krakowa. Do końca wojny przebywał u rodziny nieopodal Tomaszowa Mazowieckiego.
Po zakończeniu wojny został powołany na trzy lata do Wojskowego Korpusu Górniczego.
Do emerytury w 1989 roku pracował w Domu Słowa Polskiego. Od 1961 r. aktywny sędzia lekkoatletyczny. Przez lata zbierał relacje z konspiracji i Powstania Warszawskiego swoich koleżanek i kolegów z oddziału, które opracował i w 2010 wydał w gdańskiej Oficynie Wydawniczej „Finna”.
5 marca 2007 r. został awansowany z porucznika na kapitana. Pochowany na Cmentarzu Bródnowskim (kwatera 51F-5-17).

</doc>
<doc id="784218" url="https://pl.wikipedia.org/wiki?curid=784218" title="Słupek nadwozia">
Słupek nadwozia

Słupek nadwozia, słupek dachowy – element nadwozia pojazdu podtrzymujący dach. 
Słupki te oznaczane są zwykle literami alfabetu:

</doc>
<doc id="784221" url="https://pl.wikipedia.org/wiki?curid=784221" title="Belgia w Konkursie Piosenki Eurowizji">
Belgia w Konkursie Piosenki Eurowizji

Belgia jest jednym z sześciu członków założycieli Konkursu Piosenki Eurowizji, uczestniczy w nim od 1956. Od czasu debiutu konkursem w kraju zajmują się belgijscy nadawcy publiczni: flamandzki Vlaamse Radio- en Televisieomroep (VRT) i waloński Radio-Télévision belge de la Communauté française (RTBF), którzy wymieniają się corocznie organizacją selekcji lub wyborem wewnętrznym reprezentanta. 
Kraj wygrał konkurs tylko raz: 31. Konkurs Piosenki Eurowizji w 1986 pierwsze miejsce zajęła Sandra Kim z utworem „J’aime la vie”. Piosenkarka deklarowała w piosence, że ma 15 lat, jednak w rzeczywistości była dwa lata młodsza. Nadawcy kilku krajów domagali się unieważnienia wyników, jednak Europejska Unia Nadawców (EBU) nie zareagowała w tej sprawie, a Kim została tym samym najmłodszym zwycięzcą konkursu w historii. 
Belgia nie wystawiła swojego reprezentanta na konkurs w 1994, 1997 i 2001 z powodu niskich wyników zajętych rok wcześniej.
Historia Belgii w Konkursie Piosenki Eurowizji.
Nadawcy konkursu.
Na terenie Belgii prawo do emitowania konkursu posiada dwóch krajowych nadawców: flamandzki nadawca Vlaamse Radio- en Televisieomroep (VRT) i waloński nadawca Radio-Télévision belge de la Communauté française (RTBF). Nadawca konkursu w kraju zmienia się rotacyjnie. Nadawca RTBF służył w latach: 1956, 1958, 1960, 1962, 1964, 1966, 1968, 1970, 1972, 1974, 1976, 1978, 1980, 1982, 1984, 1986, 1988, 1990, 1992, 1995, 1998, 2000, 2003, 2005, 2007, 2009, 2011, 2013, 2015, 2017, 2019 i 2022; a VRT służył w latach 1957, 1959, 1961, 1963, 1965, 1967, 1969, 1971, 1973, 1975, 1977, 1979, 1981, 1983, 1985, 1987, 1989, 1991, 1993, 1996, 1999, 2002, 2004, 2006, 2008, 2010, 2012, 2014, 2016, 2018, 2020, 2021 i 2023. Z powodu odwołania konkursu w 2020, nadawca VRT służył jako belgijski nadawca dwa razy z rzędu.
Plebiscyty.
W 1993 Belgię reprezentowała Barbara Dex z utworem „Iemand als jij”, z którym zajęła ostatnie, 25. miejsce w finale. Piosenkarka wystąpiła we własnoręcznie zaprojektowanej i uszytej sukience, która nie spodobała się eurowizyjnym fanom oraz belgijskim administratorom strony House of Eurovision. Stworzyli oni specjalny plebiscyt – "Nagroda im. Barbary Dex", w ramach którego internauci mogą głosować na najgorszej ubranego artystę danego roku. W 2000 tytuł najgorzej ubranej reprezentantki otrzymała belgijska piosenkarka Nathalie Sorce. 13 marca 2022 roku portal "Songfestival.be" ogłosił, że zakończy przyznawanie nagrody Barbary Dex, powołując się na negatywne skojarzenia z nią związane. Zamiast tego strona zorganizowała nową, zastępczą nagrodę za „najbardziej znany strój”. Po głosowaniu internetowym 29 kwietnia ogłoszono, że ​​nowa nagroda zostanie nazwana "You're a Vision Award." Piierwszym laureatem nagrody został Sheldon Riley z Australii. 
W 2006 Belgię reprezentowała Kate Ryan z piosenką „Je t’adore”. Pomimo popularności, piosenkarka nie zakwalifikowała się do finału konkursu, zajmując 12. miejsce w rundzie półfinałowej. Cztery lata później irlandzki portal poświęcony konkursowi – "ESC Ireland" – zorganizował specjalne głosowanie "Kate Ryan Award", podczas którego internauci mogli wybrać najbardziej niedocenionego artystę roku. W 2010 plebiscyt wygrała Anna Bergendahl ze Szwecji, a w 2011 – Magdalena Tul z Polski.
Uczestnictwo.
Belgia bierze udział w Konkursie Piosenki Eurowizji od 1956. Poniższa tabela uwzględnia nazwiska belgijskich reprezentantów, tytuły konkursowych piosenek i oraz wyniki krajowych delegatów w poszczególnych latach:
Legenda:
Historia głosowania w finale (1956–2022).
Poniższe tabele pokazują, którym krajom Belgia przyznaje w finale najwięcej punktów oraz od których państw belgijscy reprezentanci otrzymują najwyższe noty.
Kraje, którym Belgia "przyznała" najwięcej punktów:
Kraje, od których Belgia "otrzymała" najwięcej punktów:
Legenda:
Konkursy Piosenki Eurowizji organizowane w Belgii.
Konkurs Piosenki Eurowizji odbył się w Belgii w 1987, w brukselskim Palais du Centenaire.

</doc>
<doc id="784222" url="https://pl.wikipedia.org/wiki?curid=784222" title="Maltitol">
Maltitol

Maltitol, E965 – organiczny związek chemiczny z grupy polioli. Używany jako środek słodzący. Cechuje go ok. 80% słodkości sacharozy. Najczęściej używany jest jako zamiennik sacharozy podczas produkcji wyrobów czekoladowych bez dodatku cukru.
W porównaniu do sacharozy jest mniej kaloryczny i minimalizuje ryzyko wystąpienia próchnicy.
Maltitol jest disacharydem otrzymywanym w procesie uwodornienia maltozy. Syrop maltitolowy wytwarzany jest poprzez uwodornienie syropów glukozowych o wysokiej zawartości maltozy. Zawiera on między 50% a 80% wagowych maltitolu. Pozostałe węglowodany to przede wszystkim sorbitol.

</doc>
<doc id="784223" url="https://pl.wikipedia.org/wiki?curid=784223" title="Stara Synagoga w Cieszynie">
Stara Synagoga w Cieszynie

Stara Synagoga w Cieszynie – pierwszy publiczny żydowski dom modlitwy w Cieszynie znajdujący się na rogu ulic Menniczej i dr. Ludwika Kluckiego.
Bożnicę założono w 1801 roku w wynajętych pomieszczeniach w przybudówce kamienicy nr 150 (obecnie ul. Mennicza 36) należącej do Piotra Jana Sporschilla. W największym pomieszczeniu znajdowała się główna sala modlitewna, a w sąsiednim mniejszym babiniec. Resztę pomieszczeń użytkował dozorca bożnicy. Bożnica funkcjonowała do czasu wybudowaniu nowej okazałej synagogi w 1838 roku.
Przy bożnicy działał legendarny cieszyński rabin, Juda Löbl Glücklich.

</doc>
<doc id="784237" url="https://pl.wikipedia.org/wiki?curid=784237" title="Czesława Cieślak">
Czesława Cieślak



</doc>
<doc id="784239" url="https://pl.wikipedia.org/wiki?curid=784239" title="Eschenlohe">
Eschenlohe

Eschenlohe – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen, wchodzi w skład wspólnoty administracyjnej Ohlstadt. Leży około 15 km na północny wschód od Garmisch-Partenkirchen, nad rzeką Loisach, przy autostradzie A95, drodze B2 i linii kolejowej Monachium – Innsbruck.
Polityka.
Wójtem gminy jest Anton Kölbl z CSU/ZE, rada gminy składa się z 12 osób.
Oświata.
W gminie znajduje się przedszkole (50 miejsc) oraz szkoła (5 nauczycieli, 69 uczniów).

</doc>
<doc id="784243" url="https://pl.wikipedia.org/wiki?curid=784243" title="Wspólnota Dominiki">
Wspólnota Dominiki



</doc>
<doc id="784244" url="https://pl.wikipedia.org/wiki?curid=784244" title="Großweil">
Großweil

Großweil – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen, wchodzi w skład wspólnoty administracyjnej Ohlstadt. Leży około 25 km na północny wschód od Garmisch-Partenkirchen, nad rzeką Loisach, przy autostradzie A95.
Polityka.
Wójtem gminy jest Manfred Sporer z CSU/DG, rada gminy składa się z 12 osób.
Oświata.
W gminie znajduje się przedszkole (75 miejsc) oraz szkoła podstawowa.

</doc>
<doc id="784248" url="https://pl.wikipedia.org/wiki?curid=784248" title="Ingibjörg Sólrún Gísladóttir">
Ingibjörg Sólrún Gísladóttir

Ingibjörg Sólrún Gísladóttir (ur. 31 grudnia 1954 w Reykjavíku) – islandzka polityk i działaczka feministyczna, przewodnicząca partii Sojusz ("Samfylkingin") w latach 2005–2009. Posłanka do Althingu, burmistrz Reykjavíku, w latach 1994–2003, minister spraw zagranicznych od 24 maja 2007 do 1 lutego 2009.
Życiorys.
Ingibjörg Sólrún Gísladóttir urodziła się w 1954 w Reykjavíku jako córka sprzedawcy i gospodyni domowej. W 1979 ukończyła studia licencjackie z zakresu historii i literatury na Uniwersytecie Islandzkim. Od 1979 do 1981 kształciła się na Uniwersytecie Kopenhaskim. W 1983 uzyskała magisterium z historii na Uniwersytecie Islandzkim. Od połowy lat 70. pracowała w oświacie, zajmowała się również dziennikarstwem.
Swoją karierę polityczną rozpoczęła w Liście Kobiet, którą współtworzyła i którą reprezentowała w radzie miejskiej Reykjavíku od 1982 do 1988. W latach 1991–1994 z jej ramienia zasiadała w islandzkim parlamencie.
W 1994 została burmistrzem Reykjavíku. Zajmowała to stanowisko do 2003, sprawując władzę w koalicji z różnymi ugrupowaniami, uzyskując reelekcję w wyniku wyborów lokalnych w 1998 i 2002. W międzyczasie ze swoją partią dołączyła do utworzonego w 2000 Sojuszu. Ustąpiła w 2003, pozostając w lokalnym samorządzie. W 2005 została przewodniczącą Sojuszu, pokonując dotychczasowego lidera partii Össura Skarphéðinssona. Od 2005 do 2009 ponownie sprawowała mandat deputowanej do Althingu.
24 maja 2007, po zawiązaniu przez Sojusz i Partię Niepodległości po wyborach parlamentarnych koalicji, została ministrem spraw zagranicznych w nowym gabinecie premiera Geira Haardego. 26 stycznia 2009 na tle kryzysu gospodarczego i poważnych protestów społecznych doszło do rozwiązania koalicji oraz dymisji gabinetu. 27 stycznia prezydent Ólafur Ragnar Grímsson powierzył misję stworzenia nowego gabinetu Sojuszowi, a Ingibjörg Sólrún Gísladóttir wyznaczyła wówczas Jóhannę Sigurðardóttir do objęcia stanowiska premiera. 1 lutego 2009 Jóhanna Sigurðardóttir została mianowana premierem, a w marcu tego samego roku została nową przewodniczącą Sojuszu.
Po odejściu z bieżącej polityki związana z ONZ Kobiety, pełniła tam m.in. funkcję regionalnego dyrektora tej organizacji. W 2017 objęła funkcję dyrektora ODIHR-u.
Jest zamężna z Hjörleifurem Sveinbjörnssonem, wykładowcą i tłumaczem języka chińskiego. Ma dwóch synów.

</doc>
<doc id="784249" url="https://pl.wikipedia.org/wiki?curid=784249" title="Kalina Wojciechowska (tłumaczka)">
Kalina Wojciechowska (tłumaczka)

Kalina Wojciechowska (ur. 1 marca 1917 w Białej Cerkwi, zm. 21 marca 1980 w Warszawie) – polska tłumaczka z języków hiszpańskiego i angielskiego.

</doc>
<doc id="784255" url="https://pl.wikipedia.org/wiki?curid=784255" title="Ohlstadt">
Ohlstadt

Ohlstadt – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen, siedziba wspólnoty administracyjnej Ohlstadt. Leży około 18 km na północny wschód od Garmisch-Partenkirchen, nad rzeką Loisach, przy autostradzie A95.
Dzielnice.
Ohlstadt, Weichs, Schwaiganger, Pömmetsried, Bartlmähmühle
Polityka.
Wójtem gminy jest Anton Fischer z NLO, wcześniej funkcję tę pełniła Ingrid Bässler, rada gminy składa się z 16 osób.
Oświata.
W gminie znajduje się przedszkole (87 dzieci w roku szkolnym 2008/2009) oraz szkoła podstawowa z częścią Hauptschule (9 nauczycieli, 163 uczniów).

</doc>
<doc id="784257" url="https://pl.wikipedia.org/wiki?curid=784257" title="Triangulacja Delaunay">
Triangulacja Delaunay



</doc>
<doc id="784263" url="https://pl.wikipedia.org/wiki?curid=784263" title="Schwaigen">
Schwaigen

Schwaigen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen, wchodzi w skład wspólnoty administracyjnej Ohlstadt. Leży około 15 km na północ od Garmisch-Partenkirchen.
Polityka.
Wójtem gminy jest Karl Schwarzberger z UWV, rada gminy składa się z osób.
Oświata.
W gminie znajduje się przedszkole (25 miejsc i 22 dzieci).

</doc>
<doc id="784265" url="https://pl.wikipedia.org/wiki?curid=784265" title="Twierdzenie Eulera (teoria liczb)">
Twierdzenie Eulera (teoria liczb)

Twierdzenie Eulera o liczbach względnie pierwszych to twierdzenie teorii liczb, które mówi, co następuje:
Treść twierdzenia.
Jeżeli formula_1 i formula_2 są liczbami względnie pierwszymi, to formula_3 dzieli liczbę formula_4 gdzie formula_5 oznacza wartość funkcji Eulera, czyli liczbę tych liczb całkowitych dodatnich nie większych od formula_6 które są z formula_3 względnie pierwsze.
Innymi słowy, zachowując powyższe oznaczenia, formula_8
Słabszą wersją tego twierdzenia jest małe twierdzenie Fermata.
Przykład.
Mamy formula_9 – np. liczby formula_10 są względnie pierwsze z formula_11 (formula_12 jest liczbą pierwszą, formula_13), dlatego też liczby formula_14 formula_15 formula_16 itd. są podzielne przez formula_17
Dowód.
Niech formula_1 i formula_2 oraz formula_20
Jeżeli formula_21 to formula_22 a więc formula_23 formula_24 Zatem dla formula_25 twierdzenie jest prawdziwe.
Niech teraz formula_26
Przez formula_27 oznaczmy zbiór formula_28 liczb należących do formula_29 pierwszych względem formula_3 i mniejszych lub równych formula_31
Niech dla każdego formula_32 formula_33 oznacza resztę z dzielenia liczby formula_34 przez formula_31
Niech formula_36
Udowodnimy, że formula_37 W tym celu wystarczy pokazać, że:
bowiem zbiory formula_27 i formula_48 są skończone (a więc nie mogą być równoliczne ze swoimi podzbiorami właściwymi).
Liczby formula_33 są resztami z dzielenia przez formula_6 więc są większe lub równe formula_54 i mniejsze od formula_31
Jest też zawsze: formula_56 a więc: formula_57 formula_58 dla formula_59 i formula_60
Ponieważ zarówno formula_61 jak i formula_62 są względnie pierwsze względem formula_6 to również formula_34 ma tę własność. Załóżmy, że pewna liczba całkowita formula_65 dzieli zarówno formula_38 jak i formula_31 Ze wzoru formula_57 wynika, że formula_65 musi być równe formula_70 a więc formula_33 i formula_3 muszą być względnie pierwsze. Stąd też formula_73 co kończy dowód własności 1.
Załóżmy teraz, że dla pewnej pary formula_74 takiej, że formula_75 zachodzi formula_76 Byłoby wtedy formula_77 a więc, ponieważ formula_78 jako liczba względnie pierwsza względem formula_6 byłoby też wtedy formula_80 co jest niemożliwe, skoro formula_81 są różnymi liczbami całkowitymi dodatnimi mniejszymi od formula_31 Zatem dla każdej pary formula_74 takiej, że formula_75 zachodzi formula_85 co kończy dowód własności 2.
Ponieważ formula_86 zatem formula_87 Skoro zaś formula_88 to również formula_89 Stąd, ponieważ formula_90 jest względnie pierwsze z formula_6 zachodzi formula_92
Inny dowód.
Niech formula_1 i formula_2 będą liczbami względnie pierwszymi, a formula_95 będzie ciągiem liczb naturalnych mniejszych od formula_3 i względnie z nim pierwszych. Wtedy ciąg formula_97 z wyrazami wziętymi formula_98 jest permutacją ciągu formula_99 Istotnie, dla każdego formula_100 jest również względnie pierwsze z formula_6 zatem zachodzi formula_102 dla pewnego formula_103 i ponieważ ponadto formula_104 (bo z założenia formula_62 i formula_3 są względnie pierwsze), a zatem elementy ciągu formula_107 są różne, więc istotnie jest to permutacja.
W związku z tym:
q.e.d.

</doc>
<doc id="784266" url="https://pl.wikipedia.org/wiki?curid=784266" title="Seehausen am Staffelsee">
Seehausen am Staffelsee

Seehausen am Staffelsee, Seehausen a.Staffelsee – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen, siedziba wspólnoty administracyjnej Seehausen am Staffelsee. Leży około 22 km na północny wschód od Garmisch-Partenkirchen, nad jeziorem Staffel, przy drodze B2 i linii kolejowej Monachium – Innsbruck.
Dzielnice.
Seehausen am Staffelsee, Riedhausen, Rieden, Seeleiten, Wörth
Polityka.
Rada gminy.
Rada gminy składa się z 14 członków.
Oświata.
W gminie znajduje się przedszkole (75 miejsc) oraz szkoła podstawowa.

</doc>
<doc id="784272" url="https://pl.wikipedia.org/wiki?curid=784272" title="Koniuszy wielki litewski">
Koniuszy wielki litewski

Koniuszy wielki litewski (łac. "agazo, praefectus stabuli") – urząd dworski I Rzeczypospolitej.
Urząd utworzony w Wielkim Księstwie Litewskim za czasów Zygmunta Augusta jako odpowiednik urzędu koniuszego wielkiego koronnego, lecz tu wyłącznie jako urząd honorowy, właściwe zaś obowiązki koniuszego wykonywał podkoniuszy ("subagazo"). W końcu XVII wieku koniuszy wielki został jednym z dygnitarzy państwowych.

</doc>
<doc id="784276" url="https://pl.wikipedia.org/wiki?curid=784276" title="Riegsee (gmina)">
Riegsee (gmina)

Riegsee – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen, wchodzi w skład wspólnoty administracyjnej Seehausen am Staffelsee. Leży około 15 km na północny wschód od Garmisch-Partenkirchen, nad jeziorem Rieg.
Polityka.
Wójtem gminy jest Franz Höcker z WG, rada gminy składa się z 12 osób.
Oświata.
W gminie znajduje się przedszkole (24 dzieci w 2007).

</doc>
<doc id="784277" url="https://pl.wikipedia.org/wiki?curid=784277" title="Al-Adil">
Al-Adil

Al-Adil, arab. العادل (pełne imię: al-Malik al-Adil Sajf ad-Din Abu Bakr Muhammad ibn Ajjub, przez europejskich krzyżowców nazywany Safadin, co jest zniekształconą formą jego tytułu Sajf ad-Din) (ur. 1143/1144 w Baalbek lub 1145 w Damaszku, zm. 31 sierpnia 1218 w Alikin nieopodal Damaszku) – sułtan z dynastii Ajjubidów, panujący w Egipcie w latach 1200–1218.
Był synem Nadżm ad-Din Ajjuba, młodszym bratem Saladyna. Towarzyszył swojemu bratu w ostatniej wyprawie Szirkuha do Egiptu w roku 1169, która zakończyła się podbojem tego kraju. Po śmierci Nur ad-Dina w 1174 Al-Adil zarządzał Egiptem w imieniu brata. W roku 1183 na własną prośbę został mianowany namiestnikiem Aleppo, pomimo tego że kilka miesięcy wcześniej Saladyn osadził tam swojego syna Az-Zahira Ghaziego (1186–1216). Trzy lata później, ponownie za sugestią Al-Adila, powrócił on do zarządzania Egiptem, tym razem jako regent syna Saladyna Al-Aziza Usmana (1193–1198). Na tym stanowisku wspierał brata w walce z krzyżowcami, w szczególności przesyłając posiłki i zaopatrzenie w trakcie oblężenia Akki. Odgrywał także kluczową rolę podczas negocjacji z wodzem III wyprawy krzyżowej Ryszardem Lwie Serce. O tym, jak przyjazne relacje z nim udało mu się ustanowić, świadczy fakt, iż w trakcie negocjacji ze strony krzyżowców padła propozycja, by w ramach kompromisu Al-Adil poślubił siostrę Ryszarda, Joannę, po uprzednim przejściu na chrześcijaństwo i by wspólnie rządzili oni w Palestynie. W roku 1192 w związku z niepokojami w regionach Al-Dżaziry i Dijar Bakir Al-Adil został namiestnikiem tych prowincji. Według H.A.R.Gibba: „Za tymi częstymi zmianami możemy być może odkryć spójną politykę prowadzoną przez Saladyna. Spośród wszystkich jego braci tym, do którego miał największe zaufanie i na którego radach polegał, był Al-Adil. Stąd było czymś naturalnym, że Al-Adil powinien być ustanowiony zarządcą tej prowincji, która w zmieniającym się biegu wydarzeń była w danym momencie kluczowa dla utrzymania jedności i siły posiadłości Saladyna”.
Po śmierci Saladyna w roku 1193 Al-Adil musiał odeprzeć atak Zengidzkiego władcy Mosulu Izz ad-Dina (1180–1193) na swoje posiadłości. W konflikcie pomiędzy synami Saladyna początkowo poparł panującego w Damaszku Al-Afdala (1193–1196), jednak jego nieumiejętność sprawowania władzy stała się wkrótce tak oczywista, iż ostatecznie Al-Adil sprzymierzył się z rządzącym w Egipcie Al-Azizem. W roku 1196 Al-Afdal został przegnany z Damaszku i Al-Adil zaczął sprawować w nim rządy w imieniu Al-Aziza. Kiedy Al-Aziz zmarł w roku 1198, pozostawiając po sobie małoletniego syna Al-Mansura Muhammada (1198–1199), wybuchł konflikt o władzę wśród Ajjubidów pomiędzy Al-Adilem a Al-Afdalem. Ten ostatni został pokonany i w roku 1200 Al-Adil przejął władzę w Egipcie. Jego rządom rzucił teraz wyzwanie Az-Zahir, który obległ Damaszek, jednak ostatecznie Al-Adil pokonał go i zmusił do uznania swojego zwierzchnictwa, chociaż pozostawił mu władzę nad Aleppo. W roku 1207 tytuł sułtański Al-Adila został formalnie uznany przez kalifa i Ajjubida podzielił teraz swoje władztwo pomiędzy synów: Al-Kamil Muhammad (1218–1238) otrzymał Egipt, Al-Mu’azzam Isa (1218–1227) Damaszek, Al-Aszraf Musa (1218–1237) Al-Dżazirę zaś As-Salih Isma’il (1237–1246) miasto Bosra. Sam Al-Adil przemieszczał się z miejsca na miejsce zależnie od okoliczności. W roku 1209/1210 Al-Adil pokonał Gruzinów rządzonych przez królową Tamarę (1184–1213) po czym zawarł z nimi trzydziestoletni rozejm, który zapewnił mu kontrolę nad północno-wschodnimi terenami. Al-Adil starał się utrzymywać pokój z krzyżowcami, w trakcie swojego panowania zawierając z nimi trzykrotnie rozejm, przy czym na mocy drugiego z nich w roku 1204 oddał królowi Amalrykowi (1198–1205) Lyddę, Ar-Ramlę i Nazaret. Utrzymywał także stosunki handlowe z Wenecją i Pizą. Pomimo tego łacinnicy dążyli do przeprowadzenia kolejnej krucjaty i w roku 1218 Al-Adil musiał zmierzyć się z atakiem piątej wyprawy krzyżowej na Egipt. Jednocześnie seldżucki sułtan Kajkawus I (1211–1220), działający w zmowie z wygnanym Al-Afdalem, uderzył na Aleppo. W tym krytycznym momencie Al-Adil zmarł.

</doc>
<doc id="784278" url="https://pl.wikipedia.org/wiki?curid=784278" title="Komisarz policji">
Komisarz policji



</doc>
