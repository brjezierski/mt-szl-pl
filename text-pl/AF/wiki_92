<doc id="784282" url="https://pl.wikipedia.org/wiki?curid=784282" title="Bułgaria w Konkursie Piosenki Eurowizji">
Bułgaria w Konkursie Piosenki Eurowizji

Bułgaria uczestniczy w Konkursie Piosenki Eurowizji, od 2005. Od czasu debiutu konkursem w kraju zajmuje się nadawca Byłgarska nacionałna telewizija (BNT). 
Najwyższym wynikiem kraju w konkursie jest drugie miejsce, które w 2017 zajął Kristian Kostow z piosenką „Beautiful Mess”.
Bułgarska telewizja trzykrotnie wycofywała się z udziału w konkursie z powodu problemów finansowych, a reprezentanta nie wysłała na konkursy w 2014, 2015 i 2019.
Historia Bułgarii w Konkursie Piosenki Eurowizji.
Lata 2005–2009.
Bułgarski nadawca wyraził zainteresowanie udziałem w Konkursie Piosenki Eurowizji w 2004. Pod koniec listopada potwierdził udział podczas 50. Konkursu Piosenki Eurowizji. W tym czasie ogłosiła też zasady krajowych eliminacji, za których pośrednictwem wyłoniono reprezentanta kraju, i do 15 stycznia przyjmowała zgłoszenia do konkursu. Do siedziby telewizji dostarczono łącznie 93 propozycje, spośród których specjalna komisja jurorska, składająca się z profesjonalnych muzyków, wyłoniła półfinalistów. Listę uczestników krajowych eliminacji ogłoszono 19 stycznia, znaleźli się na niej: Relax, Kaffe, Doni i Neit, Wasyl Najdenow, Roberta i Mariana Popowa, Orlin Goranow, Grafa, Sławi Trifonow i Sofi Marinowa, Nona Jotowa, Krystina Kokorska, Nina Nikolina, Darina Iwanowa, Saszka Vittau, Iwan „Ustata” Dinew, Stojan Rojanow, Aija, Grudi Neikow, Deep Zone Project, Weselin Marinow, Mania, Wasko Iwanow, Galina Dimitrowa-Kali, L.A., Gravity Co, Melody i Wesela Jelewa. Cztery dni później zorganizowana została runda kwalifikacyjna, podczas której jurorzy wybrali 12 finalistów selekcji: Kaffe, Najdenow, Roberta i Popowa, Goranow, Grafa, Trifonow i Marinowa, Ustata, Rojanow, Aija, Deep Zone Project, Mania, Kali, Gravity Co i Melody. 12 lutego odbył się finał eliminacji. Przed rozpoczęciem pierwszej prezentacji Trifonow i Marinowa zrezygnowali z udziału w selekcjach, krytykując organizatorów oraz informując o zmanipulowanych wynikach głosowania na rzecz grupy Kaffe. Pomimo odmówienia występu z piosenką „Edinstvenni”, w końcowym głosowaniu para zajęła drugie miejsce, a zespół Kaffe wygrał eliminacje z jazzowym utworem „Lorraine”, zdobywczy 52,83% głosów telewidzów. Niedługo po finale eliminacji piosenka posądzona była o plagiat utworu „Don’t Go” Rusłana Mainowa. Zespół został jednak dopuszczony do udziału w Konkursu Piosenki Eurowizji. Przed rozpoczęciem prób kamerowych reprezentanci wyruszyli w minitrasę promocyjną, obejmującą koncerty w Rosji, Ukrainie, Białorusi, Grecji, na Cyprze oraz w krajach bałkańskich. W maju rozpoczęli próby kamerowe w kijowskim Pałacu Sportu. 19 maja wystąpili w półfinale konkursu i zajęli 19. miejsce, przez co nie awansowali do finału.
Z powodu słabego wyniku zajętego przez zespół Kaffe w 2005, bułgarska telewizja początkowo nie chciała brać udziału w 51. Konkursie Piosenki Eurowizji, uznając uczestnictwo za „pozbawione sensu”. Ostatecznie zdecydowała się na wysłanie reprezentanta do Aten, którego wyłoniła poprzez krajowe eliminacje. W lutym 2006 opublikowała listę dwudziestu czterech uczestników konkursu, którymi zostali: Safo, Sunnie, Sonja Todorowa, Iwajło Kolew, Wasyl Petrow i Instinkt, Big Mama Scandal, Dejan Nedelczew, Ralica Grudewa, Plamen Penew i Angel, Neda Karowa i Da, Nemo, Stalker, Wioleta Jeknic, Stojan Zachariew, Mastiło, Weseła Bonewa (z dwiema piosenkami, jedną solową i jedną nagraną z Płamenem Piatowem), D’a Voices, Geppy, Sunrise, Melody Traffic, Mariana Popowa, Ani Łozanowa i Martin Aleksandro. Początkowo w eliminacjach miał wziąć udział duet Wania Kostowa i Bojan Michiłow, jednak ich konkursowy utwór „Merak” został wykonany przed 1 października 2005, czym naruszył regulamin konkursu. Parę zastąpili Sławi Trifonow i Sofi Marinowa z piosenką „Ljubovta e otrova”. 25 lutego odbył się półfinał selekcji, podczas których zaprezentowali się wszyscy uczestnicy. Komisja sędziowska wytypowała wówczas dwunastu finalistów, który zostali: Sonja Todorowa, Iwajło Kolew, Big Mama Scandal, Neda Karowa i Da, Stojan Zachariew, Mastiło, Weseła Bonewa (solo oraz w duecie z Płamenem Piatowem), Geppy, Melody Traffic, Mariana Popowa i Ani Łozanowa. 11 marca zorganizowany został finał selekcji, które ostatecznie wygrała Mariana Popowa z piosenką „Let Me Cry” po zdobyciu największego poparcia telewidzów (4,7 tys. głosów, co dało 24,05% poparcia), dzięki czemu została wybrana na reprezentantkę kraju w 51. Konkursie Piosenki Eurowizji organizowanym w Atenach. 18 maja zaprezentowała swój utwór w półfinale konkursu, w którym zdobyła łącznie 36 punktów, co przełożyło się na siedemnaste miejsce i brak awansu do finału.
24 lutego 2007 krajowe eliminacje wygrali Elica Todorowa i Stojan Jankułow z piosenką „Water”, za którą zdobyli 31376 głosów telewidzów. Po wygranej duet wyruszył w trasę promocyjną po Europie. 10 maja para wystąpiła podczas koncertu półfinałowego 52. Konkursu Piosenki Eurowizji i z szóstego miejsca zakwalifikowała się do finału, dokonując tego jak pierwszy bułgarski reprezentant w historii konkursu. W sobotnim finale widowiska para zajęła ostatecznie piąte miejsce po zdobyciu łącznie 157 punktów.
23 lutego 2008 odbył się finał selekcji do 53. Konkursu Piosenki Eurowizji. Największe poparcie telewidzów uzyskała wówczas grupa Deep Zone i Balthazar z piosenką „DJ, Take Me Away”, która zdobyła 15,47% głosów, zaledwie 0,1% więcej od zdobywców drugiego miejsca (duetu Georgi Hristov i Gianni Fiorellino). 22 maja wystąpili w drugim półfinale konkursu i zajęli 12. miejsce, przez co nie zakwalifikowali się do finału.
21 lutego 2009 odbył się finał krajowych selekcji do 54. Konkursu Piosenki Eurowizji "Blgarska pesen na Evrovizija 2009". Koncerty finałowy wygrał Krasimir Awramow z piosenką „Illusion”, która uzyskała 55% głosów telewidzów. Wynik doprowadził do wielu kontrowersji oraz niezadowolenia widzów, którzy domagali się rezygnacji piosenkarza z konkursu. Sam zainteresowany był zniesmaczony sytuacją i oświadczył, że sam z udziału nie zrezygnuje. Decyzja co to potencjalnej rezygnacji Bułgarii z Konkursu Piosenki Eurowizji miała zostać ostatecznie podjęta do 10 marca 2010. Reprezentant wystąpił w pierwszym półfinale Konkursu Piosenki Eurowizji, w którym zdobył łącznie siedem punktów i zajął szesnaste miejsce, nie kwalifikując się do finału.
Lata 2010–2019.
18 października 2009 telewizja BNT ogłosiła, że reprezentantem Bułgarii podczas 55. Konkursu Piosenki Eurowizji będzie wybrany wewnętrznie Miro. Chociaż za jego udziałem głosowało tylko 10 spośród 51 członków komisji, pozwoliło mu to reprezentować kraj. 7 lutego odbył się specjalny koncert selekcyjny, podczas którego piosenkarz zaprezentował pięć utworów: „Angeł si ti”, „Twist i Tango”, „Eagle”, „Ostani” i „Mojat pogled w teb”. Trzy tygodnie później telewidzowie zdecydowali za pośrednictwem SMS, że kraj na konkursie reprezentować będzie piosenka „Angeł si ti”. 27 maja reprezentant wystąpił podczas drugiego półfinału Eurowizji i zajął 15. miejsce, nie otrzymując awansu do finału.
23 lutego 2011 w Hall 1 of the National Palace of Culture zorganizowano finał bułgarskich selekcji do 56. Konkursu Piosenki Eurowizji, które wygrała Poli Genowa z piosenką „Na inat”. 12 maja wystąpiła w drugim półfinale konkursu, w którym zdobyła 48 punktów, co przełożyło się na zajęcie dwunastego miejsca i brak awansu do finału.
1 marca 2012 odbył się finał bułgarskich selekcji do 57. Konkursu Piosenki Eurowizji, które wygrała Sofi Marinowa z piosenką „Love Unlimited”(buł.: „Lubov bez granitsi”/„Любов без граници”), zaśpiewany głównie po bułgarsku, ale zawierający zwrot „kocham Cię” w dwunastu innych językach, m.in.: tureckim, greckim, hiszpańskim, francuskim i serbskim. Piosenka zdobyła w finale 20 punktów, tyle samo, co zdobywcy drugiego miejsca, czyli zespół New 5. Dzięki większemu poparciu telewidzów to jednak ona została wybrana na reprezentantkę kraju w konkursie organizowanym w Baku. 24 maja 2012 odbył się drugi półfinał konkursu, w którym Marinowa zdobyła łącznie 45 punktów, czyli tyle samo, co reprezentant Norwegii – Tooji. O awansie do finału zdecydował fakt, że norweski piosenkarz zdobył punkty od większej ilości krajów niż Marinowa.
10 lutego 2013 ogłoszono, że reprezentantami Bułgarii podczas 58. Konkursu Piosenki Eurowizji ponownie zostali Elica Todorowa i Stojan Jankułow, uczestnicy konkursu w 2007. 17 lutego w programie "Nedelya x 3" stacji BNT zaprezentowano trzy piosenki („Dzupaj, libe boso”, „Kismet” i „Samo szampioni”), spośród których jedna zostanie wybrana propozycją eurowizyjną. Koncert selekcyjny odbył się 3 marca o godzinie 19:45, a widzowie najwięcej głosów oddali na utwór „Kismet”. 11 marca ogłoszono jednak, że z powodu problemów z nadaniem praw autorskich utworowi „Kismet”, reprezentanci wykonają inny utwór – „Samo szampioni”, który zajął drugie miejsce w preselekcjach. 16 maja duet wystąpił w drugim półfinale konkursu i zajął ostatecznie dwunaste miejsce po zdobyciu łącznie 45 punktów, przez co nie zakwalifikował się do finału.
Pod koniec listopada 2013 bułgarski nadawca potwierdził udział w 59. Konkursie Piosenki Eurowizji, jednak później zmienił zdanie i wycofał się z uczestnictwa z powodu problemów finansowych. Kraj nie powrócił do rywalizacji konkursowej także w 2015. W listopadzie 2015 bułgarska telewizja potwierdziła udział w 61. Konkursie Piosenki Eurowizji organizowanym w Sztokholmie, powracając do stawki konkursowej po dwuletniej przerwie. W połowie lutego 2016 stacja ogłosiła, że reprezentantką Bułgarii w konkursie będzie Poli Genowa, która wystąpiła już w barwach kraju w konkursie w 2011. Jej konkursowa propozycja „If Love Was a Crime” została zaprezentowana 21 marca. 12 maja wystąpiła w drugim półfinale konkursu i z piątego miejsca zakwalifikowała się do finału, w którym zajęła czwarte miejsce z dorobkiem 307 punktów, w tym 127 pkt od jurorów (7. miejsce) i 180 pkt od telewidzów.
W 2017 ogłoszono, że Bułgarię w 62. Konkursie Piosenki Eurowizji w Kijowie będzie reprezentował Kristian Kostow z utworem „Beautiful Mess”. 11 maja wystąpił w drugim półfinale widowiska i z pierwszego miejsca awansował do sobotniego finału, rozgrywanego 13 maja. Zdobył w nim łącznie 615 punktów w tym 278 punktów od jurorów (2. miejsce) i 337 punktów od telewidzów (2. miejsce), dzięki czemu zajął drugie miejsce, uzyskując najwyższe miejsce w historii udziału kraju w konkursie.
W 2018 ogłoszono, że Bułgarię w 63. Konkursie Piosenki Eurowizji w Lizbonie będzie reprezentować grupa Equinox z piosenką „Bones”. 8 maja wystąpili w pierwszym półfinale konkursu i z siódmego miejsca awansowali do sobotniego finału, rozgrywanego 12 maja. W finale zajęli 14. miejsce z 166 punktami na koncie, w tym ze 100 punktami od jurorów (9. miejsce) i 66 punktami od telewidzów (14. miejsce).
We wrześniu 2018 roku głoszono, że Bułgaria złożyła wstępny wniosek o udział w Konkursie Piosenki Eurowizji 2019, lecz 15 października 2018 bułgarska telewizja poinformowała, że nie wyśle reprezentanta na konkurs z powodu problemów finansowych. 
Od 2020.
W październiku 2019 roku nadawca BNT ogłosił, że Bułgaria powróci na konkurs w 2020 odbywający się w Rotterdamie. 25 listopada 2019 ogłoszono, iż kraj będzie reprezentować Victoria Georgiewa. 18 marca poinformowano o odwołaniu konkursu z powodu pandemii koronawirusa, lecz niedługo później bułgarska telewizja ogłosiła, iż Victoria pozostanie reprezentantką kraju w 2021.
29 stycznia 2021 ogłoszono, że piosenka Victorii zostanie wybrana wewnętrznie spośród utworów „Dive into Unknown”, „Growing Up is Getting Old”, „Imaginary Friend”, „Phantom Pain” oraz „Funeral Song” z jej najnowszej EP-ki, "a little dramatic", oraz jej najnowszego singla „Ugly Cry”. 20 lutego 2021 nadawca BNT uruchomił platformę internetową, w której internauci mogli wyrazić opinie i możliwości poprawy w uczestniczących w wyborze piosenkach. Utwory były również oceniane przez jury, w skład którego wchodzili muzycy, telewizja, radio i międzynarodowi eksperci Eurowizji. 10 marca podczas specjalnego koncertu transmitowanego na BNT 1 oraz online za pośrednictwem serwisu YouTube i strony internetowej "eurovision.icard.com" ogłoszono, że do reprezentowania kraju w konkursie została wybrana piosenka „Growing Up Is Getting Old”. 20 maja wokalistka zaprezentowała się w drugim półfinale, awansując do finału z trzeciej lokaty. 22 maja wystąpiła jako siedemnasta w finale. Zdobyła łącznie 170 punktów (30 punktów w głosowaniu telewidzów, a 140 w głosowaniu jurorów), zajmując łącznie 11 lokatę. Uczestniczka dostała również dwa razy notę 12 punktów od jurorów z Mołdawii i Portugalii.
25 listopada 2021 roku nadawca BNT ogłosił, że kraj reprezentować będzie formacja Intelligent Music Project i Ronnie Romero, z utworem „Intention”, którego premiera odbyła się 5 grudnia 2021 roku. Ostatecznie formacja nie otrzymała awansu do finału i w półfinale zajęła przedostatnie, 16. miejsce z dorobkiem 29 punktów w tym 11 pkt w głosowaniu jury (15. miejsce) oraz 18 pkt w głosowaniu telewidzów (14. miejsce).
14 października 2022 roku poprzez eurowizyjne konto na Twitterze, które w przeszłości należało do bułgarskiego nadawcy Byłgarska nacionałna telewizija (BNT) na pytanie, czy kraj weźmie udział w konkursie, potwierdziło brak udziału z powodu braku zainteresowania nadawcy. Podkreślono też, że szanse na powrót kraju w niedalekiej przyszłości są znikome. Samo konto po zmianie delegacji prawdopodobnie przestało należeć do nadawcy. Dzień później media po próbie kontaktu z nadawcą przez inne profile, czy też oficjalne centrum prasowe otrzymywały informację, że „nie ma oficjalnego stanowiska ani informacji, którymi można by się obecnie podzielić”. 19 października BNT potwierdziło bułgarskim mediom, że kraj nie weźmie udziału w konkursie z powodu ograniczeń finansowych.
Uczestnictwo.
Bułgaria uczestniczy w Konkursie Piosenki Eurowizji od 2005. Poniższa tabela uwzględnia nazwiska wszystkich bułgarskich reprezentantów, tytuły ich konkursowych piosenek oraz wyniki w poszczególnych latach:
Historia głosowania w finale (2005-2022).
Poniższe tabele pokazują, którym krajom Bułgaria przyznaje w finale najwięcej punktów oraz od których państw bułgarscy reprezentanci otrzymują najwyższe noty.
Kraje, którym Bułgaria "przyznała" najwięcej punktów:
Kraje, od których Bułgaria "otrzymała" najwięcej punktów:
Legenda:
Nagrody im. Marcela Bezençona.
Nagrody im. Marcela Bezençona to statuetki przyznawane najlepszym piosenkom w finale Konkursu Piosenki Eurowizji. Pomysłodawcami nagród byli Christer Björkman i Richard Herrey, statuetka nosi nazwisko twórcy konkursu – Marcela Bezençona. Przyznawane są trzy nagrody: Nagroda Dziennikarzy (zwycięzcę wybierają akredytowani dziennikarze), Nagroda Artystyczna (zwycięzcę wybierają komentatorzy konkursu) i Nagroda Kompozytorska (zwycięzcę wybierają kompozytorzy biorący udział w konkursie).
Nagroda Kompozytorów

</doc>
<doc id="784283" url="https://pl.wikipedia.org/wiki?curid=784283" title="Dub Pistols">
Dub Pistols

Dub Pistols – zespół, który gra muzykę typu dub, czyli przeważnie brzmienie basu oraz perkusji, zaliczana jest ona również do gatunku reggae. Grupa została założona w 1996 roku przez producenta i znanego londyńskiego dj’a, Barry’ego Ashwortha. W skład wchodzi wcześniej wymieniony założyciel, Jason O’Brian i DJ Stix. 
Ich nagrania wykorzystano jako ścieżkę dźwiękową do takich filmów jak: Blade 2, Bad Company, Mystery Man, oraz w popularnej grze deskorolkowej Tony Hawk’s Pro Skater 2, a także w grze Nba Live 08. Jak dotąd wydali oni cztery płyty, pierwszą w 1996 roku, która nosiła nazwę „Point Blank”, drugą „Six Million Ways To Live” w 2003 roku, płyta wydana w roku 2007 przybrała nazwę „Speakers and tweeters”. 25 maja 2009 wydali swoją czwartą płytę „Rum &amp; Coke”. Piąta nosi tytuł „Re-Hash” i zawiera ona re-miksy z poprzednich płyt Dub Pistols. W 2012 roku wydali szóstą i jak dotąd ostatnią płytę „Worshipping the Dollar”.

</doc>
<doc id="784285" url="https://pl.wikipedia.org/wiki?curid=784285" title="Spatzenhausen">
Spatzenhausen

Spatzenhausen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen, wchodzi w skład wspólnoty administracyjnej Seehausen am Staffelsee. Leży około 15 km na północny wschód od Garmisch-Partenkirchen, przy drodze B2.
Polityka.
Wójtem gminy jest Georg Wagner, rada gminy składa się z 8 osób.
Oświata.
W gminie znajduje się przedszkole (25 miejsc).

</doc>
<doc id="784286" url="https://pl.wikipedia.org/wiki?curid=784286" title="Teedra Moses">
Teedra Moses

Teedra Moses (ur. 17 grudnia 1976 w Nowym Orleanie) - amerykańska piosenkarka R&amp;B i soul. 
Urodziła się i wychowywała w Nowym Orleanie. Jej matka była śpiewaczką gospel. Po rozwodzie rodziców przeprowadziła się z mamą oraz bratem i dwiema siostrami do Los Angeles. Zaczynała, śpiewając w chórze kościelnym. Dzięki współpracy z producentem Pauli Polem (wyprodukował debiutancki singel Black Eyed Peas "Joints &amp; Jam"), pod koniec 2003 wydała w wytwórni TVT swój pierwszy singel "Be Your Girl", a na początku 2004 singel "You'll Never Find (A Better Woman)". W 2004 w tej samej wytwórni wydała swój debiutancki album "Complex Simplicity".
Dyskografia.
Single.
Pochodzące z albumu "Complex Simplicity":
Pochodzące z albumu "The Young Lioness":

</doc>
<doc id="784289" url="https://pl.wikipedia.org/wiki?curid=784289" title="Riegsee">
Riegsee



</doc>
<doc id="784291" url="https://pl.wikipedia.org/wiki?curid=784291" title="Bridgestone Arena">
Bridgestone Arena

Bridgestone Arena (zwana też Nashville Arena, Gaylord Entertainment Center i Sommet Center) – hala widowiskowo-sportowa, która znajduje się w Nashville w Stanach Zjednoczonych.
Obecnie swoje mecze rozgrywają tutaj zespoły:

</doc>
<doc id="784294" url="https://pl.wikipedia.org/wiki?curid=784294" title="Unterammergau">
Unterammergau

Unterammergau – gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen, siedziba wspólnoty administracyjnej Unterammergau. Leży około 15 km na północny zachód od Garmisch-Partenkirchen, nad rzeką Amper, przy drodze B3. Miejscowość, wraz z sąsiednim Oberammergau, jest wspomniana w niemieckiej piosence ludowej "Heut kommt der Hans zu mir".
Polityka.
Wójtem gminy jest Michael Gansler, rada gminy składa się z 12 osób.

</doc>
<doc id="784299" url="https://pl.wikipedia.org/wiki?curid=784299" title="With Vilest of Worms to Dwell">
With Vilest of Worms to Dwell

With Vilest of Worms to Dwell jest albumem austriackiego zespołu Hollenthon, grającego metal symfoniczny. Album ukazał się nakładem wytwórni Napalm Records w roku 2001.
Lista utworów.
Łączny czas trwania utworów: 45:10
W utworze "Lords of Bedlam" wykorzystano elementy dźwiękowe z baletu "Romeo i Julia" Siergieja Prokofjewa, w utworze "To Kingdom Come" pojawiły się elementy Carmina Burana.

</doc>
<doc id="784301" url="https://pl.wikipedia.org/wiki?curid=784301" title="Ettal (gmina)">
Ettal (gmina)

Ettal – gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen, wchodzi w skład wspólnoty administracyjnej Unterammergau. Leży około 8 km na północ od Garmisch-Partenkirchen, przy drodze B23.
Polityka.
Wójtem gminy jest Josef Pössinger, poprzednio urząd ten obejmował Helmut Königsberger, rada gminy składa się z 8 osób.
Oświata.
W gminie znajduje się przedszkole oraz gimnazjum (30 nauczycieli, 441 uczniów).

</doc>
<doc id="784305" url="https://pl.wikipedia.org/wiki?curid=784305" title="Kot rosyjski niebieski">
Kot rosyjski niebieski

Kot rosyjski niebieski – rasa kota z IV kategorii Fédération Internationale Féline (koty syjamskie i orientalne), pochodząca z zachodniej Rosji. Znany także jako kot archangielski lub kot maltański. Jest rasą naturalną.
Początek rasy datuje się na XVII wiek. Była zagrożona wyginięciem podczas II wojny światowej, lecz udało się ją ocalić poprzez krzyżowanie z rasami orientalnymi (m.in kotami syjamskimi, balijskimi itp.). Odmiany barwne (biały i czarny) nie są uznawane przez większość federacji.
Koty te przybyły do Europy z Archangielska (stąd ich nazwa) ok. roku 1860 z marynarzami powracającymi do Anglii. Na wystawie zaprezentowane po raz pierwszy w 1875 roku w Crystal Palace jako Koty Archangielskie. Odmiany barwne (oraz długowłose „Nebelung”), zostały wyhodowane przez krzyżowanie z kotami domowymi.
Wygląd.
Jest kotem średniej wielkości o smukłej sylwetce. Kot rosyjski ma stosunkowo długie nogi, zakończone małymi owalnymi łapkami. Pojawiające się cechy kotów orientalnych – mogące się pojawiać ze względu na wcześniejszą konieczność krzyżowania z m.in. kotami syjamskimi – są uznawane według standardu za wadę. Oczy w kształcie migdałów, na ogół zielonego koloru, odstępstwo od tego (kolor żółtawy – typowy u młodych kociąt tej rasy) stanowi wadę u kotów dorosłych. Uszy są duże i postawione.
Piękne, pluszowe futro jest niebieskawo-szare, natomiast skóra jest niebieska (co widać wyraźnie na wewnętrznej stronie ucha). Nos oraz poduszki łapek – zgodnie ze standardem powinny być lawendowe.
Charakterystyczne jest umaszczenie „podwójnego futra”, „połysk” jest spowodowany bezbarwnymi końcówkami szarego włosia dodatkowo jest ono miękkie w dotyku ze względu na podszerstek (jedynie koty kartuskie mają podobne, podwójne futro). Ze względu na recesywny gen czarnego koloru z „niebieskich” rodziców mogą powstać wyłącznie koty „niebieskie”. Niepożądaną cechą są jakiekolwiek wtrącenia koloru białego.
Pełny opis standardu w języku polskim według: FIFe, WCF,TICA.
Historia.
Koty rosyjskie niebieskie od dawna uchodziły za szczególne zjawisko, gdyż już w XVII wieku gościły na polskich dworach książęcych. Rasa ta nie potrzebowała mistyfikacji, ponieważ jej oryginalny fenotyp pozostawał zbyt długo w niezmienionym stanie. Mimo iż podobny do kota europejskiego krótkowłosego, rozwijał się jako rasa niezależnie od niego. Do dziś nie krzyżuje się ze sobą tych ras. Ich nietypowe futro jest wynikiem warunków klimatycznych oraz izolacji środowiska w jakim powstała.
Według legendy kotkę rosyjską niebieską posiadał car Mikołaj II, której powierzał największe nawet tajemnice państwowe. Dwie przedstawicielki tej rasy, o imionach Anna i Teresa posiadał także papież Jan Paweł II w Watykanie.
Do Polski pierwszy przedstawiciel odnowionej rasy został przywieziony w roku 1990. Był to kocur Ragdaj Czarus. Pod koniec roku 1991 zostały sprowadzone do Polski trzy kotki rosyjskie niebieskie, m.in. Ilia Akwamarin, Lidia i Layla z Kayetanki. Trzy pierwsze hodowle to : Z Baśni, Puma i Blue-Bis. Ragdaj i Ilia zostali rodzicami pierwszego miotu rosyjskiego niebieskiego w Polsce. Pierwszym wyhodowanym w Polsce Europa Championem jest Nugat Blue-Bis*PL (syn Lavendera, przywiezionego z Danii pierwszego zdobywcy tego tytułu w Polsce). Pierwszym zarówno mieszkającym jak i wyhodowanym w Polsce World Championem jest Flis Minora*PL, który dodatkowo jako jedyny na świecie w swojej rasie posiada również tytuł WCF Double Master.
W 2003 r. został utworzony klub hodowców i miłośników kotów rosyjskich niebieskich:.
Charakter.
Młode kociaki są bardzo ciekawe otoczenia. Uwielbiają zabawy, tak samo jak dorosłe koty, po których nie zawsze to widać. Koty rosyjskie niebieskie są niesamowicie zwinne, poruszają się bardzo cicho. Mimo że lubią zwiedzać każdy zakamarek mieszkania, rzadko zdarza im się coś zniszczyć. Są bardzo przyjacielskie, lubią towarzystwo innych kotów. W stosunku do ludzi są towarzyskie i niezwykle czułe. Kot rosyjski wybiera i przywiązuje się do jednego człowieka, któremu będzie to szczególnie okazywać. Starają się „pomagać” przy wszystkich zajęciach. Wyjątkowa inteligencja kota rosyjskiego pozwala mu na nauczenie się prostych sztuczek, w tym aportowania i sprawnego porozumiewania z domownikami. Cenią sobie spokój. Otwarty dom z niekończącymi się odwiedzinami gości to nie jest miejsce dla „RUS-a”. Są nieufne wobec obcych ludzi. Koty rosyjskie są bardzo ciekawe wszystkiego co nowe. Lubią podróżować, idealnym rozwiązaniem są samochodowe szelki zamiast transportera pozwalające kotu na obserwację otoczenia. Długo i troskliwie opiekują się swoim potomstwem (nawet półrocznym). Ze strony opiekuna potrzebują znacznej uwagi. Pozostawione samym sobie będą to bardzo mocno przeżywać.
Kot rosyjski jest wyjątkowo eleganckim i wbrew obiegowym opiniom o kotach, lojalnym towarzyszem.
Pielęgnacja.
Jego krótka sierść nie wymaga skomplikowanych zabiegów pielęgnacyjnych. Należy ją regularnie, lecz nie za często, czesać gumową szczotką lub rękawicą z wypustkami. Podczas codziennego głaskania usuwany jest nadmiar martwego naskórka. Jego dieta powinna być dobrze zbilansowana, aby zapewnić dobrą kondycję jemu i jego sierści. Kot je małe porcje kilka razy dziennie. Pazurki obcina się specjalnymi nożyczkami lub cążkami zwanymi gilotyną.

</doc>
<doc id="784306" url="https://pl.wikipedia.org/wiki?curid=784306" title="Andel’s">
Andel’s

andel’s – sieć hoteli czterogwiazdkowych zlokalizowanych głównie w Europie Środkowej wchodząca w skład grupy hotelowej Vienna House.

</doc>
<doc id="784308" url="https://pl.wikipedia.org/wiki?curid=784308" title="Krakowski Międzynarodowy Festiwal Kompozytorów">
Krakowski Międzynarodowy Festiwal Kompozytorów

Krakowski Międzynarodowy Festiwal Kompozytorów (1989–2013: Dni Muzyki Kompozytorów Krakowskich, 2014–2019: Międzynarodowy Festiwal Kompozytorów Krakowskich) – festiwal muzyki współczesnej organizowany corocznie od 1989 roku przez Związek Kompozytorów Polskich Oddział Kraków. Od 2020 roku funkcjonuje jako "Krakowski Międzynarodowy Festiwal Kompozytorów".
Pierwsza edycja festiwalu odbyła się w 1989 roku z inicjatywy grupy, w skład której wchodzili: Jerzy Kaszycki, Juliusz Łuciuk, Maciej Negrey oraz Kazimierz Pyzik. Od początku dyrektorem festiwalu był Jerzy Stankiewicz, a w roku 2014 funkcję tę przejął Marcel Chyrzyński.
W ramach festiwalu prezentowana jest muzyka XX wieku i najnowsza, ze szczególną obecnością dzieł twórców krakowskich takich jak Krzysztof Penderecki, Marek Stachowski, Juliusz Łuciuk, Roman Berger, Krystyna Moszumańska-Nazar, Henryk Mikołaj Górecki oraz z krajów ościennych m.in. Czech, Słowacji, Ukrainy, a także Szwajcarii. Tradycyjnie koncerty rozpoczynają się w Zielone Święta.

</doc>
<doc id="784309" url="https://pl.wikipedia.org/wiki?curid=784309" title="Wallgau">
Wallgau

Wallgau – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen. Leży około 15 km na wschód od Garmisch-Partenkirchen, nad Izarą, przy drodze B11.
Polityka.
Wójtem gminy jest Hansjörg Zahler, rada gminy składa się z 12 osób.
Oświata.
W gminie znajduje się przedszkole (50 miejsc) oraz szkoła podstawowa połączona z częścią Hauptschule (10 nauczycieli, 154 uczniów).

</doc>
<doc id="784313" url="https://pl.wikipedia.org/wiki?curid=784313" title="Uffing am Staffelsee">
Uffing am Staffelsee

Uffing am Staffelsee, Uffing a.Staffelsee – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen. Leży około 25 km na północ od Garmisch-Partenkirchen, nad jeziorem Staffel, przy linii kolejowej InterCity Monachium – Innsbruck.
Polityka.
Wójtem gminy jest Rupert Wintermeier, poprzednio urząd ten obejmował Johannes Piegsa, rada gminy składa się z 14 osób.

</doc>
<doc id="784316" url="https://pl.wikipedia.org/wiki?curid=784316" title="Serca Atlantydów">
Serca Atlantydów

Serca Atlantydów ("Hearts in Atlantis") – zbiór nowel Stephena Kinga opublikowanych w 1999. Przekład polski Maciejki Mazan i Arkadiusza Nakoniecznika ukazał się w 2004 nakładem wydawnictwa Prószyński i S-ka.
Ekranizacje.
W 2001 na ekran została przeniesiona nowela "Mali ludzie w żółtych płaszczach" w filmie pt. "Kraina wiecznego szczęścia" (reż. Scott Hicks)

</doc>
<doc id="784318" url="https://pl.wikipedia.org/wiki?curid=784318" title="Hrabstwo York (Pensylwania)">
Hrabstwo York (Pensylwania)

Hrabstwo York (ang. "York County") – hrabstwo w amerykańskim stanie Pensylwania. W 2000 r. populacja hrabstwa wynosiła 381 751 osób. Siedzibą władz hrabstwa jest miasto York.
Jednostka administracyjna została stworzona 25 września 1786 r. z części hrabstwa Northumberland. Powierzchnia hrabstwa wynosi 2349 km² (907 mil²). Graniczy z następującymi hrabstwami:
92,76% ludności jest biała, 3,69% czarna, 0,18% to rdzenni Amerykanie, 0,86% Azjaci, 0,03% ludności pochodzi z wysp pacyficznych, 1,39% jest innych ras, 1,10% to ludność mieszana rasowo. W hrabstwie mieszka 2,96% Latynosów. Hrabstwo liczy 148 213 gospodarstw domowych.

</doc>
<doc id="784321" url="https://pl.wikipedia.org/wiki?curid=784321" title="Bad Kohlgrub">
Bad Kohlgrub

Bad Kohlgrub – miejscowość i gmina uzdrowiskowa w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen. Leży około 25 km na północny wschód od Garmisch-Partenkirchen.
Polityka.
Wójtem gminy jest Gerald Tretter, rada gminy składa się z 14 osób.
Oświata.
W gminie znajduje się przedszkole (50 miejsc) oraz szkoła podstawowa z Hauptschule (14 nauczycieli, 210 uczniów).

</doc>
<doc id="784322" url="https://pl.wikipedia.org/wiki?curid=784322" title="Krzysztof Olczak">
Krzysztof Olczak

Krzysztof Olczak (ur. 26 maja 1956 w Łodzi) – polski kompozytor i akordeonista.
Życiorys.
Studiował grę na akordeonie w warszawskiej Akademii Muzycznej
(klasa Włodzimierza Lecha Puchnowskiego). Po rozpoczęciu pracy dydaktycznej
w Akademii Muzycznej w Gdańsku podjął studia kompozytorskie
u Eugeniusza Głowskiego. Jest laureatem Międzynarodowego Konkursu Akordeonowego w Auckland (Nowa
Zelandia) oraz konkursów kompozytorskich: im. J. Sztwiertni w Cieszynie (1981),
Premio Citta di Castelfidardo (1984), Konkurs Kompozycji Akordeonowych w Rzeszowie (1985). 
Występuje jako akordeonista w kraju i za granicą. Dokonał wielu nagrań dla radia i telewizji. 
Były prorektor Akademii Muzycznej w Gdańsku.
W kadencji 2021–2025 członek Rady Dyscypliny Artystycznej Akademii Muzycznej im. Stanisława Moniuszki w Gdańsku.

</doc>
<doc id="784323" url="https://pl.wikipedia.org/wiki?curid=784323" title="Obwodnica Elbląga">
Obwodnica Elbląga

Obwodnica Elbląga – droga ekspresowa omijająca Elbląg od południa. Stanowi fragment drogi ekspresowej S7 w ciągu tras europejskich E28 i E77 od miejscowości Kazimierzowo do Nowiny. Obwodnicą biegnie także DK22.
W przeszłości odcinek między węzłem Elbląg-Wschód a węzłem Elbląg-Południe (d. Elbląg-Zachód) był częścią niemieckiej autostrady ("Reichsautobahn"), wybudowanej w 1937 (tzw. berlinki).
W 2004 roku rozpoczęto prace modernizacyjne mające podnieść drogę do klasy S. W ramach I etapu wybudowano bezkolizyjny węzeł Elbląg-Wschód na skrzyżowaniu dróg krajowych nr 7 i 22. W 2006 roku w ramach projektu „Przebudowa drogi krajowej nr 7 na odcinku Jazowa-Elbląg” realizowanego przez Generalną Dyrekcję Dróg Krajowych i Autostrad przy wsparciu ze środków Sektorowego Programu Operacyjnego Transport (SPO-T) rozpoczęto przebudowę pozostałej części trasy.
W ramach przebudowy na całej długości obwodnicy została dobudowana druga jezdnia, a na odcinku 3,7 km między węzłem Elbląg Południe i Elbląg Wschód droga uzyskała status drogi ekspresowej. Wykonawca zakończył prace budowlane 31 lipca 2007, zakończenie przebudowy zostało ogłoszone 14 listopada 2007.
W następnym etapie pozostała część obwodnicy została podniesiona do klasy S przez budowę bezkolizyjnego węzła "Elbląg Zachód" i likwidację kolizyjnego skrzyżowania na wysokości ul. Żuławskiej. Inwestycja została zrealizowana w ramach Programu Operacyjnego Infrastruktura i Środowisko na lata 2014–2020.
Władze Elbląga dążą do budowy na obwodnicy dodatkowego węzła w rejonie ulicy Skrzydlatej, co związane jest z planowanymi inwestycjami w najbliższym otoczeniu drogi (budowa centrum handlowego oraz rozbudowa lotniska Elbląg). Węzeł posiada już odstępstwo Wojewody Warmińsko-Mazurskiego od przepisów technicznych w zakresie zmniejszenia odległości pomiędzy dwoma istniejącymi węzłami w ciągu drogi S-7. Generalny Dyrektor Ochrony Środowiska decyzją z dnia 2 marca 2021 r. odmówił zgody na realizację węzła "Lotnisko", w efekcie czego nie zostanie on wybudowany.

</doc>
<doc id="784324" url="https://pl.wikipedia.org/wiki?curid=784324" title="Metro w Nowym Jorku">
Metro w Nowym Jorku

Metro w Nowym Jorku (ang. "New York City Subway") – system podziemnej kolei miejskiej w Nowym Jorku. Ma najwięcej na świecie stacji – 472, a także najwięcej na świecie linii metra – 27. Ich łączna długość to 394 km i 1112 km długości toru. Dziennie przewozi ok. 5,65 mln osób (2016). Jest czwartą siecią metra na świecie pod względem rocznej liczby przewożonych pasażerów (ok. 1,8 miliarda pasażerów w 2016) oraz drugą najstarszą w USA (starsze jest tylko metro w Bostonie).
Metro nowojorskie jest jednym z trzech na świecie, które całodobowo są dostępne dla pasażerów. Opłaty za przejazd dokonuje się za pomocą karty MetroCard lub systemu OMNY. Współpracująca z metrem nowojorskim sieć Port Authority Trans-Hudson łączy Manhattan z Jersey City, Hoboken, Harrison oraz Newark, składa się ona z 22,2 km torów.
Historia.
Pierwszą linię metra w Nowym Jorku otwarto 27 października 1904 roku. Nazywała się "Ninth Avenue Line" i została zamknięta w 1958 r. Jej właścicielem była spółka "Interborough Rapid Transit Company (IRT)." Po pewnym czasie pojawił się na rynku konkurent "Brooklyn Rapid Transit Company" (BRT) który zmienił później nazwę na "Brooklyn-Manhattan Transit Corporation" (BMT), który budował głównie metro na Brooklynie. W 1932 roku powstała pierwsza linia budowana przez miasto, a tym samym powstało jeszcze jedno przedsiębiorstwo zajmujące się metrem w Nowym Jorku: "Independent Subway System (IND)". W 1953 roku powstał "The New York City Transit Authority", który przejął zarząd nad całą komunikacją w mieście, w tym nad metrem. Od tej pory był tylko jeden właściciel metra, dzięki czemu łatwiej jest nim podróżować (np. wcześniej nie można było przechodzić pomiędzy stacjami różnych właścicieli nie wychodząc na powierzchnię). W 1968 r. nad "The New York City Transit Authority" przejął zarząd "Metropolitan Transportation Authority (MTA)" i zarządza metrem do dzisiaj.
Wpływ zamachów z 11 września na metro nowojorskie.
Stacja Cortlandt Street na Manhattanie została czasowo zamknięta z powodu gruzów które po zawaleniu się wież zniszczyły część stacji. 
Tabor.
Według stanu na grudzień 2017 metro nowojorskie dysponuje flotą 6418 wagonów metra

</doc>
<doc id="784325" url="https://pl.wikipedia.org/wiki?curid=784325" title="Metryki przestrzenne">
Metryki przestrzenne



</doc>
<doc id="784326" url="https://pl.wikipedia.org/wiki?curid=784326" title="Wacław Iwaniuk">
Wacław Iwaniuk

Wacław Iwaniuk (ur. 17 grudnia 1912 w Starym Chojnie, zm. 5 stycznia 2001 w Toronto) – polski poeta, tłumacz, krytyk literacki, eseista.
Życiorys.
Absolwent Państwowego Seminarium Nauczycielskiego, oraz Wolnej Wszechnicy Polskiej w Warszawie. Debiutował w 1933 r, w czasopiśmie "Kuźnia Młodych". Przed 1939 rokiem zamieszczał swoje wiersze m.in. w "Kamenie", "Okolicy Poetów", "Zwierciadle", "Kulturze". Jako stypendysta Funduszu Kultury Narodowej wyjechał na praktykę konsularną do Buenos Aires. Po wybuchu II wojny światowej zgłosił się na ochotnika do wojska polskiego we Francji. Walczył pod Narwikiem w szeregach Samodzielnej Brygady Strzelców Podhalańskich. Po klęsce Francji próbował przedostać się bezskutecznie do Wielkiej Brytanii. Internowany w hiszpańskim obozie Miranda de Ebro. W 1943 r. Iwaniuk, wraz z innymi Polakami, został przerzucony przez Portugalię i Gibraltar do Anglii. Był oficerem 1 Dywizji Pancernej. W ramach Dywizji służył w 1 Pułku Artylerii Przeciwlotniczej. Wziął udział w lądowaniu w Normandii i przeszedł szlak bojowy przez Francję, Belgię, Holandię aż do niemieckiego Wilhelmhaven. W wojsku pozostał aż do demobilizacji w 1948 roku. Odznaczony za odwagę Krzyżem Walecznych, oraz medalami francuskimi i angielskimi. Po zakończeniu wojny został w Anglii i podjął studia w Cambridge. W 1948 r. wyjechał do Kanady. Mieszkał w Edmonton, Ottawie, oraz Toronto, gdzie w 1951 wespół z grupą przyjaciół założył klub literacko-artystyczny "Smocza jama". Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59). Laureat Nagrody Związku Pisarzy Polskich na Obczyźnie w 1978 roku.
Swoje wiersze, artykuły, recenzje literackie oraz przekłady poezji anglojęzycznej publikował m.in. w "Wiadomościach", "Kontynentach", "Oficynie Poetów", paryskiej "Kulturze". W prasie krajowej utwory Iwaniuka zaczęto drukować dopiero w latach 80. (XX w.). Publikowano m.in. w "Akcencie", "Więzi", "Kresach", "Twórczości", "Tygodniku Powszechnym". Wacław Iwaniuk jest autorem ponad 20 tomów poetyckich, książek prozatorskich, licznych artykułów krytycznych, recenzji, opracowań, tłumaczeń poetów amerykańskich i kanadyjskich.
We wczesnym okresie poezja Iwaniuka była pod silnym wpływem poetyki Józefa Czechowicza, znaleźć w niej można też echa autora "Sklepów cynamonowych", Bruno Schulza.
Archiwum Wacława Iwaniuka znajduje się w Archiwum Emigracji w Bibliotece Uniwersyteckiej w Toruniu.
Poeta Janusz Szuber zadedykował Wacławowi Iwaniukowi wiersz pt. "Na śniegu", opublikowany w tomiku poezji pt. "Las w lustrach / Forest in the Mirrors" z 2001.

</doc>
<doc id="784327" url="https://pl.wikipedia.org/wiki?curid=784327" title="Zofia Kierszys">
Zofia Kierszys

Zofia Kierszys (ur. 4 stycznia 1921 w Warszawie, zm. 27 sierpnia 2000 tamże) – polska tłumaczka literatury pięknej z języka angielskiego.
Życiorys.
Córka przemysłowca, Czesława Kierszysa i Stefanii z d. Hempel. Ukończyła Gimnazjum sióstr Nazaretanek w Warszawie, a następnie studiowała w Wyższej Szkole Dziennikarskiej. W czasie okupacji niemieckiej pracowała jako urzędniczka. Po powstaniu warszawskim wywieziona na roboty przymusowe do fabryki amunicji w Turyngii. Po wojnie przebywała w amerykańskiej strefie okupacyjnej w Stuttgarcie i Wittenberdze, pracowała przy szpitalu w obozie dla dipisów. W tym czasie rozpoczęła pisać wiersze i opowiadania. Debiutowała w 1946 nowelą "Pionek", opublikowaną w tygodniku „Promień”. W 1947 wróciła do Warszawy. Pracowała m.in. w Ministerstwie Przemysłu i Handlu. W latach 1948-1949 pisała felietony w piśmie „Moda i Życie Praktyczne”. 
W 1956 rozpoczęła działalność translatorską, tłumacząc wiersze Roberta Burnsa "Z wierszy szkockich". Jej tłumaczenia publikowały czasopisma, m.in.: „Zwierciadło”, „Nowa Wieś”, „Wiedza i Życie”, „Słowo Powszechne”. Tworzyła także prozę, publikując w czasopismach „Sam na sam” i „Zwierciadło”. W 1995 ukazał się jej debiut prozatorski "Zbierając kasztany". 
Członkini Związku Literatów Polskich (od 1962) i Stowarzyszenia Pisarzy Polskich (od 1989). 
W 1973 wyróżniona nagrodą im. Krystyny Evert-Vaedtke. 
Pochowana na cmentarzu Wawrzyszewskim w Warszawie.

</doc>
<doc id="784333" url="https://pl.wikipedia.org/wiki?curid=784333" title="Metro w Atenach">
Metro w Atenach

Metro Ateńskie (gr. Μετρό Αθήνας) – system szybkiej, podziemnej kolei miejskiej w Atenach (Grecja). Pierwszą linię metra uruchomiono w 1904 roku, a w 2000 r. do użytku oddano drugą i trzecią linię. Metrem podróżuje średnio 1 353 000 pasażerów dziennie.
Obecnie system podziemnej kolei miejskiej w Atenach liczy 65 stacji, rozlokowanych na trzech liniach o łącznej długości 77 km.
Historia.
Pierwsza linia metra w Atenach została otwarta w 1869 roku. Metro bazowało na lokomotywach parowych i kursowało między stacjami Pireas i Tisio. Linia została zelektryfikowana w 1904 roku. Do 1926 roku linią 1 zarządzał SAP. Od 1926 do 1976 roku kierowały nią Greckie Koleje Elektryczne (EIS), które zostały upaństwowione w 1976 roku. Jeszcze w tym samym roku zmieniono nazwę na Przedsiębiorstwo Kolei Elektrycznych Ateny-Pireus (ISAP), a nowe przedsiębiorstwo zarządzało systemem do 16 czerwca 2011 roku. Obecnie ateńskim metrem zarządza Urban Rail Transport S.A. (STASY S.A.).

</doc>
<doc id="784336" url="https://pl.wikipedia.org/wiki?curid=784336" title="Bogdan Precz">
Bogdan Precz

Bogdan Precz (ur. 27 maja 1960 w Mysłowicach, zm. 24 lipca 1996 w Madrycie) – polski akordeonista i kompozytor.
Życiorys.
Studiował grę na akordeonie w Akademii Muzycznej w Katowicach pod
kierunkiem Joachima Pichury. Był członkiem Śląskiego Kwintetu Akordeonowego. Od lat 80. mieszkał w Hiszpanii. 

</doc>
<doc id="784337" url="https://pl.wikipedia.org/wiki?curid=784337" title="Teodor Gorajski">
Teodor Gorajski

Teodor Gorajski (zm. 1664) – szlachcic herbu Korczak, rotmistrz rajtarów królewskich.
Początkowo zamierzał zrobić karierę wojskową - wstąpił do armii i dosłużył się stopnia rotmistrza. W 1662 r., po śmierci brata Rafała odziedziczył majątek rodu - miasto Biłgoraj i okoliczne włości. Był zmuszony spłacać długi zaciągnięte przez ojca i brata - oddawał w zastaw poszczególne majątki, skupiając się na tym, by Biłgoraj pozostał w rękach Gorajskich. Zmarł prawdopodobnie pod koniec 1664 roku, majątek rodu przejęły po nim siostry Teofilia Rejowa i Barbara Bogumiła Potocka.

</doc>
<doc id="784341" url="https://pl.wikipedia.org/wiki?curid=784341" title="Konserwatywno-Liberalna Partia Unia Polityki Realnej">
Konserwatywno-Liberalna Partia Unia Polityki Realnej



</doc>
<doc id="784342" url="https://pl.wikipedia.org/wiki?curid=784342" title="Błękitny szlak w Olsztynie">
Błękitny szlak w Olsztynie

 Błękitny szlak w Olsztynie – czterokilometrowy pieszy szlak w Olsztynie. Rozpoczyna się przy brzegu Jeziora Długiego, a kończy w Jakubowie.
Charakterystyka.
Szlak zaczyna się przy ulicy Bałtyckiej, nieopodal Jeziora Długiego. Następnie prowadzi wzdłuż jego brzegu w kierunku Lasu Miejskiego. Na teren leśny wchodzi w pobliżu drewnianego mostu spinającego brzegi jeziora. Dalej szlak przecina ulicę Leśną, by zaraz potem połączyć się na około 600 metrów ze szlakiem czarnym. Po ich rozejściu dochodzi do Mostu Smętka nad Łyną. W jego pobliżu znajduje się skrzyżowanie ze szlakiem czerwonym, prowadzącym z Olsztyna do Torunia. Około 400 metrów od mostu umiejscowiona jest indiańska wioska, miejsce zabaw dla dzieci z pomostem widokowym, z którego roztacza się widok na przełom rzeki. Zaraz za wioską szlak błękitny łączy się ze szlakiem żółtym. Obie trasy wspólnie prowadzą do Jakubowa, gdzie usytuowana jest ich meta.

</doc>
<doc id="784344" url="https://pl.wikipedia.org/wiki?curid=784344" title="Jerzy Michałowski (dyplomata)">
Jerzy Michałowski (dyplomata)

Jerzy Michałowski (ur. 26 maja 1909 w Kijowie, zm. 30 marca 1993) – polski dyplomata, tłumacz i pisarz publikujący najczęściej pod pseudonimem Stefan Wilkosz.
Życiorys.
Absolwent Wydziału Prawa UW. W latach 1929–1930 był uczniem Szkoły Podchorążych Rezerwy Artylerii we Włodzimierzu Wołyńskim. Praktykę odbył w 18 pułku artylerii polowej w Ostrowi Mazowieckiej. W 1935 został mianowany na stopień podporucznika ze starszeństwem z 1 stycznia 1934 i 7. lokatą w korpusie oficerów rezerwy artylerii.
Przed wojną pracował w Instytucie Spraw Społecznych. Brał udział w kampanii wrześniowej. Wzięty do niewoli, w której przebywał do końca wojny.
Po wojnie został dyplomatą. Był ambasadorem w Wielkiej Brytanii (1946–1953), przy ONZ w Nowym Jorku (1956–1960) i w Stanach Zjednoczonych (1967–1972). Był także dyrektorem generalnym MSZ.
W 1945 wstąpił do Polskiej Partii Socjalistycznej, a następnie do Polskiej Zjednoczonej Partii Robotniczej. Był delegatem na zjazd założycielski PZPR.
Jego żoną była Mira Michałowska. Spoczywa wraz z żoną na Powązkach Wojskowych (kw. A 29, rząd 3, miejsce 30).

</doc>
<doc id="784346" url="https://pl.wikipedia.org/wiki?curid=784346" title="Michael Tarnat">
Michael Tarnat

Michael Tarnat (ur. 27 października 1969 w Hilden) – niemiecki piłkarz grający na pozycji pomocnika. Z reprezentacją Niemiec, w której barwach rozegrał w latach 1996-1998 19 meczów, wystąpił na Mundialu 1998.

</doc>
<doc id="784351" url="https://pl.wikipedia.org/wiki?curid=784351" title="Pary zasad">
Pary zasad



</doc>
<doc id="784353" url="https://pl.wikipedia.org/wiki?curid=784353" title="Vladimir Horowitz">
Vladimir Horowitz

Vladimir Horowitz (, "Władimir Samojłowicz Gorowic"; ur. w Berdyczowie, zm. 5 listopada 1989 w Nowym Jorku) – amerykański pianista pochodzenia żydowskiego.
Życiorys.
Urodził się w Berdyczowie w rodzinie żydowskiej, wkrótce przeniósł się z rodzicami do Kijowa. Konserwatorium Kijowskie ukończył w 1921 roku. Wśród jego profesorów byli W. Puchalski, S. Tarnowski oraz Felix Blumenfeld.
W roku 1925 wyemigrował do Europy Zachodniej, gdzie szybko zdobył sobie sławę pianisty wirtuoza. Od 1928 mieszkał w Stanach Zjednoczonych (w 1944 dostał obywatelstwo). W 1933 wziął ślub z Wandą Toscanini, córką dyrygenta Arturo Toscaniniego. Pomimo tego faktu niektóre opisy źródłowe uważają, że był w istocie osobą homoseksualną. Przypisuje się mu cytat: "Są trzy rodzaje pianistów: pianiści Żydzi, pianiści homoseksualiści i źli pianiści".
Przez prawie całe życie, z krótkimi przerwami (1953–1965 oraz 1975–1981) koncertował. Posiadał obszerny repertuar; jego gra nacechowana była wirtuozerią i ekspresją. Styl Horowitza był unikatowy i niepodrabialny, znakomicie interpretował Chopina; jego wykonania istotnie różnią się od wykonań mistrzów takich jak Artur Rubinstein, bodajże najlepszym przykładem jest walc op. 64, nr 2, gdzie równy rytm w wykonaniu Rubinsteina zupełnie nie przystaje do subtelnych „poślizgów” dynamiczno-rytmicznych w wykonaniu Horowitza. Przykładem techniki Horowitza są wariacje na temat Carmen (wykorzystane w słynnej kreskówce Tom i Jerry); prawdopodobnie najlepsze nagrania tego utworu pochodzą z 1967, choć niektórzy twierdzą, że Horowitz grał go jeszcze lepiej w latach czterdziestych XX wieku, przy czym ówczesna technika nagrywania nie była w stanie oddać głębi jego wykonania.
Horowitz był jednym z pierwszych współczesnych muzyków, którzy zwrócili swoją uwagę na zapomnianą twórczość kompozytorską Muzio Clementiego. W latach 50. powstały pierwsze znane historii nagrania sonat fortepianowych tego kompozytora, dokonane przez Horowitza.
Stosunki Horowitza z władzą radziecką były dramatyczne. Po wyemigrowaniu władze radzieckie wielokrotnie mu groziły; w radzieckich obozach koncentracyjnych w latach 30. zginęli brat i ojciec Horowitza. Dopiero w 1986 roku, po 61 latach, Horowitz odwiedził ZSRR, a jego recitale w Moskwie i Leningradzie stały się wydarzeniami zarówno muzycznymi, jak i politycznymi. Swój ostatni występ dał 21 czerwca 1987 w Musikhalle w Hamburgu. Zmarł na zawał serca w 1989 w Nowym Jorku. Został pochowany w grobowcu rodzinnym Toscaninich w Mediolanie.
Od 1995 roku w Kijowie regularnie są organizowane międzynarodowe konkursy pianistów imienia Vladimira Horowitza.

</doc>
<doc id="784355" url="https://pl.wikipedia.org/wiki?curid=784355" title="Sinanthropus pekinensis">
Sinanthropus pekinensis



</doc>
<doc id="784356" url="https://pl.wikipedia.org/wiki?curid=784356" title="Opowieści o Białej Księżniczce">
Opowieści o Białej Księżniczce

 – jednotomowa antologia składająca się z przedmowy, trzech powieści i zakończenia, stworzona przez grupę Clamp. Początkowo była wydawana w Japonii przez wydawnictwo Kobunsha w 1992 roku, a później wznowiona ponownie w Asuka w 2001 r.
W Polsce manga została wydana przez wydawnictwo Waneko w pojedynczym tomie 13 września 2019 roku.

</doc>
<doc id="784357" url="https://pl.wikipedia.org/wiki?curid=784357" title="Rafał Gorajski">
Rafał Gorajski

Rafał Gorajski – szlachcic herbu Korczak, po śmierci ojca, Zbigniewa Gorajskiego w 1655 właściciel Biłgoraja. Był stolnikiem lubelskim i starostą kamionackim (sukcesja przejęta po śmierci ojca). Imię otrzymał po dziadku - Rafale Leszczyńskim.
Zmarł pod koniec 1659 lub na początku 1660, majątek Gorajskich przejął po nim brat, Teodor.

</doc>
<doc id="784358" url="https://pl.wikipedia.org/wiki?curid=784358" title="Piz Corvatsch">
Piz Corvatsch

Corvatsch – szczyt górski (3451 m n.p.m.) w masywie Bernina, kilka kilometrów na południe od St. Moritz w szwajcarskim kantonie Gryzonia, nad doliną Engadyna i rzeką Inn. Zbocza i lodowiec Corvatsch są miejscem uprawiania zimą narciarstwa alpejskiego i biegowego, przyjeżdżają tu turyści, którzy zatrzymują się w schroniskach i hotelach w Sankt Moritz, Silvaplana i innych okolicznych miejscowościach. Górna stacja kolejki linowej, wybudowanej tu w 1950, znajduje się na wysokości 3303 m n.p.m.
Szczyt został po raz pierwszy zdobyty na nartach w roku 1898 przez Philipa Marka i Claudio Saratza.

</doc>
<doc id="784359" url="https://pl.wikipedia.org/wiki?curid=784359" title="Corvatch">
Corvatch



</doc>
<doc id="784360" url="https://pl.wikipedia.org/wiki?curid=784360" title="Przedistnienie">
Przedistnienie



</doc>
<doc id="784365" url="https://pl.wikipedia.org/wiki?curid=784365" title="Synagoga w Trnawie">
Synagoga w Trnawie

Synagoga w Trnawie (słow. "Synagóga v Trnave", węg. "Nagyszombat Synagoge") – synagoga zbudowana w połowie XIX wieku w słowackim mieście Trnawa, przy obecnej ulicy Halenárskiej. Bożnica posiada cechy stylu mauretańsko-bizantyjskiego. Należała do neologicznego nurtu judaizmu. Podczas II wojny światowej słowaccy faszyści zdewastowali wnętrze synagogi. Obecnie w synagodze znajduje się centrum sztuki współczesnej im. Jána Koniarka, w którym organizowane są liczne wystawy i koncerty. 
Dawniej jak i do dnia dzisiejszego synagoga jest jednym z najbardziej charakterystycznych i najbardziej oryginalnych budynków w mieście. Jej najbardziej charakterystycznymi elementami są wieże z kulistymi kopułami.
Obecnie przed synagogą znajduje się monument poświęcony żydowskim ofiarom II wojny światowej.

</doc>
<doc id="784366" url="https://pl.wikipedia.org/wiki?curid=784366" title="Kanuty Rusiecki">
Kanuty Rusiecki

Kanuty Rusiecki (ur. 10 lutego 1800 w Stebiakach, zm. 21 sierpnia 1860 w Wilnie) – polski malarz.
Życiorys.
Kanuty Rusiecki urodził się we wsi Stebiaki w powiecie poniewieskim, w guberni kowieńskiej. Pochodził z rodziny szlacheckiej: był synem Jana, wileńskiego sędziego grodzkiego i Teresy z Romanowiczów. W 1816 rozpoczął studia na Uniwersytecie Wileńskim: początkowo na Wydziale Prawa oraz architekturę na Wydziale Matematyczno-Fizycznym. W 1818 wstąpił na Oddział Sztuk Pięknych pod kierunkiem Jana Rustema i Saundersa odtąd całkowicie poświęcił się sztuce. Podczas studiów był związany z kręgiem filomatów. Kształcił się później za granicą, w Paryżu (École nationale supérieure des beaux-arts, 1821–1822) i od 1823 w Rzymie (Akademia Świętego Łukasza). Podczas studiów w Rzymie, będąc nieformalnym przywódcą tamtejszych polskich artystów, jako pierwszy przedstawił program polskiego malarstwa romantycznego. Powróciwszy do Wilna w 1831 udzielał prywatnych lekcji rysunku. W 1834 został nauczycielem w Wileńskim Instytucie Szlacheckim.
Był żonaty z Antoniną Czerwińską, mieli pięcioro dzieci: Annę, Bolesława (również malarza), Tadeusza, Michała i Prospera. Został pochowany na cmentarzu Bernardyńskim w Wilnie.
Twórczość.
Malował obrazy religijne, akwarelowe portrety, krajobrazy, sceny rodzajowe. Kopiował też malarstwo włoskie i naśladował artystów włoskiego Renesansu. Z okresu studiów zagranicznych pochodzą dzieła oparte na motywach mitologicznych i religijnych, studia portretowe oraz pejzaże Rzymu i okolic.
W swoich obrazach wprowadził manierę znacznej stylizacji poprzez stosowanie wyraźnego rysunku i gładkiej powierzchni, ale tworzył również sumiennie traktowane portrety.
Spuścizna.
Po śmierci artysty jego syn Bolesław zachował zawartość pracowni, a w 1913 roku przekazał muzeum wileńskiemu. Nie jest znany los większości dużych obrazów z kolekcji prywatnych oraz rozsianych po kościołach litewskich. Zdaniem Vladasa Drëmy (autora jego biografii) "zabrakło najlepszej, najważniejszej części jego dorobku artystycznego".

</doc>
<doc id="784369" url="https://pl.wikipedia.org/wiki?curid=784369" title="Zofia Orlicz">
Zofia Orlicz



</doc>
<doc id="784370" url="https://pl.wikipedia.org/wiki?curid=784370" title="Godło Chin Ludowych">
Godło Chin Ludowych



</doc>
<doc id="784371" url="https://pl.wikipedia.org/wiki?curid=784371" title="Jan Gorajski">
Jan Gorajski

Jan Gorajski herbu Korczak– rotmistrz królewski, wyznawca kalwinizmu. Właściciel dóbr Klecia i Łaszczowa (od 1581 r.). Sprowadził do Łaszczowa braci polskich.
Syn Piotra Gorajskiego i Zofii Ligęzy. Żonaty z Anną z Bończy Osmólską. Ojciec znanego działacza kalwińskiego Adama Gorajskiego, a także Piotra i Jana.

</doc>
<doc id="784374" url="https://pl.wikipedia.org/wiki?curid=784374" title="Piotr Gorajski">
Piotr Gorajski

Piotr Gorajski herbu Korczak (zm. 1619) – starosta uszpolski, przywódca szlachty w rokoszu Zebrzydowskiego, mówca sejmowy, obrońca wolności sumienia i praw protestantów, alchemik.
Wykształcenie i działalność polityczna.
Początkowo kształcił się na dworze hetmana Jana Tarnowskiego. Później studiował m.in. w Bazylei w 1579, w Paryżu w 1582, w Wittenberdze w 1583.
Po powrocie do kraju zaangażował się w działalność polityczną. Był posłem z województwa sandomierskiego na sejm 1590/1591 roku, na sejm 1600, 1607 i 1611, deputatem do sprawy brandenburskiej. W 1608 otrzymał godność starosty uszpolskiego. 
Był aktywnym członkiem kościoła ewangelicko-reformowanego. Działał w opozycji do króla Zygmunta III Wazy, którego oskarżał o łamanie zasad wolności religijnej. W czasie sejmu 1611 wypowiadając się w sprawie religii przekonywał, że jego wyznanie pochodzi z nieba a nie "z Rzymu od pana papieża", co spotkało się z ostrym odzewem ze strony katolików.
W 1606 włączył się w skierowany przeciw Zygmuntowi III rokosz Zebrzydowskiego. Był jednym z przywódców szlachty biorącej udział w rokoszu, lecz mimo to nie zdecydował się podpisać aktu detronizacji monarchy. Jego zaangażowanie było motywowane względami religijnymi (konsekwentnie walczył z rosnącymi wpływami katolicyzmu, który był wyznaniem faworyzowanym przez Zygmunta III).
Z własnej kieszeni utrzymywał zbory protestanckie. Zagrabił uposażenie pniowskiej parafii, a tamtejszy kościół przekształcił w zbór kalwiński.
Protekcji udzielał mu książę Janusz Ostrogski. Za jego sprawą był zamieszany w proces fałszowania monety (wraz z Andrzejem Męcińskim, Marcinem Silnickim i Janem Zaduskim), jednak z uwagi na chorobę nie został za to osądzony. Ostatecznie z pomocą kanclerza Jerzego Ossolińskiego udało mu się oczyścić z zarzutów.
Życie prywatne.
Jego rodzicami byli Jan Gorajski i Anna Osmólska. Miał dwóch braci: Adama (zwanego "Młodszym") oraz Jana. Po 1602 był opiekunem osieroconego bratanka Zbigniewa Gorajskiego.
Był dwukrotnie żonaty: po raz pierwszy w 1594 z Elżbietą Zielińską, wdową po Zbigniewie Słupeckim, a po raz drugi w 1611 z Katarzyną, wdową po Mikołaju Naruszewiczu, córką wojewody nowogrodzkiego księcia Mikołaja Radziwiłła. To drugie małżeństwo wciągnęło go w orbitę politycznych wpływów rodu Radziwiłłów, lecz ostatecznie rozpadło się po kilkunastu latach.
Prywatnie zajmował się alchemią i z tego powodu był znany w Europie. Jako humanista był mecenasem pisarzy i twórców. Swoje dzieła dedykowali mu m.in. Andrzej Wolan, Bartosz Paprocki oraz Marcin Chmielecki.
W dworku Dekemastate niedaleko Leeuwarden w Holandii znajduje się zachowany portret – obraz olejny przedstawiający Piotra Gorajskiego.
Bibliografia.
 

</doc>
<doc id="784386" url="https://pl.wikipedia.org/wiki?curid=784386" title="Zygmunt Krauze">
Zygmunt Krauze

Zygmunt Krauze (ur. 19 września 1938 w Warszawie) – polski kompozytor, pianista i pedagog.
Życiorys.
Studiował w Państwowej Szkole Muzycznej w Warszawie (obecnie Uniwersytet Muzyczny Fryderyka Chopina w Warszawie) w klasie fortepianu Marii Wiłkomirskiej i w klasie kompozycji Kazimierza Sikorskiego (dyplomy odpowiednio w 1962 oraz 1964). Kontynuował studia w Paryżu jako stypendysta rządu francuskiego po kierunkiem Nadii Boulanger (1966–1967). Znany jest przede wszystkim jako twórca muzyki unistycznej, której zasady opierają się na teorii zaczerpniętej z malarstwa Władysława Strzemińskiego. Jest autorem pięciu oper, szeregu koncertów instrumentalnych oraz utworów symfonicznych i kameralnych. Współpracował również z architektami, tworząc muzykę przestrzenną między innymi w Polsce, Austrii oraz Francji.
W 1966 otrzymał pierwszą nagrodę na Międzynarodowym Konkursie dla wykonawców muzyki współczesnej Gaudeamus w Holandii. Od tej pory koncertuje jako pianista na całym świecie, wykonując przede wszystkim repertuar współczesny.
W 1967 założył zespół Warsztat Muzyczny, w którym grał na fortepianie i którym kierował przez 25 lat. Zespół wykonywał utwory zamawiane u kompozytorów z całego świata.
W 1982, na zaproszenie Pierre’a Bouleza, został doradcą muzycznym IRCAM w Paryżu. W latach 1983–1984 prowadził cotygodniowe programy muzyczne w Radio France Musique. Był również współautorem (kompozytorem, wykonawcą i dyrektorem artystycznym) serii telewizyjnych programów Muzyka powstaje (1986), a w latach 1988–1989 współtworzył cykl filmów, poświęconych muzyce współczesnej Cisza i dźwięk.
Od 1965 prowadzi seminaria i mistrzowskie kursy kompozytorskie w Polsce i za granicą, między innymi w Darmstadcie, Bazylei i Sztokholmie, na uniwersytetach Indiana w Bloomington, Yale w New Heaven, Południowej Kalifornii w Santa Barbara. Pozostałe ośrodki muzyczne w których działał jako wykładowca to Tokio, Osaka, Kobe, Hongkong oraz Jerozolima (Rubin Academy of Music). W latach 1973–1974 przebywał w Berlinie jako artysta rezydent na zaproszenie Deutscher Akademischer Austauschdienst. W 2005 roku prowadził zajęcia z kompozycji w Konserwatorium w Pekinie oraz w Narodowym Uniwersytecie Sztuk w Tajpej.
W 2002 odebrał nominacje profesorską z rąk Prezydenta Aleksandra Kwaśniewskiego. Od tego roku jest również wykładowcą kompozycji w Akademii Muzycznej w Łodzi, a od 2006 również na Uniwersytecie Muzycznym Fryderyka Chopina w Warszawie.
Przyczynił się do reaktywowania w 1980 Polskiego Towarzystwa Muzyki Współczesnej (działającego jako agenda Międzynarodowego Towarzystwa Muzyki Współczesnej) i przez dwadzieścia lat był jego przewodniczącym. W latach 1970–1981 pracował w Komisji Repertuarowej festiwalu Warszawska Jesień. W 1987 roku został wybrany na przewodniczącego Międzynarodowego Towarzystwa Muzyki Współczesnej, a od 1999 jest jego honorowym członkiem. W latach 1993–2000 był członkiem kapituły Grand Prix Fundacji Kultury w Warszawie, od 1997 działał jako doradca muzyczny Fundacji im. Leopolda Kronenberga. Jest dyrektorem artystycznym Fundacji Ogrody Muzyczne, organizującej letni festiwal Ogrody Muzyczne na Zamku Królewskim w Warszawie. Regularnie zasiada w jury międzynarodowych konkursów kompozytorskich w wielu krajach świata. W latach 2003-2006 był prezesem Towarzystwa im. Witolda Lutosławskiego.
Występuje również na estradach wielu krajów jako solista. Współpracował z takimi dyrygentami jak Gary Bertini, Jan Krenz, Leif Segerstam, Kazimierz Kord, Kazuyoshi Akiyama, Bohdan Wodiczko, Paul Zukofsky, Ernest Bour, Hans Zender, Jerzy Maksymiuk czy Luca Pfaff. Jego utwory wykonywane były na licznych festiwalach muzycznych w kraju i za granicą, jak również w renomowanych salach koncertowych: Wiener Konzerhaus, Concertgebouw w Amsterdamie, Bellas Artes w Meksyku, Suntory Hall w Tokio, Palais de Festival w Cannes, Beethoveshalle w Bonn. Zygmunt Krauze realizował zamówienia twórcze ministerstw kultury Polski i Francji, Radia Austriackiego, Westdeutscher Rundfunk w Kolonii, Südwestrundfunk Radio w Baden-Baden, Fundacji Gulbenkiana w Lizbonie, Radia France oraz Polskiego Radia. Opery kompozytora wystawiane były między innymi w Staatsoper w Hamburgu, Teatrze Wielkim w Warszawie, Operze Wrocławskiej, Théâtre National de la Colline w Paryżu, Nationaltheater w Mannheim, Warszawskiej Operze Kameralnej, Théâtre Sylvia Montfort w Paryżu.
Jego utwory zostały wydane przez takie wydawnictwa jak: Polskie Nagrania, DUX, ORF, Nonesuch, Thesis, Musical Observations (CP2), Collins Classics, Recommended Records i EMI.

</doc>
<doc id="784387" url="https://pl.wikipedia.org/wiki?curid=784387" title="Synagoga w Trenczynie">
Synagoga w Trenczynie

Synagoga w Trenczynie () – synagoga znajdująca się w Trenczynie na Słowacji, przy placu Ľ. Štúra.
Synagoga została zbudowana w 1912 roku na miejscu starszej synagogi, w stylu łączącym eklektyzm, secesję oraz styl bizantyjski. Projekt wykonali architekci Richard Scheibner oraz Hugo Pál. Podczas II wojny światowej synagoga uległa znacznemu zniszczeniu. Po zakończeniu wojny przystąpiono do odbudowy synagogi, dzięki której odzyskała swój dawny blask. Była najprawdopodobniej jedyną słowacką bożnicą odbudowaną po zniszczeniach wojennych. Obecnie znajduje się w niej sala wystawowa.
Dawniej jak i do dnia dzisiejszego synagoga jest jednym z najbardziej charakterystycznych i najbardziej oryginalnych budynków w mieście. Jej najbardziej charakterystycznymi elementami są liczne kopuły z największą na czele. Na fasadzie głównej znajduje się tablica pamiątkowa upamiętniająca dawne przeznaczenie budynku.
W jednym z mniejszych pomieszczeń budynku znajduje się mała sala modlitewna lokalnej wspólnoty żydowskiej.

</doc>
<doc id="784390" url="https://pl.wikipedia.org/wiki?curid=784390" title="Dryopithecidae">
Dryopithecidae



</doc>
<doc id="784391" url="https://pl.wikipedia.org/wiki?curid=784391" title="Victor Brougham">
Victor Brougham

Victor Henry Peter Brougham (ur. 23 października 1909, zm. 20 czerwca 1967) – brytyjski arystokrata i wojskowy, syn Henry’ego Broughama (syna 3. barona Brougham i Vaux) oraz Diany Sturt, córki 2. barona Alington.
Ojciec Victora zmarł 4 maja 1927 r. 20 dni później zmarł jego dziadek i Victor w wieku 18 lat został 4. baronem Brougham i Vaux z prawem do zasiadania w Izbie Lordów. Służbę wojskową odbywał w Gwardii Szkockiej ("Scots Guards"), gdzie dosłużył się stopnia podporucznika. Walczył podczas II wojny światowej i został wspomniany w rozkazie dziennym. Po wojnie został majorem regimentu Middlesex Armii Terytorialnej.
21 kwietnia 1931 r. w kościele św. Małgorzaty w Westminsterze, poślubił Violet Valerie French, córkę majora Edwarda Frencha (syna 1. hrabiego Ypres) i Leili King, córki Roberta Kinga. Victor i Violet mieli razem jednego syna:
Pierwsze małżeństwo lorda Broughama zakończyło się rozwodem w 1934 r. Po raz drugi ożenił się 3 czerwca 1935 r. z Jean Follet (1915 - 1992), córką generała-brygadiera Gilberta Folleta i lady Mildred Murray, córki 7. hrabiego Dunmore. Victor i Jean mieli razem dwóch synów:
Drugie małżeństwo barona również zakończyło się rozwodem w 1942 r. 4 czerwca tego samego roku stanął po raz trzeci na ślubnym kobiercu, z Edith Ellaine Teichman, córką Leonarda Teichmana. Małżeństwo to nie doczekało się potomstwa.

</doc>
<doc id="784396" url="https://pl.wikipedia.org/wiki?curid=784396" title="Aleksander Gorajski (zm. po 1448)">
Aleksander Gorajski (zm. po 1448)

Aleksander Gorajski (także Aleksander z Goraja, zm. po 1448) – szlachcic herbu Korczak.
Był synem Iwana z Klecia, a bratankiem Dymitra z Goraja (Dymitra Gorajskiego), podskarbiego, a później marszałka koronnego, który nie mając synów, zapisał część swych dóbr 4 bratankom. Aleksander otrzymał Goraj z przynależnymi wsiami.
Aleksander brał udział w wielkiej wojnie z Krzyżakami 1409-1411 i bitwie pod Grunwaldem, gdzie według "Kroniki" Jana Długosza stał "na czele trzeciej chorągwi". Później walczył też w bitwie pod Koronowem w 1410, i jak stwierdza Jan Długosz "należał do najwaleczniejszych rycerzy".
Ostatnia wiadomość o nim pochodzi z 11 lutego 1448, gdy występował jako świadek w sądzie we Lwowie. Pozostawił 4 synów: Jana, Mikołaja, Aleksandra i Andrzeja.

</doc>
<doc id="784398" url="https://pl.wikipedia.org/wiki?curid=784398" title="Baron Brougham i Vaux">
Baron Brougham i Vaux

Baronowie Brougham i Vaux 1. kreacji (parostwo Zjednoczonego Królestwa)
Baronowie Brougham i Vaux 2. kreacji (parostwo Zjednoczonego Królestwa)
Następca 5. barona Brougham i Vaux: Charles William Brougham

</doc>
<doc id="784401" url="https://pl.wikipedia.org/wiki?curid=784401" title="Eksplantat">
Eksplantat

Eksplantat (łac. "ex" - 'z' i "plantare" - 'sadzić') - wyodrębniony fragment tkanki lub narządu użyty do zapoczątkowania kultury in vitro. Wykorzystywany na wiele sposobów w mikrorozmnażaniu roślin.

</doc>
<doc id="784404" url="https://pl.wikipedia.org/wiki?curid=784404" title="Dzieciństwo Flintstonów">
Dzieciństwo Flintstonów

Dzieciństwo Flintstonów (ang. "The Flintstone Kids") – amerykański serial animowany wyprodukowany przez studio Hanna-Barbera. Serial przedstawia przygody jaskiniowców znanych z serialu "Flintstonowie" – Freda, Wilmę, Barney’ego i Betty – tym razem jako dzieci.
Kreskówka była emitowana na kanale Boomerang w języku oryginalnym i na TVP2 w bloku dla dzieci od 3 do 9 lat "„Godzina z Hanna-Barbera”" z polskim lektorem.

</doc>
<doc id="784408" url="https://pl.wikipedia.org/wiki?curid=784408" title="Stanisław Moryto">
Stanisław Moryto

Stanisław Włodzimierz Moryto (ur. 8 maja 1947 w Łącku, zm. 5 czerwca 2018 w Warszawie) – polski kompozytor i organista. Rektor Akademii Muzycznej i Uniwersytetu Muzycznego Fryderyka Chopina w latach 2005–2012.
Życiorys.
Studiował w Państwowej Wyższej Szkole Muzycznej w Warszawie, gdzie uzyskał dwa dyplomy: w zakresie gry na organach u Feliksa Rączkowskiego (1971) i w zakresie kompozycji u Tadeusza Paciorkiewicza (1974). W latach 1973–1981 był przewodniczącym polskiej sekcji organizacji Jeunesses Musicales International.
20 sierpnia 2002 otrzymał tytuł naukowy profesora sztuk muzycznych. W latach 1996–2002 był prorektorem Akademii Muzycznej im. Fryderyka Chopina w Warszawie. Później przez trzy lata zajmował stanowisko dziekana Wydziału Kompozycji, Dyrygentury i Teorii Muzyki, a w latach 2005–2012 pełnił funkcję rektora Akademii Muzycznej i następnie Uniwersytetu Muzycznego Fryderyka Chopina w Warszawie.
Zmarł 5 czerwca 2018. Został pochowany 13 czerwca 2018 na Cmentarzu Wojskowym na Powązkach w Warszawie (kwatera 40B dod.-2-11).
Odznaczenia i wyróżnienia.
W 2001 otrzymał Krzyż Kawalerski Orderu Odrodzenia Polski. W 2012 prezydent Bronisław Komorowski, "za wybitne zasługi w upowszechnianiu kultury muzycznej, za osiągnięcia w twórczości artystycznej i działalności dydaktycznej", odznaczył go Krzyżem Oficerskim tego orderu.
W 2007 został odznaczony Srebrnym Medalem „Zasłużony Kulturze Gloria Artis”.
W 2011 wyróżniony tytułem doktora honoris causa Keimyung University w Daegu w Korei Południowej.

</doc>
<doc id="784409" url="https://pl.wikipedia.org/wiki?curid=784409" title="3 Brandenburska Dywizja Lotnictwa Myśliwsko-Bombowego">
3 Brandenburska Dywizja Lotnictwa Myśliwsko-Bombowego

3 Brandenburska Dywizja Lotnictwa Myśliwsko-Bombowego (3 DLMB) – związek taktyczny lotnictwa myśliwsko-bombowego Wojska Polskiego.
3 Dywizja Lotnictwa Myśliwskiego 1944–1946.
Formowanie jednostki 3 Dywizji Lotnictwa Myśliwskiego, prekursorki 3 Dywizji Lotnictwa M-B, rozpoczęto w miejscowości Karłówka na Ukrainie na podstawie rozkazu organizacyjnego z 7 września 1944 roku, powołującego do życia 1 Mieszany Korpus Lotniczy. 17 września przystąpiono do intensywnego szkolenia pilotów 9 plm na lotnisku Krasnogród oraz 10 i 11 plm na lotnisku Karłówka.
Po osiągnięciu gotowości bojowej 20 stycznia 1945 roku przystąpiono do przebazowania dywizji na teren Polski. Przeprowadzono je w kilku rzutach powietrznych i naziemnych w lutym i marcu.
Na przełomie marca i kwietnia 1945 roku dywizja wzięła udział w działaniach na kierunku berlińskim, niszcząc samoloty oraz umocnienia wroga. Za wysiłek bojowy w operacji berlińskiej nadano dywizji miano „Brandenburska” i wyróżniono Krzyżem Grunwaldu I klasy.
Po zakończeniu działań bojowych dywizja powróciła do kraju na lotnisko Kutno, a następnie do Krakowa jako 3 Brandenburska Dywizja Lotnictwa Myśliwskiego. W 1946 roku sztaby związków taktycznych rozformowano, pułki wchodzące w skład dywizji podporządkowano bezpośrednio Dowództwu Wojsk Lotniczych.
11 Dywizja Lotnictwa Myśliwskiego 1951–1967.
W związku z wybuchem konfliktu koreańskiego, Sztab Generalny WP rozkazem nr 0096/Org. z 11 grudnia 1951 roku rozkazał Dowódcy Wojsk Lotniczych ponowne sformowanie związków taktycznych i jednostek logistycznego zabezpieczenia. Wśród formowanych związków taktycznych była 11 Dywizja Lotnictwa Myśliwskiego w składzie:
Rozkaz zakładał sformowanie tych jednostek w okresie od maja do grudnia 1951 roku. Trudna sytuacja ekonomiczna kraju spowodowała, że realizacja tego rozkazu stała się niemożliwa. W tej sytuacji opracowano rozkaz 0078/Org. z 19 listopada 1952 roku, który zakładał formowanie lotniczych związków taktycznych o składzie dwóch pułków. W myśl tego rozkazu zaniechano formowania 24 i 27 plm.
11 DLM został podporządkowany 26 plm z 9 DLM, któremu jako miejsce stałej dyslokacji wyznaczono Zegrze Pomorskie, oraz 40 plm, który przeszedł z 7 DLM. Miejscem stałego bazowania 40 plm i pozostałych jednostek dywizji został Świdwin.
40 Pułk Lotnictwa Myśliwskiego przebazował się do Świdwina rzutem powietrznym 17 stycznia 1953 roku z lotniska Mierzęcice, na którym stacjonował. 26 Pułk Lotnictwa Myśliwskiego przebazował się do Zegrza Pomorskiego w październiku. 2 października 1953 roku rzut kołowy przybył eszelonem na stację Koszalin).
Na potrzeby szkolenia personelu latającego rozkazem DWL nr 02/Org. z 3 lutego 1953 roku został sformowany poligon lotniczy nr 6 w Podborsku. Od sierpnia do grudnia 1953 roku personel latający i techniczny 26 i 40 plm został przeszkolony na samolotach MiG-15, które zastąpiły samoloty Jak-23. Zdolność bojową jako związek taktyczny dywizja osiągnęła pod koniec 1956 roku. Przyczyną tak długiego dochodzenia do pełnej zdolności bojowej był brak personelu latającego oraz niski poziom jego wyszkolenia, spowodowany przyspieszonym trybem szkolenia i zaniżeniem wymagań wobec kandydatów na pilotów.
14 listopada 1957 roku rozkazem MON nr 098 wyszedł z bezpośredniego podporządkowania 26 plm, a dywizji został podporządkowany 4 pułk lotnictwa myśliwskiego stacjonujący w Goleniowie.
Na podstawie rozkazu Nr 55/MON Ministra Obrony Narodowej z dnia 7 października 1963 dywizja przejęła dziedzictwo tradycji 3 Brandenburskiej Dywizji Lotnictwa Myśliwskiego.
W 1964 pierwsza część personelu latającego i technicznego została przeszkolona na samolotach MiG-21. 4 i 40 plm otrzymały po jednej eskadrze tych samolotów i od 1 kwietnia 1965 roku rozpoczęto szkolenie na tym typie samolotu. Dywizja, jako jedna z pierwszych, eksploatując samoloty MiG-21, brała udział w prestiżowych pokazach i ćwiczeniach. Piloci dywizji jako pierwsi dokonali lądowania na Migach na autostradzie. Pierwszym pilotem, który tego dokonał, był kpt. pil. Zbigniew Biedrzycki z 4 plm.
3 Brandenburska Dywizja Lotnictwa Myśliwskiego 1967–1971.
Na podstawie rozkazu Nr 07/MON Ministra Obrony Narodowej z dnia 4 maja 1967 związek taktyczny został przemianowany na 3 Brandenburską Dywizję Lotnictwa Myśliwskiego, a 4 Pułk Lotnictwa Myśliwskiego „Kraków” na 2 Pułk Lotnictwa Myśliwskiego „Kraków”.
3 Brandenburska Dywizja Lotnictwa Szturmowo-Rozpoznawczego 1971–1982.
Na podstawie zarządzenia Nr 012/Org. szefa Sztabu Generalnego z dnia 6 marca 1971 dywizja została przeformowana w 3 Brandenburską Dywizję Lotnictwa Szturmowo-Rozpoznawczego.
Na podstawie zarządzenia Nr 03 szefa Sztabu Wojsk Lotniczych z dnia 27 marca 1971 w skład dywizji włączono 8 Pułk Lotnictwa Szturmowego w Mirosławcu i 32 pułk lotnictwa rozpoznania artyleryjskiego w Sochaczewie, natomiast 2 Pułk Lotnictwa Myśliwskiego „Kraków” z Goleniowa został podporządkowany dowódcy 4 Dywizji Lotnictwa Myśliwskiego. Zmiana podległych pułków spowodowała zmianę zadań wykonywanych przez dywizję
W latach siedemdziesiątych dywizja odniosła wiele sukcesów. Zdobyła tytuł Mistrza Gospodarności, a 9 maja 1975 roku została odznaczona Orderem Sztandaru Pracy 1 klasy.
3 Brandenburska Dywizja Lotnictwa Myśliwsko-Bombowego.
Na podstawie zarządzenia Nr 06 dowódcy Wojsk Lotniczych z dnia 23 lutego 1982 związek taktyczny został przeformowany w 3 Brandenburską Dywizję Lotnictwa Myśliwsko-Bombowego. W skład dywizji został włączony 3 Pomorski Pułk Lotnictwa Myśliwsko–Bombowego stacjonujący w Bydgoszczy i wyposażony w samoloty Su-7, których resurs dobiegał końca. Ze składu ubył 32 pułk lotnictwa rozpoznania taktycznego, który podporządkowano bezpośrednio Dowództwu Wojsk Lotniczych.
Lata 1985–1988 to okres wprowadzenia na wyposażenie 40 i 8 pułku samolotów Su-22. Wprowadzane sukcesywnie, zasadniczo wpłynęły na możliwości zastosowania bojowego siłę uderzeniową dywizji i jej strukturę. Zmieniły się także zadania i system szkolenia.
We wrześniu 1988 roku 3 plmb został przeformowany w 3 Pomorski lotniczy pułk szkolno-bojowy i przezbrojony w samoloty PZL TS-11 Iskra.
W 1992 został rozformowany 3 lpszb w Bydgoszczy i dywizja kontynuowała proces szkolenia lotniczego w składzie dwóch pułków.
8 plmb w Mirosławcu, 40 plmb w Świdwinie, 86 bł w Świdwinie, 47 PWL w Świdwinie, 28 RWNS w Świdwinie.
W dniach 15–16 grudnia 1997 roku Dowództwu 2 Korpusu Obrony Powietrznej w Bydgoszczy zostały podporządkowane: 8 i 40 pułk oraz 47 PWL i 28 RWNS oraz Klub Garnizonowy. Dywizji pozostał w bezpośrednim podporządkowaniu tylko 86 batalion łączności.
1 czerwca 1998 odbyła się ostatnia, uroczysta, pożegnalna zbiórka sztabu i jednostek dywizji z udziałem jej byłych dowódców i żołnierzy.
28 grudnia 1998 złożono dowódcy Grupy Likwidacyjnej 4 Korpusu Lotniczego w Poznaniu meldunek o rozformowaniu 3 DLMB i 86 bł.
Na bazie rozformowanej 3 Dywizja Lotnictwa Myśliwsko-Bombowego powstała 1 Brygada Lotnictwa Taktycznego.

</doc>
<doc id="784411" url="https://pl.wikipedia.org/wiki?curid=784411" title="Emerytka (Sokół)">
Emerytka (Sokół)

Emerytka – część wsi Sokół w Polsce położona w województwie mazowieckim, w powiecie garwolińskim, w gminie Sobolew.
W latach 1975–1998 Emerytka administracyjnie należała do województwa siedleckiego.

</doc>
<doc id="784414" url="https://pl.wikipedia.org/wiki?curid=784414" title="Wielokomórka">
Wielokomórka

Wielokomórka (politop) – uogólnienie na dowolną liczbę wymiarów pojęcia wielokąta w 2 i wielościanu w 3 wymiarach.
Politopy definiuje się jako zbiory o jednospójnym wnętrzu, będące sumą jednego lub większej liczby sympleksów.
Niemiecka wersja tego terminu - "Polytop" - została wprowadzona do angielszczyzny przez Alicję Boole Stott, córkę logika George’a Boole’a.

</doc>
<doc id="784416" url="https://pl.wikipedia.org/wiki?curid=784416" title="Synagoga w Bytčy">
Synagoga w Bytčy

Synagoga w Bytčy – synagoga znajdująca się w Bytčy na Słowacji, przy ulicy Sidónie Sakalovej. Dawniej jak i do dnia dzisiejszego synagoga jest jednym z najbardziej charakterystycznych i oryginalnych budynków w mieście.
Synagoga została zbudowana w 1886 roku z inicjatywy barona Poppera. W czasie II wojny światowej wnętrze synagogi uległo zniszczeniu. Obecnie pozostaje opuszczona w stanie opłakanym.
Murowany budynek synagogi wzniesiono na planie litery T, w stylu neoromańsko-mauretańskim. Posiada trójczęściową fasadę, której środkowa część bardziej wysunięta do góry zakończona jest trójkątnym ryzalitem. Fasada ozdobiona jest licznymi dekoracjami plastycznymi oraz geometrycznymi. Wnętrze to trójnawowa sala główna z emporami powyżej wejścia i po obydwóch stronach sali. Zachowały się liczne polichromie i sztukaterie.

</doc>
<doc id="784417" url="https://pl.wikipedia.org/wiki?curid=784417" title="Niezwyciężony Spider-Man">
Niezwyciężony Spider-Man

Niezwyciężony Spider-Man (oryg. ) – amerykański superbohaterski serial animowany z 1999 roku na podstawie serii komiksów o superbohaterze o tym samym pseudonimie wydawnictwa Marvel Comics. W oryginalnej wersji językowej głównym postaciom głosów użyczyli: Rino Romano, Akiko Morison, Rhys Huber, John Payne, Kim Hawthorne, Richard Newman i Jennifer Hale.
"Niezwyciężony Spider-Man" zadebiutował 2 października 1999 roku w Stanach Zjednoczonych na antenie Fox Kids. Serial został zakończony po pierwszej serii. 31 marca 2001 roku wyemitowano ostatni, trzynasty odcinek serialu. W Polsce był emitowany na kanale Polsat.
Obsada.
Ponadto w serialu głosów użyczyli: Kathleen Barr, Jim Byrnes, Janyse Jaud, Blu Mankuma i Alec Willows.
Emisja.
"Niezwyciężony Spider-Man" zadebiutował 2 października 1999 roku w Stanach Zjednoczonych na antenie Fox Kids. Po trzech pierwszych odcinkach zawieszono emisję serialu i zastąpiono go "Avengers". Serial wznowiono w grudniu 2000 roku, rozpoczynając jego emisję od pierwszego odcinka. "Niezwyciężony Spider-Man" został zakończony po pierwszej serii. 31 marca 2001 roku wyemitowano ostatni, trzynasty odcinek serialu. W Polsce był emitowany na kanale Polsat.
Serial został wydany 3 maja 2010 roku na DVD w Wielkiej Brytanii przez Clear Vision.
Od 12 listopada 2019 roku "Niezwyciężony Spider-Man" jest jednym z seriali dostępnych na Disney+ w Stanach Zjednoczonych i w innych krajach, gdzie serwis jest dostępny.
Produkcja.
W 1998 roku, po wyprodukowaniu piątego sezonu serialu "Spider-Man", Fox Kids miało podpisaną umowę z Marvel Studios na stworzenie kolejnego. Jednakże z powodu nieporozumień pomiędzy szefową stacji, Margaret Loesch, a szefem studia, Avi Aradem, zrezygnowano z kontynuowania produkcji. Zamiast tego Fox Kids podjęło decyzję o stworzeniu nowej serii, jak najtańszym kosztem. Rozważano, aby Saban Entertainment zekranizowało 26 pierwszych zeszytów serii "The Amazing Spider-Man".
Sytuacja skomplikowała się, kiedy Marvel Entertainment zawarło umowę na wyłączność z Sony Pictures dotyczącą produkcji filmów i seriali o Spider-Manie. W tym momencie Fox Kids i Saban Entertainment stracili dostęp do klasycznej biblioteki Spider-Mana, jego kostiumu i większości drugoplanowych postaci.
Producenci Will Meugniot i Michael Reaves wpadli wówczas na pomysł stworzenia serialu opartego na futurystycznym komiksie "Spider-Man 2099", jednak doszli do wniosku, że serial będzie zbyt podobny do animacji "Batman przyszłości". Po przeanalizowaniu możliwości zdecydowano się na wykorzystanie przeciwziemi (oryg. ), która była dodatkową planetą w układzie słonecznym w komiksach Marvela i dokładnym duplikatem Ziemi stworzonym i kontrolowanym przez High Evolutionary.
Poza Meugniotem i Reavesem scenariusz do serialu napisali: Steve Perry, Brynne Chandler Reaves, Diane Duane, Peter Morwood, Robert Gregory-Browne, Mark Hoffmeier, Roger Slifer i Larry Brody. Animacją zajęło się studio Koko Enterprises. Producentami wykonawczymi byli Arad oraz Eric Rollman i Matthew Edelman. Muzykę do serialu skomponowali: Jeremy Sweet, Ian Nickus, Shuki Levy, Ron Kenan oraz Haim Saban pod pseudonimem „Kussa Mahchi”.
Po wyemitowaniu pierwszych trzech odcinków serial został usunięty z ramówki i zastąpiony "Avengers". W tym czasie Fox Kids dokonywało częstych i chaotycznych zmian w swoim programie, aby konkurować z innymi stacjami telewizyjnymi i z rosnącą popularnością Pokémonów. Po zakończeniu "Avengers" powrócono do dalszej emisji serialu. Napisany został scenariusz do sześciu odcinków drugiego sezonu, jednak w listopadzie 1999 roku stacja zdecydowała się zakończyć produkcję serialu po pierwszym sezonie.

</doc>
<doc id="784423" url="https://pl.wikipedia.org/wiki?curid=784423" title="Andrea Sala">
Andrea Sala

Andrea Sala (ur. 27 grudnia 1978 w Gallarate) – włoski siatkarz, grający na pozycji środkowego, reprezentant kraju.
Jego syn Lorenzo, również jest siatkarzem.
Sukcesy klubowe.
Klubowe Mistrzostwa Świata:
Puchar Włoch:
Liga Mistrzów:
Mistrzostwo Włoch:

</doc>
<doc id="784424" url="https://pl.wikipedia.org/wiki?curid=784424" title="Ryūjō (1931)">
Ryūjō (1931)

 – japoński lekki lotniskowiec z okresu międzywojennego i II wojny światowej. Został zatopiony przez amerykańskie lotnictwo 24 sierpnia 1942 w bitwie koło wschodnich Salomonów.
Budowa i opis.
Mniejszy typ lotniskowca, zbudowany w ramach programu z 1927 r. Nazwa „Ryūjō” oznaczała „stający dęba smok” (synonim niepokonanego dowódcy). Planowany jako typ gładkopokładowy z jednym pokładem hangarowym. Na żądanie Marynarki zmieniono projekt w trakcie budowy i „Ryūjō” ukończono z dwoma pokładami hangarowymi w celu zwiększenia liczby zabieranych samolotów, co spowodowało podwyższenie sylwetki o ok. 5 metrów i pogorszyło stateczność. Wyposażony w system przeciwprzechyłowy „Sperry”'. Okręt posiadał lekkie opancerzenie burtowe ze stali Ducol o grubości 25 mm. Wyposażony w Stoczni Państwowej Yokosuka. 2 kwietnia 1931 roku okręt zwodowano. Prace wykończeniowe trwały ponad dwa lata i ostatecznie zakończone zostały 9 maja 1933 roku. W czerwcu „Ryūjō” przydzielony został do 2 dywizjonu lotniskowców, który tworzył wraz z lotniskowcem „Akagi„.
Przewidywano, że okręt będzie zabierał 48 samolotów, w tym 42 w linii i 6 rezerwowych, lecz faktycznie liczba samolotów w gotowości operacyjnej nie przekroczyła 38. Jednorazowo mogło startować 12 samolotów; wadą przyjętej konstrukcji była niemożność grzania silników pozostałych samolotów w zamkniętych hangarach. W 1940 roku grupa lotnicza obejmowała 16 myśliwców Mitsubishi A5M4 i 18 bombowców torpedowych Nakajima B5N1 oraz po dwa samoloty w stanie rozłożonym. W maju 1942 roku wymieniono myśliwce na 16 nowocześniejszych Mitsubishi A6M2, oprócz nich było 21 bombowców torpedowych Nakajima B5N1/N2 oraz po jednym samolocie w stanie rozłożonym. Po bitwie o Midway (w której okręt nie brał udziału) zmieniono proporcje na 21 myśliwców A6M2 i 12 bombowców, bez samolotów rezerwowych. Stan taki pozostał do zatopienia okrętu. 
Służba bojowa.
Po raz pierwszy „Ryūjō” użyty został bojowo w sierpniu 1937 roku. Wraz z lotniskowcem „Hōshō” wspierał wojska lądowe podczas walk o Szanghaj. We wrześniu wrócił do Sasebo aby uzupełnić paliwo oraz zapasy. Do grudnia „Ryūjō” operował na Morzu Południowochińskim po czym wrócił do Japonii. Od marca 1938 brał udział w blokadzie wybrzeży Chin. Pod koniec 1939 roku wycofany z aktywnych działań i przesunięty do rezerwy floty. 
15 listopada 1940 roku okręt wrócił do pierwszej linii i został przydzielony do 3 dywizjonu lotniskowców. Tuż przed wybuchem wojny na Dalekim Wschodzie, „Ryūjō” znajdował się w rejonie wysp Palau. 7 grudnia 1941 zaatakował port Davao na Filipinach. 12 grudnia wspierał japońskie lądowanie w rejonie Legaspi. W styczniu 1942 roku osłaniał lądowanie w Holenderskich Indiach Wschodnich. Między innymi, 17 lutego 1942 jego samoloty zatopiły holenderski niszczyciel „Van Nes” (był to pierwszy aliancki okręt zatopiony przez japońskie lotnictwo pokładowe na pełnym morzu, po ataku na Pearl Harbour). 1 marca 1942 samoloty należące do „Ryūjō” brały udział w zatopieniu amerykańskiego niszczyciela „Pope„. W kwietniu 1942 roku wziął udział w rajdzie na Ocean Indyjski. Lotniskowiec „Ryūjō” operując w składzie zespołu adm. Kurity w Zatoce Bengalskiej, oddzielnie od głównych sił japońskich, zatopił 23 statki handlowe o łącznym tonażu 11 200 BRT. Kolejną akcją bojową, w której brał udział, był atak na Aleuty 3 i 4 czerwca 1942, stanowiący dywersję w stosunku do ataku na Midway. Samoloty należące do „Ryūjō” wraz z maszynami z lotniskowca „Jun'yō„ wykonały naloty na Dutch Harbor. W lipcu 1942 roku w wyniku reorganizacji „Ryūjō” otrzymał przydział do 2 dywizjonu lotniskowców, który tworzył wraz z „Jun'yō” i „Hiyō”.
Zatopienie Ryūjō.
W sierpniu 1942 „Ryūjō” działał w ramach 3 Floty, która zaangażowana była w zażarte walki w rejonie Wysp Salomona. Wziął udział w bitwie koło wschodnich Wysp Salomona. 24 sierpnia z pokładu lotniskowca wystartowały dwie grupy samolotów. Celem ataku było lotnisko Henderson Field na wyspie Guadalcanal. W rejonie celu doszło do bitwy powietrznej. Japończycy stracili 2 myśliwce Mitsubishi A6M2 "Zero". i 3 bombowce pokładowe Nakajima B5N2. Zgłosili natomiast zniszczenie 15 maszyn wroga. Po powrocie samolotów, „Ryūjō” zaatakowany został przez maszyny należące do lotniskowca „USS Saratoga„. Komandor por. Felt dowodzący atakiem podzielił swoje siły na dwie grupy z których pierwsza uderzyła na „Ryūjō”, a druga miała zaatakować ciężki krążownik „Tone”. Doskonale manewrujący lotniskowiec zdołał uniknąć bomb i kmdr por. Felt odwołał uderzenie na krążownik „Tone”, kierując wszystkie siły na „Ryūjō”. Tym razem atak powiódł się i okręt został trafiony przez co najmniej cztery 454 kg bomby i jedną torpedę. Uszkodzenia okazały się dla okrętu śmiertelne. „Ryūjō” zatonął ok. godziny 20.00. zabierając ze sobą 630 japońskich marynarzy.

</doc>
<doc id="784428" url="https://pl.wikipedia.org/wiki?curid=784428" title="Klub Dantego">
Klub Dantego

Klub Dantego (ang. "The Dante Club") – powieść kryminalna, której autorem jest Matthew Pearl. Wydana w 38 krajach, stała się bestsellerem docenionym przez m.in."The New York Times","The Boston Globe" i "The Washington Post".
Opis fabuły.
Powieść rozgrywa się w Bostonie w 1865 r. W mieście popełniono kilka wyjątkowo brutalnych morderstw. Rozwiązać zagadkę mogą tylko członkowie elitarnego Klubu Dantego, gdyż zabójca swoje mroczne pomysły czerpie z "Boskiej komedii" Dantego Alighieri. Postanawiają oni prowadzić własne śledztwo.

</doc>
<doc id="784429" url="https://pl.wikipedia.org/wiki?curid=784429" title="Reprezentacja Związku Radzieckiego w piłce siatkowej mężczyzn">
Reprezentacja Związku Radzieckiego w piłce siatkowej mężczyzn

Reprezentacja Związku Radzieckiego w piłce siatkowej mężczyzn - najbardziej utytułowana drużyna narodowa w historii męskiej siatkówki. Reprezentował on ZSRR w meczach i turniejach międzynarodowych organizowanych przez FIVB i CEV.
Sukcesy reprezentacji ZSRR.
Igrzyska olimpijskie.
Czołowe miejsca zajmowane przez reprezentację ZSRR na igrzyskach olimpijskich
Mistrzostwa Świata.
Czołowe miejsca zajmowane przez reprezentację ZSRR na mistrzostwach świata:
Mistrzostwa Europy.
Czołowe miejsca zajmowane przez reprezentację ZSRR na mistrzostwach Europy:

</doc>
<doc id="784436" url="https://pl.wikipedia.org/wiki?curid=784436" title="Synagoga w Breźnie">
Synagoga w Breźnie

Synagoga w Breźnie – dawny dom modlitw żydowskiej gminy wyznaniowej w Breźnie, w środkowej Słowacji. Jedyny żydowski zabytek sakralny, zachowany na Horehroniu.
Żydzi w Breźnie.
Próby osiedlenia się Żydów w Breźnie przez długi czas kończyły się niepowodzeniami. Jeszcze w 1852 r. robotnik żydowskiego pochodzenia, zatrudniony w miejscowej gorzelni Stefana Čipka, musiał opuścić miasto krótko po swoim przybyciu. W 1854 r. dwie żydowskie rodziny otrzymały zgodę na pobyt w mieście dopiero po wyrzeczeniu się wiary mojżeszowej. Dopiero w drugiej połowie XIX w. powstała w mieście gmina żydowska. W 1876 r. liczyła ona 40 wiernych. Miała charakter neologiczny i należała do związku Ješurun. Początkowo nie miała własnego rabinatu, a sprawami gminy zajmowali się rabini z innych miast: rabin Goldzicher z Radvani, Salomon Mózes z Twardoszyna, Leo Springer z Rymawskiej Soboty czy bańskobystrzycki rabin Emanuel Lenke.
Po zakończeniu II wojny światowej do miasta powróciła zaledwie garstka dawnych żydowskich mieszkańców i trzy nowe rodziny. W następnych latach większość z nich wyemigrowała za granicę. Gmina żydowska w Breźnie już się nie odnowiła.
Historia synagogi.
Synagoga została zbudowana w latach 1901–1902 według projektu Petera Payerbergera w stylu neoromańskim, przy ulicy Štúrovej 11 w Breźnie na Słowacji. W tym czasie gmina żydowska w mieście liczyła 172 osoby. W związku z wywiezieniem wszystkich Żydów do obozów zagłady ostatnie nabożeństwo w synagodze odbyło się w 1942 roku.
Po zakończeniu II wojny światowej budowla służyła przez długi czas jako magazyn produktów rolnych, a następnie skład meblowy. Ze względu na wysoką wartość artystyczną synagogę w 1972 roku wpisano do rejestru zabytków. W następstwie tego przeprowadzono w niej rozległe prace rekonstrukcyjne, dzięki czemu synagoga w części odzyskała swój oryginalny wygląd. W 1984 roku miasto odkupiło synagogę od wspólnoty żydowskiej. W 1996 roku przeprowadzono kolejne prace konserwatorskie.
Architektura.
Dawniej, jak i do dnia dzisiejszego, synagoga jest jednym z najbardziej charakterystycznych i najbardziej oryginalnych budynków w mieście. Zbudowana na planie prostokąta, w narożnikach posiada smukłe, ośmioboczne wieżyczki. Fasada trójosiowa z centralnie umieszczonym płytkim ryzalitem, zawierającym wejście. Najbardziej charakterystycznym elementem budowli jest ośmioboczna wieża z ośmioboczną, cebulastą kopułą. Wewnątrz zachował się orientalny Aron ha-kodesz umieszczony w półokrągłej apsydzie oraz galerie dla kobiet, wsparte na żeliwnych słupach.
Stan dzisiejszy synagogi.
Aktualnie (2022 r.) w synagodze urządzona jest multifunkcyjna sala, w której odbywają się koncerty, odczyty, wystawy i tym podobne imprezy społeczno-kulturalne. Na piętrze, w wieży, zainstalowana jest niewielka stała ekspozycja posterowa, poświęcona dziejom Żydów w Breźnie. Możliwe jest zwiedzanie synagogi z przewodnikiem (wcześniejsze zgłoszenie: Turistické informačné centrum Brezno).

</doc>
<doc id="784438" url="https://pl.wikipedia.org/wiki?curid=784438" title="Marcus Popp">
Marcus Popp

Marcus Popp (ur. 23 września 1981 w Flöha) – niemiecki siatkarz, grający na pozycji przyjmującego. Wielokrotny reprezentant Niemiec, uczestnik Mistrzostw Świata w 2006 roku rozgrywanych w Japonii. "Poppei" zdobył wicemistrzostwo Europy juniorów U-23 w 2003 roku w siatkówce plażowej. Od sezonu 2016/2017 występował w tureckiej drużynie Tokat Belediye Plevnespor.
Sukcesy klubowe.
Puchar Niemiec:
Mistrzostwo Niemiec:
Puchar Serie A2:
Superpuchar Francji:
Puchar Francji:
Mistrzostwo Francji:
Puchar Master:
Klubowe Mistrzostwa Ameryki Południowej:
Mistrzostwo Argentyny:
Sukcesy reprezentacyjne.
Memoriał Huberta Jerzego Wagnera:
Siatkówka plażowa.
Mistrzostwa Europy U–23:

</doc>
<doc id="784440" url="https://pl.wikipedia.org/wiki?curid=784440" title="DW486">
DW486



</doc>
<doc id="784441" url="https://pl.wikipedia.org/wiki?curid=784441" title="DW481">
DW481



</doc>
<doc id="784448" url="https://pl.wikipedia.org/wiki?curid=784448" title="Kaiser-Wilhelmturm">
Kaiser-Wilhelmturm



</doc>
<doc id="784450" url="https://pl.wikipedia.org/wiki?curid=784450" title="Franz Heyduschka">
Franz Heyduschka

Franz Heyduschka (ur. 4 października 1879 w Królewcu, zm. 2 stycznia 1946) – niemiecki duchowny katolicki, kanonik warmiński.
Życiorys.
Pochodził z rodziny Łużyczan, którzy osiedlili się w Królewcu. Początkowo studiował budownictwo w Berlinie, by przenieść się na teologię w seminarium "Hosianum" w Braniewie. 11 maja 1902 otrzymał święcenia kapłańskie w kaplicy Szembeka w katedrze fromborskiej. Wikariusz w Kochanówce (1902–1904), w Lidzbarku Warmińskim (1904–1905). Otrzymał stypendium fundacji Preucka na studia w Rzymie (1905–1907), które ukończył ze stopniem doktora prawa kanonicznego. W Rzymie pełnił funkcję duszpasterza przy "Anima" (ośrodek duszpasterstwa dla wszystkich diecezji dawnego Cesarstwa Rzymskiego Narodu Niemieckiego). W 1907 pracował w Neapolu.
Po powrocie przez krótki czas był wikariuszem w niedawno utworzonej parafii NSJ w Olsztynie. 7 stycznia 1908 został pierwszym wikariuszem. Od grudnia 1908 był drugim sekretarzem w Kurii Biskupiej we Fromborku. W 1909 ustanowiony kuratorem Pensions-Zuschuß-Verein. Pracował także jako prefekt konwiktu gimnazjalnego w Braniewie (od 1912). W latach 1914–1920 był proboszczem w Młynarach (1914 komendariusz, od 1915 proboszcz), a następnie w Jezioranach.
W listopadzie 1937 został kanonikiem kapituły warmińskiej. Był penitencjarzem kapituły i sędzią Sądu Biskupiego, głosił kazania w katedrze fromborskiej. Z powodu treści jego kazań wielokrotnie był przesłuchiwany na gestapo i nadprokuraturę sądu specjalnego w Królewcu.
W lutym 1945, po wkroczeniu Armii Czerwonej do Fromborka, został zatrzymany i internowany w obozie w Pasłęku. Potem przebywał w okolicach Fromborka w Podgrodziu i Brzezinach. Powrócił do Fromborka w maju tegoż roku i kontynuował pracę duszpasterską – uczył religii, a na prośbę polskich wiernych odprawił mszę w Tolkmicku z okazji Dnia Morza. W lipcu 1945, w związku z nieobecnością biskupa warmińskiego Maximiliana Kallera, brał udział w wyborze tymczasowego rządcy diecezji, którym został proboszcz parafii św. Jakuba w Olsztynie Jan Hanowski. Kapituła obradowała w składzie zdziesiątkowanym wydarzeniami wojennymi, w wyborze Hanowskiego uczestniczyli jedynie Heyduschka, dziekan Alojzy Marquardt oraz Bruno Schwark.
W liście (do ks. administratora Teodora Benscha) z listopada 1945 określił siebie jako narodowości niemieckiej, nieznającego języka polskiego, chociaż posiadał podręcznik do gramatyki polskiego i katechizm w języku polskim, wydany w 1936 r. przez biskupa Maximiliana Kallera.
Wydarzenia schyłku wojny wyczerpały również ks. Heyduschkę, chociaż niemal do końca życia utrzymywał on kontakt z nowym administratorem diecezji, ks. Teodorem Benschem (powołanym we wrześniu 1945). Od grudnia 1945 Heyduschka chorował, zmarł w styczniu 1946 i został pochowany na cmentarzu kanoników we Fromborku.

</doc>
<doc id="784451" url="https://pl.wikipedia.org/wiki?curid=784451" title="Franciszek Heyduschka">
Franciszek Heyduschka



</doc>
<doc id="784452" url="https://pl.wikipedia.org/wiki?curid=784452" title="Kain (Legacy of Kain)">
Kain (Legacy of Kain)



</doc>
<doc id="784464" url="https://pl.wikipedia.org/wiki?curid=784464" title="Synagoga w Bratysławie">
Synagoga w Bratysławie

Synagoga w Bratysławie () – synagoga znajdująca się w Bratysławie, stolicy Słowacji, na Starym Mieście przy ulicy Heydukovej 11. Jest obecnie jedyną czynną synagogą w mieście.
Synagoga została zbudowana w latach 1923–1926 według projektu Artura Szalatnai-Slatinskiego w stylu wczesnomodernistycznym. Obecnie służy niewielkiej społeczności żydowskiej Bratysławy i okolic.
Jej charakterystycznym elementem jest rząd modernistycznych kolumn znajdujących się przed fasadą główną. Wnętrze synagogi również utrzymane jest w stylu modernistycznym.

</doc>
<doc id="784466" url="https://pl.wikipedia.org/wiki?curid=784466" title="IC 434">
IC 434

IC 434 – obszar H II oraz mgławica emisyjna znajdująca się w konstelacji Oriona. Została odkryta 1 lutego 1786 roku przez Williama Herschela. Mgławica ta znajduje się za Mgławicą Koński Łeb i ją rozświetla.

</doc>
<doc id="784468" url="https://pl.wikipedia.org/wiki?curid=784468" title="Acte Préalable">
Acte Préalable

Acte Préalable – polskie wydawnictwo muzyczne, przedsiębiorstwo przemysłu muzycznego, założone w 1997 r. przez Jana A. Jarnickiego w celu promowania nieznanej, zapomnianej lub też współczesnej muzyki polskiej. Jego działalność obejmuje również mniej znaną muzykę z innych krajów. Wydawnictwo sprawuje również mecenat nad młodymi muzykami oraz kompozytorami. Ma na swym koncie ok. 200 wydanych płyt kompaktowych. Jednym z ważniejszych wydarzeń było odkrycie i premierowe nagranie oratorium Alessandra Scarlattiego "San Casimiro, Ré di Polonia", napisanego ok. 1700 roku i dotychczas nieznanego.
Wśród najpełniej ujętych autorów (często – dzieła kompletne) są takie nazwiska, jak Miłosz Magin, Feliks Nowowiejski, Adam z Wągrowca, Franciszek Lessel, Władysław Żeleński, Ignacy Jan Paderewski, Marian Sawa, Aleksander Tansman, Grażyna Bacewicz, Romuald Twardowski, Ignacy Feliks Dobrzyński, Zygmunt Stojowski, Thomas Tellefsen.
Wśród ok. 300 nazwisk kompozytorów, których utwory zostały dotychczas wydane, ponad 80 ukazało się w historii fonografii po raz pierwszy. Takie płyty stanowią światowe premiery fonograficzne ("World Premiere Recording").
Wydawnictwo wydaje również partytury, m.in. dzieł Władysława Żeleńskiego, Miłosza Magina i Romualda Twardowskiego. W 1999 wydawnictwo założyło miesięcznik poświęcony muzyce poważnej „Muzyka21”.

</doc>
<doc id="784469" url="https://pl.wikipedia.org/wiki?curid=784469" title="Partyzanci">
Partyzanci



</doc>
<doc id="784471" url="https://pl.wikipedia.org/wiki?curid=784471" title="Wawrzyniec Krzysztof Mitzler de Kolof">
Wawrzyniec Krzysztof Mitzler de Kolof

Wawrzyniec Krzysztof Mitzler de Kolof, inne formy nazwiska: "Micler de Koloff; Mizler", pseud. i krypt.: "Eine Gelehrte aus Wilna; M. de K.", (łac. "Laurentius Mizlerus", niem. "Lorenz Christoph Mitzler"; ur. 26 lipca 1711 w Heidenheim, zm. 8 maja 1778 w Warszawie) – niemiecki teoretyk muzyki (muzykolog), filozof, lekarz, matematyk, historyk, tłumacz, nauczyciel, drukarz, wydawca, redaktor czasopism i księgarz. Współzałożyciel i jeden z inicjatorów Towarzystwa Literatów w Polszcze działającego w latach 1765-1770.
Życiorys.
Urodził się 26 lipca 1711, jako syn Jana Jerzego, urzędnika w służbie margrafa von Ausbach. Pierwsze nauki pobierał w Ausbach. Studia muzyczne ukończył (jako uczeń J.S. Bacha) w Lipsku, choć początkowo (1731) studiował teologię i filozofię – w roku 1734 uzyskał stopień magistra filozofii. Zajmował się literaturą muzyczną i rozpoczął (1736) jako redaktor, w Lipsku wydawanie czasopisma muzycznego „Neu-Eröffnete Musikalische Bibliothek”. Następnie podjął w Wittenberdze studia prawnicze i medyczne. W roku 1738 założył „ersten im modernen Sinne musikwissenschaftlichen Gesellschaft in Deutschland” (pierwsze towarzystwo muzyczne korespondencyjne w nowoczesnym tego słowa znaczeniu w Niemczech) o nazwie: "die Korrespondierende Sozietät der musikalischen Wissenschaften" potocznie nazywane: "Mizlersche „Societät”". Jego członkowie, w liczbie około 20, mieli „wyróżniać się wiadomościami muzycznymi - teoretycznymi i praktycznymi, pozycją i życiem”. Każdy członek miał obowiązek przedstawić swoją rozprawę z dziedziny teorii muzyki albo kompozycję, ofiarować Towarzystwu swój portret oraz przynajmniej 1 pracą rocznie przyczyniać się do rozwoju muzyki i nauki o muzyce. Tematyka prac była bardzo szeroka: od filozofii poprzez historię, akustykę aż po retorykę i poezję. Członkami towarzystwa byli m.in.: Georg Philipp Telemann, Georg Friedrich Händel, Johann Sebastian Bach (od czerwca 1747 r.) i Leopold Mozart.
Od 1743 roku (po przyjeździe do Polski) został nauczycielem synów kanclerza wielkiego koronnego Jana Małachowskiego i zamieszkał w Końskich. Po kilku latach (1747) w Erfurcie ukończył studia medyczne (uzyskał tam doktorat), po czym powrócił do Końskich. Wrócił do Warszawy, gdzie osiadł w roku 1749, rozpoczął praktykę lekarską i wkrótce został nadwornym lekarzem Augusta III. Do jego protektorów należał Józef Aleksander Jabłonowski (1711-1777).
Twórczość.
Działalność wydawnicza.
Mitzler de Kolof rozpoczął działalność wydawniczą w Polsce w 1743. Związał się wówczas z Biblioteką Załuskich, dla której redagował i wydawał pierwsze polskie czasopismo naukowe „Warschauer Bibliothek” (1753–1755) i „Acta litteraria Regni Poloniae et Magni Ducatus Lithuaniae” (1755–1756); czasopisma popularnonaukowe: "Nowe Wiadomości Naukowe i Uczone" (1758-61 i 1766-67) oraz czasopisma "Patriota Polski" i „Monitor” (1773-85), którego był redaktorem naczelnym. Za wydania pism historycznych otrzymał tytuł "historiografa Królestwa Polskiego" i "medal Merentibus". Pierwotnie drukował w Lipsku a od 1756 roku w Warszawie, gdzie od polskiego króla uzyskał pozwolenie na założenie księgarni oraz drukarni pod nazwą "Drukarnia Jego Królewskiej Mości i Rzeczypospolitej Mitzlerowskiej" lub "Drukarnię Jego Królewskiej Mości Mitzlerowska". Założył również odlewnie czcionek Wydawał w wielu językach: polskim, łacińskim, francuskim i niemieckim. Były to inicjowane oraz przygotowywane przez członków Towarzystwa Literatów w Polszcze dzieła literackie, kalendarze oraz podręczniki szkolne. Drukarnia mitzlerowska wydała m.in. 17 podręczników dla kadetów Szkoły Rycerskiej, a także modlitewniki.
Po jego śmierci drukarnia została przemianowana na "Drukarnię Korpusu Kadetów" i kierowana przez Adama Gieryka Podebrańskiego, a następnie przez Piotra Dufoura.
Ważniejsze dzieła.
Mitzler artykuły swe umieszczał także w czasopismach: „Acta Litteraria Regni Poloniae et Magni Ducatus Lithuaniane” (redaktor: 1755-1756; tu m.in.: Epistola ad Polonos litteratos, 1755), „Monitor” (1769-1770; redaktor: 1773-1777), „Nowe Wiadomości Ekonomiczne i Uczone” (redaktor: 1758-1761 i 1766-1767); „Warschauer Bibliothek” (redaktor: 1753-1755).
Upamiętnienie.
W języku polskim ukazała się na jego temat praca Joanny Falenciak, "Lorenz Christoph Mizler a polska kultura muzyczna w drugiej połowie 18 wieku" (Muzyka 20 (1975), nr 4, s. 95-103).

</doc>
<doc id="784472" url="https://pl.wikipedia.org/wiki?curid=784472" title="Synagoga w Malackach">
Synagoga w Malackach

Synagoga w Malackach – zbudowana w 1886 roku według projektu Wilhelm Stiassnego w stylu mauretańskim, przy ulicy Na brehu 2. Obecnie w synagodze znajduje się szkoła artystyczna.
Dawniej jak i do dnia dzisiejszego synagoga jest jednym z najbardziej charakterystycznych i najbardziej oryginalnych budynków w mieście. Jej najbardziej charakterystycznymi elementami są dwie kuliste kopuły znajdujące się w narożnikach bogato zdobionej fasady głównej.

</doc>
<doc id="784473" url="https://pl.wikipedia.org/wiki?curid=784473" title="Jan Jarnicki">
Jan Jarnicki

Jan A. Jarnicki (ur. 18 maja 1954 w Warszawie) – wydawca muzyczny oraz mecenas sztuki.
W latach 1972–1975 studiował na wydziale matematyki Uniwersytetu Warszawskiego, a w latach 1976–1978 studiował informatykę na Uniwersytecie Paris VIII. Był wykładowcą tego uniwersytetu w roku 1978 i 1982.
W 1996 roku założył wydawnictwo muzyczne Acte Préalable. W 1999 roku założył, a od marca 2000 roku publikował także magazyn poświęcony muzyce poważnej "Muzyka21". Od roku 2005 przez trzy lata był stałym członkiem jury festiwalu Midem Classical Awards w Cannes. Pismo "Muzyka21" zakończyło działalność w marcu 2017 roku po opublikowaniu 200 numerów.
Jako właściciel wydawnictwa Acte Préalable promuje działalność młodych muzyków oraz upowszechnia mało znaną i zapomnianą muzykę polską. W 2003 roku zorganizował odbywający się corocznie przez 10 lat Konkurs na Projekt Nagraniowy „Zapomniana Muzyka Polska”. Laureatami jego kolejnych edycji byli: Magdalena Lisak, Maria Erdman, Hubert Rutkowski, Tomasz Kamieniak, Matti Asikainen, Artur Cimirro i kwartet Four Strings. Dzięki jego nagraniom wiele dzieł zapomnianych i nieznanych jest dostępne dla melomanów. Wiele z jego odkryć trafiło również do sal koncertowych.

</doc>
<doc id="784474" url="https://pl.wikipedia.org/wiki?curid=784474" title="Traun (dopływ Dunaju)">
Traun (dopływ Dunaju)

Traun – rzeka w Austrii, prawy dopływ Dunaju.
Źródła w Alpach Salzburskich, długość 153 km, przepływa jeziora Hallstätt i Traun. Główne miasta na Traunem: Bad Goisern am Hallstättersee, Bad Ischl, Gmunden, Wels i Traun. Traun wpada do Dunaju nieopodal Linzu.
Rzeka intensywnie wykorzystywana energetycznie, liczne elektrownie wodne.

</doc>
<doc id="784475" url="https://pl.wikipedia.org/wiki?curid=784475" title="Metro w Baku">
Metro w Baku

Metro w Baku (azer. "Bakı Metropoliteni") – system metra w Baku, stolicy Azerbejdżanu. Jest to jedyny system kolei podziemnej w tym kraju. Został on uruchomiony w 1967 i składa się z trzech linii o łącznej długości 40,7 km, na których zlokalizowanych jest 27 stacji pasażerskich. Ponadto w systemie pracuje jedna stacja techniczna.
Historia.
W latach 30. XX w. pojawiły się pierwsze plany budowy metra w Baku, ale decyzję o jej rozpoczęciu podjęto dopiero w latach 40. Pierwsze prace ruszyły w 1951, ale przerwano je dwa lata później ze względów finansowych oraz trudnych warunków hydrogeologicznych.
W 1960 budowa została wznowiona, jednak w związku z rozwojem miasta zmienione zostały przebiegi linii oraz kolejność budowy odcinków. Z uwagi na położenie Baku porzucono charakterystyczny dla systemów metra w miastach byłego ZSRR układ trójkątny z trzema przecinającymi się liniami. Obrano wariant z dwoma liniami eliptycznymi krzyżującymi się przy dworcu kolejowym. Ponadto uproszczona została konstrukcja stacji przesiadkowej, dla której przyjęto założenie, że pociągi obydwu linii będą korzystać z jednego peronu.
6 listopada 1967, w 50. rocznicę rewolucji październikowej, jako piąty system kolei podziemnej w ZSRR po Moskwie, Leningradzie, Kijowie i Tbilisi, zostało uruchomione metro w Baku. Pierwszy odcinek czerwonej linii 1 liczył 6,5 km i składał się z 5 stacji. Rok później natomiast uruchomiony został 2,2-kilometrowy odcinek będący zaczątkiem zielonej linii 2, który kończył się na planowanej stacji przesiadkowej 28 Aprel będącej wówczas stacją wspólną obydwu nitek. W 1979 otwarto stację techniczną Elektrodepo, a do 1989 linie były wydłużane etapami.
Po rozpadzie ZSRR sytuacja polityczna Azerbejdżanu stała się niepewna i panował w nim kryzys ekonomiczny, w związku z czym, mimo trwających prac nad kolejnymi odcinkami, przerwano rozbudowę bakijskiego metra i nastąpiła dłuższa przerwa w rozwoju systemu. W 1993 stację przesiadkową, której nazwę zmieniono rok wcześniej na 28 May, rozbudowano o osobny peron dla linii 2 tworząc stację Cəfər Cabbarlı, co pozwoliło połączyć obydwa fragmenty tej nitki. Rok później miały miejsce dwa zamachy, w których zginęło 27 osób, a 107 zostało rannych. W 1995 natomiast doszło do pożaru pociągu w tunelu. W wypadku śmierć poniosło 289 pasażerów, zaś 265 było rannych. Za jego przyczynę oficjalnie uznano usterkę elektryczną, ale nie wykluczono możliwości sabotażu. Następne powiększenie systemu metra w Baku miało miejsce w 2002, kiedy to rozpoczęto eksploatację stacji Həzi Aslanov wybudowanej przy wsparciu finansowym Unii Europejskiej. W 2008 ponownie rozbudowano przesiadkową stację linii 2, a do 2011 otwierano kolejne stacje tej linii. System miał wówczas długość 34,6 km.
19 kwietnia 2016 uruchomiona została fioletowa linia 3 bakijskiego metra. Jej uroczystego otwarcia dokonał prezydent kraju İlham Əliyev. Po tej rozbudowie system osiągnął długość ponad 35 km.
W lutym 2018 podpisana została umowę z rosyjskim przedsiębiorstwem Mietrowagonmasz na dostawę 2 sztuk 5-członowych pociągów.
31 marca 2020 ze względu na pandemię COVID-19 metro zostało tymczasowo zamknięte. Ponowne zamknięcie nastąpiło od 19 października 2020 do 31 maja 2021.
Plany.
Do 2030 planowane jest wydłużenie fioletowej linii 3 i zamknięcie w okrąg zielonej linii 2, a ponadto wybudowanie dwóch kolejnych linii – żółtej i niebieskiej. Wówczas system ma składać się łącznie z 76 stacji i 5 linii o długości 119 km.

</doc>
<doc id="784477" url="https://pl.wikipedia.org/wiki?curid=784477" title="Acte Prealable">
Acte Prealable



</doc>
<doc id="784478" url="https://pl.wikipedia.org/wiki?curid=784478" title="Synagoga w Modrze">
Synagoga w Modrze

Synagoga w Modrze – zbudowana z rytualną łaźnią w 1902 roku w stylu neoromańskim, przy ulicy Súkeníckiej 41. W 1959 została sprzedana gminie i służyła jako magazyn. Przebudowa zniszczyła pierwotny wygląd elewacji. Obecnie w synagodze znajduje się studio artystyczne.

</doc>
<doc id="784482" url="https://pl.wikipedia.org/wiki?curid=784482" title="Enda Kenny">
Enda Kenny

Enda Kenny, irl. Éanna Ó Cionaoith (ur. 24 kwietnia 1951 w Castlebar w hrabstwie Mayo) – irlandzki polityk i nauczyciel, długoletni Teachta Dála, w latach 2002–2017 lider Fine Gael, od 2011 do 2017 premier Irlandii (taoiseach).
Życiorys.
Kształcił się w St Patrick’s College w Dublinie oraz na University College Galway. Przez cztery lata pracował jako nauczyciel w szkole podstawowej.
Zaangażował się w działalność polityczną w ramach centroprawicowej partii Fine Gael. W 1975 wystartował w wyborach uzupełniających do Dáil Éireann rozpisanych po śmierci jego ojca Henry’ego Kenny’ego. Uzyskał wówczas mandat poselski z okręgu Mayo West. Skutecznie ubiegał się o reelekcję w kolejnych wyborach parlamentarnych w 1977, 1981, lutym 1982, listopadzie 1982, 1987, 1989, 1992, 1997, 2002, 2007, 2011 i 2016.
Od lutego 1985 do marca 1987 zajmował stanowisko ministra stanu w departamencie edukacji oraz departamencie pracy. W latach 1992–1992 pełnił funkcję whipa Fine Gael. Od 15 grudnia 1994 do 26 czerwca 1997 był ministrem turystyki i handlu w rządzie Johna Brutona. W 1996, podczas irlandzkiego przewodnictwa w Unii Europejskiej, kierował unijną Radą Ministrów Handlu. W 2001 ubiegał się o przywództwo w Fine Gael, jednak przegrał z Michaelem Noonanem. Ten ostatni podał się jednak do dymisji w 2002 po przegranej FG w wyborach parlamentarnych (wiążącej się z utratą 23 miejsc w Dáil Éireann). 5 czerwca 2002 Enda Kenny został jego następcą, liderem partii i liderem opozycji w parlamencie. W wyborach parlamentarnych w 2007 Fine Gael pod jego przywództwem zdobyła 51 mandatów (wzrost o 20 miejsc), pozostając jednakże nadal w opozycji.
W wyborach parlamentarnych w 2011 Fine Gael odniosła zwycięstwo, zdobywając 76 mandatów. Nie uzyskawszy większości miejsc w 166-osobowym parlamencie zawiązała koalicję rządową z Partią Pracy, która uzyskała 37 mandatów. 9 marca 2011 Enda Kenny objął urząd premiera Irlandii.
W wyborach parlamentarnych w 2016 kierowane przez niego ugrupowanie ponownie wywalczyło najwięcej mandatów, jednak ich liczba zmniejszyła się do 50. 10 marca 2016 złożył wobec prezydenta Michaela D. Higginsa dymisję, pozostając na dotychczasowym urzędzie. Od końca lutego do końca kwietnia 2016 toczyły się negocjacje nad uzyskaniem większości w parlamencie, pierwsze głosowania w Dáil Éireann nie doprowadziły do reelekcji Endy Kenny’ego. 29 kwietnia 2016 doszło do porozumienia, w ramach którego Fianna Fáil zadeklarowała wsparcie dla mniejszościowego gabinetu Fine Gael.
6 maja 2016 za jego wyborem na urząd premiera zagłosowało 50 posłów FG i 9 niezależnych (m.in. z ugrupowania Independent Alliance), przeciw było 49 deputowanych, zaś pozostali (w tym posłowie Fianna Fáil) nie wzięli udziału w głosowaniu, umożliwiając liderowi Fine Gael ponowny wybór na urząd premiera. W swoim drugim gabinecie przejął również kierownictwo resortu obrony.
17 maja 2017 zrezygnował w przywództwa w Fine Gael z początkiem następnego dnia. 13 czerwca 2017 złożył rezygnację ze stanowiska taoiseacha. Następnego dnia nowym premierem został Leo Varadkar.
Życie prywatne.
Enda Kenny jest żonaty z Fionnualą O’Kelly, pracującą w przeszłości w służbach prasowych Fianna Fáil. Mają troje dzieci.

</doc>
<doc id="784483" url="https://pl.wikipedia.org/wiki?curid=784483" title="Gottlieb Muffat">
Gottlieb Muffat

Gottlieb Muffat (ur. 1690 w Pasawie, zm. 1770 w Wiedniu) – austriacki kompozytor i organista.
Życiorys.
Jego ojcem był kompozytor Georg Muffat, a nauczycielem muzyki Johann Joseph Fux. W roku 1717 cesarz Karol VI Habsburg uczynił go nadwornym organistą ("Kammerorganist") i powierzył mu naukę muzykowania cesarskich dzieci. W roku 1764 Muffat otrzymał od dworu stałą pensję.
Muffat pisał wyłącznie na organy i klawesyn w tym wiele fug i toccat. Najbardziej znanym zbiorem utworów Muffata są "Componimenti musicali per il Cembalo" zawierające sześć suit oraz "Ciaconę" z 38 wariacjami. (1739). Zbiór ten był dobrze znany przez Georga Friedricha Händla, który często korzystał z tego zbioru po motywy do swoich kompozycji.

</doc>
<doc id="784484" url="https://pl.wikipedia.org/wiki?curid=784484" title="Partyzantka radziecka">
Partyzantka radziecka

Partyzantka radziecka (sowiecka) – forma organizowanych w ukryciu walk o zmiany społeczne bądź wyzwolenie, prowadzonych na obszarach objętych działaniami wojennymi i opartych na współpracy z miejscową ludnością cywilną oraz regularnymi siłami militarnymi walczącymi na tyłach wroga; także oddziały podporządkowane władzom RFSRR i Związku Socjalistycznych Republik Radzieckich, działające w formie partyzanckiej.
Zakres geograficzny zjawiska zakreślały aktualne w danym momencie wpływy polityczne państwa radzieckiego, zaś chronologiczny – od rewolucji październikowej do pokonania III Rzeszy. Działalność partyzantki radzieckiej przejawiała się w rozlicznych formach, m.in. sabotaż, dywersja czy propaganda. Jej cel na różnych etapach dziejów ulegał ewolucji. W początkowym okresie istnienia ruchu partyzanckiego nadrzędnym zadaniem było przyciągnięcie na stronę rewolucji nieuświadomionych ideowo grup społecznych, zaś w końcowym etapie rozwoju (podczas wielkiej wojny ojczyźnianej) – ogólna mobilizacja społeczeństwa okupowanych terenów ZSRR przeciwko wojskom okupacyjnym Państw Osi.
Partyzantka radziecka w okresie wojny domowej w Rosji.
Partyzantka w warunkach ideologii walki klasowej przybrała po rewolucji październikowej nowe znaczenie. Już w okresie wojny domowej w Rosji dla KC RKP(b) partyzantka była jednym z głównych narzędzi do osłabienia sił białych (północny Kaukaz, Don, Syberia i Daleki Wschód) i państw narodowych powstałych po rozpadzie Imperium Rosyjskiego (Ukraina, Białoruś). Pracujące na obszarach objętych działaniami wojennymi podporządkowane KC komórki partyjne organizowały własne oddziały partyzanckie. Dążyły także do objęcia kierownictwa nad już istniejącymi formacjami. Natomiast celem KC w zakresie ruchu partyzanckiego było skierowane na jego centralizację i skoordynowanie z działaniami Armii Czerwonej na danym obszarze.
Ruch partyzancki na Ukrainie.
Zasięg i nasilenie partyzantki na różnych obszarach państwa radzieckiego nie był jednolity, a jej metryka związana była z aktualnymi warunkami polityczno-ekonomicznymi. Najwcześniej, bo w 1918 roku, radziecka partyzantka powstała na Ukrainie i Białorusi w warunkach okupacji niemieckiej. W lutym 1918 roku na Czernihowszczyźnie i w sąsiednich guberniach rozpoczął działalność oddział Mykoły Szczorsa. W ciągu pół roku ruch rozrósł się i objął centralną Ukrainę. W czerwcu na Kijowszczyźnie wybuchło antyniemieckie powstanie, w którym walczyło około trzydziestu tysięcy partyzantów. W trakcie kontrofensywy dwóch dywizji niemieckich partyzanci wycofali się na lewobrzeżną Ukrainę, a następnie na neutralny obszar pomiędzy Ukrainą a Rosją radziecką.
Główną siłę oddziałów partyzanckich na Ukrainie tworzyli robotnicy i chłopi. Niemniej do ruchu dołączało także bogatsze chłopstwo, sprzyjające poglądom eserów, anarchistów i nacjonalistów, co skutkowało czasem przejęciem inicjatywy przez przeciwników rewolucji (np. Nestor Machno). Początkowo ukraińskim ruchem partyzanckim kierował Sekretariat Ludowy, który został decyzją I Zjazdu KP(b)U z czerwca 1918 roku zastąpiony przez Ogólnoukraiński Centralny Wojskowo-Rewolucyjny Komitet. W ramach zjazdu postanowiono rozpocząć działania, mające na celu obalenie władzy hetmana Pawła Skoropadskiego. Powstanie wybuchło 6 sierpnia na Czernihowszczyźnie. Dowodzenie objął Centralny Wojskowo-Powstańczy Komitet na czele z Mykołą Kropywjanśkim. Po jego upadku przyczyny dopatrywano się braku dostatecznej orientacji w ówczesnej sytuacji politycznej komitetu rewolucyjnego, który wydał rozkaz powszechnej rebelii w czasie, gdy Rosja radziecka nie mogła na skutek podpisania traktatu brzeskiego wesprzeć jej militarnie. W świetle kolejnej porażki na II Zjeździe KP(b)U przyjęto postanowienie o nasileniu propagandy radzieckiej wśród mas, a na linii Suraż – Nowogród Siewierski – Rylsk przystąpiono do formowania dwóch dywizji, w skład których weszli ochotnicy i partyzanci działający na Ukrainie. W listopadzie 1918 roku, gdy Armia Czerwona przygotowywała się do ofensywy na Charków i Kijów, ruch partyzancki rozpoczął działania militarne na tyłach armii niemieckiej i armii Ukraińskiej Republiki Ludowej. Radziecka ofensywa rozpoczęła się w pierwszych dniach 1919 r. Wspólne natarcie doprowadziło do zdobycia Dniepropetrowska, Konotopa, Pawłodaru, Połtawy. Z początkiem 1919 roku większa część Ukrainy była zajęta przez Armię Czerwoną.
W okresie przewagi militarnej na południu Rosji od wiosny 1919 sił białych pod dowództwem Antona Denikina na Ukrainie powołano w lipcu 1919 roku Biuro Zafrontowe CK KP(b)U na czele ze Stanisławem Kosiorem. Organ ten podlegał Rewolucyjnej Radzie Wojennej i Głównemu Sztabowi ruchu rewolucyjnego. Armia Denikina odniosła między majem a lipcem 1919 r. serię sukcesów: zajęła Donbas, Charków, Jekaterynosław, cały obszar doński i strategicznie położony Carycyn. Po tym zwycięstwie 3 lipca rozpoczęła marsz w kierunku Moskwy. W połowie października siły Denikina dotarły do Orła i tam dopiero ich ofensywa została powstrzymana.
W październiku 1919 roku biuro wydało rozkaz rozpoczęcia natarcia na siły Denikina od tyłu frontu, na skutek czego zajęte zostały m.in. Koziatyn, Krzemieńczuk, Nowomoskowsk, Połtawa. W szeregach oddziałów partyzanckich według danych z grudnia 1919 roku walczyło ponad pięćdziesiąt tysięcy partyzantów, wspieranych przez aktywistów ideologii bolszewickiej. Pozwoliło to na zdobycie przewagi liczebnej bolszewików w ruchu nad eserowcami, anarchistami z ruchu Machny, borotbistami (np. na przełomie 1919–1920 roku szeregi Armii Czerwonej zasiliło trzydzieści pięć tysięcy osób, które opuściły szeregi armii Machny).
Partyzantka na Białorusi.
Na Białorusi ruch partyzancki rozwinął się w 1918 roku w guberniach witebskiej, mohylewskiej i mińskiej. W sierpniu 1918 roku utworzono Komitet Krajowy, który miał za zadanie zjednoczyć i scentralizować działalność podziemia na Litwie i Białorusi. 10 grudnia 1918 roku wojska radzieckie wspierane przez akcje partyzantów białoruskich zajęły Mińsk, a 5 stycznia 1919 roku także Wilno.
Południe Rosji.
Na terytoriach nad Donem, Morzem Czarnym oraz na północnym Kaukazie na charakter ruchu partyzanckiego w dużej mierze oddziaływały czynniki społeczne. W celu zatarcia różnic warstwowych i nadania ruchu partyzanckiemu właściwego z punktu widzenia propagandy bolszewickiej kierunku działań powołano jesienią 1918 roku podporządkowane Frontowi Południowemu Biuro Dońskie dla Kazaków, Północnokaukaski Komitet Partii w Jekatierinodarze dla terenów nad Morzem Czarnym oraz Noworosyjski Komitet Podziemny RKP(b) dla północnego Kaukazu. Dwa ostatnie w lipcu 1919 roku połączyły swoje zadania, powołując sztab główny i rejonowe, czego rezultatem była centralizacja działań na linii Noworosyjsk – Tuapse oraz skuteczna dezorganizacja przerzucania sił wroga na linii kolejowej Majkop – Tuapse.
Ruch partyzancki dagestańskich górali był podporządkowany Dagestańskiemu Komitetowi Obwodowemu RKP(b) na czele z Ułłubijem Bujnakskim i Dżełał-ed-Dinem Korkmasowem. Partyzanci tych obszarów przyczynili się do uniemożliwienia wojskom Denikina zajęcia Astrachania.
Ural i Syberia.
Rozpoczęcie działalności partyzantki radzieckiej na Uralu, w Kazachstanie, Syberii i Dalekim Wschodzie datuje się na lato 1918 roku. Południowouralskie formacje partyzanckie sprzyjające poglądom bolszewickim pod dowództwem Nikołaja Kaszyrina i Wasilija Blüchera koordynowały swoje działania z 3 Armią Frontu Wschodniego przeciwko białogwardzistom Aleksandra Kołczaka i Korpusowi Czechosłowackiemu w okolicach Orenburga. Na przełomie 1918–1919 roku wywołano w Omsku, Tiumeni, Kańsku i Jenisejsku falę powstań robotniczych i chłopskich.
Do kontroli partyzantki na Syberii i Dalekim Wschodzie powołano Syberyjskie Biuro KC. 19 lipca 1919 roku KC RKP(b) podjął decyzję o połączeniu rozproszonych formacji partyzanckich w większe oddziały oraz obowiązku uzgodnienia ich dalszych działań z Armią Czerwoną. Najprężniej partyzantka działała w guberniach ałtajskiej i jenisejskiej. Wiosną 1919 roku w guberni jenisejskiej utworzono 1. Armię Chłopską na czele z Aleksandrem Krawczenką i Piotrem Szczetinkinem. Wynikiem jej działań było proklamowanie na początku 1919 roku Tasiejewskiej Radzieckiej Partyzanckiej Republiki. Na Ałtaju latem 1919 roku w oparciu o ruch partyzancki powstała Zachodniosyberyjska Chłopska Armia Czerwona w liczbie około dwudziestu pięciu tysięcy osób czele z Jefimem Mamontowem i Ignatijem Gromowem. Jej działalność koncentrowała się na linii Sławgorod – Alejsk – Rubcowsk. W pozostałych rejonach Ałtaju walczyły Czumyska i Górnoałtajska Dywizja Partyzancka. Do zadań partyzantki na tym obszarze należało uniemożliwienie poruszania się wroga po torach kolejowych i dezorganizacja tyłów armii kołczakowskiej. Działania wojenne podjęto m.in. w okolicach Tajszeta, Tomska, Czeremchowa i Irkucka.
Daleki Wschód.
Na objętych okupacją japońską i amerykańską na obszarach Dalekiego Wschodu utworzono Armię Amurską i Front Wschodniozabajkalski. Jesienią 1919 roku przeciwko notorycznym atakom białych pod kierunkiem Grigorija Siemionowa na Zabajkalu wystąpił oddział partyzancki na czele z Pawłem Żurawlowem. Na początku 1920 roku ruch zjednoczył się z Armią Ludowo-Wyzwoleńczą Republiki Dalekiego Wschodu, czego następstwem było zajęcie Czyty. W lutym 1920 roku partyzanckie oddziały (około dwudziestu tysięcy osób) zajęły rejon amurski.
W Kraju Nadmorskim partyzantką kierowali delegaci Dalekowschodniego Komitetu Krajowego RKP(b) m.in. Siergiej Łazo, Wsiewołod Sibircew, Aleksandr Fadiejew. Na początku 1920 roku zajęto Chabarowsk i Władywostok. Po utracie tych miast na skutek przewrotu politycznego na czele ze Spiridonem Mierkułowem partyzantka wznowiła swoje działania i wsparła siły Republiki Dalekiego Wschodu w ponownym opanowaniu tych terenów w 1922 roku.
Partyzantka po traktacie ryskim.
W roku 1920 Lenin powołał Towarzystwo Wiedzy Obronnej, które miało być organem przysposobienia wojskowego ludności. Wkrótce po podpisaniu traktatu ryskiego w marcu 1921 władze sowieckie rozpoczęły kampanię odrzucenia nowo uznanej granicy z Polską, używając argumentu, że nie była ona wytyczona zgodnie z zasadą samostanowienia narodów. Władze radzieckie zaczęły wspierać i inspirować oddziały terrorystyczne mniejszości narodowych w Polsce oraz wypady zwartych oddziałów o charakterze partyzanckim z terytorium ZSRR na wschodnie powiaty RP. Akcja miała charakter masowy.
Apogeum nieoficjalnej agresji sowieckiej nastąpiło w sierpniu 1924, kiedy to z terytorium ZSRR uzbrojony oddział liczący około stu osób pod dowództwem oficera Armii Czerwonej przekroczył granicę i w nocy z 3 na 4 sierpnia zaatakował Stołpce w województwie nowogródzkim. Miasto zostało opanowane. Splądrowano sklepy i domy, zniszczono posterunek policji oraz stację kolejową. Uwolniono ponad 150 więźniów, w tym członka KC KPZB Pawła Korczyka i członka KC KPP Stanisława Mertensa ("Stefana Skulskiego"). Po kilku godzinach napastnicy wycofali się w kierunku granicy. We wrześniu 1924 pod miejscowością Łowcza oddział dywersyjny zatrzymał pociąg relacji Pińsk – Łuniniec wiozący wojewodę poleskiego Stanisława Downarowicza i towarzyszących mu senatora RP Bolesława Wysłoucha i biskupa Zygmunta Łozińskiego.
Ogółem w 1924 w strefie granicy polsko-sowieckiej miało miejsce ponad 200 większych napadów i aktów dywersji, w których wzięło udział ok. 1000 napastników, a zginęły co najmniej 54 osoby. Zbrojne napady dywersyjne z terenu ZSRR, za które oficjalnie rząd sowiecki nie przyjmował odpowiedzialności, kompromitowały polską administrację i policję i wspierały propagandę KPZB i KPZU o tymczasowości granicy polsko-sowieckiej ustalonej traktatem ryskim i świeżo wówczas podpisanym protokołem o szczegółowej delimitacji granicy. Akcje dywersyjne na masową skalę ustały po powołaniu Korpusu Ochrony Pogranicza i zabezpieczeniu przez tę formację szczelności granicy polsko-sowieckiej.
W roku 1927 powołano w ZSRR organizację paramilitarną Osoawiachim (związek wspierania obrony powietrznej) o strukturze wzorowanej na WKP(b) (podzieloną na 350 000 komórek). Powstało także wiele innych organów mających za zadanie szkolić ludność (nawet kobiety i młodzież szkolną) na wypadek wojny. Powstały liczne ogólnodostępne strzelnice oraz wieże spadochronowe.
Przez cały rok 1940 (aż do czerwca 1941 roku) rozgrywane były wielkie „partyzanckie gry wojenne”, organizowane głównie na terenie zachodniej Ukrainy oraz w okolicach Mińska, Kijowa i Moskwy. Głównymi uczestnikami tych szkoleń byli chłopi i robotnicy.
Partyzantka po ataku III Rzeszy na ZSRR.
29 czerwca 1941 roku, tydzień po ataku Niemiec na ZSRR, Komitet Centralny WKP(b) oraz rząd ZSRR skierowali do podległych im organów dyrektywę o podjęciu wojny partyzanckiej. Skróconą wersję tej dyrektywy do wiadomości publicznej podał osobiście Stalin 3 lipca 1941 roku.
Dowództwo radzieckie miało nadzieje na powstanie na zajętych przez Wehrmacht terenach spontanicznego ruchu antyniemieckiego. Jednakże taki ruch nie powstał. Wobec tego 18 lipca 1941 roku Komitet Centralny KPZR wydał nowe postanowienia w sprawie organizacji wojny partyzanckiej. Na zajętych przez Niemców terenach nakazał tworzenie podziemnych komitetów partyjnych, które miały nadzorować działania partyzantki na swoim terenie.
Jej szeregi zasiliły dziesiątki tysięcy żołnierzy i oficerów Armii Czerwonej, którzy pozostali na zapleczu frontu w wyniku szybkich postępów Wehrmachtu, a także ukrywający się przed Niemcami Żydzi. "„Modus operandi”" i cechą charakterystyczną partyzantki sowieckiej było to, że napadała, rabowała, gwałciła i zabijała miejscową ludność. Akcje aprowizacyjne zwane „bombioszki” polegały na zaopatrywaniu się w broń, pożywienie, odzież, pochodzące z rabunku miejscowej ludności, miały wyższy priorytet niż działania wojskowe przeciwko komukolwiek i były podstawą działań sowieckich partyzantów. Na niektórych obszarach rabunek i bezlitosna eksploatacja chłopów prowadziła do powstania nadwyżek żywności (głównie mięsa), które wysyłane były potem do ZSRR.
Według dokumentów z archiwów mińskich zbadanych i opublikowanych przez Bogdana Musiała działalność sowieckiej partyzantki zainicjowała tajna policja NKWD/NKGB zaraz po ataku III Rzeszy na ZSRR i okupowane przez ZSRR tereny Polski, państw bałtyckich i Rumunii. Już 26 czerwca 1941 r. przywództwo sowieckie na Białorusi wydało rozkaz o utworzeniu i wysłaniu w pole 14 oddziałów partyzanckich. Składały się one z 539 NKGBistów, 623 NKWDzistów oraz z czerwonoarmistów. Oddziały te zostały dość szybko rozbite i rozproszone.
Organizacje struktur oddziałów rozpoczęła tajna policja – NKWD. Szkolenie rozpoczęto wśród żołnierzy, obejmowało ono m.in. taktykę partyzancką, produkcję min w warunkach leśnych, wysadzania mostów, linii kolejowych, a także czytania map. Następnie takich przeszkolonych żołnierzy rozsyłano w okolice zbliżającego się frontu. Z czasem znalezienia się za linią frontu mieli oni za zadanie rozpoczęcie zadań partyzanckich. Ponadto ukrywano także broń, konserwy, radiostacje, a także inne rzeczy potrzebne do podjęcia takich działań.
Rok 1942.
W początkowym okresie partyzanci przeprowadzali tylko akcje zakłócające. Pierwsza porażka niemiecka pod Moskwą oraz polityka okupacyjna Niemców pobudziła ludność do stawiania oporu. Od roku 1942 rozpoczęło się organizowanie większych obozów partyzanckich, lotnisk polowych oraz uruchamianie stacji radiowych. Ponadto powstały grupy wywiadowcze. 30 maja 1942 roku w Moskwie powstał Centralny Sztab Ruchu Partyzanckiego. Z końcem 1942 roku partyzantka radziecka przyjęła ostateczny kształt. Do każdej jednostki partyzanckiej przydzieleni zostali oficerowie NKWD, zacieśniła się współpraca z Armią Czerwoną. Każdy większy oddział dysponował własną radiostacją. Zorganizowano most powietrzny zaopatrujący partyzantów w broń, żywność, materiały wybuchowe, medykamenty, a nawet specjalne wydanie „Prawdy”. Ponadto zorganizowano loty z rannymi i urlopowiczami.
W okolicach Woroneża powstało 16 partyzanckich ośrodków szkolenia dla instruktorów. Kursy trwały od trzech do sześciu tygodni. Ponadto w Tbilisi została zainstalowana rozgłośnia NKWD, wzorowana na rozgłośni BBC. Emitowała ona programy we wszystkich językach. Również w Tbilisi powstał specjalny obóz szkoleniowy NKWD przygotowujący jednostki „OO”, których członkowie przydzielani byli do jednostek partyzanckich jako instruktorzy i kontrolerzy. Wszyscy uczestnicy szkolenia byli oficerami NKWD (od podporucznika do pułkownika). 1 maja 1942 roku ukazało się odpracowanie pod tytułem „Sputnik Partizana” będące swoistym podręcznikiem dla partyzantów. Zawarto tam informacje zarówno o produkcji min w warunkach polowych i obsłudze zdobycznej broni, jak i o przetrwaniu w trudnych warunkach. Książkę tę zrzucano masowo na terenach zajętych przez partyzantów.
Działalność partyzantki radzieckiej.
Dane na temat liczby partyzantów radzieckich są rozbieżne. Radzieckie szacunki odnoszące się do drugiej połowy wojny mówią o 700 tys. partyzantów. Natomiast Bogdan Musiał, a za nim Marek Jan Chodakiewicz, podaje, że do stycznia 1944 roku ich liczba wynosiła 187 571, w tym około 10% kobiet. Najsilniejsze sowieckie oddziały partyzanckie istniały na okupowanych terenach dzisiejszej Białorusi, gdzie w czasie wojny walczyło 121 903 (65%) uzbrojonych partyzantów radzieckich, . Oddziały partyzantki sowieckiej operowały także na terytorium Czechosłowacji, dzisiejszej Litwy, Łotwy, Estonii i Finlandii.
Działalność partyzantki sowieckiej była wspierana przez Armię Czerwoną, m.in. masowymi zrzutami zaopatrzenia i specjalistów, a także przerzuceniem przez linię frontu korpusu powietrznodesantowego i korpusu kawalerii. Od połowy 1943 przy każdym oddziale partyzantki sowieckiej funkcjonował Wydział Specjalny NKGB, do zadań którego należało tworzenie sieci agenturalnej, wykrywanie ekspozytur obcych wywiadów, zwalczanie dezercji, kontrola politycznej prawomyślności partyzantów, sporządzenie wykazów osób wrogo nastawionych do ZSRR i ich zwalczanie, wydawanie i wykonywanie wyroków.
Na dzisiejszej Ukrainie i dzisiejszej Białorusi w ramach partyzantki sowieckiej istniały oddziały partyzanckie złożone z Polaków, np. "Jeszcze Polska nie zginęła" dowodzony przez Roberta Satanowskiego. . Do znanych grup sowieckich partyzantów możemy ponadto zaliczyć oddziały: „Margirio”, „Piorun”, „Śmierć faszyzmowi”, „Śmierć okupantowi”, im. Stalina, Otriad Bielskich.
Białoruś.
Według sowieckich szacunków, w sierpniu 1941 roku działało już 231 grup partyzanckich. Pod koniec 1941 roku liczba jednostek na Białorusi wyniosła 437, obejmując ponad 7.200 żołnierzy. .
Przyczyną osłabienia ruchu partyzanckiego były niemieckie pacyfikacje w lecie i jesieni 1941 roku. Wiele jednostek zostało rozbitych, do 1942 roku oddziały partyzanckie nie podejmowały istotnych operacji wojskowych, ograniczając się do organizacji struktur i pomocy miejscowej ludności. Dane dotyczące liczby jednostek są niekompletne, szacuje się, że pod koniec 1941 roku, 99 oddziałów partyzanckich i około 100 grup partyzanckich działało na terenie Białoruskiej SRR. W zimie 1941/42 ich liczba spadła do 50 oddziałów partyzanckich i 50 podziemnych organizacji i grup konspiracyjnych. W grudniu 1941 roku na Białoruś skierowane zostały oddziały SS.
Ukraina.
Oprócz Białorusi, Ukraina była jedyną republiką sowiecką w całości okupowaną przez Wehrmacht, na większości terytorium pod administracją quasi-cywilną tzw. Komisariatu Rzeszy Ukraina. Konsekwencje okupacji dla obszaru i miejscowej populacji pozostającej pod okupacją były dewastujące. Reżim nazistowski poczynił niewielkie starania, by wykorzystać antysowieckie nastroje części Ukraińców, które powstały w latach rządów sowieckich. Ludność Ukrainy początkowo pozytywnie przyjmowała Niemców, mianowany przez Adolfa Hitlera komisarzem Rzeszy gauleiter Erich Koch był zwolennikiem polityki „twardej ręki”, zachowując znienawidzony przez ludność wsi sowiecki system kołchozowo-sowchozowy w rolnictwie, systematycznie deportując mieszkańców Ukrainy do III Rzeszy do pracy przymusowej i przeprowadzając zagładę Żydów na terenach ukraińskich. Politykę tę aprobował Hitler. W tych warunkach większość ludności przyłączyła się do antyniemieckiej konspiracji a ruch partyzancki rozszerzył się na obszar całej Ukrainy.
Polska.
Partyzantów radzieckich walczących przeciwko okupacji hitlerowskiej na ziemiach etnicznie polskich było więcej aniżeli w jakimkolwiek innym kraju nieradzieckim. Poczynając od pojedynczych, luźnych grupek powstałych późną jesienią 1941 r. liczba ich stale wzrastała i w 1944 r. osiągnęła stan maksymalny około 12 000 osób. Jest to ogólna ilość w 1944 r., a nie stan na określoną datę; wiele oddziałów partyzantki radzieckiej przebywało wówczas w różnych miesiącach na ziemiach polskich po kilka lub kilkanaście tygodni, przechodząc następnie na tereny Czechosłowacji lub udając się za Bug. Początkowo, na terenach zagarniętych przez ZSRR na skutek paktu Ribbentrop-Mołotow, liczne grupy żołnierzy radzieckich zostały odcięte na skutek niemieckiej błyskawicznej ofensywy latem 1941 roku i zaczęły tworzyć pierwsze grupy leśne (tzw. okrążeńcy). Po pewnym czasie działalność partyzantki radzieckiej przybrała formy zorganizowane i koordynowane przez sztab w ZSRR, z udziałem zrzucanych spadochroniarzy, także na zachód od dawnej granicy niemiecko-radzieckiej. W okresie od jesieni 1941 do jesieni 1943 r. partyzanci radzieccy w Polsce rekrutowali się głównie spośród jeńców wojennych zbiegłych z transportów lub obozów hitlerowskich. Ucieczki te, początkowo samorzutne i pojedyncze, z czasem stawały się coraz bardziej zorganizowane i zbiorowe i nierzadko dochodziły do skutku przy pomocy polskiego ruchu oporu. Po pewnym okresie ukrywania przez ludność (za co groziła kara śmierci), a często i od razu po ucieczce z obozu, zbiegowie przechodzili na stopę partyzancką: tworzyli własne lub mieszane z polskimi partyzantami grupy i oddziały. Rychło następowało rozeznanie nastawień politycznych różnych odłamów polskiego ruchu oporu, a w ślad za tym naturalny dobór ludzi zgodnie z poglądami i doświadczanym w praktyce stopniem gotowości do wspólnej walki zbrojnej z okupantem. W ten sposób bez rozkazów z góry przeważająca ilość partyzantów radzieckich skupiła się w oddziałach Gwardii Ludowej. Poważna także ilość odeszła w 1942–44 r. wraz z bronią za Bug zasilając tam szeregi ukraińskich lub białoruskich oddziałów partyzantki radzieckiej. Na ziemiach polskich partyzanci radzieccy w przeważającej ilości skupili się na Lubelszczyźnie i Kielecczyźnie, które były kolebką polskiego ruchu partyzanckiego, a także na Białostocczyźnie. Wśród pierwszych grup partyzanckich powstałych w zimie 1941–42 r. i złożonych głównie z byłych jeńców radzieckich lub grup mieszanych należy wymienić następujące: „Kula” pod dowództwem Sługaczowa, „Saszi” Wasilenko i „Jaszy” Salnikowa – w województwie kieleckim: „Czerwona Partyzantka” w okolicy Chełma: „Zemsta”, dowodzona przez Wiszniakowa – w okolicy lasów lubartowskich. janowskich i kozłowskich; oddział Wasyla Mardżawadze (ps. „Waśka Gruzin“) – w okolicy Krasnobrodu, Zamościa, Tomaszowa i w lasach biłgorajskich: oddział mieszany polsko-radziecki „Fiodora” dowodzony przez Teodora Albrechta (ps. „Fiedia”) – w okolicy lasów parczewskich: „Kotowskiego” dowodzony przez Miszkę Atamanowa (ps. „Tatar”) – w lasach biłgorajskich: „Szczorsa” dowodzony przez Wasyla Wołodina: „Czapajewa” dowodzony przez Mikołaja Katajewa i inne, także działające na Lubelszczyźnie. W tym samym okresie (1942 r.) powstały na Białostocczyźnie grupy partyzanckie Lowkina, Kolki. Froła, złożone także z byłych jeńców radzieckich lub o składzie mieszanym, jak np. „Iwana Iwanowicza” – w Puszczy Białowieskiej, Smirnowa – w powiecie bielskim, grupa Afanasjewa „Groza”, grupa „Żmija” Parfeniuka i Nowika (ps. „Misza”), grupa „Narodni Mstitieli” w powiecie białostockim, grupa Pawłowa „Czerwony Październik” i inne. Wielu partyzantów radzieckich wchodziło w skład oddziałów GL: na Kielecczyźnie do oddziałów „Bartosza Głowackiego*’, „Langiewicza”, „Czachowskiego”, „Bema”, „Waryńskiego” (Podhale); na Lubelszczyźnie partyzanci radzieccy walczyli w oddziałach „Grzegorza”, „Kazika”, „Kirpicznego”, „Cienia” i wielu innych. Znajdowali się oni także w oddziałach BCh na Kielecczyźnie, Podlasiu i Lubelszczyźnie oraz przejściowo w niektórych oddziałach AK. Zasilenie polskiego ruchu oporu elementem tak zdecydowanym i zaznajomionym z walka frontową, jaki stanowili byli czerwonoarmiści, poważnie wpłynęło na rozwój walki z okupantem hitlerowskim w kraju. Radzieccy partyzanci brali udział prawie we wszystkich znaczniejszych bitwach partyzanckich w Polsce, przyczyniając się znacznie do każdego zwycięstwa, jak np. w bitwie pod Wojdą w grudniu 1942 r., gdzie wraz z oddziałami BCh walczyli w obronie wysiedlanej ludności Zamojszczyzny, w bitwie o miasteczko Józefów 1.VI.1943 r. przeprowadzonej z udziałem BCh, w bitwie oddziału GL o miasteczko Żarnowiec 5.1.1943 r. Uczestniczyli oni wraz z oddziałami GL – AL w wielu ciężkich starciach z wojskami hitlerowskimi w lasach parczewskich, biłgorajskich, janowskich, włoszczowskich, starachowickich, kozienickich, suchedniowskich i innych. Poczynając od wiosny 1943 r. na tereny polskie zaczęły przenikać pojedyncze radzieckie grupy partyzanckie zza Bugu: były to grupy dywersyjne i zwiadowcze należące do wielkich zgrupowań partyzanckich gen. A. Fiodorowa, gen. Naumowa, płk S. Sikorskiego, gen. Kapusty lub do Sztabów Frontowych. W 1944 r., kiedy front zbliżał się do Bugu, te wielkie jednostki partyzantki radzieckiej były rozformowywane i niektóre z nich przeniosły swe działania na ziemie polskie. Oddziały te różniły się od pozostałych partyzantów radzieckich działających w Polsce tym, iż podlegały radzieckim sztabom partyzanckim. miały z nimi łączność radiową i lotniczą i działały w myśl planów operacyjnych dowództwa Armii Radzieckiej, a także tym, że były bardziej zdyscyplinowane, lepiej uzbrojone. posiadały doświadczenie bojowe z długich rajdów partyzanckich i otrzymywały drogą lotniczą pomoc w uzbrojeniu, lekarstwach, materiale wybuchowym itp. Wiosną 1944 r. z Ukrainy przeszło na teren Lubelszczyzny około 4500 partyzantów radzieckich zgrupowanych w następujących jednostkach: 1 Ukraińska Dywizja Partyzancka Sidora Kowpaka z własną artylerią, dowodzona przez Petro Werszychorę, która w toku rajdu od 9 lutego do 17 marca stoczyła 28 dużych walk (np. pod Kosobudami, Dąbrowicą, Krzeszowem, Zdziłowicami, Kulikiem, Podedwórzem i in.); zgrupowanie im. „Aleksandra Newskiego” dowodzone przez W. Karasiowa; zgrupowanie „Czernego” Iwana Banowa: oddziały „N. Chruszczowa” pod dowództwem Czepigi: „Suworowa” pod dowództwem S. Sankowa; Nikołaja Prokopiuka (ps. „płk Siergiej”); gen. Baranowskiego;, „Budionnego” pod dowództwem I. Jakowlewa; „Kirowa” pod dowództwem A. Nadlelina, oddziały Biełowa, Kowalowa, Szangina, Halickiego i polsko-radziecki oddział „J. Stalina” pod dowództwem Mikołaja Kunickiego. Tą samą drogą przybyło też wiele oddziałów polskich, które następnie weszły w skład AL. Partyzanci radzieccy – w oparciu o pomoc ludności i partyzantki AL, a także niektórych oddziałów BCh i AK – rozwinęli wielką działalność dywersyjną na liniach komunikacyjnych oraz wywiadowczą na potrzeby frontu. Stoczyli oni wówczas wiele całodziennych bojów (pod Rąblowem, Gałęzowem. Bończą, Trzeszczanami, Ostrowem); w największej bitwie partyzanckiej w Polsce, która odbyła się w dniach 13–14.VI.1944 r. pod Flisami, obok oddziałów AL stanęło 8 oddziałów partyzantów radzieckich. Niemieckie dowództwo w walce tej, określonej szyfrem jako „Sturmwind I”, mimo iż wystawiło 23 000 żołnierzy przeciwko 3000 partyzantów – poniosło ogromną klęskę. Na Białostocczyźnie wiosną 1944 działali przeważnie partyzanci białoruscy podlegający Białoruskiemu Sztabowi Partyzanckiemu: brygada „W imię Ojczyzny” pod dowództwem Jankowskiego (ps. „Martynow”) – w której skład wchodziły oddziały „Dzierżyńskiego”. „Parchomienki” i „Żukowa” – działająca w powiecie bielskim i Puszczy Białowieskiej: brygada „K. Kalinowskiego” pod dowództwem Wojciechowskiego, z podlegającymi jej oddziałami „Zwiezda”, „Matrosów”, „komsomoł Białorusi” i „26 rocznica Wielkiej Rewolucji Październikowej”. Później w skład tej brygady wszedł także powstały z miejscowej ludności oddział „Kalinowskiego“. Niezależnie od tych brygad na teren Białostocczyzny przechodziły grupy dywersyjne ze wschodu z oddziałów podległych brzeskiemu zgrupowaniu partyzanckiemu Siergieja Sikorskiego, jak np. „Kirowa”, „Kutuzowa”, „Suworowa” i inne. Oddziały radzieckie na Białostocczyźnie. tak jak i wszędzie, korzystały z wszechstronnej pomocy ludności. Z chwilą zajęcia wschodniej części Polski przez Armię Czerwoną ruch partyzancki skupił się na Kielecczyźnie i na Podkarpaciu. Od końca 1943 r., a szczególnie od wiosny 1944 r. wzrosła liczba działających tu partyzantów radzieckich; napływali nowi zbiegowie z obozów jenieckich. Na stronę partyzancką zaczęły również przechodzić zbrojne grupy i całe kompanie tzw. własowców, utworzone przez hitlerowców dla ochrony linii komunikacyjnych i zwalczania ruchu partyzanckiego. Część ich znalazła się w oddziałach AL, BCh lub w garnizonach AK, a część zasiliła oddziały partyzantów radzieckich przybyłych z „Wielkiej Ziemi” (tak partyzanci nazywali nieokupowane przez wojska hitlerowskie tereny Związku Radzieckiego) lub wojskowe grupy desantowo zrzucane w celach głębokiego wywiadu, które w ten sposób przekształcały się w oddziały partyzanckie. Na Kielecczyźnie z oddziałów i grup radzieckich Filuka – Dońcowa, Loginowa – Cariewa, Gonczarowa – Cybulskiego i innych sformowano dwie brygady partyzantów radzieckich, podległe dowództwu Obwodu nr 3 Wojska Polskiego: 10 Brygadę „Zwycięstwo“ pod dowództwem starszeg lejtnanta Dońcowa i 11 Brygadę „Wolność“ pod dowództwem starszego lejtnanta Riaszczenko. Ponadto działały tu samodzielne oddziały radzieckie podległe „Wielkiej Ziemi”: Głumowa (ps. „Góra”), „Filuka”, Fiodorowa, Gromowa „Pawlika” – Pawła Geryłowicza, „Wołodi” – Jaromowa, ppłk Kalinowskiego. „Iwana Iwanowicza” – Karawajewa, W. Tichomina, S. Nowosada (ps. „mjr Marków”) oraz grupy „Anatolia”, „Anisimowa”, „Szarowa”, „Newskiego”, Balickiego, Morozowa i inne, które działały także w lasach tomaszowskich, piotrkowskich, częstochowskich i lublinieckich. Do najcięższych walk stoczonych wspólnie z oddziałami partyzanckimi AL należała bitwa pod Świnią Górą 15.IX.1944 r. i pod Gruszką 29.IX.1944 r. W celu zabezpieczenia bezpośredniego zaplecza frontu dowództwo niemieckie od września 1944 r. rozpoczęło przeciwko partyzantom Kielecczyzny serię obław, do których wprowadziło kilkanaście tysięcy żołnierzy. Część partyzantów radzieckich i oddziałów AL zmuszona została wówczas do przedzierania się przez front z ciężkimi niejednokrotnie bojami (np. pod Chotczą 28–29.X.1944). Podkarpacie stanowiło ostatnie większe skupisko partyzantów radzieckich. W rejonie Ustrzyki Dolne, Chyrów, Zagórz – latem i jesienią 1944 r. – walczył oddział im. Pożarskiego pod dowództwem Leonida Berensztajna ps. „Wołodia”. W okolicach Krynicy, Nowego Sącza, Nowego Targu i Mszany w 1944-1945 r. działało największe, ok. 500 osób; zgrupowanie na Podkarpaciu Iwana Zołotaria i oddziały „Lońki” – Leśnikowskiego, Tichonowa, Gładylina, „Saszki” – „Kazacha”, „Wołodi”, Sabinowa, „Tani” i inne. W okolicach Skoczowa działał radziecki oddział desantowy mjra Szczepanowicza: w powiecie chrzanowskim radzieccy partyzanci wchodzili w skład oddziału GL. W składzie brygady partyzanckiej AL im. „Synów Ziemi Mazowieckiej“ znajdował się batalion radziecki pod dowództwem Surowcowa. W Puszczy Kampinoskiej działał oddział mjra Wasiliewicza, a w Borach Tucholskich kilka grup wywiadowczych. Najsilniejsze więzy istniały między partyzantami radzieckimi i partyzantami GL i AL, ale w wielu wypadkach były one równie przyjazne w stosunkach z oddziałami BCh: Sońty, Maślanki, Wiślicza w Kieleckiem i „Błyskawicy”, „Lipy”, „Dobrego” w Lubelskiem; ruch ludowy powiatu Limanowa i wiele innych pomagały oddziałom radzieckim i dzieliły z nimi losy walki. To samo można stwierdzić w stosunku do niektórych oddziałów AK. Kierownictwo AK i BCh obawiało się jednak tego oddolnego współdziałania i zalecało izolowanie partyzantki radzieckiej, propagandowe zwalczanie jej. Dowództwo oddziałów radzieckich pragnęło pozyskać jak najwięcej sojuszników w zbrojnej walce z hitleryzmem, lecz nie mieszało się do stosunków między AL i AK, BCh i NSZ. Znane są wypadki okazywania pomocy w uzbrojeniu oddziałom BCh i AK ze strony oddziałów radzieckich. Oddziały te unikały jakichkolwiek zadrażnień z oddziałami NSZ, mimo że te ostatnie dokonywały nawet mordów na partyzantach radzieckich (Rząbiec – wrzesień 1944 r. i inne fakty). Na ziemiach polskich w walkach z niemieckim najeźdźcą poległo ponad tysiąc partyzantów radzieckich.
Polskie władze wobec partyzantki radzieckiej.
Polskie władze emigracyjne w Londynie i podporządkowane im dowództwo Armii Krajowej były od początku niechętne tworzeniu partyzantki radzieckiej na polskim terytorium, obawiając się wywołania przez akcje zbrojne represji niemieckich skierowanych przeciw ludności cywilnej, oraz zarzucając wymuszanie żywności i pomocy od ludności. Doktryną władz polskich początkowo było organizowanie konspiracji w celu wywołania w odpowiednim momencie powstania i obawiano się, że działalność partyzantki radzieckiej utrudni to lub wywoła przedwczesne walki. Szczególnie po 1943 roku celem partyzantki radzieckiej stało się natomiast rozpętanie w Polsce wojny partyzanckiej i zmuszenia tym samym także Polaków do aktywnej walki osłabiającej wysiłek Niemców. Rozbieżności nie do przezwyciężenia budziło też stanowisko radzieckie, że partyzantka na terenach zagarniętych na mocy układu Ribbentrop-Mołotow działa na obszarze ZSRR. Obawy legalnego rządu budziły też kontakty partyzantki radzieckiej z polskimi komunistami, sprzyjające późniejszej komunizacji kraju. Polskie władze na emigracji domagały się podporządkowania sojuszniczej partyzantki radzieckiej na polskim terytorium pod względem operacyjnym władzom polskim, co zostało jednak odrzucone przez ZSRR. Protesty przeciw naruszaniu polskiej suwerenności przez radziecką akcję dywersyjną, zawiodły, przy czym nie budziło wątpliwości, że jest ona politycznie skierowana przeciw władzom emigracyjnym. Mimo to, rząd emigracyjny Władysława Sikorskiego nie wydał rozkazu zwalczania partyzantki radzieckiej, a władze AK zabraniały do 1943 roku podejmowania przeciwko nim akcji zbrojnych ani denuncjowania do okupanta. W pewnych okresach zdarzało się współdziałanie oddziałów Armii Krajowej i radzieckich w obliczu akcji niemieckich, lecz na ogół starały się osłabiać swoją pozycję. Efektywność partyzantki radzieckiej w postaci prowadzenia faktycznych walk z Niemcami była przy tym oceniana przez stronę polską jako niewielka; głównie unikały one możliwości strat.
Drugim problemem było wymuszanie żywności i pomocy od ludności cywilnej. Czasem działalność partyzantki radzieckiej przybierała formy rabunkowe, a przynajmniej taki charakter miała w oczach ludności. Należy jednak zaznaczyć, że rekwizycje żywności były często jedynym sposobem przeżycia oddziałów leśnych, a rabunek był zjawiskiem częstym podczas okupacji wśród różnych grup partyzanckich, lub wręcz podszywających się pod nie pospolitych bandytów. Niektóre oddziały radzieckie dokonywały rekwizycji żywności, wystawiając pokwitowania do okazania Armii Czerwonej oraz zaświadczenia dla władz niemieckich o przymusowym zaborze żywności, która powinna być oddana Niemcom w formie kontyngentu. Nakładały też opłaty na bogatych ziemian (uznawanych za wrogów klasowych). Jesienią 1943 roku dowództwo Armii Krajowej dopuściło w razie potrzeby występowanie zbrojne przeciw „elementom plądrującym bądź wywrotowo-bandyckim”, co usankcjonowało zwalczanie przez polską partyzantkę oddziałów uznanych za bardziej uciążliwe.
Opublikowanie przez generała Tadeusza Komorowskiego 15 września 1943 r. rozkazu nr 116 dotyczącego likwidowania "elementów plądrujących" lub "bandycko-wywrotowych" wywołało konsternacje i głosy krytyki w części obozu rządowego, zwłaszcza wśród ludowców i socjalistów, a także w prasie brytyjskiej i radzieckiej. Idee rozkazu 116 odrzuciła jednak większość ogniw Armii Krajowej, gdyż był on wykonywany praktycznie tylko w kilkunastu powiatach okręgów lubelskiego, białostockiego i kielecko-radomskiego, o czym świadczyły meldunki ich sztabów. W rozkazach do Akcji Burza, wydanych 20 listopada, dowódca AK nakazał, aby "„znajdującym się na ziemiach naszych sowieckim oddziałom partyzanckim nie należy w żadnym wypadku utrudniać prowadzenia walki z Niemcami. Unikać obecnie zatargów z oddziałami sowieckimi”" (to nazewnictwo odnosiło się również do oddziałów GL)"." Rozkaz ten nie znalazł odbicia na terenach kresowych gdzie trwał, ostry, krwawy konflikt pomiędzy AK i partyzantką radziecką, u którego podłoża leżała kwestia przynależności państwowej tych ziem. W okresie 1943-1944 dochodziło do zwalczania oddziałów radzieckich przez Armię Krajową i przypadków rozstrzeliwania ich członków uznanych za agentów NKWD, oficerów i komunistów, a także Żydów. Wiązało się to z kolei z działaniami odwetowymi ze strony radzieckiej, dodatkowo motywowanymi podważaniem pozycji legalnego rządu emigracyjnego i jego siły zbrojnej.
Oprócz obywateli radzieckich, rekrutujących się głównie z jeńców z Armii Czerwonej i przysyłanych spadochroniarzy, w oddziałach partyzantki radzieckiej walczyli także mniej liczni polscy Żydzi, którym udało się zbiec „do lasu” i dla których była to na ogół jedyna możliwość ocalenia. Z uwagi na wysoką śmiertelność w obozach jeńców radzieckich, była to też szansa na ocalenie jeńców radzieckich, z których znaczną część stanowili zwyczajni rekruci. Do oddziałów radzieckich wstępowali też etniczni Polacy, często bez powodów ideowych – na ogół chłopi uciekający przed represjami niemieckimi.
Stosunek do państwa polskiego i partyzantki polskiej.
20 stycznia 1943, jeszcze przed kapitulacją 6 armii niemieckiej w bitwie stalingradzkiej, Pantielejmon Ponomarienko, szef Centralnego Sztabu Ruchu Partyzanckiego skierował do ścisłego kierownictwa ZSRR (Józef Stalin, Wiaczesław Mołotow, Ławrientij Beria, Georgij Malenkow, Andriej Andriejew) memorandum w sprawie stosunku do Polski, w którym proponował rozpalenie na terytorium Polski wojny partyzanckiej, dla osłabienia zwartości społeczeństwa polskiego przy planowanym końcu wojny i zniszczenia infrastruktury w Polsce. Memorandum Ponomarienki powstało jeszcze przez zerwaniem przez rząd ZSRR stosunków dyplomatycznych z Rządem RP na uchodźstwie w związku z odkryciem w kwietniu 1943 grobów ofiar zbrodni katyńskiej.
Konkluzja dokumentu:
Na posiedzeniu Biura KC Komunistycznej Partii Białorusi 24 czerwca 1943 roku, Pantielejmon Ponomarienko (będący jednocześnie I sekretarzem Komunistycznej Partii Białorusi) zalecał unikanie kontaktu z polską konspiracją oraz stosowanie wobec niej i wspierającej ją ludności wszelkich form terroru. Zalecał wykrywać i likwidować polskie organizacje konspiracyjne, "wszystkimi sposobami wystawiać ich pod uderzenie niemieckiemu okupantowi. Niemcy bez skrupułów rozstrzelają ich". Podziemie radzieckie wkraczało na wschodnie ziemie Polski w celu wyeliminowania polskiej konspiracji, którą traktowano jako przeszkodę w ponownym zagarnięciu tych ziem. Nie udało się jednak spenetrować polskiej konspiracji, pomimo silnego nasycenia terenu grupami NKGB i powoływaniem specjalnych wydziałów w strukturach partyzantki radzieckiej. Radzieckie podziemie w znaczący sposób ograniczyło udział polskiego podziemia w walce z Niemcami, zmuszając je do walki na dwa fronty.
W czasie jednej z narad sztabowych, radziecki dowódca partyzancki I. Żyszko zameldował o wydaniu rozkazu nakazującego oddawanie przez ludność broni pod groźbą kar. Ponomarienko odpowiedział: "po co wydawać rozkazy, wystarczy, że rozstrzela się sołtysa, albo powiesi; niech powisi trzy dni i odechce im się sprzeciwiać naszym zaleceniom. My tego nie robimy – stwierdził Żyszko – uważamy, że to nie po radziecku; my nie wieszamy. Co innego spalić w ognisku, zamęczyć, żywcem zakopać – tak to się zdarza".
Poza Związkiem Radzieckim.
Poza granicami ZSRR przetransportowani na tereny Francji jeńcy sowieccy 8 maja 1944 roku wzięli udział w masowej ucieczce (łącznie uciekło wówczas 70 osób) i założyli dwie formacje partyzanckie: męską „Za Ojczyznę” („За Родину”) i żeńską „Ojczyzna” („Родина”), na której czele stanęła Nadieżda Lisowiec, a po niej – Rozalija Fridzon. W 1944 roku radzieccy partyzanci działali na terenie Polski i Czechosłowacji.

</doc>
<doc id="784485" url="https://pl.wikipedia.org/wiki?curid=784485" title="Radziecka partyzantka">
Radziecka partyzantka



</doc>
<doc id="784487" url="https://pl.wikipedia.org/wiki?curid=784487" title="Tomasz Skorupa">
Tomasz Skorupa

Tomasz Skorupa (ur. 1966) − ukończył filologię romańską na Uniwersytecie Śląskim w Katowicach. 
Współzałożyciel Teatru GuGalander (w zespole do roku 1991), sporadycznie współpracował z nim w latach 1992−1994. 
Teatr Śląski w Katowicach wystawił jego sztukę pt. "Kitta Kergulena" napisaną wspólnie z Dariuszem Rzontkowskim, z którym stale współpracuje jako copywriter w jednej z warszawskich agencji reklamowych.

</doc>
<doc id="784488" url="https://pl.wikipedia.org/wiki?curid=784488" title="Metro w Kairze">
Metro w Kairze

Metro Kairskie ("arab. مترو أنفاق القاهرة") w Egipcie jest jedynym (obok algierskiego) dobrze zaplanowanym systemem metra w Afryce. Składa się z dwóch działających linii i częściowo trzeciej.
Tory powstały w systemie kolei normalnotorowej (1435 mm). Koszt biletu wynosi 2 LE za pojedynczy przejazd. We wszystkich pociągach metra kairskiego dwa wagony (czwarty i piąty) są przeznaczone wyłącznie dla kobiet (do wagonu nr 5 po godz. 21:00 wpuszczani są również mężczyźni). Korzystają z nich kobiety, które nie życzą sobie podróży z mężczyzną w jednym wagonie; jednak mogą też podróżować w innych wagonach.
Z dwóch linii korzysta ok. 700 mln pasażerów każdego roku, a liczba pasażerów korzystających każdego dnia waha się w okolicach 4 mln (2013).
Plany budowy metra w Kairze.
Jako drugie pod względem wielkości (po Lagos) i najgęściej zaludnione miasto Afryki i ogólnie świata arabskiego, Kair bardzo potrzebował metra. W 1987 roku mieszkało tu 10 mln mieszkańców, nie licząc ok. 2 mln osób dojeżdżających codziennie do pracy. Liczba ludzi korzystających z komunikacji kairskiej przed budową metra wynosiła ok. 20 tys. na godz., a po budowie wzrosła do 60 tys. pasażerów na godz. W roku 1990 przeprowadzono badania dotyczące przyszłych potrzeb miasta, które pokazały, że będzie potrzeba ok. 8.4 mln miejsc w komunikacji miejskiej i 2.7 mln miejsc w innych środkach transportu takich jak taksówki czy samochody. Aktualna przepustowość wynosi ok. 4.9 mln miejsc na dobę, a więc o 3.5 mln mniej niż rzeczywiste zapotrzebowanie. Doprowadziło to do wzrostu liczby taksówek o 50% i kilkukrotnie większego zatłoczenia ulic w mieście.
Historia.
Idea metra pierwszy raz powstała w latach 30. XX w. z udziałem egipskiego inżyniera Saiyeda Adela, pracującego wówczas dla Egyptian Railway Authority. Pomysł nie spotkał się jednak z zainteresowaniem. W 1954 francuscy eksperci sporządzili raport dotyczący przyszłości transportu w Egipcie. Zaproponowali oni budowę dwóch linii: jednej, o długości 12 km łącząca Bab al-Louq z Ismailią oraz drugą łączącą Bulak z Ablu Al-Ela Castle. Zaproponowali również, aby całym systemem komunikacji zarządzała jedna spółka. W tym czasie do Egiptu zaczęło zjeżdżać wielu ekspertów z całego świata, by pracować nad tym projektem: radzieccy w 1956, japońscy 1960 oraz Francuzi w 1962, którzy doszli do wniosku, że lepiej stworzyć system kolejki podziemnej z wieloma liniami. Pierwszą miała być linia o długości 5 km łącząca Heluanu z El-Marg biegnąca pod ulicami Kasr el eini oraz Ramzesa. Druga linia prowadziłaby z Sayeda Zainab do Shobra, a przebiegłaby pod Downtown Cairo i miałaby 9,5 km długości. Trzecia z Gizy do Abbasiyah o długości 11,5 km oraz linia nr 4 o długości 6,7 km prowadząca z Al Awqaf do Castle. W 1964 brytyjscy eksperci radzili, by poprowadzić nitkę metra z Bab El Louk do Shubra. W 1966 Japończycy zaproponowali, by wytyczyć linię pomiędzy Heluanem a El Marg, która biegłaby pod Mohadessin, Heliopolis i ulicą 26 lipca o długości 26 km. W 1969 rząd egipski podjął decyzję o przeprowadzeniu badań dotyczących przepustowości transportu miejskiego w Kairze. Egipskie Ministerstwo Transportu ogłosiło międzynarodowy przetarg, do którego zgłosiło się 8 przedsiębiorstw. 20 października 1970 wyłoniono zwycięzcę, a była nim francuska spółka Sufreto. Projekt został ukończony i przekazany w 1973 roku. Obejmował przede wszystkim przyszłe potrzeby transportowe na lata 1980, 1985 i 1990. Stwierdzono tym samym potrzebę budowy trzech linii jako sposób na pozbycie się komunikacyjnego paraliżu.
Pierwsza linia.
Została ukończona w 1987 roku. Ma 42,5 km długości i 35 stacji. Łączy północ stolicy Egiptu z południem z Helwan do El Marg. Podczas budowy wykorzystano dwie podmiejskie linie kolejowe, które połączono tunelem w jedną całość. Tunel zbudowany pod miastem ma długość 4,5 km i pięć przystanków podziemnych o długości 200 metrów. Ponieważ linia wywodzi się z kolejowej, więc ma standardowy rozstaw szyn i do zasilania wykorzystuje sieci napowietrzne. Trasę obsługują 52 trójwagonowe składy. Rozbudowa pierwszej linii została oficjalnie zakończona w 1989 roku i obecnie trasa ma 43 km długości i 35 przystanków. Maksymalna dopuszczalna prędkość wynosi 100 km/h. Przetarg na budowę tej linii metra wygrało egipsko-francuskie konsorcjum Entra Nevra Arabco.
Druga linia.
Została zbudowana w dwóch fazach: pierwszej, którą rozpoczęto w 1990 roku i zbudowano pierwszy 8 kilometrowy odcinek. Został on otwarty w 1997 roku. Drugi odcinek został ukończony w 2005 roku. Ma 21 km długości i obsługuje 20 stacji z północy na południowy zachód, od dzielnicy Shubra po piramidy w Gizie. W większości przebiega w wydrążonych tunelach, które stanowią około 11 km długości. Prawie 2,4 km poprowadzono estakadą, a 4,2 km znajduje się na powierzchni gruntu. Część tuneli wybudowano metodą odkrywkową. Druga linia posiada już zasilanie z trzeciej szyny, typowe dla systemów metra. Dlatego przekrój tuneli mógł być mniejszy, bo nie ma sieci trakcyjnej. Perony zostały skrócone do 150 metrów. Pociąg składa się z dwóch wagonów czołowych oraz sześciu środkowych. Prędkość maksymalna składów wynosi 80 km/h . Po raz pierwszy na tej linii tunel metra przechodzi pod dnem Nilu.
Trzecia linia.
Linia 3 będzie miała 33 km długości z 29 stacjami, z których 27 będzie pod ziemią. Linia połączy lotnisko w Kairze na wschodzie z Imbaba i Mohandisseen na zachodzie. Jej budowa rozpoczęła się w 2007 roku. Została ona podzielona na pięć faz i ma zostać zakończona do końca 2019 roku. Po zakończeniu przepustowość linii szacowana jest na 1,8 mln pasażerów dziennie.
W 2011 roku zakończył się pierwszy etap budowy. Połączenia między 5 stacjami Attaba, Bab el Shaaria, El Geish, Abdou Pasha i Abbasia zostało oficjalnie otwarte w lutym 2012 roku.
Drugi odcinek o długości 7,7 km - z czterema stacjami Cairo’s exhibition, Stadium, Koleyet Al-Banat and Al-Ahram, który połączył Abbasiya z północno-wschodnimi przedmieściami Heliopolis został otwarty w 2014 roku.
Czwarta linia.
Projektowana jest budowa 4 linii metra. Pierwszy odcinek będzie przebiegać od stacji El-Malek El-Saleh (gdzie połączy się z 1 linią) i Oasis Highway Station o łącznej długości 18 km, przechodząc przez dworzec kolejowy w Gizie (przecięcie z linią 2).
Zarząd.
Budową metra zarządza National Authority for Tunnels (NAT). Powstało w 1983 roku "w celu realizacji podziemnych projektów metra w Arabskiej Republice Egiptu oraz przeprowadzenia odpowiednich symulacji ekonomicznych i technicznych we współpracy z zagranicznymi i lokalnymi firmami".
Eksploatacją zarządza Egyptian Company for Metro Management and Operation (ECMMO).
Nazwy stacji.
Nazwy poszczególnych stacji pochodzą od nazw miejsc lub do nazwisk znanych mieszkańców Egiptu.

</doc>
<doc id="784489" url="https://pl.wikipedia.org/wiki?curid=784489" title="Synagoga w Rohožníku">
Synagoga w Rohožníku

Synagoga w Rohožníku – zbudowana w XIX wieku przy ulicy Pri potoku 76. Obecnie w synagodze znajduje się magazyn trumien. Synagoga jest jednym z najbardziej charakterystycznych i najbardziej oryginalnych budynków we wsi. Wewnątrz zachowały się fragmenty malowideł oraz innych charakterystycznych elementów.

</doc>
<doc id="784490" url="https://pl.wikipedia.org/wiki?curid=784490" title="Albert I Niedźwiedź">
Albert I Niedźwiedź



</doc>
<doc id="784493" url="https://pl.wikipedia.org/wiki?curid=784493" title="Satelita nawigacyjny">
Satelita nawigacyjny

Satelita nawigacyjny – sztuczny satelita wykorzystywany do nawigacji satelitarnej. Satelita nawigacyjny emituje sygnały radiowe, których odbiór oraz przetwarzanie pozwalają na pomiar długości i szerokości geograficznej, wysokości nad poziomem morza, kursu, prędkości ruchu odbiornika, czasu oraz określanie innych danych nawigacyjnych.
Pierwszego satelitę nawigacyjnego Transit 1A wystrzelili Amerykanie w roku 1959. System nawigacji NAVSAT zbudowany w oparciu o 5 takich satelitów pozwalał na ustalenie pozycji odbiornika z dokładnością 200 metrów. Po roku 1996 podstawą nawigacji stały się satelity systemu GPS pozwalającego na określenie pozycji z dokładnością do 5 m.
Współczesne satelity nawigacyjne wyposażone są w precyzyjne zegary atomowe, pozwalające im na niezwykle dokładne generowanie impulsów radiowych odbieranych przez użytkowników systemu nawigacyjnego, co pozwala na osiągnięcie większej precyzji pomiarów nawigacyjnych.

</doc>
<doc id="784494" url="https://pl.wikipedia.org/wiki?curid=784494" title="Mistrzostwa Świata w Piłce Ręcznej 2005">
Mistrzostwa Świata w Piłce Ręcznej 2005



</doc>
<doc id="784495" url="https://pl.wikipedia.org/wiki?curid=784495" title="SS-Reichsführer">
SS-Reichsführer



</doc>
<doc id="784498" url="https://pl.wikipedia.org/wiki?curid=784498" title="Georg Christoph Wagenseil">
Georg Christoph Wagenseil

Georg Christoph Anton Wagenseil (ur. 29 stycznia 1715 w Wiedniu, zm. 1 marca 1777 tamże) – austriacki kompozytor, teoretyk muzyki, organista, klawesynista i pedagog
Jego rodzina pochodziła z bawarskiego miasta Augsburg i trudniła się handlem. Muzyki uczył go nadworny kompozytor Johann Joseph Fux. Wagenseil komponował sam od 1739 do śmierci na dworze cesarskim. Jego uczniem był Johann Baptist Schenk, którego z kolei uczniem był Ludwig van Beethoven. Do uczniów Wagenseila należała również Maria Antonina, a młody Wolfgang Amadeus Mozart grał na dworze głównie jego utwory.
Wagenseil, dziś nieco zapomniany, był znaczącym i wpływowym kompozytorem w swych czasach, zaliczanym do kompozytorów szkoły starowiedeńskiej. Jego dzieła cenili Joseph Haydn i Mozart, którzy je dobrze znali i wzorowali się na nich. Wagenseil komponował opery, chorały, symfonie, koncerty. Wraz z innymi kompozytorami, jak Georg Matthias Monn i Karl Ditters von Dittersdorf, tworzył wczesny klasycyzm wiedeński w muzyce, zaliczany do stylu galant.
Johann Christoph Wagenseil i Christian Jacob Wagenseil to jego dalecy krewni.

</doc>
<doc id="784499" url="https://pl.wikipedia.org/wiki?curid=784499" title="Mistrzostwa świata w piłce ręcznej mężczyzn">
Mistrzostwa świata w piłce ręcznej mężczyzn

Mistrzostwa świata w piłce ręcznej mężczyzn – oficjalny międzynarodowy turniej piłki ręcznej organizowany przez IHF cyklicznie od 1938 roku mający na celu wyłonienie najlepszej męskiej reprezentacji narodowej w tej dyscyplinie sportu na świecie.
Męska kadra Polski zadebiutowała na tej imprezie w roku 1958.
Do rozgrywek kwalifikuje się automatycznie gospodarz, mistrz świata z poprzednich mistrzostw, medaliści ostatnich mistrzostw Europy, Afryki, Ameryki i Azji oraz mistrz Oceanii. Pozostałe 9 miejsc jest rozdzielane wśród kontynentów według wyników osiągniętych na poprzednich mistrzostwach.

</doc>
<doc id="784501" url="https://pl.wikipedia.org/wiki?curid=784501" title="Dariusz Rzontkowski">
Dariusz Rzontkowski

Dariusz Rzontkowski (ur. 1966) — scenarzysta i aktor.
Ukończył grafikę w katowickiej filii ASP w Krakowie. Był współzałożycielem teatru GuGalander (w zespole do 1989 roku). Opracował scenografię do pierwszych trzech przedstawień i występował jako aktor.
Jest wraz z Dariuszem Basińskim współautorem tekstów dla grupy Mumio. Napisane przez niego programy teatralne "Zazum" oraz (wspólnie z Tomaszem Skorupą) "Kitta Kergulena" zostały wystawione w Teatrze Dramatycznym w Warszawie i Teatrze Śląskim w Katowicach.
Pracował w wielu warszawskich agencjach reklamowych, ostatnio na stanowisku dyrektora kreatywnego.
W październiku 2014 uzyskał w Akademii Sztuk Pięknych w Katowicach tytuł doktora sztuk plastycznych (promotorem był Marian Oslislo).
Jest scenarzystą komiksów z serii "Yorgi" (rysownik Jerzy Ozga)

</doc>
<doc id="784502" url="https://pl.wikipedia.org/wiki?curid=784502" title="DBDesigner4">
DBDesigner4

DBDesigner 4 – program do projektowania i modelowania relacyjnych baz danych.

</doc>
<doc id="784503" url="https://pl.wikipedia.org/wiki?curid=784503" title="Lej da Champfèr">
Lej da Champfèr

Lej da Champfèr (niem. "Champfèrersee") – jezioro w szwajcarskiej gminie Silvaplana, w regionie Maloja, w kantonie Gryzonia. 
Znajduje się w dolinie Engadyny, na północny wschód od miejscowości Silvaplana i od jeziora Silvaplanersee, z którym jest połączone; z tego powodu jeziora Silvaplanersee i Lej da Champfèr często traktowane są jako wspólny zbiornik wodny o powierzchni 3,2 km² (Silvaplana ma w nim udział 2,7 km²).
Lustro wody jeziora znajduje się na wysokości 1790 m n.p.m. Z północno-wschodniego skraju jeziora Champfer wypływa rzeka Inn.
Na północny wschód od jeziora znajduje się wieś Champfèr.

</doc>
<doc id="784504" url="https://pl.wikipedia.org/wiki?curid=784504" title="Marian Starczewski">
Marian Starczewski

Marian Antoni Starczewski (ur. 24 marca 1924 w Starym Sączu, zm. 17 czerwca 1988 w Warszawie) – chemik polski, profesor i rektor Politechniki Śląskiej, profesor Politechniki Warszawskiej. Zajmował się badaniami nad materiałami budowlanymi, inżynierią materiałową i badaniami nad korozją.
Życiorys.
Był synem Stanisława (urzędnika) i Marii z Ogorzałych. Uczęszczał do szkoły powszechnej w Starym Sączu, następnie do Gimnazjum im. Bolesława Chrobrego w Nowym Sączu i Gimnazjum im. Władysława Orkana w Starym Sączu.
Naukę szkolną przerwała II wojna światowa. W czasie okupacji przez pewien czas ukrywał się, odmówiwszy stawiennictwa do robót przymusowych. Pracował w gospodarstwie rolnym, spółdzielni mleczarskiej i jako buchalter. Uzupełniał również wykształcenie na tajnych kompletach (matura w 1943). Jako łącznik współpracował z Armią Krajową.
W maju 1945 rozpoczął studia na Wydziale Chemicznym Politechniki Śląskiej w Krakowie (w sierpniu tegoż roku przeniesionej do Gliwic). Na ostatnich latach studiów naukę łączył z pracą w laboratorium badawczym Zakładów Chemicznych "Oświęcim" i na Wydziale Technologicznym Gliwickiego Biura Studiów i Projektów Budownictwa Przemysłowego.
Od września 1950 był starszym asystentem w Katedrze Technologii Wielkiego Przemysłu Nieorganicznego Politechniki Śląskiej, kierowanej przez Stefana Pawlikowskiego. Dyplom magistra inżyniera chemii uzyskał 9 lutego 1951.
W latach 1954-1958 poza uczelnią był związany z Instytutem Materiałów Ogniotrwałych w Gliwicach, gdzie kierował pracownią wyrobów krzemionkowych i kwasoodpornych na Wydziale Wyrobów Glinokrzemiankowych. W grudniu 1960 obronił doktorat, na podstawie rozprawy przygotowanej pod kierunkiem Pawlikowskiego "Studia nad ogniotrwałością i własnościami ceramicznymi celsjanu w zależności od rodzaju i ilości domieszek spiekających". Powołany na stanowisko adiunkta, odbył w latach 1960-1961 staże naukowe na Uniwersytecie Łomonosowa w Moskwie i w Instytucie Chemii Krzemianów Akademii Nauk ZSRR w Leningradzie.
W 1963 przeniósł się na Wydział Budownictwa i Architektury Politechniki Śląskiej, gdzie objął kierownictwo Zakładu Ochrony przed Korozją w Katedrze Budowli Przemysłowych. W listopadzie 1964 habilitował się i otrzymał stopień docenta, w 1966 został kierownikiem Katedry Chemii i Technologii Materiałów Budowlanych. Kolejny staż odbył w 1967 w Akademii Górniczej we Freibergu (dawne NRD). Po likwidacji katedr w 1969 Starczewski został dyrektorem Instytutu Chemii i Technologii Nieorganicznej na Wydziale Technologii i Inżynierii Chemicznej. Prowadził również zajęcia z korozji w Studium Podyplomowym Instytutu Budownictwa Politechniki Wrocławskiej oraz na Politechnice Gdańskiej.
W lipcu 1971 został profesorem nadzwyczajnym, w listopadzie 1976 profesorem zwyczajnym. Pełnił na uczelni także funkcje organizacyjne - w latach 1969-1972 prodziekana Wydziału Technologii i Inżynierii Chemicznej, 1972-1978 prorektora ds. nauki i współpracy z przemysłem, 1978-1981 prorektora ds. ogólnych. W 1982 objął funkcję rektora Politechniki po usuniętym ze stanowiska w czasie stanu wojennego Ryszardzie Peteli. Przeprowadził wówczas, zgodnie z wytycznymi władz partyjnych, tzw. weryfikację, czyli w praktyce zwolnienie z pracy osób związanych z "Solidarnością". Sam Starczewski nie był członkiem PZPR. Funkcję rektora pełnił do 1984.
W 1987 przeniósł się na Politechnikę Warszawską. Objął tam kierownictwo Zakładu Ceramiki w Instytucie Technologii Nieorganicznej, był również dziekanem Wydziału Chemicznego. Zmarł nagle w czerwcu 1988. Został pochowany na Cmentarzu Wojskowym na Powązkach (kw. K, rząd 4, grób 30).
Dokonania naukowe.
Zajmował się technologią substancji nieorganicznych wysokiej czystości, technologią surowców nieorganicznych, chemią i technologią materiałów budowlanych i ogniotrwałych, inżynierią materiałową i badanami nad korozją. Był jednym z pierwszym w Polsce specjalistów korozji tworzyw niemetalowych oraz zabezpieczeń chemoodpornych obiektów przemysłowych.
Ogłosił około 160 prac, głównie na łamach "Zeszytów Naukowych Politechniki Śląskiej" i "Ochrony przed Korozją" (był redaktorem tego pisma i członkiem jego rady programowej), a także "Prac Instytutów Hutniczych", "Chemika", "Materiałów Budowlanych", "Cementu". Był współautorem książek "ABC korozjonisty" (1961) i "Mała ilustrowana encyklopedia techniczna. Chemia" (1965), redaktorem publikacji "Przeciwkorozyjne zabezpieczenia obiektów przemysłowych" (1974). Miał na koncie patenty (m.in. sposób wytwarzania ciekłych formierskich mas cementowych) i wdrożenia w przemyśle, był konsultantem wielu zakładów przemysłowych.
W latach 1975-1980 brał udział w pracach Komitetu Nauk Chemicznych Polskiej Akademii Nauk. Przewodniczył Zespołowi Dydaktycznemu "Chemia" przy Ministrze Nauki, Szkolnictwa Wyższego i Techniki, a także Sekcji Korozji Stowarzyszenia Naukowo-Technicznego Inżynierów i Techników Przemysłu Chemicznego i Polskiemu Komitetowi ds. Korozji przy Zarządzie Głównym Naczelnej Organizacji Technicznej. Działał w Związku Nauczycielstwa Polskiego, wchodząc w skład władz oddziału Katowickiego. Współpracował również z nauką zagraniczną, głównie krajów bloku socjalistycznego, ale był także m.in. członkiem komitetu redakcyjnego londyńskiego "Scientific World" i włoskiej Śródziemnomorskiej Akademii Nauk.
Pod jego kierunkiem obroniono przeszło 150 prac dyplomowych, wypromował również 20 doktorów. Wiele prac ogłosił razem ze współpracownikami.
Życie prywatne.
Żonaty dwukrotnie, po raz pierwszy z Wandą Gepner, po raz drugi z Krystyną Szokalską (urzędniczką). Nie miał dzieci.
Bibliografia.
"Kto jest kim w Polsce 1989", Wydawnictwo Interpress, Warszawa 1989, str. 1239-1240

</doc>
<doc id="784506" url="https://pl.wikipedia.org/wiki?curid=784506" title="Farchant">
Farchant

Farchant – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen. Leży około 5 km na północ od Garmisch-Partenkirchen, nad Loisach, przy drodze B2, B23 i linii kolejowej Monachium – Innsbruck.
Polityka.
Wójtem gminy jest Martin Wohlketzetter z SPD, poprzednio urząd ten obejmował Michael Lidl, rada gminy składa się z 16 osób.

</doc>
<doc id="784507" url="https://pl.wikipedia.org/wiki?curid=784507" title="Charles-Valentin Alkan">
Charles-Valentin Alkan

Charles-Valentin Alkan, właśc. Charles-Henri-Valentin Morhange (ur. 30 listopada 1813 w Paryżu, zm. 29 marca 1888 tamże) – francuski kompozytor i pianista.
Życiorys.
Pochodził z uzdolnionej muzycznie rodziny, muzykami było także czterech jego braci i siostra. Już jako dziecko zaczął przejawiać talent muzyczny i w wieku zaledwie sześciu lat został przyjęty do Konserwatorium Paryskiego. Jego nauczycielami byli Pierre-Joseph-Guillaume Zimmerman (fortepian) i Victor-Charles-Paul Dourlen (teoria). W wieku 10 lat zdobył pierwszą nagrodę za grę na fortepianie. W 1833 roku na krótko odwiedził Londyn, po czym osiadł na stałe w Paryżu. Działał głównie jako kompozytor i pedagog i po 1838 roku zaprzestał publicznych koncertów fortepianowych, które ponownie dał jedynie w latach 1844–1845, 1853 i 1870. Prowadził żywot samotnika, jednak znał środowisko artystyczne Paryża – przyjaźnił się z Chopinem, Lisztem, George Sand i Victorem Hugo.
Według anegdoty poniósł śmierć przygnieciony regałem w bibliotece.
Twórczość.
Tworzył wyłącznie utwory fortepianowe. Skomponował m.in. "Concerto da camera a-moll" op. 10 na fortepian i orkiestrę, "Trio fortepianowe g-moll" op. 30, "Études-Caprices" op. 12, 13, 16, "Trois grand études" op. 15, "Douze études dans les tons majeurs" op. 35, "Douze grandes études" op. 39, "Trois grandes études pour les deux mains séparées ou réunies" op. 76, "Grande Sonata" op. 33.
Po śmierci Alkana jego muzyka, uważana za zbyt trudną, popadła w zapomnienie. Odkryto ją na nowo dopiero w latach 60. i 70. XX wieku.

</doc>
<doc id="784510" url="https://pl.wikipedia.org/wiki?curid=784510" title="Copa América 1942">
Copa América 1942

Copa América 1942 – siedemnaste mistrzostwa kontynentu południowoamerykańskiego, odbyły się w dniach 10 stycznia – 7 lutego 1942 roku po raz czwarty w Urugwaju. Reprezentacja Boliwii wycofała się, co spowodowało, że w turnieju po raz pierwszy grało siedem zespołów. Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Montevideo na stadionie Centenario"
Mecz Argentyna – Chile został przerwany w 43 minucie, gdy reprezentacja Chile opuściła plac gry z powodu skandalicznego, ich zdaniem, sędziowania peruwiańskiego arbitra. Wynik zweryfikowano jako zwycięstwo Argentyny.
Końcowa tabela.
Siedemnastym triumfatorem turnieju Copa América został po raz ósmy zespół Urugwaju.

</doc>
<doc id="784511" url="https://pl.wikipedia.org/wiki?curid=784511" title="Georg Muffat">
Georg Muffat

Georg Muffat (ur. 1 czerwca 1653 w Megève, Sabaudia, zm. 23 lutego 1704 w Pasawie) – austriacki kompozytor francuskiego pochodzenia.
Życiorys.
Od 1663 do 1669 uczył go Jean-Baptiste Lully w Paryżu. Spędził wiele lat w Alzacji, najpierw jako uczeń w kolegium jezuickim w Sélestat (Schlettstadt), a od roku 1671 w Molsheim, gdzie został organistą kapitały sztrasburskiej, przebywającej tu na wygnaniu. Od 1674 roku studiował prawo w Ingolstadt, a potem osiedlił się w Wiedniu, lecz nie mógł tam znaleźć zatrudnienia. W 1677 r. ruszył do Pragi, potem zainteresował go Salzburg, gdzie wreszcie został zatrudniony przez arcybiskupa.
Około 1680 roku podróżował do Włoch, gdzie uczył go Bernardo Pasquini, który rozwijał stary styl, którego twórcą był we wczesnym XVII wieku Girolamo Frescobaldi. Arcangelo Corelli również zainspirował Muffata. od 1690 r. Muffat został kapelmistrzem w Pasawie, a od czasu do czasu tworzył też dla Strasburga.
Muffat był, jak przed nim Johann Jakob Froberger, a po nim Georg Friedrich Händel muzycznym kosmopolitą, w twrórczosci którego krzyżowały się style baroku włoskiego, niemieckiego i francuskiego.
Jego synem był kompozytor - Gottlieb Muffat.
Dzieła.
Muzyka instrumentalna
Opery
Muzyka religijna
Inne 

</doc>
<doc id="784512" url="https://pl.wikipedia.org/wiki?curid=784512" title="Oberau (Bawaria)">
Oberau (Bawaria)

Oberau – gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen. Leży około 8 km na północ od Garmisch-Partenkirchen, nad rzeką Loisach, przy drodze B2, B23 i linii kolejowej Monachium – Innsbruck.
Polityka.
Wójtem gminy jest Peter Imminger z CSU, rada gminy składa się z 16 osób.
Oświata.
W gminie znajduje się przedszkole (75 miejsc) oraz szkoła podstawowa z Hauptschule (14 nauczycieli, 223 uczniów).

</doc>
<doc id="784513" url="https://pl.wikipedia.org/wiki?curid=784513" title="The Kroke Band">
The Kroke Band



</doc>
<doc id="784514" url="https://pl.wikipedia.org/wiki?curid=784514" title="Krün">
Krün

Krün – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen. Leży około 15 km na wschód od Garmisch-Partenkirchen, nad Izarą, przy drodze B2.
Polityka.
Wójtem gminy jest Thomas Schwarzenberger z CSU, rada gminy składa się z 12 osób.
Oświata.
W gminie znajduje się przedszkole (50 miejsc) oraz szkoła podstawowa.

</doc>
<doc id="784515" url="https://pl.wikipedia.org/wiki?curid=784515" title="Reginald Armitage">
Reginald Armitage



</doc>
<doc id="784516" url="https://pl.wikipedia.org/wiki?curid=784516" title="Tremadok">
Tremadok

Tremadok (ang. "Tremadocian")

</doc>
<doc id="784518" url="https://pl.wikipedia.org/wiki?curid=784518" title="Grainau">
Grainau

Grainau – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen. Leży w górach w Wettersteingebirge, około 5 km na zachód od Garmisch-Partenkirchen, nad Loisach, przy drodze B23 i linii kolejowej Kempten (Allgäu) - Reutte (Austria) - Garmisch-Partenkirchen, u podnóża Zugspitze.
Polityka.
Wójtem gminy jest Andreas Hildebrandt z CSU, rada gminy składa się z 16 osób.
Oświata.
W gminie znajduje się przedszkole (75 miejsc) oraz szkoła podstawowa (7 nauczycieli, 118 uczniów).

</doc>
<doc id="784520" url="https://pl.wikipedia.org/wiki?curid=784520" title="Kniaź Jarema">
Kniaź Jarema



</doc>
<doc id="784521" url="https://pl.wikipedia.org/wiki?curid=784521" title="2 Warszawska Dywizja Zmechanizowana">
2 Warszawska Dywizja Zmechanizowana

2 Warszawska Dywizja Zmechanizowana im. Henryka Dąbrowskiego (2 DZ) – związek taktyczny Wojsk Zmechanizowanych Sił Zbrojnych PRL.
Formowanie i zmiany organizacyjne.
Zgodnie z rozporządzeniem Nr 0026/org. Ministra Obrony Narodowej z dnia 4 września 1956 roku, 7 Łużycka Dywizja Piechoty została przeformowana i przemianowana na 2 Warszawską Dywizję Zmechanizowaną. Dowództwo i sztab dywizji stacjonował w Nysie. W 1961 roku w skład dywizji został włączony 15 Pułk Czołgów Średnich z Gliwic, natomiast 13 Warszawski Pułk Czołgów Średnich został podporządkowany dowódcy 10 Dywizji Pancernej.
Dywizja stanowiła częściowo skadrowany związek taktyczny spełniając przede wszystkim zadania szkoleniowe i mobilizacyjne. W pułkach dywizji funkcjonowały poddoddziały szkolne przygotowujące podoficerów i młodszych specjalistów dla potrzeb jednostek Śląskiego Okręgu Wojskowego.
W październiku 1989 roku dywizja została przekształcona w 20 Bazę Materiałowo-Techniczną, a jej numer i nazwa wyróżniająca przekazana 20 Dywizji Pancernej ze Szczecinka.
Żołnierze dywizji.
Dowódcy dywizji:

</doc>
<doc id="784522" url="https://pl.wikipedia.org/wiki?curid=784522" title="Ekspres (wspinaczka)">
Ekspres (wspinaczka)

Ekspres – dwa karabinki połączone krótką, usztywnioną pętlą z taśmy. Ekspresy są stosowane do mocowania liny do punktów asekuracyjnych. Użycie ekspresu zamiast pojedynczego karabinka zmniejsza przesztywnienie przelotów, czyli niekorzystnie skierowane siły utrudniające asekurację oraz tarcie utrudniające wspinaczkę. Dzięki zastosowaniu ekspresów lina w układzie asekuracyjnym porusza się swobodniej i z mniejszymi oporami.
Karabinek, do którego wpina się linę, zwykle ma wygięte ramię zamka, aby ułatwić szybkie wpinanie się. W celu zmniejszenia masy i bezwładności zamka powstały ekspresy z karabinkami z drucianym zamkiem, zwane agrafkami.
Coraz częściej ekspresy wyposażone są w tak zwane stringi, czyli różnego typu (zazwyczaj gumowe) stabilizatory, które zapobiegają obróceniu się karabinka względem taśmy.
Pętle w ekspresach mogą być różnej długości, zwykle od 8 do 30 cm. Wykonuje się je z nylonu, spectry lub dyneemy. .
Ekspresy stosuje się między innymi we wspinaczce z asekuracją od dołu. We wspinaczce lodowej lub w kruchej skale często używa się ekspresów z absorberami energii.
Historycznie role ekspresów pełniły dwa karabinki łączone taśmą podczas osadzania punktu asekuracyjnego. Oczywistą ideą wydawało się być przygotowanie sobie takiego zestawu, zanim wspinacz wyruszył na wspinaczkę; ich użycie było wówczas szybsze i łatwiejsze – stąd nazwa ekspres.

</doc>
<doc id="784524" url="https://pl.wikipedia.org/wiki?curid=784524" title="Adam z Wągrowca">
Adam z Wągrowca

Adam z Wągrowca (zm. 27 sierpnia 1629 w Wągrowcu) – polski organista, kompozytor, zakonnik-cysters, należący do klasztoru cystersów w Wągrowcu.
Życiorys.
Pochodził z Margonina na Pałukach. Za życia cieszył się opinią wybitnego muzyka i świetnego organisty; 17 marca 1620 był zaproszony wypróbować nowe organy w katedrze gnieźnieńskiej. W żmudzkich Krożach na Litwie zachowała się tabulatura organowa (ok. 1618), zawierająca ponad 30 jego utworów. 
Jako kompozytor reprezentował tradycje włoskiego renesansu i wczesnego baroku; jego utwory organowe są bliskie stylistycznie kompozycjom Girolamo Frescobaldiego. Jako pierwszy zastosował w notacji utworu organowego osobną (trzecią) pięciolinię dla zapisu partii wykonywanej nogami na klawiaturze pedałowej.

</doc>
<doc id="784526" url="https://pl.wikipedia.org/wiki?curid=784526" title="Jakub Henryk Flemming">
Jakub Henryk Flemming

Jakub Henryk Flemming, "Jacob Heinrich Reichsgraf von Flemming", hrabia Jakub Henryk Flemming (ur. 3 marca 1667 w Trzęsaczu na Pomorzu Zachodnim, zm. 30 kwietnia 1728 r. w Wiedniu) – koniuszy wielki litewski, minister i zaufany doradca Augusta II, generał artylerii koronnej w latach 1710-1714, królewsko-polski i elektorsko-saski feldmarszałek (od 1711) oraz rzeczywisty tajny radca, członek Tajnej Rady Wojennej, poseł nadzwyczajny Rzeczypospolitej w Królestwie Wielkiej Brytanii w 1719 roku, przewodniczący Landtagu Pomorza Tylnego ("Erblandmarschall des Herzogtums Hinterpommern").
Brat stryjeczny Jerzego Detloffa Flemminga. Był dowódcą wojsk „cudzoziemskiego autoramentu” (tzn. uzbrojonych i umundurowanych na wzór zachodni) w Polsce.
Życiorys.
1697-1703.
Jako wysłannik w Polsce (1697) razem z Janem Jerzym Przebendowskim przygotowywał elekcję Augusta; projektodawca reform wewnętrznych w Polsce; dążył do wzmocnienia władzy królewskiej w Polsce i zapewnienia Wettynom dziedziczności tronu.
W latach 1697-1728 był saskim posłem w Prusach, sprawując jednocześnie wiele innych funkcji, bywając jedynie czasami w niedalekim od Drezna Berlinie. W 1703 roku próbował zawrzeć sojusz sasko-pruski w Berlinie, potem pojechał jako poseł saski do Kopenhagi; w tym samym roku doprowadził do pozbawienia urzędów i uwięzienia wielkiego kanclerza Wolfa Dietricha von Beichlingena (1665-1725), na czym sam Flemming bardzo skorzystał.
Brał udział w III wojnie północnej. W 1700 dowodził wojskami saskimi w oblężeniu Rygi, którą wraz z Liwonią August II Mocny chciał odzyskać dla Polski.
1704-1718.
W 1706 roku August II Mocny stworzył saski "Tajny Gabinet" z Flemmingiem na czele, by ominąć dotychczasowe organy prowadzące politykę zagraniczną: Tajna Radę ("Geheimes Consillium"), kontrolowaną przez stany saskie, tajną ekspedycję gabinetową istniejącą od 1704 (na której czele stał Georg Ernst Pfingstein) i kancelarię, której kanclerzem był do 1703 przeciwnik Flemminga Wolf Dietrich von Beichlingen. Flemming stał na czele tajnego gabinetu do swej śmierci w 1728 roku. Król zdecydował się w ten sposób poprzeć Flemminga w jego kompetencyjnym sporze z Augustem Ferdinandem von Pflugkiem. Flemming nie dopuszczał, by Tajna Rada i stany mieszały się odtąd w politykę zagraniczną.
Początkowo doradzał Augustowi II wprowadzenie w Polsce absolutystycznej formy rządu, potem poniechał tych planów. Był uczestnikiem Walnej Rady Warszawskiej 1710 roku. W czasie konfederacji tarnogrodzkiej dowodził wojskami saskimi i układał się z konfederatami.
W 1717 był podwójnie nominowany na posła do Wiednia; przez króla i Tajny Gabinet oraz przez polski senat.
1719-1728.
Flemming zasłynął jako negocjator traktatu wiedeńskiego 1719. François-Louis de Pesmes de Saint-Saphorin jako przedstawiciel brytyjski, Jakub Henryk von Flemming i Eugeniusz Sabaudzki 5 stycznia 1719 roku podpisali w Wiedniu wymierzony przeciw carskiej Rosji traktat sojuszniczy, którego celem była obrona całości terytorialnej Rzeczypospolitej i wyprowadzenie z niej obcych wojsk. Traktat ratyfikowany przez Rzeczpospolitą mógłby oznaczać obalenie porządków sejmu niemego, jednak kolejne sejmy z lat 1719-1722 zostały zerwane za sprawą ówczesnych hetmanów - zaprzedanych Rosji i równocześnie zwalczających Fleminga jako konkurenta.
W 1725 poślubił w Białej Podlaskiej Teklę Różę Radziwiłł. Miał z nią troje dzieci, ale żadne nie dożyło wieku dojrzałego.
Flemming był rzecznikiem polityki pro-austriackiej, gdy zmarł w 1728, górę na dworze drezdeńskim wzięło stronnictwo profrancuskie. Pochowany został w sierpniu 1728 w kościele Mariackim w Putzkau na Łużycach.
Posiadłości.
W 1702 nabył dobra sławięcickie. W 1709 wybudował w Kotlarni kuźnię mosiądzu oraz fabryki blach miedzianych, drutu i luster. W 1714 sprzedał dobra królewskiemu tajnemu radcy Adolfowi Magnusowi Hoymowi i zakupił pałac w Dreźnie, zwany później Pałacem Flemminga-Sułkowskiego. W 1715 wzniósł Pałac Japoński w Dreźnie, który w 1717 nabył król August II. W latach 1718-1721 posiadał dobra Nebra i Birkigt. W latach 1724-1726 wzniósł barokowy pałac w Übigau koło Drezna, także odsprzedany następnie królowi polskiemu. W 1724 nabył pałac w Crossen an der Elster, który pozostał w posiadaniu rodu Flemmingów do 1937. W 1725 nabył Cieszków, który Tekla Róża Radziwiłł w 1745 sprzedała Katarzynie Sapieżynie.
Odznaczenia.
W 1717 został odznaczony Orderem Orła Białego.
Kawaler orderów: Krzyża zakonników niemieckich (joannitów), duńskiego Słonia, rosyjskiego Świętego Andrzeja.

</doc>
<doc id="784527" url="https://pl.wikipedia.org/wiki?curid=784527" title="Oberammergau">
Oberammergau

Oberammergau – gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Garmisch-Partenkirchen. Leży około 12 km na północ od Garmisch-Partenkirchen, nad rzeką Ammer, przy drodze B23.
Gmina słynie z wystawianej w każdym roku kończącym się na „0” – Pasji. W 1922 r., po dwunastu latach powrócono do organizacji misterium. Tekst Pasji zawierał antysemickie elementy, a w 1934 widzowie manifestowali poparcie dla nazizmu. Na widowni był Adolf Hitler.
Miejscowość, wraz z sąsiednim Unterammergau, jest wspomniana w niemieckiej piosence ludowej "Heut kommt der Hans zu mir".

</doc>
<doc id="784528" url="https://pl.wikipedia.org/wiki?curid=784528" title="Antywzorce">
Antywzorce



</doc>
<doc id="784530" url="https://pl.wikipedia.org/wiki?curid=784530" title="MI1">
MI1

MI1 lub Sekcja 1 Brytyjskiego Wywiadu Wojskowego, była oddziałem Brytyjskiego Zarządu Wywiadu Wojskowego, części Biura Wojny. Powstała podczas I wojny światowej. Wchodząca w jej skład komórka "C&amp;C", zajmowała się łamaniem szyfrów. Obecnie MI1 nie istnieje, a obowiązki Biura Wojny przejęło Ministerstwo Obrony.

</doc>
<doc id="784531" url="https://pl.wikipedia.org/wiki?curid=784531" title="Champfèr">
Champfèr

Champfèr – wieś w Szwajcarii, na północny wschód od jeziora Lej da Champfèr, przy starej drodze wiodącej przez dolinę Engadyny wzdłuż rzeki Inn. Wieś leży nad strumieniem "Ova da Suvretta", stanowiącym granicę między gminami Sankt Moritz i Silvaplana w regionie Maloja, w kantonie Gryzonia.
Wzmiankowana w 1139 jako "Campofare", (niem. "Campfer"); w 1521 wybudowano tu kościół św. Rocha, w 1866 drogę do kurortu St. Moritz; od końca XIX datuje się szybka rozbudowa bazy pensjonatów i hoteli. W roku 1900 wieś zamieszkana była przez 124, a w 2003 - przez 462 osoby.

</doc>
<doc id="784533" url="https://pl.wikipedia.org/wiki?curid=784533" title="Izabella Bukowska">
Izabella Bukowska

Izabella Bukowska-Chądzyńska (ur. 14 lutego 1973 w Poznaniu) − polska aktorka teatralna, filmowa, dubbingowa i radiowa, prezenterka telewizyjna. Ma na swoim koncie role w Teatrze Polskiego Radia.
Życiorys.
Popularność zyskała, prowadząc telewizyjny magazyn sensacyjny "SUPERexpress TV" na antenie Polsatu. Grała również w serialu TV4 zatytułowanym "Mecenas Lena Barska", gdzie otrzymała angaż do roli tytułowej mecenas. Nagrała płytę, na której zaśpiewała polskie kolędy i pastorałki.
Absolwentka PWST w Warszawie (1996). Aktorka Teatru Polskiego w Warszawie.

</doc>
<doc id="784534" url="https://pl.wikipedia.org/wiki?curid=784534" title="Champfer">
Champfer



</doc>
<doc id="784535" url="https://pl.wikipedia.org/wiki?curid=784535" title="Downtown">
Downtown

Downtown – piosenka skomponowana przez Toniego Hatcha, w oryginale wykonana przez Petulę Clark w 1964. 
Piosenka ta zdobyła szereg nagród (w tym również nagrodę "Grammy Hall of Fame " w 2003). Została wykorzystana w wielu filmach i serialach telewizyjnych (m.in. w filmie "Przerwana lekcja muzyki", "Twin Town" czy w serialu "Zagubieni").

</doc>
<doc id="784536" url="https://pl.wikipedia.org/wiki?curid=784536" title="ATB (rower)">
ATB (rower)

ATB (eng. "All Terrain Bicycle") - rodzaj tzw. roweru górskiego, którego konstrukcja jest tak zaprojektowana, aby jeździło się nim dobrze we wszelkich możliwych warunkach.
Pierwotnie termin ten stworzono, aby zastąpić nim mylącą nazwę "rower górski", który w swojej klasycznej postaci jest nie tyle "górski", ile raczej służy do jazdy w każdym trudnym terenie. Współcześnie jednak rowery "ATB" to zwykle rowery turystyczne na kołach 26 cali, z geometrią ramy umożliwiającą jazdę w wygodnej, wyprostowanej pozycji i z ogumieniem i zestawem przełożeń umożliwiającym wygodną jazdę po drogach asfaltowych i jednocześnie wąskich leśnych ścieżkach.
W sklepach rowerowych często mianem "ATB" są oznaczane tańsze odmiany rowerów górskich.

</doc>
<doc id="784537" url="https://pl.wikipedia.org/wiki?curid=784537" title="Karol Miller">
Karol Miller

Karol Miller vel Miller Zaklika (ur. 26 października 1835 w Częstochowie, zm. 24 grudnia 1920 w Warszawie) – polski malarz. 
Życiorys.
Był synem Karola i Marianny z Gryczmańskich. Studiował w warszawskiej Szkole Sztuk Pięknych u Rafała Hadziewicza i Marcina Zaleskiego. W 1862 roku za kompozycję „Leszek Biały i Goworek”, otrzymał złoty medal, patent malarza XIV rangi i trzyletnie stypendium w Rzymie. Po powrocie z Włoch artysta otworzył pracownię przy ul. Miodowej 3 w Warszawie. W tym czasie powstały m.in. rysunki dla tygodnika „Kłosy”: „Widoki Rzymu”, „Monterella, Klasztor w okolicach Rzymu”, „Widoki Szczawnicy”. W swojej pracowni malarz ponadto stworzył cykl portretowych litografii ukazujących m.in.: Karola Estreichera, Tadeusza Korzona, Zygmunta Glogera, Helenę Modrzejewską, Wincentego Rapackiego, Salomeę Palińską-Kenigową.
W 1876 roku Karol Miller uczestniczył w międzynarodowej wystawie w Filadelfii.
Zmarł 24 grudnia 1920 r. w Warszawie.

</doc>
<doc id="784538" url="https://pl.wikipedia.org/wiki?curid=784538" title="Flo (geologia)">
Flo (geologia)

Flo (ang. "Floian")
Nazwa piętra (wieku) pochodzi od wioski Flo położonej na wschód od góry Hunneberg (Szwecja). Termin "floj", sugerowany w niektórych pracach, nie wydaje się poprawny.

</doc>
<doc id="784541" url="https://pl.wikipedia.org/wiki?curid=784541" title="Narraganset">
Narraganset



</doc>
<doc id="784542" url="https://pl.wikipedia.org/wiki?curid=784542" title="Kostka (wspinaczka)">
Kostka (wspinaczka)

Kostka – element sprzętu wspinaczkowego, używany do tworzenia punktów asekuracyjnych demontowanych po zakończeniu wspinaczki. Osadzenie kostki jest możliwe dzięki odpowiedniemu układowi rzeźby skalnej, poprzez klinowanie w rysach, szczelinach lub dziurkach.
Zakładanie kostek jest uznawane za jedną z najelegantszych metod asekuracji, gdyż jest nieinwazyjne – nie niszcząc skały pozwala zachować jej naturalny charakter dla kolejnych wspinaczy i turystów. Jednakowoż, tylko niektóre drogi wspinaczkowe można pokonać asekurując się przy użyciu kości. W porównaniu z drogami wyposażonymi w stałe przeloty, wspinanie się na własnej asekuracji (a zatem z użyciem kostek) jest trudniejsze, wymaga większego doświadczenia i obarczone jest większym ryzykiem.
Współcześnie używane kości dzieli się na kilka typów:
Kości które zostały silnie obciążone mają tendencję do „zacierania się” w skale (ze względu na miękki metal z którego są wykonane) i często do ich wyjęcia niezbędny jest specjalny przyrząd, nazywany jebadełkiem.

</doc>
<doc id="784545" url="https://pl.wikipedia.org/wiki?curid=784545" title="Valka">
Valka

Valka (hist. niem. "Walk") − miasto na Łotwie, przy granicy z Estonią, naprzeciwko estońskiego miasta Valga, siedziba administracyjna okręgu Valka. W 2016 roku liczyło ok. 5,5 tys. mieszkańców. 
Pierwsza wzmianka o miejscowości pochodzi z 1286 roku. Prawa miejskie zostały nadane przez króla Stefana Batorego w 1584 roku. 15 listopada 1918 roku w mieście podjęto decyzję o proklamacji niepodległości Łotwy, a 1 lipca 1920 roku miasto podzielono pomiędzy Łotwę (obecna Valka) i Estonię (obecna Valga).
W czasach Związku Radzieckiego miasta te dzieliła granica republik związkowych, po jego upadku i odzyskaniu niepodległości przez państwa bałtyckie ponownie granica państwowa.
W mieście rozwinął się przemysł spożywczy, elektrotechniczny, drzewny oraz lekki.

</doc>
<doc id="784551" url="https://pl.wikipedia.org/wiki?curid=784551" title="MI2">
MI2

MI2, Sekcja 2 Brytyjskiego Wywiadu Wojskowego, była oddziałem Brytyjskiego Zarządu Wywiadu Wojskowego, części Biura Wojny. Szpiegowała Rosję i państwa Skandynawskie.

</doc>
<doc id="784552" url="https://pl.wikipedia.org/wiki?curid=784552" title="Kuźnia (Ostrowiec Świętokrzyski)">
Kuźnia (Ostrowiec Świętokrzyski)

Kuźnia – osiedle Ostrowca Świętokrzyskiego, włączone w granice miasta w 1924 roku. Wcześniej osada fabryczna.
Przez osiedle przebiega czerwony szlak rowerowy im. Mieczysława Radwana.
Zasięg terytorialny.
Obejmuje ulice: Czerwińskiego, Dobrą, Kuźnię, Lelewela, Reńskiego, Sosnową, Widok i Żurawią oraz część zabudowań przy ulicach: Sienkiewicza (nieparzyste numery 49-131), Zagłoby (parzyste numery 34-86) i Żeromskiego (nieparzysty numer 5 oraz parzyste 2-62).
Historia.
Nazwa osady pochodzi od znajdującej się tu niegdyś kuźnicy. Powstała ona w latach 20. XVIII w. przy kanale Młynówka. W tym samym czasie wybudowano tu młyn należący do właściciela dóbr ostrowieckich. Kuźnica funkcjonowała co najmniej do poł. XVIII w. Według spisu z 1787 r. osada miała 65 mieszkańców.
Około 1813 r. budowę nowego kompleksu hutniczego rozpoczął Jerzy Dobrzański. W 1816 r. na terenie osady znajdowały się dwie fryszerki (nazywane "Łukaszyn" i "Romanów") oraz wielki piec z trzema miechami cylindrowymi oraz gichtą. Były tu także 2 wiatraki i tartak. Do 1823 r. w Kuźni funkcjonował młyn o dwóch kołach wodnych. W późniejszym okresie wybudowano jeszcze fryszerkę "Rochów", która jednakże upadła w 1828 r. W 1821 r. Kuźnia miała 72 mieszkańców.
W 1840 r. w Kuźni znajdowały się już tylko dwa zakłady: wielki piec z czterema miechami skrzynkowymi oraz fryszerka "Łukaszyn". Fryszerka funkcjonowała to lat 70. XIX w. przetwarzając surowe żelazo uzyskane w hucie Klimkiewiczów. W 1924 r. osada została przyłączona do Ostrowca.

</doc>
<doc id="784553" url="https://pl.wikipedia.org/wiki?curid=784553" title="Edgar Savisaar">
Edgar Savisaar

Edgar Savisaar (ur. 31 maja 1950 w Harku, zm. 29 grudnia 2022 w Tallinnie) – estoński polityk, założyciel i wieloletni przewodniczący Estońskiej Partii Centrum. Pierwszy premier Estonii po odzyskaniu niepodległości. Minister spraw wewnętrznych oraz minister spraw gospodarczych i komunikacji, w latach 2001–2004 i ponownie od 2007 do 2015 burmistrz Tallinna.
Życiorys.
W 1968 ukończył szkołę średnią, a w 1973 studia z zakresu historii na Uniwersytecie w Tartu. W 1980 uzyskał stopień kandydata nauk na podstawie rozprawy poświęconej Klubowi Rzymskiemu. Pracował m.in. jako wykładowca, w latach 1980–1985 był przewodniczącym zarządu lokalnego komitetu planowania, a następnie do 1988 dyrektorem wydziału w krajowym komitecie planowania. Później przez rok pracował jako dyrektor ds. naukowych w przedsiębiorstwie doradczym.
W 1989 został wiceprzewodniczącym Rady Ministrów Estońskiej SRR i przewodniczącym Państwowego Komitetu Planowania, w 1990 objął stanowisko ministra spraw gospodarczych republiki. 3 kwietnia 1990 został zaś mianowany na urząd przewodniczącego Rady Ministrów. Gdy Estonia 20 sierpnia 1991 ogłosiła niepodległość, Edgaar Savisaar został jej pierwszym premierem. Urząd ten pełnił do 29 stycznia 1992, gdy zrezygnował w związku z problemami gospodarczymi w kraju po transformacji ustrojowej.
W 1991 założył i stanął na czele Estońskiej Partii Centrum. Kierował nią do 1995, po czym w 1996 powrócił na funkcję przewodniczącego centrystów. Od 1992 do 1995 pełnił funkcję wicemarszałka Zgromadzenia Państwowego. Od lat 90. regularnie wybierany w skład Riigikogu, rezygnując z mandatu z uwagi na zakaz łączenia stanowisk. Od kwietnia do listopada 1995 zajmował stanowisko ministra spraw wewnętrznych. Został zdymisjonowany po tym, jak zarzucono mu udział w aferze związanej z nagrywaniem prywatnych rozmów polityków, by spowodować upadek rządzącego gabinetu. Edgaar Savisaar postanowił wówczas wycofać się z centralnej polityki. W 1996 wziął udział w wyborach lokalnych i został przewodniczącym rady miejskiej Tallinna (do 1999), pozostał również posłem do krajowego parlamentu.
Od grudnia 2001 do października 2004 sprawował urząd burmistrza Tallinna. Musiał ustąpić po przegłosowaniu wobec niego wotum nieufności. 13 kwietnia 2005 po wejściu Estońskiej Partii Centrum w skład nowej koalicji rządowej objął stanowisko ministra spraw gospodarczych i komunikacji w pierwszym rządzie Andrusa Ansipa, pełnił tę funkcję do 5 kwietnia 2007. Również w kwietniu 2007 powrócił na urząd burmistrza estońskiej stolicy.
Był wybierany ponownie do estońskiego parlamentu, rezygnując jednak z objęcia mandatu. Czasowo wykonywał go w 2015, ostatecznie zrzekł się miejsca w Zgromadzeniu Państwowym.
W marcu 2015 został hospitalizowany w związku z zapaleniem płuc, ze względu na ostrą infekcję konieczna była amputacja jednej z nóg. W tym samym miesiącu obowiązki przewodniczącej partii przejęła Kadri Simson. We wrześniu 2015 został sądownie zawieszony w pełnieniu funkcji burmistrza w związku z przedstawionymi mu zarzutami korupcyjnymi, a obowiązki burmistrza przejął Taavi Aas. W listopadzie 2016 na funkcji przewodniczącego centrystów zastąpił go Jüri Ratas. W 2017 uzyskał mandat radnego Tallinna z ramienia własnego komitetu wyborczego.
Życie prywatne.
Edgar Savisaar był żonaty trzykrotnie, miał dwie córki i dwóch synów. W działalność polityczną zaangażowali się jego syn Erki Savisaar i była żona Vilja Toomast.

</doc>
<doc id="784559" url="https://pl.wikipedia.org/wiki?curid=784559" title="IAI Kfir">
IAI Kfir

 
Israel Aircraft Industries Kfir (hebr. כפיר, Młody Lew) – izraelski myśliwiec produkowany przez firmę Israel Aerospace Industries (IAI).
Historia.
W 1968 roku w Israel Aircraft Industries narodził się pomysł połączenia płatowca bardzo dobrego aerodynamicznie samolotu Mirage 5 z silnikiem o większym ciągu, bardziej wydajnym i mniej zawodnym. W efekcie tego w 1969 roku rozpoczęto projekt pod kryptonimem "Black Curtain" (Czarna Kurtyna), którego końcowym efektem miał być Mirage z nowym silnikiem. Wśród rozważanych napędów na pierwsze miejsce wysunął się amerykański General Electric J-79-GE-17, napędzający samoloty McDonnell Douglas F-4 Phantom II. Miał on lepsze osiągi niż oryginalny francuski Atar 09C oraz był zbliżony do niego rozmiarami. Dodatkową zachętą do wykorzystania tego silnika był fakt, że Siły Powietrzne Izraela miały właśnie zostać uzbrojone w amerykańskie maszyny F-4. Całością prac kierował generał Benjamin Peled, dowódca lotnictwa. W kwietniu 1969 roku wypożyczono z sił powietrznych Mirage III BJ, aby przeprowadzić na nim badania z nową jednostką napędową. Tak zmodyfikowany samolot otrzymał nazwę Technolog. Jego pierwszy lot odbył się 21 września 1970 roku. Za sterami maszyny zasiadł dowódca pilotów doświadczalnych izraelskiego lotnictwa Dani Shaphira. Przeprowadzone badania wykazały bardzo dobre osiągi nowego samolotu, które były lepsze niż jego protoplastów "Mirage'a" i "Phantoma". Doskonałe rezultaty przeprowadzonych prób skłoniły IAI do podjęcia prac nad nową maszyną, będącą połączeniem płatowca IAI Nesher z silnikiem J-79-GE-17. Nowy samolot otrzymał nazwę Ra'am (Piorun/Grzmot). Cała awionika nowej konstrukcji miała pochodzić z Izraela i Stanów Zjednoczonych, duży nacisk położono na zdolność przetrwania samolotu w warunkach pola bitwy nasyconego środkami obrony przeciwlotniczej. W listopadzie 1971 r. rozpoczęto pracę nad budową dwóch prototypów samolotu, który ostatecznie nazwano Kfir. W siłach powietrznych posługiwano się również kryptonimem Rakdan (Tancerz), natomiast w prasie pojawiły się doniesienia o nowym izraelskim samolocie nazywanym Barak (Błyskawica). Kfir (Ra'am A) o numerze 788 wystartował do swojego pierwszego lotu 4 czerwca 1973 roku. Za jego sterami zasiadł pilot doświadczalny Asaf Ben-Nun. 21 czerwca tego samego roku samolot przekroczył barierę dźwięku, a 10 grudnia osiągnął swoją prędkość maksymalną wynoszącą 2,4 Ma. Drugi prototyp numer 712 po raz pierwszy wzbił się w powietrze 7 sierpnia 1973 r. Miesiąc później przyszłość całego projektu budowy nowego myśliwca stanęła pod znakiem zapytania. Izraelskie Siły Powietrzne wyraziły swoje zainteresowanie kupnem nowego samolotu, rozpatrywano Grumman F-14 Tomcat, McDonnell Douglas F-15 Eagle oraz będące wówczas w fazie badań YF-16 i YF-17. Tymczasem Kfir starając się sprostać stawianym mu wymaganiom, dzięki wzmocnieniu konstrukcji płatowca, stracił swoją przewagę zwrotności nad Mirage. Większa masa samolotu spowodowała większe zużycie paliwa. Ostatecznie to osobista decyzja ówczesnego ministra obrony Izraela Szymona Peresa o kontynuowaniu dalszych prac zadecydowała o przyszłości Kfira. Pierwszy seryjny samolot został dostarczony siłom powietrznym 14 kwietnia 1975 roku. Ostatnią produkowaną seryjnie wersją był Kfir C-7. Wiosną 1986 roku zaprzestano produkcji samolotu. Zbudowano 212 egzemplarzy (wszystkich wersji).
Konstrukcja.
Kfir był jednomiejscowym (w wersji treningowej dwumiejscowym) dolnopłatem w układzie delta z dodatkowymi powierzchniami ustateczniającymi znajdującymi się w części dziobowej samolotu (układ kaczka). Metalowy kadłub o konstrukcji półskorupowej zaprojektowano zgodnie z regułą pól. Tuż za kabiną pilota po obu stronach kadłuba znajdowały się wloty powietrza do silnika z półstożkami regulującymi jego przepływ. Miał wielodźwigarowe, metalowe skrzydło o obrysie trójkątnym z uskokiem na krawędzi natarcia. Skos krawędzi natarcia wynosił 60°35'. Na obu powierzchniach płata były zamontowane hamulce aerodynamiczne. W części centralnej skrzydła znajdował się zbiornik paliwa, a na krawędzi spływu trójdzielne sterolotki. Posiadał usterzenie pionowe o konstrukcji półskorupowej dwudźwigarowe o obrysie trapezowym. Na szczycie statecznika była umieszczona antena UKF. U podstawy statecznika znajdował się dodatkowy kanał wlotowy powietrza chłodzącego silnik. W tylnej części podstawy znajdował się pojemnik ze spadochronem hamującym. Maksymalna prędkość lądowania, przy której można było użyć spadochronu wynosiła 389 km/h. Po lądowaniu i użyciu był on odrzucany. Podwozie trójgoleniowe, każda z goleni zaopatrzona w jedno koło, główne z hamulcami tarczowymi chowane w skrzydłach, w kierunku kadłuba, przednie, chowane do tyłu do wnęki w kadłubie. Opony niskociśnieniowe, bezdętkowe. Silnik J-79-GE-J1E będący zmodyfikowaną wersją amerykańskiego silnika J-79-GE-17. Samolot był wyposażony w impulsowo dopplerowski radar EL/M 2001B działający w paśmie X rodzimej produkcji. Nowsze wersje samolotu wyposażano w radary EL/M 2021 lub EL/M 2021B. Radar poza funkcją poszukiwania celów powietrznych miał również możliwość poszukiwania celów morskich.
Uzbrojenie.
Stałe: dwa działka DEFA 552 kalibru 30 mm z zapasem amunicji 140 sztuk na każde. Wyloty luf znajdowały się w dolnej części kadłuba pod wlotami powietrza do silnika. Prowadzenie ognia nie zakłócało pracy silnika. Uzbrojenie zewnętrzne mogło być podwieszane na 7 węzłach (wersja C-2): trzech podkadłubowych i czterech podkskrzydłowych lub w wersji C-7: pięciu podkadłubowych i czterech podskrzydłowych.
Użytkownicy.
 
Izraelskim samolotem zainteresowane były również Filipiny i Tajwan nie doszło jednak do podpisania kontraktu. Południowa Afryka nie zakupiła samolotów ale doświadczenia zdobyte przez izraelskich konstruktorów zostały wykorzystane (przy współudziale specjalistów z IAI, Izrael nigdy nie potwierdził faktu współpracy z krajem objętym w owym czasie przez ONZ sankcjami gospodarczymi) podczas prac nad własną wersją samolotu Mirage, dzięki czemu powstał Atlas Cheetah. Już oficjalnie izraelscy specjaliści brali udział w modernizacji chilijskich maszyn Mirage 5F. W wyniku prowadzonych prac powstał samolot oznaczony jako Mirage 50, którego dalsza modernizacja polegająca na między innymi dodaniu charakterystycznych dla Kfira "skrzydełek" doprowadziła do powstania maszyny Mirage 50CN La Pantera, na której pokładzie znajdowała się również izraelska awionika. Do podobnego standardu swoje Mirage 5 zmodernizowała Kolumbia, samoloty oznaczone Mirage 5COAM także wyposażono w stateczniki i instalacje do tankowania z Kfira. W styczniu 2014 roku brytyjskie media poinformowały, że Argentyna prowadzi rozmowy z Izraelem na temat możliwości zakupu osiemnastu maszyn "Kfir", równolegle Argentyńczycy prowadzili rozmowy na temat pozyskania wycofanych z użycia, hiszpańskich samolotów Mirage F1, jednak ta opcja zakończyła się niepowodzeniem. Informację te potwierdziła prasa izraelska, wskazując jednocześnie na rolę Wielkiej Brytanii, starającej się nieoficjalnie aby nie doszło do sprzedaży Argentynie izraelskich maszyn.
Wykorzystanie bojowe.
Izrael jest państwem, które przez większość okresu od momentu powstania tkwiło w konflikcie z sąsiadami. Z tego powodu wojska lądowe i siły powietrzne zachowują wysoki poziom gotowości, a zebrane przez siły zbrojne doświadczenie bojowe jest jednym z największych na świecie. Pierwszą udokumentowaną akcją Kfirów był atak samolotów na bazę Organizacji Wyzwolenia Palestyny (OWP) 9 lutego 1977 roku w Libanie. W akcji uczestniczyły cztery maszyny z 113 Eskadry. Rok później w dniach 14 - 21 marca, w ramach operacji Litani samoloty izraelskie, w tym Kfiry, wykonały szereg uderzeń na obozy i bazy OWP w południowym Libanie. 27 czerwca 1979 roku Kfir po raz pierwszy zapisał na swoim koncie zestrzelony wrogi samolot. Dwa C-2 brały udział w nalocie na pozycje palestyńskie w południowym Libanie jako osłona eskadry Phantomów, kiedy otrzymały rozkaz przechwycenia syryjskich myśliwców MiG-21 nadlatujących z zachodu. Do akcji zostały włączone również izraelskie F-15 i to one jako pierwsze przechwyciły nieprzyjacielskie samoloty. W akcji po stronie syryjskiej brało udział 8 MiG-ów (źródła izraelskie) a po stronie izraelskiej 6 F-15 i dwa Kfiry. Gdy C-2 przybyły na miejsce, jeden z MiG-ów został już zestrzelony. Kfiry zaatakowały formację dwóch syryjskich maszyn, w stronę której jeden z samolotów wystrzelił rakietę powietrze - powietrze typu Shafrir 2. Pocisk eksplodował w bezpośrednim sąsiedztwie jednego z nieprzyjacielskich samolotów, który jednak nadal utrzymywał się w powietrzu. Jednak po krótkiej chwili z samolotu zaczął wydobywać się dym a syryjski pilot katapultował się. W sumie w starciu zestrzelono 5 MiG-ów bez strat własnych. Jednak generalnie walki powietrzne zarezerwowane były dla F-15 i F-16 a Kfirom pozostawiono zadania szturmowe. Jedną z takich misji było kolejne bombardowanie pozycji OWP 28 kwietnia 1981 roku w Libanie. 5 czerwca 1982 roku w odpowiedzi na zamach jakiego dokonali arabscy terroryści na izraelskiego ambasadora w Wielkiej Brytanii, siły powietrzne, a w ich składzie Kfiry, dokonały bombardowań pozycji palestyńskich. Rozpoczęła się wojna libańska, w której Kfiry odpowiedzialne były za wykonywanie zadań szturmowych i bombardowań. Samoloty atakowały cele położone w Bejrucie oraz wykonywały misję niszczenia syryjskich stanowisk obrony przeciwlotniczej położonych w dolinie Bekaa. 
Kolejnym teatrem działań, na którym izraelskie samoloty brały udział w walkach była Ameryka Południowa. Kfiry w barwach Ekwadorskich Sił Powietrznych wzięły udział w konflikcie granicznym z Peru o tzw. Płaskowyż Kondora. 7 lutego 1995 roku ekwadorskie Kfiry wraz z samolotami Mirage F-1 eskortowały szturmowe Cessna A-37 Dragonfly atakujące peruwiańskie pozycje. 10 lutego dwa Kfiry i dwa Dassault Mirage F1 z bazy lotniczej w Taura (niektóre źródła podają, że samoloty startowały z lotnisk w Mariscal Lamar lub Mascal) zostały skierowane do akcji przechwycenia peruwiańskich A-37 i Su-22. Podczas akcji oba peruwiańskie Su-22 zostały zestrzelone przez pilotów Mirage (źródła peruwiańskie podają, iż jedna z maszyn z została zestrzelona ogniem z ziemi). Tego samego dnia, Kfir FAE905, pilotowany przez Mauricio Mata zestrzelił peruwiańską Cessnę A-37 wykonującą atak na ekwadorską bazę Tiwinitza (Tiwinza). Za sterami Cessny siedzieli ppłk. Hilario Valladaresa i major Gregorio Mendiola. Załoga A-37 katapultowała się i została przejęta przez własne jednostki. 12 lutego jeden z myśliwców został strącony przez siły peruwiańskie. Peru podaje informację o zestrzeleniu w sumie dwóch ekwadorskich Kfirów, Ekwador nie przyznaje się do żadnego utraconego Kfira. 
Również Sri Lanka używała swoich Kfirów w akcjach bojowych, były to bombardowania baz i pozycji Tamilskich Tygrysów podczas wojny, jaką prowadzi państwo z tym ugrupowaniem terrorystycznym.

</doc>
<doc id="784560" url="https://pl.wikipedia.org/wiki?curid=784560" title="Giuseppe Torelli">
Giuseppe Torelli

Giuseppe Torelli (ur. 22 kwietnia 1658 w Weronie, zm. 8 lutego 1709 w Bolonii) – włoski altowiolista, skrzypek, pedagog i kompozytor okresu późnego baroku.
Jego bratem był malarz Felice Torelli. Giuseppe Torelli jest znany jako współtwórca (niezależnie odeń formę tę rozwija Arcangelo Corelli) formy concerto grosso i koncertu solowego.
Torelli urodził się w Weronie. Jego mistrzem był Giacomo Antonio Perti w Bolonii. W 1684 roku, w wieku lat 26, Torelli został członkiem "Accademia Filarmonica di Bologna" jako "suonatore di violino". Dyrygował orkiestrą w kościele San Petronio (Bolonia) od roku 1686 do 1695. Został kapelmistrzem dworu Jerzego Fryderyka II, margrabiego Brandenburg-Ansbach (1698–1699), gdzie zaprezentował oratorium (grudzień 1699). W 1701 roku wrócił do Bolonii.
Zmarł w Bolonii w roku 1709, gdzie jego partytury są przechowywane w archiwum San Petronio.
Jednym z jego najlepszych uczniów był Francesco Manfredini.

</doc>
<doc id="784561" url="https://pl.wikipedia.org/wiki?curid=784561" title="Skateaway">
Skateaway

"Skateaway" – utwór zespołu Dire Straits z albumu "Making Movies" wydany jako singel w 1981.

</doc>
<doc id="784566" url="https://pl.wikipedia.org/wiki?curid=784566" title="MI3">
MI3

MI3, Sekcja 3 Brytyjskiego Wywiadu Wojskowego, była oddziałem Brytyjskiego Zarządu Wywiadu Wojskowego, części Biura Wojny. Miała na celu szpiegowanie państw Europy Wschodniej (wyłączając Rosję i państwa Skandynawskie, którymi zajmowała się MI2).

</doc>
<doc id="784567" url="https://pl.wikipedia.org/wiki?curid=784567" title="Rezerwat przyrody Lipno i Lipionko">
Rezerwat przyrody Lipno i Lipionko

Rezerwat przyrody Lipno i Lipionko – postulowany rezerwat ptasi i torfowiskowy na obszarze Wdzydzkiego Parku Krajobrazowego w kompleksie leśnym Borów Tucholskich, o powierzchni 100 ha. Ochroną rezerwatu objęte będą dwa zarastające jeziora wytopiskowe Lipno oraz Lipionko, a także otaczające je obszary błotno-torfowiskowe stanowiące miejsca lęgowe i żerowiska 43 gatunków ptactwa wodno-błotnego (m.in. brodźca krwawodziobego, brodźca samotnego, cyraneczki, gągoła, kobuza, kszyka, myszołowa, rybitwy czarnej, rybołowa i słonki).
Występuje tu ok. 70 gatunków roślin naczyniowych i 16 gatunków zarodnikowych, m.in. podlegające ochronie: grążel żółty, kruszyna pospolita, rosiczka okrągłolistna, widłak goździsty, widłak jałowcowaty, bagnica torfowa, czermień błotna i bagno zwyczajne. Najbliższa miejscowość to Piechowice.

</doc>
<doc id="784568" url="https://pl.wikipedia.org/wiki?curid=784568" title="Ot Vinta">
Ot Vinta

Ot Vinta – ukraiński zespół muzyczny z Równego, grający rockabilly z tekstami w języku ukraińskim; styl ten zdążył sobie przyswoić miano „ukrabilly”.
Zespół istnieje od 1993 roku i początkowo grał na przedstawieniach teatru w lokalnym domu kultury. Po wielu zmianach personalnych obecnie tworzą go założyciel Jurij Żurawel (śpiew i gitara), Ołeksandr Martiuszew (perkusja), Wiktor Pyłypczuk (gitara) i Wołodymyr Zahynej (kozabas – skrzyżowanie banjo, kontrabasu i gitary basowej). W ostatnich latach grupa odnosiła sukcesy na listach przebojów i na licznych koncertach i festiwalach w Polsce, Rosji raz na Litwie. Największym dotychczasowym przebojem grupy był dynamiczny rock’n’roll "Не мала баба клопоту, купила порося".
W 1993 roku we lwowskim studiu Ingalvox zespół nagrał pierwszą płytę. W 1996 roku lokalne media uznały Ot vintę za najlepszy zespół roku. Rok później (1997) zespół zagrał wiele koncertów na całej Ukrainie oraz zdobył nagrody na kilku festiwalach, m.in. lwowskim Melodia, mukaczewskim Wieczory nad Latoricą, sewastopolskim Kremi. Także w 1997 objęli patronatem pierwszy festiwal Rok &amp; Równe, który stał się później imprezą cykliczną. Zespół występował kilkakrotnie także za granicami: w Rosji oraz w Polsce. Utwór „Ти казала у неділю будем слухать рокабілі” (pol.: powiedziałaś, że w niedzielę będziemy słuchać rockabilly) stał się hitem zarówno na Ukrainie, jak i w Rosji.
Koncerty zagraniczne.
Koncerty w Polsce.
W 2016 roku zespół miał być gościem honorowym przemyskiej „Nocy na Iwana Kupałę”, jednak po liście otwartym kibiców Polonii Przemyśl prezydent miasta Przemyśla zaapelował o odwołanie koncertu, uzasadniając, że lider zespołu kultywuje postać Stepana Bandery, skrajny ukraiński nacjonalizm i organizację OUN-UPA. Zespół został więc zaproszony do Warszawy, gdzie miał wystąpić w ramach inicjatywy „Plac Defilad”. Jednak, jak podał Związek Ukraińców w Polsce, 3 lipca o godz. 4:00 na przejściu granicznym z Ukrainą Uściług-Zosin funkcjonariusze Straży Granicznej (na polecenie Ministerstwa Spraw Wewnętrznych) wydali decyzję o zakazie wjazdu zespołu na terytorium Polski. W uzasadnieniu podano, że stanowi on „zagrożenie dla ładu i porządku publicznego”. W geście solidarności z niewpuszczonym zespołem, na placu Defilad zagrał ukraiński zespół Joryj Kłoc oraz polski wokalista Budyń.
Inne kraje.
Występowali również na festiwalach w Rosji, Holandii, Niemczech oraz na Litwie i na Słowacji.
Zaangażowanie społeczne.
W 2004 roku zespół miał wchodzić do studia by nagrać nową płytę, jednak kraj ogarnęła pomarańczowa rewolucja i członkowie zespołu przyłączyli się do działań o wolne wybory i demokrację w kraju. Również podczas Euromajdanu w 2014 roku zespół włączył się w działania rewolucjonistów i wsparcie prodemokratycznych przemian.
Szczególne miejsce zajął lider zespołu Jurij Żurawel. Jego grafiki weszły do kanonu tej rewolucji: rysunki Niebiańskiej Sotni, oraz projekt logo Biblioteki Majdanu, czy okolicznościowe rysunki – w tym karykatury. Jest on także autorem prac wystawianych na ulicy Hruszewskiego: była to wystawa prac postaci-ikon dla niepodległej Ukrainy. Żurawel jest także autorem naszywki Samoobrony Majdanu, ale też Narodowej Gwardii Ukrainy. Większość jego prac z okresu Euromajdanu zostało później opublikowanych w albumie „Karykadurky”.

</doc>
<doc id="784575" url="https://pl.wikipedia.org/wiki?curid=784575" title="Jack Sonni">
Jack Sonni

Jack Sonni (ur. 9 grudnia 1954 w Indianie) – amerykański gitarzysta, były członek grupy rockowej Dire Straits. Wziął udział w sesji nagraniowej albumu "Brothers in Arms" oraz w trasie koncertowej promującej ten album.

</doc>
<doc id="784576" url="https://pl.wikipedia.org/wiki?curid=784576" title="Tony Yayo">
Tony Yayo

Tony Yayo, właściwie Marvin Bernard (ur. 31 marca 1978 w Queens w Nowym Jorku) – amerykański raper.
W 2009 roku założył niezależną wytwórnię muzyczną, G-Unit Philly. Siedziba znajduje się w Filadelfii w stanie Pensylwania.
Działalność artystyczna.
Był dilerem narkotyków od 15 roku życia, w międzyczasie zainteresował się hip-hopem. Pierwszą szansę otrzymał od wytwórni First Choince. Szacunek jako raper uzyskał występując na licznych mixtape'ach.
Gdy 50 Cent podpisał umowę z wytwórnią Columbia Records wziął Tonego pod swoją opiekę. Bernard był także jednym z założycieli grupy G-Unit, ale nie brał udziału przy nagrywaniu pierwszego studyjnego albumu pt. "Beg for Mercy", ponieważ trafił do zakładu karnego za nielegalne posiadanie broni. Raper w 2005 roku wydał swój solowy album pt. "Thoughts of a Predicate Felon". Sprzedał się w nakładzie ponad 750 000 egzemplarzy w Stanach Zjednoczonych.
Na rok 2012 planowany był drugi studyjny album Yayo, którego tytuł nie był znany. Pierwszym singlem był utwór „Pass the Patron” z gościnnym udziałem 50 Centa do którego powstał teledysk. Kolejnym singlem była piosenka „Haters” z udziałem 50 Centa, Shawty Lo i Roscoe Dash. Obecnie nie jest znana data wydania płyty.

</doc>
<doc id="784577" url="https://pl.wikipedia.org/wiki?curid=784577" title="IAI Nesher">
IAI Nesher

Israel Aircraft Industries Nesher (orzeł) – jednomiejscowy myśliwiec bombardujący, kopia Dassault Mirage 5. Znany też pod nazwą eksportową Dagger.
Historia.
Specjaliści wojsk powietrznych Izraela uważali, że elektronika Mirage III jest zbyt bogata dla warunków pogodowych Bliskiego Wschodu. Zażądano od Dassault Aviation zaprojektowania uboższej i tańszej wersji bez radaru. Wynikiem tych prac był Mirage 5, którego Izrael zamówił 50 egz. pod oznaczeniem Mirage 5J. Po wojnie sześciodniowej w 1967 roku, Francja nałożyła embargo na dostawy do Izraela. Przewidując tę możliwość rozpoczęto prace nad rozwojem Mirage IIIC i przystosowaniem go do zadań myśliwca przechwytującego i do zwalczania celów naziemnych. Izraelskie wojska lotnicze w krótkim terminie potrzebowały uzupełnienia strat poniesionych w 1967 roku. IAI zareagowały natychmiast projektem podobnego do Mirage 5 samolotu Nesher, który powstał w oparciu o konstrukcję płatowca Mirage IIIC. Techniczne szczegóły uzyskano dzięki pracy szpiegów Mosadu. 
Według nowszych źródeł Francja, która przejęła już zbudowane dla Izraela Mirage 5J jako 5F w 1972 roku, zgodziła się dostarczyć w tajemnicy zestawy do zmontowania samolotów na miejscu przez IAI, w procederze miały brać również udział samoloty linii El Al lądujące w Mérignac, a w dokumentach miały być sklasyfikowane jako części zamienne do Mirage III. W ramach tej nieujawnionej licencji Izrael otrzymał pełną dokumentację techniczną, pozbawioną jednak planów kluczowych podzespołów tj. silników ATAR, które dostarczano kompletne. Izrael nielegalnie kupił plany tych silników od obywatela Szwajcarii, gdzie produkowano Mirage III na licencji. Wersja z wykradzeniem całej dokumentacji mogła powstać, aby wytłumaczyć obecność samolotów objętych embargiem w Izraelu. Francuzi skorzystali na nim sprzedając około 200 Mirage 5 do krajów arabskich.
Służba.
IAI zbudowały 61 szt. tego samolotu, z czego część wyeksportowano pod oznaczeniem Dagger do Argentyny. Ostatnie Neshery w służbie izraelskiej wycofano w 1980 roku. Te samoloty zastąpiła wersja rozwojowa IAI Kfir, powstała dzięki przychylności USA, które zapewniły amerykański silnik General Electric J-79.
10 sierpnia 1978 roku Argentyna kupiła 24 jednomiejscowe samoloty Dagger, które otrzymały numery od C-401 do C-424, dostarczone pospiesznie przed końcem tego roku z uwagi na groźbę konfliktu z Chile. We wrześniu 1980 roku dokupiono jeszcze 11 samolotów jednomiejscowych i 2 dwumiejscowe (C-427 do C-439), dostarczone w maju kolejnego roku. Weszły w skład 6 Grupy Myśliwskiej (Grupo 6 de Caza). Samoloty te zostały użyte podczas wojny o Falklandy-Malwiny w 1982 roku, podczas której głównie używane były do ataków szturmowych na brytyjskie okręty bombami 250 kg i 500 kg, nie przenosząc rakiet powietrze-powietrze. Między innymi, uszkodziły 21 maja fregatę HMS „Ardent” (później zatopioną), a 8 czerwca uszkodziły fregatę HMS „Plymouth”. W kilku przypadkach bomby jednak nie wybuchły. Utracono 11 samolotów (w tym najwięcej – pięć 21 maja) i czterech pilotów. Dziewięć z nich zostało zestrzelonych przez myśliwce Sea Harrier, a dwa przez rakiety przeciwlotnicze: 21 maja przez Sea Cat lub Sea Wolf i 23 maja przez Rapier.
Opis konstrukcji.
Uzbrojenie

</doc>
<doc id="784578" url="https://pl.wikipedia.org/wiki?curid=784578" title="2 Warszawska Dywizja Zmechanizowana im. gen. Henryka Dąbrowskiego">
2 Warszawska Dywizja Zmechanizowana im. gen. Henryka Dąbrowskiego



</doc>
<doc id="784579" url="https://pl.wikipedia.org/wiki?curid=784579" title="Ołeksandr Kołessa">
Ołeksandr Kołessa

Ołeksandr Kolessa (Aleksander Kolessa) (ukr. "Олександр Михайлович Колесса", ur. 12 kwietnia 1867 w Chodowicach, zm. 23 maja 1945 w Pradze) – ukraiński działacz społeczny, literaturoznawca, językoznawca, członek Towarzystwa Historycznego we Lwowie.
Życiorys.
Docent (od 1895) i profesor (1898–1918) Uniwersytetu Lwowskiego. Od 1899 działacz Towarzystwa Naukowego im. Szewczenki. Początkowo związany z socjalistami (napisał wówczas "Pieśń wolnego ducha"), później należał do Ukraińskiej Partii Narodowo-Demokratycznej.
Był encyklopedystą oraz edytorem Encyklopedii zbiór wiadomości z wszystkich gałęzi wiedzy - polskiej encyklopedii wydanej w latach 1898–1907 przez społeczną organizację edukacyjną Macierz Polska, która działała w Galicji w okresie zaboru austriackiego. Opisał w niej zagadnienia z zakresu "literatury ruskiej".
W latach 1907–1918 był posłem do Reichsratu Przedlitawii.
W 1921 przewodniczył dyplomatycznej misji ZURL w Rzymie. Od 1921 do końca życia przebywał na emigracji w Pradze.
W latach 1923–1939 był wykładowcą Uniwersytetu Karola w Pradze. Był również współtwórcą, profesorem, i kilkakrotnie rektorem (1921–1922, 1925–1928, 1935–1937, 1943–1944) Wolnego Uniwersytetu Ukraińskiego.
Brat Filareta Kołessy. Ojciec pianistki Lubki Kołessy.

</doc>
<doc id="784580" url="https://pl.wikipedia.org/wiki?curid=784580" title="Omar Hakim">
Omar Hakim

Omar Hakim (ur. 12 lutego 1959 w Nowym Jorku) – amerykański perkusista jazzowy i rockowy. Grał z takimi artystami jak: Sting, Weather Report, Mariah Carey, Madonna, David Bowie, Miles Davis, Marcus Miller, Dire Straits, Herbie Hancock, John Scofield, Journey, Bobby McFerrin, Al Di Meola.

</doc>
<doc id="784583" url="https://pl.wikipedia.org/wiki?curid=784583" title="My Heart Will Always Be the B-Side to My Tongue">
My Heart Will Always Be the B-Side to My Tongue

My Heart Will Always Be the B-Side to My Tongue to drugi, tym razem akustyczny EP nagrany przez amerykański zespół poppunkowy Fall Out Boy. Płyta została wydana w maju 2004 roku przez florydzką wytwórnię Fueled by Ramen. Album, poza pięcioma utworami, które znalazły się na płycie CD, zawiera bonusowy materiał DVD, m.in. teledyski do utworów z poprzedniej płyty zespołu, Take This to Your Grave, wywiady, galerię fotograficzną czy relacje z prac nad nagrywaniem utworów w studiu.

</doc>
<doc id="784587" url="https://pl.wikipedia.org/wiki?curid=784587" title="Hakim">
Hakim

Osoby o nazwisku Hakim
Inne:

</doc>
<doc id="784589" url="https://pl.wikipedia.org/wiki?curid=784589" title="Kultura lubelsko-wołyńska">
Kultura lubelsko-wołyńska

Nazwa kultura lubelsko-wołyńska pojawiła się w literaturze na początku lat 70. XX wieku. Przed wydzieleniem tejże kultury funkcjonowały inne nazwy odnoszące się do grupy kultury wstęgowej ceramiki malowanej, i tak funkcjonowały nazwy (zazwyczaj odnoszące się do wyróżniającej ją ceramiki): grupa ceramiki białomalowanej, grupa lubelsko-wołyńska, grupa złocka ceramiki białomalowanej i inne. Kultura lubelsko–wołyńska należy do najsłabiej poznanych kultur neolitycznych na ziemiach Polski.
Chronologia, geneza i zanik.
Zabytki kultury datuje się na pierwszą połowę trzeciego tysiąclecia p.n.e. Przyjmuje się, że jest ona najdalej wysuniętą na północ kulturą kręgu polgarskiego. Przed pojawieniem się zespołów omawianej jednostki na obszarze lessów występowały zespoły młodszych faz kultury pucharów lejkowatych. Zabytki związane z kulturą lubelsko-wołyńską zanikają na rzecz zabytków kultury amfor kulistych ok. roku 2500 p.n.e.
Obszar występowania i kontekst kulturowy.
Zabytki kultury występują na Lubelszczyźnie i na Ukrainie w zasięgu lessów i ich bezpośrednim sąsiedztwie. Obszar ten rozciąga się od Horynia na wschodzie, dorzecza Nidzicy na zachodzie, środkowego dorzecza Bugu na północy po rejon Iwano-Frankiwska na południu. Najlepiej poznanymi stanowiskami ze śladami kultury lubelsko-wołyńskiej są: Bronocice, Chodlik (pow. puławski), Jaszczów (pow. lubelski), Kamień (pow. opolski), Nowy Dwór (pow. hrubieszowski, ob. na terenie Ukrainy), Siennica Różana (pow. krasnostawski), Stepankowice (pow. hrubieszowski), Strzyżów (pow. hrubieszowski), Zawisznia (pow. hrubieszowski), Złota (pow. sandomierski) oraz na Wołyniu: Archutów, Kołokolin, Łuck, Siedmiorki i Walentynów.
Typowe wytwory kulturowe.
Podstawową cechą, na podstawie której wyodrębniono kulturę lubelsko-wołyńską, jest ­charakterystyczna ceramika. Są to amfory gruszkowate z dwoma małymi imadłami przy krawędzi wylewu, naczynia w kształcie donicy z krawędziami lekko zagiętymi do wewnątrz i czasami uformowanymi w cztery niewysokie rogi oraz czarki kuliste z wyraźnie wyodrębnioną szyją i spłaszczonym dnem. Wykończenie powierzchni jest różne, często powierzchnia jest dobrze wygładzona, ale zdarza się celowe chropowacenie przy użyciu miotełki. Podstawowym ornamentem są nakładane białą masą wzory geometryczne składające się z wydłużonych trójkątów, prostokątów i wąskich pa­sków. Ponadto często pojawiają się zdobienia z nakłuć, rowków, guzów, dołków palcowych. Kra­wędzie są niekiedy faliste. Znane są też przykłady figurek glinianych przedstawiających sylwetki kobiet.
Materiał krzemienny jest nieliczny. Używano krzemienia jurajskiego i wołyńskiego, w nie­wielkiej ilości narzutowego i czekoladowego. W osadach nie ma znalezisk potwierdzających wykonywanie narzędzi wewnątrz osad. Wśród narzędzi przeważają wiórowce i wióry częściowo łuskane, odłupki łuskane, drapacze wiórowe. Są też znaleziska rogowych motyk. Ozdoby wykonane są z różnych muszelek, znane są też miedziane pierścionki. W osadach znajdowano również przęśliki.
Osadnictwo.
Osadnictwo tejże skupia się na lessach, w bezpośrednim sąsiedztwie rzek i strumieni. Wy­stępowanie śladów osadniczych ma charakter „wyspowy”. Najbardziej zwarte zespoły osadnicze występują w dorzeczu Bugu i na skraju Wyżyny Wołyńskiej. Osady miały średnicę rzędu 100–200 m. Otaczano je rowami o trójkątnym lub trapezowatym przekroju oraz palisadą, które to umocnienia miały prawdopodobnie służyć ochronie bydła. Wewnątrz osad znajdowały się niewielkie jamy, zazwyczaj owalne, niekiedy z paleniskiem w środku. Jamy miały zazwyczaj ponad metr średnicy i nie więcej niż metr głębokości. Brakuje jednak śladów naziemnych konstrukcji mieszkalnych.
Obrządek pogrzebowy i wierzenia.
Pochówki są szkieletowe, wewnątrz osady. Charakterystyczne jest umieszczanie w grobach amfor gruszkowatych. Niekiedy wewnątrz amfor znajdują się również dwie czarki kuliste. Oprócz tego występują tu narzędzia, broń (grociki). Pochówki mają ślady polepy i drewnianych wzmocnień. Powszechne są pochówki dzieci, zarówno odrębne, jak i wspólne z dorosłymi. Znany jest też pochówek zwierzęcy. Czasami zmarłych chowano w pozycji siedzącej.
Społeczeństwo i gospodarka.
Na bazie znalezisk i rozmieszczenia osad podstawą zajęć ludności wydaje się być rolnictwo polegające na uprawie ziemi aż do jej wyjałowienia. Wtedy przenoszono się na inne tereny. Świadczy o tym krótki okres zasiedlenia osad. Zajmowano się również hodowlą zwierząt, głównie bydła oraz świń i małych przeżuwaczy. Ponadto do zajęć należało rzemiosło skupiające się przede wszystkim na garncarstwie i tkactwie.

</doc>
<doc id="784600" url="https://pl.wikipedia.org/wiki?curid=784600" title="Krewetkowiec">
Krewetkowiec

Krewetkowiec – płaskodenny statek rybacki przeznaczony do połowu krewetek. 

</doc>
<doc id="784601" url="https://pl.wikipedia.org/wiki?curid=784601" title="Grający w karty (obraz Caravaggia)">
Grający w karty (obraz Caravaggia)

Grający w karty lub Szulerzy – obraz stworzony w 1597 r. przez włoskiego artystę barokowego, Caravaggia. Obecnie znajduje się w Kimbell Art Museum w Forth Worth (USA). Dzięki temu obrazowi Caravaggio rozpoczął pracę jako samodzielny artysta.
Scena rodzajowa przedstawiona w "Szulerach" ma charakter reportażowy. Stały bywalec podejrzanych knajp musiał niejednokrotnie być świadkiem rozgrywek, w których naiwni młodzieńcy padali ofiarą karcianych oszustów. Caravaggio stara się realistycznie oddać rysy postaci oraz szczegóły rzeczywistości. Sam zaś układ postaci przybiera raczej wymowę symboliczną, gdyż nazbyt widoczne wydają się gesty tytułowych szulerów. Piękno i naiwność młodego gracza to cechy właściwe dobru, zaś przebiegłość i skłonność do oszustwa są jednoznacznie złe.
Obraz został odkryty przez włoskiego kardynała Francesca Del Monte w sklepie mieszczącym się naprzeciw pałacu kardynała. Jego właścicielem był handlarz obrazów Constantin Spata. Del Monte nabył obraz za kilka skudów. Dzieło wywarło duże wrażenie dzięki czemu Caravaggio zyskał bogatego mecenasa, zamieszkał u niego i dzięki protektorowi otrzymał pierwsze większe zamówienia.
Obraz stał się inspiracją piosenki Jacka Kaczmarskiego pod tytułem "Szulerzy". Przewrotnie największym oszustem jest tam pozornie uczciwy gracz. Demaskuje on najpierw pozostałych szulerów, aby potem tym łatwiej oszukać kolejnych, uczciwych, graczy.

</doc>
<doc id="784603" url="https://pl.wikipedia.org/wiki?curid=784603" title="The Pelican Brief">
The Pelican Brief



</doc>
<doc id="784604" url="https://pl.wikipedia.org/wiki?curid=784604" title="Bachus (obraz Caravaggia)">
Bachus (obraz Caravaggia)

Bachus – obraz stworzony w 1596 roku przez włoskiego artystę barokowego Caravaggia. Jest to jeden z jego wcześniejszych obrazów.
Kompozycja.
Caravaggio trenując u manierysty d’Arpina, wprawił się w ornamentacyjnych ujęciach kwiatów i owoców. Obraz skomponowany został tak, by oddać nastrój panującego przesytu, który powoduje rozkoszne upojenie.
Przedstawienie.
Młodzieniec o hermafrodytycznych rysach ukazany tu został w półpostaci. Otoczony owocami, stanowi jakby jeden z elementów „martwej natury” – ulubionej formy wyrazu początkowego okresu rozwoju malarza. Bachus wydaje się lekko odurzony, lecz ani wina, ani pozostałych dóbr na pewno mu nie zabraknie. Jego mięśnie napięte są na tyle, na ile potrzebował malarz, by oddać męskość jego budowy. Z kolei twarz, z lekko przymkniętymi powiekami zdradza objawy zniewieścienia. Zimne szarości, stanowiące przeciwwagę dla kompozycyjnego przepychu, pozwalają pogodzić ostrą realność przedstawionych elementów z baśniowym nastrojem całości.
Nawiązania.
Obraz stał się inspiracją piosenki Jacka Kaczmarskiego "Młody Bachus".

</doc>
<doc id="784606" url="https://pl.wikipedia.org/wiki?curid=784606" title="Fueled by Ramen">
Fueled by Ramen

Fueled by Ramen – amerykańska wytwórnia muzyczna, zajmująca się promocją alternatywnej muzyki rockowej, należy do Warner Music Group. Została założona w 1996 roku, w miejscowości Gainesville w północnej Florydzie z inicjatywy dwóch znajomych, Vinniego Fiorello oraz Johna Janicka. Ten pierwszy, który jest perkusistą oraz jednym z założycieli alternatywnego zespołu Less Than Jake, odszedł z wytwórni w grudniu 2006 roku z powodu "kierunku, który zaczynała ona obierać". Wcześniej, bo w 2004 roku, wytwórnię przeniesiono do Tampy położonej w centrum stanu.
Nazwa Fueled by Ramen w dosłownym tłumaczeniu znaczy "napędzani przez ramen" (ma ona świadczyć o zamiłowaniu współzałożycieli do tego produktu).
W 2005 roku Peter Wentz, basista poppunkowego zespołu Fall Out Boy, założył własną wytwórnię muzyczną, Decaydance Records, podległą Fueled by Ramen.

</doc>
<doc id="784619" url="https://pl.wikipedia.org/wiki?curid=784619" title="Qsort">
Qsort



</doc>
<doc id="784621" url="https://pl.wikipedia.org/wiki?curid=784621" title="Bubblesort">
Bubblesort



</doc>
<doc id="784623" url="https://pl.wikipedia.org/wiki?curid=784623" title="Ogrzewnictwo">
Ogrzewnictwo



</doc>
<doc id="784627" url="https://pl.wikipedia.org/wiki?curid=784627" title="Country Joe McDonald">
Country Joe McDonald

Country Joe McDoland (właśc. Joseph Allen McDonald, ur. 1 stycznia 1942 w Waszyngtonie) – przedstawiciel hippisowskiego protest songu. Lider zespołu Country Joe &amp; the Fish, z którym wystąpił na festiwalu w Woodstock w roku 1969. Związany był m.in. z Davidem Crosbym, Jerrym Garcią i grupami Grateful Dead i Jefferson Airplane.

</doc>
<doc id="784628" url="https://pl.wikipedia.org/wiki?curid=784628" title="Kawaler (stan cywilny)">
Kawaler (stan cywilny)

Kawaler – pełnoletni mężczyzna, który nie jest związany z drugą osobą więzami osobistymi o charakterze legalno-prawnym (w tym wypadku małżeństwem czy innym usankcjonowanym związkiem cywilnym).
Termin ten nie odnosi się do kogoś, kto był już w takim związku, ale który zakończył się śmiercią partnera (wtedy jest wdowcem), lub rozwiódł się (rozwodnik). Chociaż kawalerem jest ktoś, kto był w taki sposób związany, ale związek ten został anulowany.
Stosunek do kawalerów bywał różny w różnych epokach i społeczeństwach. W niektórych jest on poddany, jak i niezamężna kobieta, ostracyzmowi i innymi, często prawnie usankcjonowanymi, szykanami. W innych zaś panuje tolerancja w tym zakresie. Duchowni w Kościele katolickim nie mogą się żenić (celibat).
Kawalerstwo nie oznacza niemożliwości życia w związku nieformalnym czy posiadania potomstwa.

</doc>
<doc id="784629" url="https://pl.wikipedia.org/wiki?curid=784629" title="Premier Wielkiej Brytanii">
Premier Wielkiej Brytanii

Premier Wielkiej Brytanii () jest głową rządu Zjednoczonego Królestwa. Sprawuje władzę wykonawczą, stoi też na czele legislatury. Wspólnie z Gabinetem, w którego skład wchodzą najwyżsi rangą ministrowie oraz szefowie departamentów, odpowiada przed Monarchą, Parlamentem i pośrednio przed elektoratem.
Stanowisko Premiera, ponownie jak wiele wysokich stanowisk w Wielkiej Brytanii, nie zostało ustanowione poprzez konstytucję lub ustawę, opiera się ono na trwającej wieleset lat konwencji, w ramach której obecnie urzędujący monarcha mianuje na Premiera osobę, która ma największą szansę uzyskać wotum zaufania w Izbie Gmin; zwykle jest to przewodniczący partii lub koalicji, która posiada większość parlamentarną. Historycznie stanowisko Premiera nigdy nie zostało stworzone, na przestrzeni wielu lat wyewoluowało ono z pozycji zajmowanych przez członków rządu i parlamentu. Pierwsza potrzeba pojawienia się głowy rządu innej od monarchy powstała podczas Chwalebnej Rewolucji, kiedy to zaostrzył się konflikt pomiędzy królewską rodziną Stuartów, a Parlamentem Brytyjskim. Zgodnie z ustaleniami Deklaracji praw z 1689 roku monarchia zachowała swoje przywileje i pozostała de iure głową państwa, ale to Parlament stał się ciałem odpowiedzialnym za bieżące działania państwa.
Do lat 30. XIX wieku w Wielkiej Brytanii rozwinął się system westminsterski (system gabinetowy), a Premier stał się "primus inter pares" – „pierwszym wśród równych sobie” w brytyjskim rządzie. Pozycja Premiera zyskała na znaczeniu poprzez rozwój obecnego systemu partii politycznych oraz poprzez wykorzystanie pierwszych rodzących się środków masowego przekazu. Do początku XX wieku stanowisko Premiera stało się drugą najważniejszą pozycją w państwie, pierwszą dalej pozostaje brytyjski monarcha.
Do 1902 roku zdarzało się, żeby Premier pochodził z Izby Lordów, było to możliwe tak długo, jak jego partia posiadała wystarczające poparcie w Izbie Gmin. Poprzez osłabienie pozycji arystokracji w brytyjskiej polityce w XX wieku, powstała tradycja stanowiąca, że Premier powinien być demokratycznie wybranym przedstawicielem z Izby Gmin. Po uchwaleniu Parliament Act 1911 stanowisko Premiera zostało wzmocnione poprzez ograniczenie wpływu Izby Lordów na proces uchwalania legislacji.
Premier Wielkiej Brytanii jest również "z urzędu" Pierwszym lordem skarbu, Ministrem kierującym Służbą Cywilną oraz Ministrem Unii (Minister for the Union) odpowiedzialnym za wzmacnianie więzi pomiędzy państwami Zjednoczonego Królestwa (Anglią, Walią, Szkocją oraz Irlandią Północną). Jako Pierwszy lord skarbu, Premier Wielkiej Brytanii rezyduje w 10 Downing Street.
W całej historii funkcji Premiera, pełniły ją tylko trzy kobiety: Margaret Thatcher w latach 1979–1990, Theresa May w latach 2016–2019 oraz Liz Truss w 2022.
Pozycja Premiera oraz samej Wielkiej Brytanii w świecie geopolityki sprawia, że osoba sprawująca stanowisko jest uważana za jedną z najpotężniejszych i wpływowych ludzi na świecie.
Stanowisko.
Premier jest głową rządu Wielkiej Brytanii i przewodniczy władzy wykonawczej (egzekutywie). Dodatkowo Premier jest zwykle przewodniczącym jednej z większych partii w Izbie Gmin (niższa izba parlamentu), co sprawia, że posiada on realny wpływ na proces legislacyjny. Brytyjski system polityczny zakłada symbiozę i współdziałanie władz politycznych, w przeciwieństwie do innych systemów politycznych Europy, które stosują separację władzy ustawodawczej od wykonawczej. Premier posiada całkowitą dowolność w mianowaniu ministrów oraz w usuwaniu ich ze stanowisk. Jest on również reprezentantem Rządu Jego Królewskiej Mości w kraju i za granicą. Za poradą Premiera monarcha obsadza wiele stanowisk w rządzie, wojsku oraz w Kościele Anglii.
Tło prawne.
Brytyjski system rządowy jest ustanowiony poprzez niespisaną konstytucję, co oznacza, że nie posiada ona formy jednego dokumentu. Brytyjska konstytucja składa się z wielu dokumentów oraz z tradycji i konwencji konstytucyjnych, które na przestrzeni lat stały się powszechnie akceptowaną normą w systemie politycznym.
Relacje pomiędzy Premierem, Suzerenem, Parlamentem i Gabinetem są zdefiniowane głównie przez niespisane konwencje. Wiele z uprawnień wykonawczych i ustawodawczych Premiera pochodzi bezpośrednio z przywilejów królewskich, które są wykonywane przez Premiera w imieniu monarchy, który pozostaje głową państwa. Pomimo rosnącego znaczenia stanowiska, przez długi czas nie było ono formalnie uznawane przez parlamentarne akty i ustawy. Utrzymywana była fikcja prawna, która zakładała, że to monarcha dalej rządził państwem bezpośrednio. Pierwsza wzmianka o stanowisku Premiera pojawiła się na piśmie dopiero w 1917 roku w Chequers Estate Act. W XX wieku pozycja Premiera zyskiwała coraz większe rozpoznanie prawne w oficjalnych dokumentach, jednak dalej jego uprawnienia pochodziły głównie z odwiecznych tradycji i konwencji, a część obowiązków i praw wynikało z obejmowania stanowisk Pierwszego lorda skarbu i Ministra Służby Społecznej, a nie bezpośrednio ze sprawowania funkcji Premiera.
Mogłoby się wydawać, że system brytyjski posiada dwie oddzielne gałęzie władzy wykonawczej: Monarchę oraz Premiera. Prawnie niezdefiniowany koncept „"Korony"” rozwiązuje jednak ten paradoks. Korona symbolizuje autorytet państwa do rządzenia: ustanawiania prawa i egzekwowania go, nakładania podatków i ich zbierania, do wypowiadania wojny i zawierania pokoju. Przed Chwalebną rewolucją monarcha miał całkowitą władzę nad wszystkimi tymi aspektami, jednak po rewolucji Parlament rozdysponował część uprawnień Korony pomiędzy Premiera i Kabinet, a monarcha został zmuszony do przyjęcia pozycji neutralności w krajowej polityce.
Brytyjski monarcha dalej posiada prawo egzekwować swoje królewskie przywileje, jednak tradycja i konwencje sprawiły, że Korona nie angażuje się w bieżącą politykę krajową i międzynarodową. Przykładowo – Królowa Elżbieta II, korzystała na co dzień tylko z trzech przywilejów do: bycia informowaną, doradzania oraz ostrzegania.
Powstanie stanowiska.
Podwaliny.
Ponieważ stanowisko Premiera nie zostało stworzone z zamysłem, trudno jest wskazać dokładną datę jego powstania. Obecnie obowiązujący konsensus historyczny zakłada początek formowania się urzędu w roku 1688, kiedy to ostatni monarcha absolutny, Jakub II Stuart uciekł z Anglii, a parlament mianował Marię II Stuart i Wilhelma III Orańskiego jako wspólnych monarchów konstytucyjnych. Uchwalone przez parlament akty znacząco ograniczyły rolę monarchy w codziennej polityce. Wśród nich największy wpływ na zmiany w systemie politycznym miały między innymi: Act of Settlement i Deklaracja praw. Zmiany wynikające z Chwalebnej Rewolucji sprawiły, że część przywilejów królewskich zaczęła być egzekwowana przez Parlament, co ustanowiło podwaliny do powstania nowej władzy wykonawczej w państwie.
Ława skarbników.
Akty wprowadzone po Chwalebnej Rewolucji przekazały kontrolę nad finansami Izbie Gmin, co sprawiło, że monarcha nie mógł pobierać podatków bez zwołania parlamentu i wyrażenia przez niego zgody na kolejny budżet. Weto przestało być stosowane, ponieważ władcy obawiali się, że jeśli odmówią przyjęcia ustawy, Parlament doprowadzi do wstrzymania pieniędzy wpływających do skarbu państwa. Żaden brytyjski monarcha nie wstrzymał przyjęcia ustawy, od czasu kiedy Królowa Anna odmówiła przyjęcia Scottish Militia Bill w 1708 roku.
Urzędnicy skarbowi zostali zmuszeni do brania udziału w obradach Parlamentu, żeby służyć za pośredników między Izbą Gmin, a monarchą. Ministrowie przedstawiali politykę rządu i negocjowali z posłami, aby uzyskać poparcie większości; musieli wyjaśnić potrzeby finansowe rządu, zasugerować sposoby ich zaspokojenia i wyjaśnić, w jaki sposób pieniądze zostaną wydane. Urzędnicy skarbu państwa uczęszczali na obrady tak często, że w połowie XVIII wieku została im przydzielona ich własna ława w Izbie Gmin, znajdująca się po prawej stronie od Spikera Izby Gmin, w miejscu, w którym dzisiaj zasiada Premier wraz z Kanclerzem Skarbu "(dawniej: Drugim lordem skarbu)."
Standing Order 66.
Po rewolucji istniało ciągłe zagrożenie, że parlamentarzyści spoza rządu zrujnują finanse kraju, proponując źle przemyślane ustawy skarbowe. Rywalizując o kontrolę, aby uniknąć chaosu, Królewscy Ministrowie zyskali przewagę w 1706 roku, gdy Izba Gmin przyjęła deklarację stanowiącą, że „Ta Izba nie przyjmie petycji o sumę pieniędzy związanych ze służbą publiczną, poza tymi zaleconymi od Korony”. 11 czerwca 1713 roku deklaracja stała się prawomocną konwencją o brzmieniu „Izba Gmin nie zagłosuje za wydaniem pieniędzy w żadnym celu, z wyjątkiem wniosku Ministra Korony”. Konwencja otrzymała nazwę Standing Order 66 (dzisiaj: Standing Order 48) i do dzisiaj nie została zmieniona.
Wzmocnienie pozycji ministrów wyłączną inicjatywą finansową miało natychmiastowy i trwały wpływ. Oprócz osiągnięcia zamierzonego celu – stabilizacji procesu budżetowego – dało Koronie rolę przywódczą w Izbie Gmin; a Chancellor of the Exchequer objął wiodącą pozycję wśród ministrów.
Siła inicjatywy finansowej nie była jednak absolutna. Ministrowie otrzymali moc inicjowania budżetu i propozycji monetarnych, ale Parlament musiał wyrazić na nie zgodę. Standing Order 66 stanowi zatem początek odpowiedzialności ministerialnej rządu przed Parlamentem.
Termin „Premier” pojawia się w tym czasie jako nieoficjalny tytuł lidera rządu, zwykle Pierwszego lorda skarbu. Na przykład Jonathan Swift w 1713 r. napisał o „Ci, którzy są obecnie powszechnie nazywani wśród nas Premierem”, odnosząc się do Sidneya Godolphin’a, 1. hrabiego Godolphin i Roberta Harleya, lordów skarbu królowej Anny. Od 1721 r. każdy szef rządu – z jednym wyjątkiem w XVIII wieku (William Pitt Starszy) i jednym w XIX (Lord Salisbury) – był również Pierwszym lordem skarbu.
Początki przywództwa premiera w Izbie Gmin.
Ugrupowania polityczne po raz pierwszy pojawiły się w Wielkiej Brytanii podczas Kryzysu Ekskluzyjnego w latach 1678–1681. Wigowie, wierzący w monarchię konstytucyjną, chcieli powstrzymać Jakuba II Stuarta od objęcia tronu, ponieważ był on katolikiem. Torysi, wierzący w „Boskie prawo królów”, bronili prawa Jakuba do tronu.
Do końca XVII wieku partie nie były oficjalnie zorganizowane, swoją budową bardziej przypominały fakcje, które współpracowały nad wspólnymi celami, które rozpadały się po osiągnięciu sukcesu. Głównym czynnikiem odstraszającym rozwój partii przeciwnych była idea, że może istnieć tylko jedna „partia królewska” i przeciwstawienie się jej byłoby nielojalne, a nawet zdradliwe wobec monarchy. Taki stan rzeczy trwała przez cały XVIII wiek. Niemniej jednak pod koniec XVII wieku stało się możliwe zidentyfikowanie parlamentów i ministerstw w składzie „wigowie” lub „torysi”.
Gabinet.
Współczesny Premier przewodniczy pracom Gabinetu. Zgodnie z konwencjami i tradycją, Gabinet jest grupą ministrów odpowiedzialnych za swoje portfolia, którzy tworzą oficjalną politykę rządu w swoim obszarze. Jako szefowie departamentów, członkowie Gabinetu są odpowiedzialni za wdrażanie i egzekwowanie decyzji rządu. Formalnie członków gabinetu mianuje monarcha, jednak nigdy nie zdarzyło się, żeby Korona odrzuciła propozycję Premiera. Gabinet kierowany przez Premiera stanowi władzę wykonawczą w Wielkiej Brytanii.
Termin „gabinet” pojawia się po raz pierwszy w nomenklaturze politycznej po Chwalebnej rewolucji i odnosił się do ministrów, których stanowisko pozwalało na prywatne rozmowy z monarchą. Rozwój gabinetu w XVIII wieku spotkał się z wieloma krytykami ze strony Tajnej Rady Wielkiej Brytanii, ponieważ spotykał się on w tajemnicy przed Radą, a formalnie jest jej częścią. Na przestrzeni lat Tajna Rada stała się tylko symbolicznym ciałem doradczym, a gabinet przejął większość jej uprawnień.
Zarówno Król Wilhelm III i Królowa Anna Stuart brali czynny udział w spotkaniach gabinetu, podejmowali decyzje oraz obsadzali miejsca członków gabinetu członkami własnej rodziny lub dworu królewskiego. Wycofanie się monarchów z aktywnego uczestnictwa w obradach okazało się niezbędne w utworzeniu stanowiska Premiera. Proces ten zaczął się, gdy Jerzy I Hanowerski zaprzestał w 1717 brania udziału w spotkaniach, ponieważ nie mówił płynnie po angielsku, a spotkania uważał za nudne i nie warte uwagi. Jerzy III Hanowerski w czasie 60 lat swojego panowania (1760-1820) wziął udział w tylko dwóch obradach gabinetu. Po śmierci Jerzego III powstała konwencja, która sprawiła, że późniejsi monarchowie nie brali udziału w obradach gabinetu oraz nie mianowali jego członków. Osobą odpowiedzialną za zwoływanie spotkań, decydowanie o agendzie oraz mianowaniu członków (od końca XVIII wieku) stał się Pierwszy lord skarbu. Sprawiło to, że stał on się najważniejszym członkiem gabinetu ("primus inter pares)".
Rząd jednej partii.
Brytyjski rząd jest zwykle stworzony z grona członków jednej partii, zwykle posiadającej większość miejsc w Izbie Gmin. Rządy mniejszościowe lub koalicyjne były rzadkim przypadkiem w czasach pokoju (wyjątkiem były rządy w czasach I i II wojny światowej) przed wyborami w 2010. Od 2010 roku w Izbie Gmin rządził rząd koalicyjny (2010-2017) oraz mniejszościowy (2017 – 2019). Dopiero w wyborach w grudniu 2019 roku partia konserwatywna uzyskała samodzielną większość zdobywając 368 głosów i tworząc samodzielny rząd. Rządy jednej partii były więc systemem utrzymującym się przez ponad 300 lat i dopiero kryzys konstytucyjny w Wielkiej Brytanii doprowadził do jego załamania się.
Na początku swoich rządów Wilhelm III Orański próbował powoływać rządy koalicyjne pomiędzy Wigami i Torysami, jednak nie były one w stanie zrealizować wizji króla, który w 1697 roku powołał pierwszy rząd składający się w całości z Wigów. Został on nazwany "„Juntą”", a przez historyków jest on uważany za pierwszy prawdziwy gabinet, ponieważ odzwierciedlał on większość Wigów w Izbie Gmin oraz w Izbie Lordów.
Królowa Anna również zdecydowała się na powoływanie gabinetów składających się z członków jednego ugrupowania, wybrała jednak Torysów, którzy nie posiadali większości w Parlamencie. Odmówiła ona zlecenia utworzenia rządu Wigom i była przeciwna, żeby to Parlament dyktował Królowej jak ma zarządzać państwem. Z tego powodu wybrani przez nią Pierwsi lordowie skarbu (kolejno Sidney Godolphin oraz Robert Harley), mieli problem z uzyskiwaniem zgody Parlamentu na działania Królowej.
Działania Wilhelma i Anny wykazały wyższość rządu większościowego nad rządem mniejszościowym lub koalicyjnym, jednak aż do 1830 roku monarcha nie był zobowiązany konwencją do mianowania na Premiera przedstawiciela największej partii w Izbie Gmin, aczkolwiek od czasów Królowej Anny większość rządów stanowili członkowie jednego ugrupowania politycznego.
Wybory parlamentarne w Wielkiej Brytanii w 2010 roku sprawiły, że po raz pierwszy od ponad 70 lat partia, która wygrała wybory nie posiadała większości miejsc w Izbie Gmin, co doprowadziło do utworzenia koalicji pomiędzy Liberalnymi Demokratami i Partią Konserwatywną. Poprzednia koalicja w Wielkiej Brytanii została stworzona w 1940 roku przez ówczesnego Premiera, Winstona Churchilla, który wspólnie z Clementem Attlee utworzyli Rząd Jedności Narodowej, mający na celu przeprowadzenie Wielkiej Brytanii przez Drugą Wojnę Światową. Attlee jako pierwszy w historii zajął wtedy stanowisko Wicepremiera Wielkiej Brytanii.
„Pierwszy” Premier Wielkiej Brytanii.
Większość historyków za pierwszego Premiera Wielkiej Brytanii uważa Sir Roberta Walpole’a, który został mianowany Pierwszym lordem skarbu w 1721 roku.
W 1720 roku South Sea Company, która powstała z inicjatywy rządu by prowadzić handel bawełną i niewolnikami, upadła, powodując zrujnowanie finansowe i zostawiając wielu inwestorów na skraju bankructwa. Jednym z takich inwestorów był Król Jerzy I Hanowerski, który wezwał Walpole’a, znanego ze swoich politycznych i finansowych ekspertyz, do zaradzenia kryzysowi. Przy użyciu swoich umiejętności, kontaktów oraz pewnej dozy szczęścia Walpole poradził sobie z problemem i sprawił, że rząd odzyskał zaufanie publiki. Rok później Jerzy I mianował Walpole’a Pierwszym Lordem Skarbu, Lordem Kanclerzem i Liderem Izby Gmin – czyniąc go najważniejszym królewskim ministrem. Bezwzględny, okrutny i pracowity, posiadał „rozsądny zmysł biznesowy” i był znakomitym zarządcą. Stał się też pierwszym Lordem Skarbu, który zamieszkał pod 10 Downing Street – obecnej oficjalnej rezydencji Premiera Wielkiej Brytanii.
Walpole po raz pierwszy pokazał, że główny zarządca – Premier – może być faktycznym szefem rządu w nowych ramach konstytucyjnych. Udało mu się to, uznając, że władca nie może dłużej rządzić bezpośrednio, ale nadal jest nominalną głową rządu, upierał się, że jest „niczym więcej niż sługą króla”. Po drugie, rozpoznał, że władza przeniosła się na ręce Izby Gmin, prowadził stamtąd interesy kraju i sprawił, że Izba Gmin zaczęła dominować nad Izbą Lordów w prawie wszystkich sprawach. Po trzecie, zauważył, że gabinet, jako organ wykonawczy, musi zostać zjednoczony. Zdominował pozostałych członków gabinetu i zażądał ich pełnego poparcia dla jego polityki. Po czwarte, uznając, że partie polityczne były źródłem siły ministerialnej, przewodził partii Wigów i utrzymywał w niej dyscyplinę. W Izbie Gmin nalegał na wsparcie parlamentarzystów dla wszystkich członków Wigów, zwłaszcza tych, którzy sprawowali urząd. Pod koniec swojej kariery jako Premier, ustanowił on konwencję i przykład dla wszystkich swoich następców, zrezygnował z urzędu pomimo wygrania głosowania w sprawie wotum zaufania.
Zjednoczone Królestwo Wielkiej Brytanii i Irlandii.
Po Rewolucji irlandzkiej z 1798 roku, ówczesny Premier, William Pitt Młodszy, wierzył, że rozwiązaniem narastającego nacjonalizmu irlandzkiego jest unia Wielkiej Brytanii i Królestwa Irlandii. Oznaczałoby to również zwiększenie pozycji Premiera, który rządziłby dwoma połączonymi państwami. Wielka Brytania obejmowała wtedy tylko Anglię, Walię i Szkocję, a Irlandia miała własny parlament i rząd, którego poglądy były zdecydowanie anglo-irlandzkie i nie reprezentowały aspiracji większości Irlandczyków. Z tego i innych powodów Pitt rozwinął swoją politykę i po pewnych trudnościach w przekonaniu irlandzkiej klasy politycznej do zrzeczenia się kontroli nad Irlandią na mocy konstytucji z 1782 r., nowa unia została utworzona na mocy Aktu Unii z 1800 roku. Ze skutkiem od 1 stycznia 1801, Wielka Brytania i Irlandia zostały zjednoczone w jedno królestwo: Zjednoczone Królestwo Wielkiej Brytanii i Irlandii. Taki stan rzeczy utrzymywał się do 1922 r., w tym czasie brytyjscy premierzy byli odpowiedzialni za wszystkie trzy królestwa Wysp Brytyjskich.
Traktat angielsko-irlandzki z 6 grudnia 1921 roku ustanowił Wolne Państwo Irlandzkie. Andrew Bonar Law, który zwyciężył wybory parlamentarne w 1922 roku był ostatnim Premier Wielkiej Brytanii, którego obowiązki obejmowały zarówno Wielką Brytanię, jak i całą Irlandię.
Rozwój pozycji Premiera.
Parliament Act.
Oprócz tego, że premier jest liderem dominującej partii politycznej i szefem rządu Jej Królewskiej Mości, kieruje również procesem legislacyjnym, wprowadzając w życie program swojej partii. Na przykład Tony Blair, którego Partia Pracy wygrała wybory w 1997 roku, w ramach spełnienia obietnicy wyborczej uchwalił brytyjską Kartę Praw Człowieka oraz utworzył autonomiczne rządy dla Szkocji (Scotland Act 1998) i Walii (Government of Wales Act 1998).
Od momentu swojego pojawienia się w XIV wieku, Parlament był dwuizbowym legislaturą, w skład której wchodzą Izba Gmin oraz Izba Lordów. Członkowie Izby Gmin są wybierani, a Lordowi są mianowani przez monarchę za radą Premiera. Część Lordów, prałatów, zasiada w Izbie z ramienia Kościoła Anglii ("Lords Spiritual").
Przez większą część historii Górnej Izby, Lordowie Prałaci byli właścicielami ziemskimi, którzy posiadali swoje posiadłości, tytuły i siedziby jako dziedziczne prawo przekazywane z pokolenia na pokolenie – w niektórych przypadkach przez wieki. Na przykład w Parlamencie w 1910 roku było dziewiętnastu Lordów, których tytuł powstał przed 1500 rokiem.
Do 1911 r. Premierzy musieli przeprowadzić projekt ustawy zarówno przez Izbę Gmin, jak i przez Izbę Lordów oraz uzyskać zgodę większości w obu izbach, aby stała się ona obowiązującym prawem. Nie zawsze było to łatwe, izby często dzieliły różnice polityczne. Reprezentując ziemską arystokrację, Lordowie Prałaci byli na ogół torysami (później konserwatystami), którzy chcieli utrzymać status quo i przeciwstawiali się postępowym środkom, takim jak rozszerzenie praw wyborczych. Przynależność partyjna członków Gmin była mniej przewidywalna. W XVIII wieku skład Izby Gmin był różny, ponieważ lordowie mieli znaczną kontrolę nad wyborami: czasami dominowali wigowie, czasem torysi. Po uchwaleniu Representation of the People Act 1832 Izba Gmin stopniowo stawała się bardziej postępowa, tendencja ta wzrastała wraz z upływem każdego kolejnego rozszerzenia praw wyborczych wśród obywateli Wielkiej Brytanii.
People’s Budget of 1909.
W 1906 roku Partia Liberalna, kierowana przez Sir Henry’ego Campbell-Bannerman’a, wygrała wybory i uzyskała 379 miejsc w Parlamencie. Było to głównie zasługą obietnic reformy programów społecznych. Dysponując 379 mandatami, w porównaniu do 132 mandatów w rękach konserwatystów, liberałowie mogli śmiało oczekiwać, że uda im się zrealizować swój program wyborczy. Partia Konserwatywna miała jednak ogromną większość w Izbie Lordów, mogła więc łatwo zawetować wszelkie przepisy uchwalone przez Izbę Gmin, które byłyby sprzeczne z ich interesem.
Przez okres pięciu lat Izba Gmin spierała się z Izbą Lordów o prawie każdą ustawę. Gdy w 1909 roku lordowie zawetowali ustawę „People's Budget”, spór dobiegł zenitu, co doprowadziło do kryzysu konstytucyjnego.
W 1910 roku, Premier H. H. Asquith wprowadził projekt ustawy „regulującej stosunki między Izbami Parlamentu”, która wyeliminowałaby prawo Lordów do weta. Projekt został przyjęty przez Izbę Gmin, został jednak odrzucony przez Izbę Lordów. Kwestia to została szeroko poruszona w wyborach parlamentarnych przez liberałów. Na prośbę Asquith’a, król Jerzy V zagroził utworzeniem wystarczającej liczby nowych Lordów z Partii Liberalnej, aby zapewnić uchwalenie ustawy. Przyparci do muru Konserwatywni Lordowie woleli poprzeć ustawę niż stać się mniejszością w Izbie Lordów.
Parliament Act 1911 ustanowił zwierzchnictwo Izby Gmin. Ustawa zapewniała Lordom jedynie prawo wstrzymania legislacji na okres miesiąca. Ponadto, ustawa przewidywała, że każdy projekt odrzucony przez Lordów stanie się prawomocny, jeżeli zostanie uchwalony przez Izbę Gmin w trakcie trzech kolejny sesji oraz gdy upłynęły dwa lata od jego pierwotnego uchwalenia. Lordowie mogą nadal opóźniać lub zawieszać uprawomocnienie ustaw, ale nie mogą ich już zawetować.
Pośrednio ustawa wzmocniła dominującą pozycję Premiera w hierarchii konstytucyjnej. Chociaż Lordowie są nadal zaangażowani w proces legislacyjny, a premier musi nadal przeprowadzić projekt ustawy przez obie izby, lordowie nie mają już prawa weta. Pod warunkiem, że Premier kontroluje Gabinet i utrzymuje dyscyplinę partyjną w Izbie Gmin, ma pewność, że jest w stanie zrealizować swój porządek obrad i program wyborczy.
Uprawnienia i ograniczenia.
Na zlecenie monarchy pierwszym obowiązkiem nowego premiera jest „utworzenie rządu” – gabinetu ministrów, który uzyska wotum zaufania Izby Gmin. Następnie premier formalnie całuje ręce monarchy, którego królewskie uprawnienia prerogatywne są następnie wykonywane wyłącznie za radą Premiera i rządu Jej Królewskiej Mości. Premier raz w tygodniu spotyka się z monarchą na audiencje, podczas której monarcha wykorzystuje swoje uprawnienia: do bycia informowaną, do doradzania oraz do ostrzegania. Zakres zdolności władcy do wpływania na działania Premiera jest nieznany, ale przypuszczalnie różni się w zależności od osobistych relacji między monarchą, a urzędującym Premierem.
Premier mianuje członków gabinetu (którzy następnie stają się aktywnymi członkami-doradcami Tajnej Rady Wielkiej Brytanii) i ministrów, chociaż konsultuje się on z szefami departamentów w sprawie ich młodszych ministrów. Wszystkie mianowania na niższe stanowiska przebiegają bez jakiejkolwiek kontroli parlamentarnej. Premier może w każdej chwili mianować, odwołać lub wymienić skład Gabinetu. Może też w dowolnym momencie zrezygnować: sam lub razem z całym rządem. Premier koordynuje politykę międzynarodową, działania gabinetu i departamentów rządowych, działając jako główna „twarz” rządu Jej Królewskiej Mości.
Zgodnie z brytyjskim prawem, to monarcha jest Naczelnym Dowódcą Brytyjskich Sił Zbrojnych, zgodnie z praktyką konstytucyjną premier może wypowiedzieć wojnę, a za pośrednictwem Ministra Obrony (stanowisko, na które Premier w każdej chwili może kogoś mianować, nawet swoją osobę), jako przewodniczącego Rady Obrony, sprawować władzę nad rozmieszczeniem i rozrządzeniem siłami brytyjskiego wojska.
Premier odpowiada za wszystkie najwyższe stanowiska w Rządzie Jej Królewskiej Mości. Większość z nich jest sprawowana przez Ministrów. Większość członków Tajnej Rady, ambasadorów, wysokich komisarzy, wyższych urzędników służby cywilnej, wyższych oficerów wojskowych, członków ważnych komitetów i komisji oraz innych urzędników Premier może w każdej chwili powołać na lub odwołać ze stanowiska. Premier formalnie doradza również monarsze w sprawie mianowania arcybiskupów i biskupów Kościoła anglikańskiego, ale dyskrecja premiera jest ograniczona istnieniem osobnej rady, która doradza monarchini w sprawach Kościoła anglikańskiego ("Crown Nominations Commission").
Lordostwa oraz statusy rycerskie są również przyznawane przez monarchę za radą Premiera. Jedyne ważne odznaczenia, które monarcha może nadawać z własnej woli to: Order Świętego Jana Jerozolimskiego, Order Podwiązki, Order Ostu, Order Zasługi, Order Towarzyszy Honoru oraz Królewski Order Wiktoriański, które przyznawane są w ramach „osobistego daru” monarchy.
Premier mianuje również urzędników zwanych „Whip’ami”, którzy negocjują z deputowanymi w sprawach ich poparcia dla projektów ustaw. W Wielkiej Brytanii dyscyplina partyjna jest silna, ponieważ wyborcy zazwyczaj głosują na osoby na podstawie ich przynależności do partii. Członkowie parlamentu mogą zostać wydaleni ze swojej partii za nieudzielenie poparcia rządowi w ważnych kwestiach, i chociaż nie oznacza to, że muszą złożyć rezygnację z funkcji posłów, zazwyczaj utrudnia to ich ponowny wybór na kolejną kadencję Parlamentu. Deputowani Izby Gmin, którzy są członkami Gabinetu, mogą spodziewać się usunięcia ze względu na brak wsparcia Premiera.
Zdarzają się jednak przypadki, w których nawet rząd ze zdrową większością może czasami nie być w stanie uchwalić ustawy. Na przykład 9 listopada 2005 r. rząd Tony’ego Blaira został pokonany podczas głosowania za ustawą, która pozwoliłyby policji zatrzymać podejrzanych o terroryzm do 90 dni bez zarzutów, a 31 stycznia 2006 r. został pokonany podczas głosowania nad nowelizacja ustawy dotyczącej nienawiści religijnej. Przy innych okazjach rząd zmienia swoje projekty ustaw, żeby uniknąć porażki w Izbie Gmin, jak zrobił to Tony Blair w lutym 2006 roku podczas forsowania reformy edukacji.
Dawniej, Premier, którego rząd przegrał głosowanie w Izbie Gmin, byłby uważany za osłabiony, a cały Gabinet zrezygnowałby, zwykle przyspieszając wybory parlamentarne. We współczesnej praktyce, gdy partia rządowa ma absolutną większość w Izbie, tylko utrata bardzo ważnego głosowania oraz wyrażenie wotum nieufności o treści: „Ta Izba nie ma zaufania do rządu Jej Królewskiej Mości” jest traktowane jako mające taki skutek.
Podobnie Premier nie jest już tylko „pierwszym spośród równych” w rządzie, jego pozycja nie ma sobie równych; chociaż teoretycznie gabinet może nadal głosować przeciwko Premierowi, w praktyce premier stopniowo umacnia swoją pozycję, zatrzymując tylko osobistych zwolenników w rządzie. Podczas okazjonalnych przetasowań premierzy często korzystają z tych możliwości i po prostu usuwają z gabinetu deputowanych, którzy popadli w niełaskę: pozostają członkami Tajnej Rady, ale to Premier decyduje, który z nich zostanie wezwany na spotkania Gabinetu lub audiencję z monarchą.
Przywileje oraz tytulatura.
Tradycją jest, że Premier Wielkiej Brytanii zamieszkuje w 10 Downing Street, które zwykle jest jego pierwszym celem po spotkaniu z monarchą. Ogłasza on wtedy, że „ucałował dłonie z monarchą” i objął stanowisko Pierwszego Lorda Skarbu oraz Premiera:Jego Królewska Mość król poprosił mnie o utworzenie rządu, a ja się zgodziłem.Na terenie Zjednoczonego Królestwa, Premier jest jednym z najwyższych rangą dygnitarzy, przewyższa go tylko Lord kanclerz oraz członkowie Brytyjskiej Rodziny Królewskiej.
W 2010 roku Premier otrzymywał rocznie 142.500 funtów (wliczając to 65.737 funtów z tytułu bycia deputowanym do Izby Gmin). Premier w dniu mianowania uzyskuje dożywotnie prawo do tytułu „wielce czcigodny” (ang. "The Right Honourable"). Jest on też dożywotnim członkiem Tajnej Rady.
Zgodnie z zasadami ustanowionymi poprzez nieistniejący już Departament Spraw Konstytucyjnych, w wyniku objęcia urzędu premier zostaje członkiem Tajnej Rady i powinien być adresowany oficjalnym tytułem poprzedzonym „Wielce czcigodny” (ang. "The Right Honourable") – „Wielce Czcigodny Premier”. Chociaż ta forma adresowania jest wykorzystywana przy oficjalnych okazjach, rzadko jest używana przez media. W Wielkiej Brytanii, na przykładzie Borisa Johnsona, nigdy nie używa się wyrażenia „Premier Johnson”, chociaż czasami jest ono również używane przez zagranicznych dygnitarzy i źródła wiadomości.
Przywileje emerytalne.
Po przejściu na emeryturę monarcha zwyczajowo przyznaje premierowi godność lordowską. Honorowym przyznawanym często, ale nie zawsze, jest członkostwo w najwyższym rangą zakonie rycerskim w Wielkiej Brytanii, Orderze Podwiązki. Po przejściu na emeryturę szkockiego premiera częściej, zamiast Orderu Podwiązki, jest przyznawany szkocki tytuł Knight of the Thistle (KT).
W przeszłości powszechne było również udzielanie premierom tytułu ziemskiego po przejściu na emeryturę z Izby Gmin, który pozwalał mu na zasiadanie w Izbie Lordów. Ostatnim razem stało się tak gdy Harold Macmillan, który zrezygnował ze stanowiska premiera w 1963 roku, został hrabią Stockton w 1984 roku.
Następcy Macmillana, Alec Douglas-Home, Harold Wilson, James Callaghan i Margaret Thatcher przyjęli tytuł lorda po odejściu na emeryturę. Przyjęcia go odmówił Edward Heath oraz każdy następny ustępujący premier, wszyscy przystąpili jednak do Orderu Podwiązki.
Ostatnim byłym premierem, który zmarł, była Margaret Thatcher (premier w latach 1979–1990). Zmarła ona w dniu 8 kwietnia 2013 r. Jej śmierć oznaczała, że po raz pierwszy od 1955 r. w skład Izby Lordów nie wchodził żaden były premier, co obowiązuje do dziś.

</doc>
<doc id="784632" url="https://pl.wikipedia.org/wiki?curid=784632" title="Albert Ellis">
Albert Ellis

Albert Ellis (ur. 27 września 1913 roku w Pittsburgu, zm. 24 lipca 2007 roku w Nowym Jorku) – amerykański psycholog i psychoterapeuta. Twórca terapii racjonalno-emotywnej, uważany za „dziadka” terapii poznawczej. Pochodził z żydowskiej rodziny, miał młodszego brata i siostrę. W czasie dzieciństwa rodziców prawie nigdy nie było w domu. Ojciec biznesmen, spędzał większość czasu w podróżach. Matka z emocjonalnymi problemami była wiecznie nieobecna. Na małego Alberta spadł więc obowiązek opieki nad młodszym rodzeństwem. W dzieciństwie chłopiec bardzo chorował. Od piątego do siódmego roku życia, był hospitalizowany osiem razy. Jego rodzice rzadko odwiedzali go w szpitalu.
Edukacja.
Albert Ellis ukończył City University of New York. Jego specjalizacją były nauki o biznesie. Pierwsze kroki w swojej karierze stawiał jako pisarz. Po pewnym czasie odkrył jednak, że nie jest do tego stworzony. Zaczął pisać książki o ludzkiej seksualności. Ten temat naprowadził go na ścieżki psychologii klinicznej. W 1942 roku rozpoczął studia z psychologii klinicznej na Columbia University. W 1943 roku otrzymał tytuł magistra (M.A. ang. "Master of Arts") i otworzył prywatną praktykę. Głównym nurtem psychologii, według którego pracował była psychoanaliza. W 1947 roku obronił pracę doktorską (PhD ang. "Doctor of Philosophy"). W tym samym roku podjął szkolenie w zakresie psychoanalizy u Richarda Hulbecka, który w owym czasie był czołowym analitykiem w Instytucie Karen Horney. W trakcie praktyki terapeutycznej zaczął oceniać skuteczność swoich oddziaływań. Szybko doszedł do wniosku, że psychoanaliza nie ma żadnego potwierdzenia w praktyce, czemu dał wyraz w artykule "„Telepatia i Psychoanaliza: krytyka dotychczasowych odkryć”".
Praktyka seksuologiczna.
Oprócz prywatnej praktyki, Albert Ellis pracował jako psycholog stanu New Jersey, a od 1950 roku został kierownikiem wszystkich psychologów stanowych. W 1952 roku zrezygnował z tego stanowiska, ze względu na rosnącą popularność jaką dawały mu wydane książki na temat seksualności. Albert Ellis został okrzyknięty adwokatem wolności seksualnej, co wpłynęło na odrzucenie jego kandydatury jako wykładowcy zarówno na City University of New York, jak i Columbia University. W 1951 roku Ellis został redaktorem "International Journal of Sexology" na łamach którego publikował swoje artykuły dotyczące liberalizacji życia seksualnego. Jego praca w gabinecie seksuologicznym opierała się przede wszystkim o techniki psychoanalityczne. Biorąc pod uwagę wątpliwości jakie miał wobec teoretycznych podstaw psychoanalizy, oraz słabe wyniki w praktyce, Albert Ellis zaczął poszukiwać innych skutecznych metod pracy. Odkrył, że wszyscy ludzie nazywani powszechnie neurotykami charakteryzują się irracjonalnym i sztywnym myśleniem. Co więcej uznał, że są oni świadomi istnienia tych myśli. Za filozofami stoickimi uznał, że negatywne emocje takie jak strach lub zazdrość, wywodzą się z błędnej oceny świata zewnętrznego. Oznacza to, iż neurotyczne emocje wynikają nie z samej rzeczywistości, ale z interpretacji tej rzeczywistości.
Stworzenie terapii racjonalno-emotywnej.
Od 1953 roku oficjalnie zerwał z psychoanalizą i zaczął nazywać siebie terapeutą racjonalnym. Od tej pory Ellis zaczął propagować swój nowy, aktywny i bardziej dyrektywny styl terapii. Od 1955 roku swoją terapię zaczął nazywać terapią racjonalno-emotywną, w której terapeuta uczy klienta, w jaki sposób nieracjonalne przekonania dotyczące świata wpływają na emocjonalny ból. W 1957 roku Albert Ellis zaczął uczyć innych swoich technik terapeutycznych, a po dwóch latach wydał pierwszą książkę, w której po raz pierwszy zaprezentował swoje podejście do leczenia nerwic. W 1960 roku w Chicago wygłosił referat na konferencji APA (ang. "American Psychological Association") prezentując swoje odkrycia. Odzew na nowe podejście terapeutyczne był znikomy. Nie zważając na opinie innych, Albert Ellis w 1959 roku założył własny Instytut Terapii Racjonalno-Emotywnej w Nowym Yorku.
W 1963 roku Ellis przeczytał artykuł Aarona Becka dotyczący myślenia w depresji. Widząc podobieństwo podejścia do chorób psychicznych skontaktował się z nim wysyłając mu część własnych prac. Od tej pory, mimo iż teorie obu naukowców różnią się, ściśle ze sobą współpracują. Albert Ellis wraz z Aaronem T. Beckiem i Donaldem Meichenbaumem uznani zostali za twórców terapii poznawczo-behawioralnej.
Ostatnie lata.
Albert Ellis miał trzy żony. Ostatnią z nich – Debbie Joffe – poślubił w 2003 roku, gdy miał 90 lat. Większą część swoich zarobków oddawał na konto Instytutu Terapii Racjonalno-Emotywnej w zamian za mieszkanie i obietnicę dożywotniej opieki medycznej. W 2004 roku przeszedł poważną operację wycięcia jelita grubego. Rada nadzorcza Instytutu stwierdziła, że wydatki na leczenie Alberta Ellisa są zbyt duże i obcięła fundusze na jego opiekę domową. Był to początek konfliktu między Albertem Ellisem a kierownictwem stworzonego przez niego Instytutu. W 2005 roku Albert Ellis został usunięty z rady nadzorczej Instytutu. Zapoczątkowało to serię spraw sądowych między nimi. W 2006 roku Ellis zabronił Instytutowi posługiwania się jego imieniem, uznając, że Instytut żeruje na jego dorobku życiowym.
Schyłek jego życia naznaczony był przez poważne choroby. W 2004 roku wycięto mu jelito grube. Przez ostatnie lata mógł poruszać się jedynie na wózku inwalidzkim, a w 2006 roku dostał poważnego zapalenia płuc, przez które musiał być wielokrotnie hospitalizowany. Mimo wątłego zdrowia Albert Ellis zmarł 24 lipca 2007 roku z przyczyn naturalnych.

</doc>
<doc id="784634" url="https://pl.wikipedia.org/wiki?curid=784634" title="Kara śmierci w Izraelu">
Kara śmierci w Izraelu

Państwo Izrael powstałe w 1948 jest jednym z tych krajów, w których obowiązuje stan prawny zwany abolicją "de facto" i jedynym w regionie, który praktycznie zniósł i nie wykonuje wyroków śmierci.
Jedynym przestępstwem, za które można tam zostać skazanym na najwyższy wymiar kary jest uczestnictwo w zbrodniach holocaustu w czasie II wojny światowej.
Tylko dwie osoby zostały stracone w historii nowożytnego Izraela. Pierwszą był Adolf Eichmann, były wysoki oficer SS, który nadzorował „ostateczne rozwiązanie kwestii żydowskiej” w tym okresie. Został skazany, po uprowadzeniu przez Mosad z ukrycia w Argentynie, 1960. Wyrok, przez powieszenie, wykonano 31 maja 1962. Kilku innych dawnych zbrodniarzy zostało skazanych na śmierć, ale wyroki zostały złagodzone. Drugą osobą był Meir Toubianski, izraelski żołnierz oskarżony o zdradę (pośmiertnie oczyszczony z zarzutów), który z wyroku sądu wojskowego został rozstrzelany 30 czerwca 1948 roku.
Prawo łaski przysługuje prezydentowi.
Obecnie kara śmierci nie jest praktykowana. W dużej mierze dlatego, iż zdecydowana większość dawnych zbrodniarzy nazistowskich nie żyje lub nie jest osiągalna. Ponadto społeczeństwo oraz elity polityczne są raczej jej niechętne. Obecnie religijne prawo żydowskie również jej nie zaleca.
Kara śmierci jest orzekana i wykonywana na terytorium Autonomii Palestyńskiej, poza jurysdykcją władz Izraela.

</doc>
<doc id="784639" url="https://pl.wikipedia.org/wiki?curid=784639" title="Kuźnicka Jama">
Kuźnicka Jama

Kuźnicka Jama – jedna z nielicznych głębi występujących na akwenie Zatoki Puckiej. 
Głębia Jamy Kuźnickiej jest wykorzystywana jako naturalne wodne podejście do portu rybackiego w Kuźnicy. W swym najgłębszym miejscu osiąga głębokość 9,4 m. Jama Kuźnicka stanowiła naturalne wlewisko wód otwartego Bałtyku do Zatoki Puckiej (linia brzegowa Mierzei Helskiej była wtedy jeszcze nieukształtowana i stanowiła ciąg małych wysepek i łach). Swój obecny charakter głębia uzyskała na początku okresu subatlantyckiego (około roku 600 p.n.e.) po ostatecznym odcięciu od morza otwartego.
W 1978 przedsiębiorstwo rybackie "Szkuner" z Władysławowa podjęło w jamie doświadczalną hodowlę pstrąga tęczowego w akwakulturach (próby te potem przerwano).

</doc>
<doc id="784641" url="https://pl.wikipedia.org/wiki?curid=784641" title="Bronisław Fidelus">
Bronisław Fidelus

Bronisław Stanisław Fidelus (ur. 17 kwietnia 1939 w Wadowicach) – polski duchowny rzymskokatolicki, infułat archidiecezji krakowskiej, wikariusz generalny arcybiskupa krakowskiego w latach 2011–2016, archiprezbiter bazyliki Mariackiej w latach 1995–2011.
Życiorys.
Urodzony w Wadowicach, wychowywał się w Zembrzycach, gdzie uczęszczał do szkoły podstawowej. W 1956 roku zdał maturę w Liceum Ogólnokształcącym w Suchej Beskidzkiej. Po ukończeniu Papieskiego Wydziału Teologicznego w Krakowie otrzymał święcenia kapłańskie w 1962, następnie był wikariuszem w Brzeszczach. Proboszcz (1995–2011) i archiprezbiter bazyliki Mariackiej w Krakowie, od 1995 protonotariusz apostolski. Jako archiprezbiter posiadał przywilej pastorału. W 2011 został mianowany wikariuszem generalnym arcybiskupa krakowskiego. Przewodniczący Rady ds. Ekonomicznych Archidiecezji Krakowskiej, Archidiecezjalnej Komisji ds. Regulacji Granic Parafii i Budownictwa Sakralnego oraz Archidiecezjalnej Komisji ds. Konserwacji Zabytków Kościelnych, Architektury i Sztuki Sakralnej.
Członek Społecznego Komitetu Odnowy Zabytków Krakowa (SKOZK). Kapelan klubu piłkarskiego Wisła Kraków.
W 2011 został odznaczony przez Prezydenta Krakowa Odznaką „Honoris Gratia”.

</doc>
<doc id="784642" url="https://pl.wikipedia.org/wiki?curid=784642" title="Piórkowo (województwo warmińsko-mazurskie)">
Piórkowo (województwo warmińsko-mazurskie)

Piórkowo (niem. Födersdorf/ Födersdorfer Forst) – osada leśna w Polsce położona w województwie warmińsko-mazurskim, w powiecie braniewskim, w gminie Płoskinia, w sołectwie Chruściel.
W latach 1975–1998 miejscowość administracyjnie należała do województwa elbląskiego. Osada znajduje się w historycznym regionie Warmia. 
W pobliżu miejscowości znajdują się cmentarzysko kurhanowe z epoki brązu. 

</doc>
<doc id="784648" url="https://pl.wikipedia.org/wiki?curid=784648" title="Tesselacja">
Tesselacja



</doc>
<doc id="784651" url="https://pl.wikipedia.org/wiki?curid=784651" title="Salvator Mundi (obraz Leonarda da Vinci)">
Salvator Mundi (obraz Leonarda da Vinci)



</doc>
<doc id="784653" url="https://pl.wikipedia.org/wiki?curid=784653" title="Rudawki">
Rudawki

Rudawki () – osada kociewska w Polsce położona w województwie pomorskim, w powiecie starogardzkim, w gminie Smętowo Graniczne. Wieś wchodzi w skład sołectwa Rynkówka.
W latach 1975–1998 miejscowość administracyjnie należała do województwa gdańskiego.

</doc>
<doc id="784654" url="https://pl.wikipedia.org/wiki?curid=784654" title="Kulmaga">
Kulmaga

Kulmaga – mała osada kociewska w Polsce położona w województwie pomorskim, w powiecie starogardzkim, w gminie Smętowo Graniczne.
W latach 1975–1998 miejscowość administracyjnie należała do województwa gdańskiego.

</doc>
<doc id="784658" url="https://pl.wikipedia.org/wiki?curid=784658" title="Grodzki Młyn">
Grodzki Młyn

Grodzki Młyn (niem. "Burgmühle") – osada w Polsce położona w województwie warmińsko-mazurskim, w powiecie kętrzyńskim, w gminie Reszel, w sołectwie Mnichowo.
W latach 1975–1998 miejscowość administracyjnie należała do województwa olsztyńskiego.
Miejscowość jest położona ok. 1 km na północ od Mnichowa.
Historia.
Dawniej we wsi znajdował się młyn. Do 1370 r. miejscowość nazywała się Burgfefen Mole/Burggrafen Muhle. Potem do 1755 r. nosiła nazwę Burgmuhle.
Osada znajduje się w historycznym regionie Warmia.

</doc>
<doc id="784659" url="https://pl.wikipedia.org/wiki?curid=784659" title="Mojkowo (powiat kętrzyński)">
Mojkowo (powiat kętrzyński)

Mojkowo (niem. "Annahof") – osada w Polsce położona w województwie warmińsko-mazurskim, w powiecie kętrzyńskim, w gminie Reszel, w sołectwie Klewno. Osada znajduje się w historycznym regionie Warmia.
Od 1863 r. miejscowość nosiła nazwę Annahof, która wzięła swoją nazwę od Pałacyku który do dzisiejszego dnia stoi. Była to wówczas osada usytuowana między Klewnem a Ramtami. Po oddaniu Prus Wschodnich Polsce na mocy konferencji w Poczdamie, Annahof zmieniono nazwę na obecną – Mojkowo. W latach 1975–1998 miejscowość administracyjnie należała do województwa olsztyńskiego. Przed wojną w Mojkowie prowadzona była hodowla Koni, przeznaczone dla wojsk Niemieckich(Nazistowskich) na parady wojskowe, a także gospodarstwo rolne co mogłoby się dzisiaj mienić bardzo nowoczesnym ekologicznym gospodarstwem. Ostatni Niemiecki właściciel został rozstrzelany i zakopany w ogrodzie przez wojska radzieckie za posiadanie broni palnej. Obecnie Mojkowo zamieszkują rezydenci bloku postawionego dla pracowników PGR-u, oraz przez obecnych właścicieli Pałacyku, którzy przeprowadzają jego rewitalizację. Przez tereny dawnego ogrodu Pałacyku przebiega droga, i pomimo zapisania terenów jako zabytkowy zespół Parkowo-Pałacowy, gmina nie zmienia biegu drogi.
Wskazówka – występuje również wariant nazewniczy Annowo

</doc>
<doc id="784660" url="https://pl.wikipedia.org/wiki?curid=784660" title="Chris White (saksofonista)">
Chris White (saksofonista)

Chris White (ur. 13 lipca 1955) – angielski saksofonista i flecista, współpracował między innymi z takimi artystami i zespołami jak Dire Straits, Mark Knopfler, Robbie Williams, Paul McCartney, Chris De Burgh, Mick Jagger, Tom Jones, Colosseum, David Knopfler.

</doc>
<doc id="784661" url="https://pl.wikipedia.org/wiki?curid=784661" title="Chris White">
Chris White



</doc>
<doc id="784662" url="https://pl.wikipedia.org/wiki?curid=784662" title="Statki transportowe typu Victory">
Statki transportowe typu Victory

Statki typu Victory – budowane masowo w USA podczas II wojny światowej od roku 1944. Statki typu "Victory" (oficjalnie jako typ VC2) były rozwinięciem długiej serii statków "Liberty". Statki serii zostały zbudowane na pochylniach 18 różnych stoczni przez specjalnie w tym celu przeszkolonych pracowników stoczniowych. Budowa jednego statku (od położenia stępki przez wodowanie do rejsu próbnego) nie przekraczała 40 dni. W porównaniu do poprzednich jednostek klasy "Liberty" statki "Victory" były statkami szybszymi i o większym zasięgu pływania. Do końca wojny wybudowano w sumie 534 statki tego typu.
Wykorzystanie statków typu "Victory".
Statki typu "Victory" były wykorzystywane w szybkich konwojach atlantyckich transportujących zaopatrzenie dla inwazyjnych armii Aliantów w latach 1944-1945 (w wyniku ataków U-Bootów utracono dwie jednostki – "Fort Bellingham" storpedowany przez U-360, dobity przez U-957; "Fort St. Nicolas" storpedowany przez U-410). Walory szybkości i nieprzeciętnego zasięgu spowodowały masowe użycie statków typu "Victory" w amerykańskiej ofensywie na Pacyfiku przeciwko Japonii jako szybkie jednostki desantowe i transportowce środków amfibijnych. W skład US Navy weszło w sumie 117 statków typu "Victory", nosiły tam sygnatury burtowe "APA" (amphibious assault ships / okręty ataku amfibijnego). Statki tego typu były wykorzystywane podczas konfliktu w Korei i nawet podczas wojny wietnamskiej. Po II wojnie światowej zdecydowana większość statków przeszła do użytku cywilnego. Doskonałe walory techniczne i zadowalający stan techniczny sprawiły, iż statki tego typu były przez dziesiątki lat wykorzystywane jako potencjalna rezerwa transportowa US Navy, a 6 jednostek tego typu po przejściu odpowiednich modyfikacji, zaczęło pełnić służbę jako okręty zaopatrzenia typu "Victory" zapewniające obsługę floty strategicznych atomowych okrętów podwodnych "41 for freedom" w Naval Base Guam w Apra Harbor na wyspie Guam, Naval Station Rota w hiszpańskiej Rocie oraz Holy Loch Refit Site I w Szkocji.
Nazewnictwo statków typu Victory.
Pierwszym zwodowanym statkiem serii był statek United Victory (Zjednoczone Zwycięstwo). W nazwach następnych 34 statków zostały wykorzystane nazwy państw koalicji antyhitlerowskiej (m.in. "Poland Victory", "Czechoslovakia Victory" i "Norway Victory").
218 statków otrzymało nazwy amerykańskich miast, 150 nazwy amerykańskich szkół i instytucji edukacyjnych, a reszta została nazwana bez utrzymania porządku nazewniczego serii.
Statki muzea.
SS Lane Victory.
W kalifornijskim porcie w San Pedro, jako jedyny statek serii zdolny do samodzielnej żeglugi
SS Red Oak Victory.
W porcie Richmond w stanie Kalifornia.
SS American Victory.
W porcie Tampa, na Florydzie

</doc>
<doc id="784665" url="https://pl.wikipedia.org/wiki?curid=784665" title="Private Investigations">
Private Investigations

Private Investigations – napisana przez Marka Knopflera ballada rockowa, nagrana przez zespół Dire Straits, która pochodzi z albumu "Love over Gold". Utwór wydany został w 1982 roku jako singiel, który w Wielkiej Brytanii dotarł do 2. miejsca na liście UK Singles Chart.

</doc>
<doc id="784667" url="https://pl.wikipedia.org/wiki?curid=784667" title="Cameron (Missouri)">
Cameron (Missouri)

Cameron – miasto w Stanach Zjednoczonych, w północno-zachodniej części stanu Missouri, w hrabstwach Clinton i DeKalb. Według spisu z 2000 roku, liczyło 8312 mieszkańców.
Klimat.
Miasto leży w strefie klimatu kontynentalnego, wilgotnego, z gorącym latem, i surową zimą, należącego według klasyfikacji Köppena do strefy "Dfa". Średnia temperatura roczna wynosi 12,7 °C, a opady 983 mm. Miesiącem o najwyższych opadach jest maj o średnich opadach wynoszących 132,1 mm, natomiast najniższe opady są w lutym i wynoszą średnio 27 mm.

</doc>
<doc id="784668" url="https://pl.wikipedia.org/wiki?curid=784668" title="Sofizmat rozszerzenia">
Sofizmat rozszerzenia

Sofizmat rozszerzenia, znany powszechnie jako chochoł, atakowanie chochoła albo wznoszenie / stawianie chochoła – błąd logiczno-językowy, który polega na tym, że stosujący go sprawia wrażenie obalenia argumentów przeciwnika poprzez obalenie argumentu, który nie został przedstawiony przez tego przeciwnika.
Typowy chochoł stwarza iluzję całkowitego odrzucenia lub pokonania twierdzenia przeciwnika przez ukryte zastąpienie go inną propozycją („wznoszenie chochoła”), a następnie obalenie tego fałszywego argumentu („atakowanie chochoła”) zamiast propozycji przeciwnika.
Pochodzenie.
Jako nazwany i identyfikowany sofizmat „chochoł” jest stosunkowo młody, chociaż już Arystoteles wypowiadał uwagi sugerujące obawy dotyczące czegoś podobnego; Douglas Walton stwierdza, że „pierwsze włączenie tego do podręcznika jako nieformalny sofizmat można znaleźć w dziele Stuarta Chase’a "Guides to Straight Thinking" z 1956 r. (s. 40)”. Jednak tekst Hamblina "Fallacies" (1970) nie wymienia go jako odrębnego typu, nawet jako termin historyczny.
Pochodzenie terminu nie jest jasne. Użycie tego określenia w retoryce sugeruje (zazwyczaj antropomorficzną) konstrukcję ze słomy, którą łatwo strącić lub zniszczyć – taką jak manekin szkoleniowy, strach na wróble lub kukłę. Polskie tłumaczenie anglojęzycznego terminu "straw man" na „chochoła” (zimową słomianą otulinę krzewu róży) zachowuje skojarzenia z tymczasowymi słomianymi konstrukcjami, jednocześnie tworząc nowe asocjacje z (również antropomorficzną) postacią z "Wesela" Wyspiańskiego.
Struktura.
Sofizmat rozszerzenia występuje w następującym schemacie argumentacji:
Takie rozumowanie to "ignoratio elenchi": nie odnosi się do omawianej propozycji, ponieważ fałszywie przedstawia przeciwne stanowisko w sprawie propozycji.
Na przykład:
Przykłady.
Atakowanie chochoła często pojawia się w debatach publicznych, takich jak w tej (hipotetycznej) debacie na temat prohibicji:
Pierwotną propozycją było złagodzenie przepisów dotyczących spożywania piwa. Osoba B niewłaściwie zinterpretowała / zniekształciła tę propozycję, reagując na nią tak, jakby brzmiała „(powinniśmy mieć) nieograniczony dostęp do środków odurzających”. Jest to logicznie błędne przekonanie, ponieważ osoba A nigdy nie opowiadała się za zezwoleniem na nieograniczony dostęp do środków odurzających.
Często podawanym przykładem chochoła jest wypowiedź prezydenta USA Richarda Nixona z 1952 r. Podczas kampanii na wiceprezydenta w 1952 r. Nixon został oskarżony o nielegalne przywłaszczenie 18 000 $ z funduszy kampanii na własny użytek. W telewizyjnej odpowiedzi, opartej na przemówieniu o Fali innego polityka, mówił o innym darze – psie, którego dostał od kibica.
To było wzniesienie chochoła; krytycy Nixona nigdy nie krytykowali psa jako prezentu, ani nie sugerowali, żeby go zwrócił. Argument ten skutecznie odciągał uwagę wielu osób od funduszy i przedstawiał krytyków jako czepiających się i bez serca. Nixon otrzymał dużo poparcia społecznego i pozostał w kampanii wyborczej.

</doc>
<doc id="784669" url="https://pl.wikipedia.org/wiki?curid=784669" title="Łabędziewo">
Łabędziewo

Łabędziewo (niem. "Labendzowo", 1932–1945 "Schwanau") – osada w Polsce położona w województwie warmińsko-mazurskim, w powiecie kętrzyńskim, w gminie Reszel nad jeziorem Widryńskim.
Do 1785 r. miejscowość nazywała się Labendzowen. Potem przez 5 lat nosiła nazwę Labedszowen. Zaś do 1820 r. nazywała się Labendszowo.
W latach 1975–1998 miejscowość administracyjnie należała do województwa olsztyńskiego.

</doc>
<doc id="784670" url="https://pl.wikipedia.org/wiki?curid=784670" title="Plenowo">
Plenowo

Plenowo (niem. "Plönhöfen") – osada sołecka w Polsce położona w województwie warmińsko-mazurskim, w powiecie kętrzyńskim, w gminie Reszel.
W latach 1975–1998 miejscowość administracyjnie należała do województwa olsztyńskiego.

</doc>
<doc id="784671" url="https://pl.wikipedia.org/wiki?curid=784671" title="Stąpławki">
Stąpławki

Stąpławki (niem. "Adlig Stumplack") – wieś w Polsce położona w województwie warmińsko-mazurskim, w powiecie kętrzyńskim, w gminie Reszel.
W latach 1975–1998 miejscowość administracyjnie należała do województwa olsztyńskiego.

</doc>
<doc id="784672" url="https://pl.wikipedia.org/wiki?curid=784672" title="Halowe Mistrzostwa Europy w Lekkoatletyce 1986">
Halowe Mistrzostwa Europy w Lekkoatletyce 1986

XVII Halowe Mistrzostwa Europy odbyły się w dniach 22–23 lutego 1986 w Madrycie w hali Palacio de los Deportes.

</doc>
<doc id="784674" url="https://pl.wikipedia.org/wiki?curid=784674" title="Grzybowo (powiat kętrzyński)">
Grzybowo (powiat kętrzyński)

Grzybowo (niem. "Spiegels-Korschen") – osada w Polsce położona w województwie warmińsko-mazurskim, w powiecie kętrzyńskim, w gminie Reszel.
W latach 1975–1998 miejscowość administracyjnie należała do województwa olsztyńskiego.

</doc>
<doc id="784675" url="https://pl.wikipedia.org/wiki?curid=784675" title="Sid McGinnis">
Sid McGinnis

Sid McGinnis (ur. 6 października 1949), amerykański gitarzysta, najbardziej znany jako członek zespołu CBS Orchestra występującego w programie Late Show with David Letterman, współpracował także z takimi artystami jak Barry Manilow, Peter Gabriel, Carly Simon, Dire Straits, Robert Fripp, Sisters Of Mercy, Cool It Reba, Laurie Anderson, David Lee Roth, Bob Dylan czy David Bowie.

</doc>
<doc id="784676" url="https://pl.wikipedia.org/wiki?curid=784676" title="Niemiecko-Flamandzki Związek Pracy">
Niemiecko-Flamandzki Związek Pracy

Niemiecko-Flamandzki Związek Pracy (niem. Deutsch-Vlämische Arbeitsgemeinschaft, nid. Duits-Vlaamse Arbeidersgemeenschap, DeVlag) – separatystyczna organizacja o charakterze kulturalnym skupiająca flamandzkich i niemieckich studentów w okresie przedwojennym i podczas II wojny światowej
DeVlag został założony w latach 1935-1936 przez Flamanda Jefa van de Wiele i Niemca Rolfa Wilkeninga. Miał on charakter pronazistowski i głosił hasło przyłączenia Flandrii do Rzeszy Niemieckiej. Wielu jego członków należało zarazem do Flamandzkiego Związku Narodowego (VNV). Po zajęciu Belgii przez Niemcy w maju 1940 r., DeVlag zaczął prowadzić politykę kolaboracji z okupantami. Jego przywódca, głosząc teorię związku krwi pomiędzy narodami flamandzkim i niemieckim, ogłosił: "Jesteśmy Niemcami, Niemcami w 200% i będziemy walczyć, by jako takich przyjęto nas w skład Rzeszy". Niemieckie władze okupacyjne zadeklarowały duże poparcie dla organizacji. W 1941 r. działalnością DeVlag zainteresowało się SS, a pod koniec roku jej honorowym przewodniczącym został Gottlob Berger, szef Głównego Urzędu SS. Pod koniec 1942 r. DeVlag przekształcił się w ugrupowanie polityczne, a 1. Standaard der Germaansche SS in Vlaanderen stał się jego organizacją paramilitarną. W tym samym roku J. van de Wiele napisał książkę pt. „ Op zoek naar een vaderland”, która była rodzajem manifestu politycznego DeVlag. 27 lutego 1944 r. spotkał się w Salzburgu wraz z Hendrikiem Eliasem, przywódcą VNV z Reichsführerem SS Heinrichem Himmlerem, który poparł jego koncepcje. 1 marca mianowano go SS-Hauptsturmführerem der Reserve der Waffen-SS. Pod koniec października zbiegł przed aliantami do Niemiec, gdzie był założycielem i stanął na czele Vlaamsche Landsleiding, rodzaju flamandzkiego rządu na uchodźstwie. 15 grudnia Niemcy ogłosili go przywódcą (Landesleiter) narodu flamandzkiego.
Linki zewnętrzne.
Historia Niemiecko-Flamandzkiego Związku Pracy (jęz. flamandzki)

</doc>
<doc id="784677" url="https://pl.wikipedia.org/wiki?curid=784677" title="McGinnis">
McGinnis



</doc>
<doc id="784678" url="https://pl.wikipedia.org/wiki?curid=784678" title="Jeleniegłowy">
Jeleniegłowy

Jeleniegłowy – kolonia wsi Żółwin w Polsce, położona w województwie lubuskim, w powiecie międzyrzeckim, w gminie Międzyrzecz. Wchodzi w skład sołectwa Żółwin.
W latach 1975–1998 kolonia administracyjnie należała do województwa gorzowskiego.

</doc>
<doc id="784679" url="https://pl.wikipedia.org/wiki?curid=784679" title="Łęgowskie">
Łęgowskie

Łęgowskie (niem. "Wilhelmsthal") – osada wsi Nietoperek w Polsce, położona w województwie lubuskim, w powiecie międzyrzeckim, w gminie Międzyrzecz. Wchodzi w skład sołectwa Nietoperek.
W latach 1975–1998 osada administracyjnie należała do województwa gorzowskiego.

</doc>
<doc id="784680" url="https://pl.wikipedia.org/wiki?curid=784680" title="Bartlewo (Iznota)">
Bartlewo (Iznota)

Bartlewo (dawniej "Bartlowo", 1933–1945 "Barteln") – przysiółek wsi Iznota w Polsce, położony w województwie warmińsko-mazurskim, w powiecie piskim, w gminie Ruciane-Nida. Wchodzi w skład sołectwa Iznota.
W latach 1975–1998 przysiółek administracyjnie należał do województwa suwalskiego.
Osada rolnicza na półwyspie jeziora Bełdany, założona po 1850 roku.

</doc>
<doc id="784681" url="https://pl.wikipedia.org/wiki?curid=784681" title="Piórkowo">
Piórkowo

2 miejscowości w Polsce:

</doc>
<doc id="784682" url="https://pl.wikipedia.org/wiki?curid=784682" title="Sid">
Sid

Osoby o imieniu Sid:

</doc>
<doc id="784683" url="https://pl.wikipedia.org/wiki?curid=784683" title="SID">
SID



</doc>
<doc id="784685" url="https://pl.wikipedia.org/wiki?curid=784685" title="Koczitowie">
Koczitowie

Koczitowie (ang. "Cochiti Pueblo") – plemię Indian Ameryki Północnej z kereseńskiej grupy językowej zamieszkujące pueblo o tej samej nazwie 40 kilometrów na południowy zachód od dzisiejszego Santa Fe przez okres co najmniej 700 lat. W roku 1990 w pueblu mieszkało 666 osób.
Historia.
Koczitowie zajęli ziemie opuszczone w XIII wieku przez Anasazi w około 200 lat później i do pojawienia się Hiszpanów zamieszkiwali te ziemie wspólnie z ludem San Felipe. W roku 1598 Juan de Oñate sprowadził pierwszych osadników z Meksyku i zmusił lokalne plemiona indiańskie do płacenia podatku w naturze (zboże, bawełna). Jednocześnie zaczęły powstawać misje katolickie. Hiszpanie nazwali puebla imionami świętych i rozpoczęli budowę kościołów. W ten sposób w pueblu Cochiti powstał kościół św. Bonawentury. Hiszpanie wprowadzili także nowe uprawy – brzoskwinia, pszenica, papryka – co doprowadziło do gospodarczego rozwoju regionu. W roku 1620 władze wprowadziły administrację cywilną w każdym z puebli, przy czym oznaką władzy stał się kubek ze srebrną pokrywką, co do dzisiaj uważane jest za oznakę władzy.
W roku 1680 wybuchło powstanie Indian Pueblo (w tym także Koczitów) przeciwko Hiszpanom, którzy prześladowali wyznawców dawnych religii, sprzedawali ich w niewolę, zmuszali Indian do odrabiania pańszczyzny, a ich ziemie poddawali rabunkowej gospodarce hodowlanej, co prowadziło do erozji gruntów, a w konsekwencji do głodu. Jednym z przywódców powstania był wódz Koczitów Antonio Malacate. Indianie zabili wielu hiszpańskojęzycznych najeźdźców, ale nie wymordowali wszystkich pozwalając niedobitkom uciec do El Paso. Obawiając się kontrakcji Hiszpanów Koczitowie opuścili swe pueblo i do roku 1692 zamieszkiwali ufortyfikowane miejsce zwane Potrero Viejo. Jedynie puebla Taos, Picuris, Isleta i Acoma pozostały zamieszkane.
Hiszpanie pojawili się ponownie i odbili Santa Fe w roku 1692, ale od tego czasu ich rządy nie były już tak restrykcyjne. Nie zmuszano już Indian do niewolniczej pracy i zaczęto tolerować ich wierzenia. Generalnie wiek XVII był dla Indian Pueblo wiekiem ospy i ponawianych najazdów Komanczów, Ute i Apaczów. Zdarzało się, że walczono wspólnie (Hiszpanie i Pueblo) przeciwko koczowniczym plemionom. Zapoczątkowano też mieszane małżeństwa, co doprowadziło do wykształcenia się nowej – nowomeksykańskiej – „narodowości”.
Wiek XIX nie przyniósł większych zmian, a w latach 1920. Kongres, dokumentem "Pueblo Lands Act", zagwarantował Indianom własność posiadanych przez nich ziem. W latach 1930. zbudowana niedaleko puebla tama pozwoliła na stworzenie nowych kanałów irygacyjnych i powiększenie areałów upraw Koczitów. Jednakże otwarcie kolejnej zapory w roku 1975 spowodowało znaczne straty i ponowny upadek gospodarki rolnej. W rezultacie, po II wojnie światowej Koczitowie przeszli od gospodarki agrarnej do rzemiosła artystycznego wytwarzając pamiątki dla turystów.
W dzisiejszych czasach Koczitowie są ośrodkiem zainteresowania antropologów ze względu na ich – niemal nie naruszone – wierzenia religijne.
Religia.
W kulturze Indian Pueblo religia stanowi nieodłączny fragment życia plemiennego. Słońce jest utożsamiane ze Stwórcą, który – wraz ze świętymi górami i ziemią pod stopami – zamyka cały ich świat. Wszyscy mężczyźni Koczitów należą do stowarzyszeń bóstwa "katsina" – istoty wyższej zamieszkującej gdzieś w górach, której oddaje się cześć podczas ceremonii w niedostępnych dla obcych kivach. W pueblu Cochiti znajdują się dwie okrągłe kivy służące do spotkań członków stowarzyszenia. Na czele stowarzyszenia stoi przywódca, zwany z hiszp. "cacique", którego zadaniem jest wyznaczanie – na podstawie obserwacji słońca – dat poszczególnych ceremonii. Kacyka nie należy utożsamiać z szamanem, który używa swej wiedzy i ponadnaturalnej siły dla leczenia, zamawiania i odczyniania.
Życie codzienne.
Władzę w pueblu sprawowało zazwyczaj dwóch ludzi – wspomniany kacyk i wódz wojenny. W latach panowania Hiszpanów dochodzili jeszcze narzucani przez kolonizatorów administratorzy, a więc gubernator, jego zastępca oraz tzw. "fiascales", czyli poborcy podatków.
Życie w pueblu było życiem w grupie i w bliskim kontakcie z otoczeniem, co automatycznie eliminowało indywidualistyczne podejście do rzeczywistości. Indianie Pueblo byli monogamistami, a rozwody należały do rzadkości. Dzieci wychowywano według tradycyjnych wzorców przy minimum dyscypliny. Obowiązywał podział na klany oparte na matriarchacie. Ceremoniał pogrzebowy zakładał pochówek zmarłego w jego najlepszej odzieży z ozdobami; wyposażano go też w żywność. Po pogrzebie obowiązywała czterodniowa żałoba. Pracowano w kolektywie, gdzie obowiązywał równy podział obowiązków i zysków.
W XVI wieku wykształcił się system budownictwa zakładający 3-4 piętrowe budynki z adobe. Mieszkania miały podłogi z desek, a stropy układano z belek i desek, następnie tynkowanych. Wejścia domostw wychodziły zawsze na południe. Poszczególne piętra połączone były drabinami; dla celów obronnych nie było okien. Domy otaczały centralny plac pueble, gdzie koncentrowało się życie mieszkańców.
Koczitowie byli rolnikami. Przed przybyciem Hiszpanów uprawiali głównie fasolę, kukurydzę i dynie oraz słoneczniki i tytoń. Polowali na jelenie, pumy, niedźwiedzie, antylopy i króliki. Od czasu do czasu mężczyźni wyprawiali się na wschód w celu polowania na bizony. Kobiety zajmowały się także zbiorem dziko rosnących orzechów i jagód.
Indianie Pueblo prowadzili szeroki handel wymienny. Handlowano między pueblami, z meksykańskimi wieśniakami, a nawet z Komanczami, odwiecznymi wrogami. W tym celu w lecie lub na jesieni ogłaszano zawieszenie broni i handlujący zjeżdżali w określone miejsce na kilkudniowe targi. Najczęściej miejscem tym było pueblo Taos.
Mężczyźni nosili bawełniane przepaski biodrowe i skórzane sandały; kobiety ubierały się w długie, również bawełniane, suknie i skórzane sandały lub mokasyny o wysokich cholewkach. Do produkcji odzieży używano także jelenich i króliczych skórek, a sandały często robiono z juki.

</doc>
<doc id="784686" url="https://pl.wikipedia.org/wiki?curid=784686" title="Šid">
Šid

Šid (cyr. Шид) – miasto w Serbii, w Wojwodinie, w okręgu sremskim, siedziba gminy Šid. W 2011 roku liczyło 14 893 mieszkańców.
W mieście znajdują się dwa muzea znanych artystów serbskich, którzy tworzyli w mieście – Iliji Bašičevicia i Savy Sumanovicia.

</doc>
<doc id="784693" url="https://pl.wikipedia.org/wiki?curid=784693" title="Šíd">
Šíd

Šíd (węg. "Gömörsid") – wieś i gmina (obec) w powiecie Lučenec w kraju bańskobystrzyckim na Słowacji. Leży w północno-zachodniej części Cerovej vrchoviny (części Czerhatu), 21 km na południowy wschód od Łuczeńca.
Ludność.
Na dzień 31.12.2016 wieś zamieszkiwały 1292 osoby, w tym 645 mężczyzn i 647 kobiet.
W 2001 roku rozkład populacji względem narodowości i przynależności etnicznej wyglądał następująco:
Historia.
Wieś powstała w ok. XI-XII wieku, ale pierwsze pisemne wzmianki pochodzą z roku 1365. Nazwa na przestrzeni wieków zmieniała się: Syd (1427), Sed (1773), Sid (1808), węgierskie nazwy to Sid, Gömörsid. Obecna nazwa Šíd obowiązuje od 1920. Pochodzi od starowęgierskiego słowa oznaczającego potok lub rzeczkę. W 1427 wieś należała do majątku Juraja Ilsvayego, potem właścicielem był ród Ratoldoy, w XVI w. Bebekowie, w XVII w. F. Wesselényi, w XVIII w. ród Koháry i inni ziemianie. Podczas wojen w XVII i XVIII w. liczba ludności we wsi spadła. W 1828 mieszkało tu 461 osób w 51 domach. Zajmowali się rolnictwem i uprawą winorośli. W latach 1938-1944 wieś została przyłączona do Węgier.
Zabytki i inne obiekty.
We wsi Šíd znajduje się kościół katolicki pw. Panny Marii z 1897 oraz klasycystyczny dwór z 1880 – obecnie budynek Urzędu Gminy. W 1972 wybudowano tu dom kultury, od 2002 mieści się w nim dom dziecka.
Na terenie wsi wypływa źródło mineralne. Z Šídu wychodzi zielony szlak turystyczny prowadzący na przełęcz Veľký Bučeň, gdzie łączy się ze szlakiem czerwonym wiodącym na szczyt Veľký Bučeň (514 m n.p.m.).

</doc>
<doc id="784694" url="https://pl.wikipedia.org/wiki?curid=784694" title="Gömörsid">
Gömörsid



</doc>
<doc id="784695" url="https://pl.wikipedia.org/wiki?curid=784695" title="Gomorsid">
Gomorsid



</doc>
<doc id="784696" url="https://pl.wikipedia.org/wiki?curid=784696" title="Chotynia-Kolonia">
Chotynia-Kolonia

Chotynia-Kolonia – część wsi Chotynia w Polsce, położona w województwie mazowieckim, w powiecie garwolińskim, w gminie Sobolew.
W latach 1975–1998 Chotynia-Kolonia administracyjnie należała do województwa siedleckiego.

</doc>
<doc id="784697" url="https://pl.wikipedia.org/wiki?curid=784697" title="Chrusty (Sobolew)">
Chrusty (Sobolew)

Chrusty – część wsi Sobolew w Polsce, położona w województwie mazowieckim, w powiecie garwolińskim, w gminie Sobolew.
W latach 1975–1998 Chrusty administracyjnie należały do województwa siedleckiego.

</doc>
<doc id="784699" url="https://pl.wikipedia.org/wiki?curid=784699" title="Milanów (Sobolew)">
Milanów (Sobolew)

Milanów – dawniej samodzielna wieś, od 1990 część wsi Sobolew w województwie mazowieckim, w powiecie garwolińskim, w gminie Sobolew.
Milanów stanowi południowo-wschodnią część Sobolewa. Jest to typowa ulicówka rozpościerająca się wzdłuż ulicy Żelechowskiej w kierunku na Sokół. Znajduje się tu dom weselny "Sevilla".
Historia.
Dawniej samodzielna miejscowość. Od 1867 w gminie Sobolew. W okresie międzywojennym należała do powiatu garwolińskiego w woj. lubelskim. 14 października 1933 utworzono gromadę Milanów w granicach gminy Sobolew. 1 kwietnia 1938 wraz z całym powiatem garwolińskim włączony do woj. warszawskiego.
Podczas II wojny światowej w Generalnym Gubernatorstwie, w powiecie garwolińskim w dystrykcie warszawskim. W 1943 Milanów liczył 265 mieszkańców.
Po wojnie Milanów wszedł w skład terytorialnie zmienionego woj. warszawskiego. Według stanu z 1 lipca 1952 Milanów stanowił jedną z 20 gromad gminy Sobolew.
W związku z reorganizacją administracji wiejskiej jesienią 1954, Milanów wszedł w skład nowej gromady Sobolew.
Od 1 stycznia 1973 w reaktywowanej gminie Sobolew (powiat garwoliński). W latach 1975–1989 miejscowość należała administracyjnie do województwa siedleckiego.
1 stycznia 1990 roku Milanów (a także sąsiedni Teofilów) włączono do Sobolewa, a nazwę "Milanów" zniesiono.

</doc>
<doc id="784700" url="https://pl.wikipedia.org/wiki?curid=784700" title="Wiktorzyn">
Wiktorzyn

5 miejscowości w Polsce:

</doc>
<doc id="784701" url="https://pl.wikipedia.org/wiki?curid=784701" title="Wiktorzyn (gmina Sobolew)">
Wiktorzyn (gmina Sobolew)

Wiktorzyn – kolonia w Polsce położona w województwie mazowieckim, w powiecie garwolińskim, w gminie Sobolew.
W latach 1975–1998 miejscowość administracyjnie należała do województwa siedleckiego.

</doc>
<doc id="784702" url="https://pl.wikipedia.org/wiki?curid=784702" title="Dzwonowo (województwo wielkopolskie)">
Dzwonowo (województwo wielkopolskie)

Dzwonowo (niem. "Schwanau") – przysiółek wsi Niedźwiedziny w Polsce położony w województwie wielkopolskim, w powiecie wągrowieckim, w gminie Skoki. Miejscowość (cztery gospodarstwa) wchodzi w skład sołectwa Niedźwiedziny.
W latach 1975–1998 miejscowość administracyjnie należała do województwa poznańskiego.
Wieś była wzmiankowana już w XIV wieku (powstała przy dawnym szlaku z Poznania do Kcyni). Pierwotna nazwa brzmiała "Zwanowo" (od staropolskiego "dzwonu" - "zwan"). Początkowo (do około XVI wieku) była to znacząca miejscowość, jedna z siedzib Nałęczów. Od XIV do XVIII wieku funkcjonował tutaj kościół. Dzięki nieinwazyjnym badaniom archeologicznym przeprowadzonym w 2014 udało się ustalić, że miasteczko zamieszkiwało w szczytowym okresie około 200 osób, a pierzeja rynku miała 69 metrów długości. Do upadku Dzwonowa przyczyniła się zmiana siatki traktów komunikacyjnych - po ich przesunięciu miejscowość znalazła się na śródleśnych peryferiach. 
W północnej części przysiółka rośnie stary jesion o obwodzie pnia 320 cm. Przez przysiółek przechodzi niebieski szlak turystyczny ze Sławy do Głęboczka.

</doc>
<doc id="784703" url="https://pl.wikipedia.org/wiki?curid=784703" title="Bartlewo">
Bartlewo

 

</doc>
<doc id="784704" url="https://pl.wikipedia.org/wiki?curid=784704" title="Dzwonowo Leśne">
Dzwonowo Leśne

Dzwonowo Leśne – przysiółek wsi Niedźwiedziny w Polsce położony w województwie wielkopolskim, w powiecie wągrowieckim, w gminie Skoki.
W latach 1975–1998 miejscowość administracyjnie należała do województwa poznańskiego.
Miejscowość powstała jako wieś kolonizatorów olęderskich. Przechodzi przez nią czerwony szlak turystyczny ze Skoków do Zielonki.

</doc>
<doc id="784705" url="https://pl.wikipedia.org/wiki?curid=784705" title="Miączynek (województwo wielkopolskie)">
Miączynek (województwo wielkopolskie)

Miączynek – osada w Polsce położona w województwie wielkopolskim, w powiecie wągrowieckim, w gminie Skoki. Miejscowość wchodzi w skład sołectwa Niedźwiedziny.
W latach 1975–1998 miejscowość administracyjnie należała do województwa poznańskiego.

</doc>
<doc id="784707" url="https://pl.wikipedia.org/wiki?curid=784707" title="Chociszewko">
Chociszewko

Chociszewko – osada w Polsce położona w województwie wielkopolskim, w powiecie wągrowieckim, w gminie Skoki. Miejscowość wchodzi w skład sołectwa Chociszewo.
W latach 1975–1998 miejscowość administracyjnie należała do województwa poznańskiego.

</doc>
<doc id="784708" url="https://pl.wikipedia.org/wiki?curid=784708" title="Miączynek">
Miączynek

2 miejscowości w Polsce:

</doc>
<doc id="784709" url="https://pl.wikipedia.org/wiki?curid=784709" title="Antoniewo (osada leśna w powiecie wągrowieckim)">
Antoniewo (osada leśna w powiecie wągrowieckim)

Antoniewo – osada leśna w Polsce położona w województwie wielkopolskim, w powiecie wągrowieckim, w gminie Skoki. Miejscowość wchodzi w skład sołectwa Glinno.
W latach 1975–1998 miejscowość administracyjnie należała do województwa poznańskiego.

</doc>
<doc id="784710" url="https://pl.wikipedia.org/wiki?curid=784710" title="Nadmłyn">
Nadmłyn

Nadmłyn – przysiółek wsi Kakulin w Polsce położona w województwie wielkopolskim, w powiecie wągrowieckim, w gminie Skoki. Miejscowość wchodzi w skład sołectwa Kakulin.
W latach 1975–1998 miejscowość administracyjnie należała do województwa poznańskiego.
Na terenie przysiółka znajdują się stawy rybne i jaz na Małej Wełnie.

</doc>
<doc id="784711" url="https://pl.wikipedia.org/wiki?curid=784711" title="Lechlińskie Huby">
Lechlińskie Huby

Lechlińskie Huby ("Lechlin-Huby") – przysiółek wsi Lechlin w Polsce położona w województwie wielkopolskim, w powiecie wągrowieckim, w gminie Skoki.
Miejscowość wchodzi w skład sołectwa Lechlin.
W latach 1975–1998 miejscowość administracyjnie należała do województwa poznańskiego.

</doc>
<doc id="784712" url="https://pl.wikipedia.org/wiki?curid=784712" title="Młynki (województwo wielkopolskie)">
Młynki (województwo wielkopolskie)

Młynki – osada w Polsce położona w województwie wielkopolskim, w powiecie wągrowieckim, w gminie Skoki. Miejscowość wchodzi w skład sołectwa Pawłowo Skockie.
W latach 1975–1998 miejscowość administracyjnie należała do województwa poznańskiego.

</doc>
<doc id="784713" url="https://pl.wikipedia.org/wiki?curid=784713" title="Drobina (Sokół)">
Drobina (Sokół)

Drobina – część wsi Sokół w Polsce, położona w województwie mazowieckim, w powiecie garwolińskim, w gminie Sobolew.
W latach 1975–1998 Drobina administracyjnie należała do województwa siedleckiego.

</doc>
<doc id="784715" url="https://pl.wikipedia.org/wiki?curid=784715" title="Ignacewo (powiat wągrowiecki)">
Ignacewo (powiat wągrowiecki)

Ignacewo – osada w Polsce położona w województwie wielkopolskim, w powiecie wągrowieckim, w gminie Skoki. Miejscowość wchodzi w skład sołectwa Stawiany.
W latach 1975–1998 miejscowość administracyjnie należała do województwa poznańskiego.

</doc>
<doc id="784719" url="https://pl.wikipedia.org/wiki?curid=784719" title="Lechlinek">
Lechlinek

Lechlinek – wieś w Polsce położona w województwie wielkopolskim, w powiecie wągrowieckim, w gminie Skoki.
Historia.
Wieś powstała na terenie dóbr lechlińskich jako osada olęderska. W 1880 miała ona dziesięć domów i osiemdziesięciu mieszkańców. W 1921 było tu nadal dziesięć gospodarstw (71 mieszkańców), cmentarz ewangelicki i leśniczówka. Charakterystyczne jest, że obiekty mieszkalne budowano z czerwonej cegły, natomiast gospodarcze z gliny wymieszanej z sieczką. Po wykopaniu złoża gliny budowlanej utworzono we wsi staw. W 1926 miejscowość zamieszkiwały 62 osoby, w tym trzynastu Niemców. Po II wojnie światowej w gospodarstwie poniemieckim utworzono leśniczówkę (podległą pod Nadleśnictwo Durowo), zastąpioną w 1990 nowym budynkiem. W 2000 we wsi było nadal gospodarstw. Po wojnie Lechlinek stał się odrębną wsią i uniezależnił się od Lechlina. W latach 1975–1998 miejscowość administracyjnie należała do województwa poznańskiego.

</doc>
<doc id="784720" url="https://pl.wikipedia.org/wiki?curid=784720" title="Simone Tiberti">
Simone Tiberti

Simone Tiberti (ur. 13 września 1980 w Brescii) – włoski siatkarz, grający na pozycji rozgrywającego. Od sezonu 2015/2016 występuje w drużynie Atlantide Pallavolo Brescia. 
Sukcesy klubowe.
Puchar Włoch Serie A2:
Mistrzostwo Serie A2:
Sukcesy reprezentacyjne.
Letnia Uniwersjada:
Igrzyska Śródziemnomorskie:

</doc>
<doc id="784723" url="https://pl.wikipedia.org/wiki?curid=784723" title="Janików (województwo wielkopolskie)">
Janików (województwo wielkopolskie)

Janików – wieś w Polsce położona w województwie wielkopolskim, w powiecie kaliskim, w gminie Opatówek.
W latach 1975–1998 miejscowość administracyjnie należała do województwa kaliskiego.

</doc>
<doc id="784725" url="https://pl.wikipedia.org/wiki?curid=784725" title="Enrique De La Fuente">
Enrique De La Fuente

Enrique De La Fuente (ur. 11 sierpnia 1975 w Vigo) – hiszpański siatkarz. Grał na pozycji przyjmującego. Wielokrotny reprezentant Hiszpanii. Wraz z reprezentacją Hiszpania zdobył złoty medal na Mistrzostwach Europy w 2007 roku rozgrywanych w Rosji, po dramatycznym meczu z reprezentacją „Sbornej” wygranym przez Hiszpanię 3:2. Jego żoną jest była siatkarka reprezentacji Francji, polskiego pochodzenia – Kinga Maculewicz-De La Fuente.

</doc>
<doc id="784728" url="https://pl.wikipedia.org/wiki?curid=784728" title="Karolinów (Chotynia)">
Karolinów (Chotynia)

Karolinów – część wsi Chotynia w Polsce, położona w województwie mazowieckim, w powiecie garwolińskim, w gminie Sobolew.
W latach 1975–1998 Karolinów administracyjnie należał do województwa siedleckiego.

</doc>
<doc id="784729" url="https://pl.wikipedia.org/wiki?curid=784729" title="Zadębie (województwo pomorskie)">
Zadębie (województwo pomorskie)

Zadębie – osada leśna w Polsce położona w województwie pomorskim, w powiecie człuchowskim, w gminie Rzeczenica. 
Osada śródleśna przy granicy z gminą Czarne, wchodzi w skład sołectwa Międzybórz.
W latach 1975–1998 miejscowość administracyjnie należała do województwa słupskiego.

</doc>
<doc id="784731" url="https://pl.wikipedia.org/wiki?curid=784731" title="Mistrzostwa Europy w Boksie 1991">
Mistrzostwa Europy w Boksie 1991

XXIX Mistrzostwa Europy w Boksie (mężczyzn) odbyły się w dniach 7–12 maja 1991 w Göteborgu. Walczono w dwunastu kategoriach wagowych. Startowało 191 uczestników z 26 państw, w tym dwunastu reprezentantów Polski.

</doc>
<doc id="784732" url="https://pl.wikipedia.org/wiki?curid=784732" title="Maskulińskie">
Maskulińskie

Maskulińskie – osada leśna w Polsce, w sołectwie Karwica, położona w województwie warmińsko-mazurskim, w powiecie piskim, w gminie Ruciane-Nida na obszarze Puszczy Piskiej.
W latach 1975–1998 miejscowość administracyjnie należała do województwa suwalskiego.
Osada była siedzibą nadleśnictwa (niemieckiego Kurwien, polskiego Karwica, wreszcie Maskulińskie), nazwana została na cześć Mariana Maskulińskiego.

</doc>
<doc id="784734" url="https://pl.wikipedia.org/wiki?curid=784734" title="Péter Veres">
Péter Veres

Péter Veres (ur. 22 lutego 1979 w Budapeszcie) – węgierski siatkarz, grający na pozycji przyjmującego. Reprezentant Węgier.
Sukcesy klubowe.
Mistrzostwo Węgier:
Superpuchar Hiszpanii:
Mistrzostwo Hiszpanii:
Mistrzostwo Rosji:
Liga Mistrzów:
Puchar CEV:
Superpuchar Polski:
Mistrzostwo Polski:

</doc>
<doc id="784735" url="https://pl.wikipedia.org/wiki?curid=784735" title="Mazurki">
Mazurki



</doc>
<doc id="784737" url="https://pl.wikipedia.org/wiki?curid=784737" title="Gregor Jeroncić">
Gregor Jeroncić

Gregor Jeroncić (ur. 23 czerwca 1974 w Novej Goricy) – słoweński siatkarz, wielokrotny reprezentant Słowenii, grający na pozycji środkowego.
Sukcesy zawodnicze.
klubowe.
Puchar Słowenii:
Liga słoweńska:
Puchar Niemiec:
Puchar Europy Mistrzów Klubowych:
Liga niemiecka:
Superpuchar Europy:
Liga włoska:
Puchar CEV:
Sukcesy trenerskie.
klubowe.
Liga słoweńska:
MEVZA - Liga Środkowoeuropejska:
Puchar Słowenii:

</doc>
<doc id="784738" url="https://pl.wikipedia.org/wiki?curid=784738" title="Mazurki (Gończyce)">
Mazurki (Gończyce)

Mazurki – część wsi Gończyce w Polsce, położona w województwie mazowieckim, w powiecie garwolińskim, w gminie Sobolew.
W latach 1975–1998 Mazurki administracyjnie należały do województwa siedleckiego.

</doc>
<doc id="784742" url="https://pl.wikipedia.org/wiki?curid=784742" title="Marcello Forni">
Marcello Forni

Marcello Forni (ur. 11 sierpnia 1980 w Modenie) – włoski siatkarz, grający na pozycji środkowego. Na początku sezonu 2016/2017 występował w drużynie Vero Volley Monza, lecz z powodu dopingu musiał opuścić klub.
Sukcesy klubowe.
Superpuchar Europy: 
Superpuchar Włoch: 
Puchar Włoch: 
Liga Mistrzów:
Mistrzostwo Włoch: 
Puchar Challenge:
Sukcesy reprezentacyjne.
Igrzyska Śródziemnomorskie:

</doc>
<doc id="784743" url="https://pl.wikipedia.org/wiki?curid=784743" title="Dmytro Doroszenko">
Dmytro Doroszenko

Dmytro Doroszenko, ukr. Дмитро Іванович Дорошенко (ur. w Wilnie, zm. 19 marca 1951 w Monachium) – ukraiński historyk, działacz polityczny, minister spraw zagranicznych Hetmanatu (1918).
Życiorys.
Pochodził z bocznej linii starego kozackiego rodu, którego przedstawicielami byli hetmani: Mychajło Doroszenko i Petro Doroszenko.
Studiował na Uniwersytecie Warszawskim i Uniwersytecie Petersburskim, ostatecznie ukończył w 1909 Uniwersytet Kijowski. Działał w studenckiej Hromadzie, wstąpił do Ukraińskiej Partii Rewolucyjnej, następnie do Towarzystwa Ukraińskich Postępowców. W latach 1909–1913 był nauczycielem historii w Katerynosławiu, w 1913 powrócił do Kijowa, pracował jako nauczyciel, bibliotekarz i sekretarz Towarzystwa Naukowego im. Szewczenki. Rozpoczął współpracę z prasą rosyjską i ukraińską.
W czasie I wojny światowej był od 1915 pełnomocnikiem Wszechrosyjskiego Związku Ziemstw i Miast (tzw. "Ziemgoru") (ogólnorosyjskiej organizacji samorządowej utworzonej w 1914 w celu pomocy państwu rosyjskiemu w organizacji zaopatrzenia i zaplecza szpitalnego dla armii) przy Froncie Południowo-Zachodnim. Zajmował się wówczas pomocą dla ludności cywilnej Galicji Wschodniej i Bukowiny, okupowanych przez armię rosyjską.
Po rewolucji lutowej i obaleniu caratu w marcu 1917 jeden z twórców Ukraińskiej Centralnej Rady. 26 marca 1917 wybrany do tymczasowego Komitetu Centralnego Związku Ukraińskich Autonomistów-Federalistów, od czerwca 1917 członek Ukraińskiej Partii Socjalistów-Federalistów. Od kwietnia do czerwca 1917 krajowy komisarz Rządu Tymczasowego Galicji i Bukowiny (z uprawnieniami generał-gubernatora). W sierpniu 1917 powrócił do Kijowa, mianowany komisarzem rządowym (gubernatorem) guberni czernihowskiej, funkcję sprawował do końca 1917.
Od maja do listopada 1918 minister spraw zagranicznych Hetmanatu. W październiku 1918 prowadził w Szwajcarii bezowocne rozmowy z przedstawicielami Ententy w sprawie uznania suwerenności Ukrainy i udzielenia jej pomocy. Po obaleniu Hetmanatu, w okresie rządów Dyrektoriatu Ukraińskiej Republiki Ludowej privatdozent historii Ukrainy na uniwersytecie państwowym w Kamieńcu Podolskim.
Po upadku państwowości URL, od 1920 na emigracji. Działacz ruchu hetmańców, członek Ukraińskiego Związku Włościan-Państwowców.
W latach 1921–1951 był profesorem historii Wolnego Ukraińskiego Uniwersytetu w Wiedniu, Pradze i Monachium. W latach 1926–1936 profesor Uniwersytetu Karola w Pradze. W latach 1926–1931 dyrektor Ukraińskiego Instytutu Naukowego w Berlinie. W latach 1936–1939 profesor Uniwersytetu Warszawskiego.
W latach 1945–1951 był pierwszym prezydentem Ukraińskiej Wolnej Akademii Nauk.
Autor ponad tysiąca prac naukowych dotyczących historii Ukrainy, historii kultury i Cerkwi na Ukrainie.

</doc>
<doc id="784744" url="https://pl.wikipedia.org/wiki?curid=784744" title="Hydroptila angulata">
Hydroptila angulata

Hydroptila angulata – chruścik z rodziny Hydroptilidae. Larwy budują małe, bocznie spłaszczone, przenośne domki, zbudowane z przędzy jedwabnej i ziarenek piasku.
Gatunek zasiedlający wody płynące, może być uważany za limnefila. Występuje w rzekach i jeziorach całej Europy.
W Finlandii występuje licznie lecz lokalnie w jeziorach i zalewach morskich, także w jeziorach lobeliowych. Imagines łowione nad jeziorami w Karelii, nad jez. Balaton. W Niemczech występujący w limnalu i potamalu. We Włoszech larwy obecne były w strefie limnalu.

</doc>
<doc id="784745" url="https://pl.wikipedia.org/wiki?curid=784745" title="Nowiny Sobolewskie">
Nowiny Sobolewskie

Nowiny Sobolewskie – kolonia w Polsce położona w województwie mazowieckim, w powiecie garwolińskim, w gminie Sobolew.
W latach 1975–1998 miejscowość administracyjnie należała do województwa siedleckiego.

</doc>
<doc id="784746" url="https://pl.wikipedia.org/wiki?curid=784746" title="Zaprzytnica">
Zaprzytnica

Zaprzytnica – część wsi Sobolew w Polsce, położona w województwie mazowieckim, w powiecie garwolińskim, w gminie Sobolew.
W latach 1975–1998 Zaprzytnica administracyjnie należała do województwa siedleckiego.

</doc>
<doc id="784748" url="https://pl.wikipedia.org/wiki?curid=784748" title="Teofilów (Nowa Krępa)">
Teofilów (Nowa Krępa)

Teofilów – część wsi Nowa Krępa w Polsce, położona w województwie mazowieckim, w powiecie garwolińskim, w gminie Sobolew.
Do 1954 część wsi Teofilów, którą 1 stycznia 1990 włączono do Sobolewa.
W latach 1975–1998 Teofilów administracyjnie należał do województwa siedleckiego.

</doc>
<doc id="784749" url="https://pl.wikipedia.org/wiki?curid=784749" title="Hydroptila cornuta">
Hydroptila cornuta

Hydroptila cornuta - chruścik z rodziny Hydroptilidae. Larwy budują małe, bocznie spłaszczone, przenośne domki, zbudowane z przędzy jedwabnej i ziarenek piasku.
Jest to gatunek o rozmieszczeniu północnoeuropejskim, w Polsce spotykany na Pojezierzu Mazurskim i Pomorskim. Gatunek zaliczony do limneksenów.
Imagines poławiane nad jez. Mikołajskim i Śniardwy. W Finlandii larwy licznie poławiane w rzeczkach i potokach, także w jeziorze lobeliowym, choć liczniej w wypływie z jeziora. Sporadycznie imagines spotykane nad jeziorami Łotwy, lecz uważany za gatunek reofilny. W Niemczech występujący w ciekach w strefie rhitralu i potamalu. 

</doc>
<doc id="784750" url="https://pl.wikipedia.org/wiki?curid=784750" title="Pietro Rinaldi">
Pietro Rinaldi

Pietro Rinaldi (ur. 26 marca 1972 w Rzymie) – włoski siatkarz, grający na pozycji libero. 15 razy wystąpił w reprezentacji Włoch.
Jego syn Tommaso, również jest siatkarzem.
Sukcesy klubowe.
Superpuchar Europy: 
Puchar Europy Mistrzów Klubowych: 
Puchar CEV: 
Puchar Włoch:
Superpuchar Włoch:
Puchar Challenge: 
Sukcesy reprezentacyjne.
Liga Światowa: 

</doc>
<doc id="784752" url="https://pl.wikipedia.org/wiki?curid=784752" title="Hydroptila forcipata">
Hydroptila forcipata

Hydroptila forcipata – chruścik z rodziny Hydroptilidae. Larwy budują małe, bocznie spłaszczone, przenośne domki, zbudowane z przędzy jedwabnej i ziarenek piasku.
W Finlandii łowiony rzadko, w bystrzynach rzek, także w jeziorze oligotroficznym. Uważany za gatunek reofilny, w Niemczech występujący w metarhitralu jak i potamalu. Występuje w całej Europie, w ciekach, limneksen.

</doc>
<doc id="784753" url="https://pl.wikipedia.org/wiki?curid=784753" title="Poręby (Sokół)">
Poręby (Sokół)

Poręby – część wsi Sokół w Polsce, położona w województwie mazowieckim, w powiecie garwolińskim, w gminie Sobolew.
W latach 1975–1998 Poręby administracyjnie należały do województwa siedleckiego.

</doc>
<doc id="784754" url="https://pl.wikipedia.org/wiki?curid=784754" title="Hydroptila lotensis">
Hydroptila lotensis

Hydroptila lotensis – chruścik z rodziny Hydroptilidae. Larwy budują małe, bocznie spłaszczone, przenośne domki, zbudowane z przędzy jedwabnej i ziarenek piasku.
Limneksen, występuje w ciekach całej Europy.
Imagines licznie poławiano w wypływach z jezior, mniej licznie w jeziorach lobeliowych. Imagines łowione także nad jeziorem Ładoga oraz jez. Balaton, jednak częściej spotykane nad ciekami.

</doc>
<doc id="784756" url="https://pl.wikipedia.org/wiki?curid=784756" title="Leonorów">
Leonorów

Leonorów – kolonia, część wsi Przyłęk położona w Polsce, w województwie mazowieckim, w powiecie garwolińskim, w gminie Sobolew.
W latach 1975–1998 miejscowość administracyjnie należała do województwa siedleckiego.

</doc>
<doc id="784757" url="https://pl.wikipedia.org/wiki?curid=784757" title="Antoni Żurowski">
Antoni Żurowski

Antoni Żurowski ps. „Papież”, „Andrzej”, „Bober”, „Blacharski” (ur. 13 czerwca 1903 albo 1898 w Iłży, zm. 29 lipca 1988 w Pruszkowie) – podpułkownik piechoty Wojska Polskiego, podczas powstania warszawskiego komendant Obwodu VI – Praga.
Życiorys.
Od czerwca 1917 do marca 1918 był członkiem Polskiej Organizacji Wojskowej w Smoleńsku. W maju 1918 został żołnierzem 11 pułku strzelców polskich 3 DSP I Korpusu Polskiego gen. Józefa Dowbor-Muśnickiego. Po rozbrojeniu korpusu przez Niemców w maju 1918 wyjechał do Warszawy.
W listopadzie 1918 uczestniczył w rozbrajaniu Niemców w Warszawie i Austriaków w Radomiu. Walczył w wojnie polsko-ukraińskiej i polsko-bolszewickiej, ranny w obronie Warszawy w sierpniu 1920. Po zakończeniu wojny był wieloletnim oficerem 32 pułku piechoty w stopniu porucznika ze starszeństwem z dniem 1 lipca 1923. Od 1938 w Korpusie Ochrony Pogranicza. Do mobilizacji dowódca 1 kompanii granicznej „Borowe”.
We wrześniu 1939 dowodził odtworzonym batalionem KOP „Bereźne”, gdzie po agresji ZSRR na Polskę stawiał opór sowieckiemu najeźdźcy. Żołnierze mjr. Żurowskiego nie dali się zaskoczyć i stawili silny opór Armii Czerwonej, odpierając skutecznie jej ataki. Następnie walczył w składzie Zgrupowania KOP gen. Wilhelma Orlik-Rückemanna. Brał udział w wielu potyczkach i bitwach m.in. pod Bereźnem, Stepaniem, Rafałówką i Maniewiczami, pod Ratnem, pod Wytycznem i w bitwie pod Kockiem w składzie SGO „Polesie”.
Nie złożył broni i od listopada 1939 działał w konspiracji SZP–ZWZ–AK. Został zastępcą dowódcy Obwodu VI Praga ZWZ. W 1942 zajął się organizowaniem odbioru zrzutów powietrznych z Zachodu. Od 2 lutego 1944 r. komendant Obwodu VI – Praga.
W czasie powstania warszawskiego był dowódcą walk na Pradze. Po krótkich, lecz krwawych i niezwykle intensywnych walkach zarządził 6 sierpnia w porozumieniu z KG AK ponowne przejście swoich oddziałów do działań konspiracyjnych.
We wrześniu 1944, po zajęciu Pragi przez Armię Czerwoną i 1 Armię Wojska Polskiego spotkał się z zastępcą gen. Berlinga, gen. Bolesławem Kieniewiczem. W rezultacie rozmów wydał odezwę do swoich żołnierzy, w której wzywał do ujawnienia się i wstępowania w szeregi regularnego wojska. Odezwę rozplakatowano na Pradze i opublikowano w organie PKWN „Rzeczpospolita”. Gen. Berling zaproponował płk. Żurowskiemu stanowisko zastępcy dowódcy 4 Dywizji Piechoty WP. Berling podjął również inicjatywę sformowania z podległych Żurowskiemu żołnierzy samodzielnego 36. pułku. Po odejściu Berlinga z funkcji dowódcy 1 Armii WP i akcji aresztowań podjętej wobec jego byłych żołnierzy Żurowski zerwał rozmowy i ponownie zszedł do podziemia (ukrywał się w Józefowie).
Aresztowany przez NKWD 27 listopada 1944. Po odmowie współpracy przekazany do katowni w Otwocku. Przesłuchiwany przez Józefa Światło z grupą specjalną UB, następnie przetransportowany do katowni w Lublinie. W roku 1945 dwukrotnie skazany na karę śmierci, dzięki interwencji wiceministra obrony narodowej Mariana Spychalskiego zamienioną ostatecznie na dziesięć lat więzienia. 26 lipca 1945 został odbity w czasie transportu wraz z dużą grupą przewożonych oficerów i żołnierzy AK. Akcję przeprowadził oddział „Świta” – grupa „Orlika” (Marian Bernaciak) ze Zrzeszenia WiN. Po ciężkiej chorobie płk Żurowski powrócił do Warszawy. 10 października 1945 roku ujawnił się wobec nowych władz. Przez następnych trzynaście lat do października 1958 ukrywał się pod fałszywymi nazwiskami). W 1958 Sąd Najwyższy PRL oczyścił go z zarzutów i wyrok uchylił.
Inna wersja:
Ujawnił się we wrześniu 1944. Aresztowany 17 listopada 1944 przez UB. W trakcie transportu uwięzionych członków AK do ZSRR, 27 lipca 1945 uwolniony przez oddział AK. Po uwolnieniu ukrywał się. 12 marca 1947 ujawnił się. Zmarł w Warszawie.
Odznaczony m.in. Krzyżem Srebrnym Virtuti Militari nr 12590, Krzyżem Niepodległości, Orderem Odrodzenia Polski V klasy.

</doc>
<doc id="784759" url="https://pl.wikipedia.org/wiki?curid=784759" title="Uśniak">
Uśniak

Uśniak – kolonia w Polsce położona w województwie mazowieckim, w powiecie garwolińskim, w gminie Sobolew.
W latach 1975–1998 miejscowość administracyjnie należała do województwa siedleckiego.

</doc>
<doc id="784760" url="https://pl.wikipedia.org/wiki?curid=784760" title="Hydroptila simulans">
Hydroptila simulans

Hydroptila simulans – chruścik z rodziny Hydroptilidae. Larwy budują małe, bocznie spłaszczone, przenośne domki, zbudowane z przędzy jedwabnej i ziarenek piasku.
Gatunek występujący w całej Europie w strumieniach i rzekach, limneksen.
W Finlandii występuje stosunkowo licznie w rzeczkach i potokach, rzadziej w zalewach morskich i jeziorach oligotroficznych. Na Łotwie uważany za gatunek reofilny. Imagines poławiane nad Balatonem.

</doc>
<doc id="784762" url="https://pl.wikipedia.org/wiki?curid=784762" title="Walerków">
Walerków

Walerków – część wsi Sobolew w Polsce, położona w województwie mazowieckim, w powiecie garwolińskim, w gminie Sobolew.
W latach 1975–1998 Walerków administracyjnie należał do województwa siedleckiego.

</doc>
<doc id="784764" url="https://pl.wikipedia.org/wiki?curid=784764" title="Lorenzo di Credi">
Lorenzo di Credi

Lorenzo di Credi, właściwie "Lorenzo di Andrea d'Oderigo" (ur. ok. 1459 we Florencji, zm. 12 stycznia 1537 tamże) – włoski malarz, złotnik i rzeźbiarz.
Był synem złotnika Andra d'Oderigo i od ojca uczył się tego fachu. Później terminował wraz z Leonardo da Vinci i Peruginem w pracowni Verrocchia, gdzie poznawał techniki malarskie i rzeźbiarskie. Od 1481, po wyjeździe Verrocchia do Wenecji, prowadził jego pracownię malarską. Początkowo miał wpływ na artystyczne ukształtowanie Leonarda da Vinci, ale potem to on pozostawał pod jego wpływem. Do jego uczniów należał Giovanni Antonio Sogliani.
Malował głównie dzieła o tematyce religijnej w stylu wczesnego renesansu. Giorgio Vasari cenił sobie zwłaszcza jego rysunki. Wykonywane były srebrnym sztyftem, piórkiem lub akwarelą.

</doc>
<doc id="784765" url="https://pl.wikipedia.org/wiki?curid=784765" title="Hydroptila sparsa">
Hydroptila sparsa

Hydroptila sparsa – chruścik (owad) z rodziny Hydroptilidae. Larwy z przędzy jedwabnej i ziarenek piasku budują małe, bocznie spłaszczone, przenośne domki kształtem przypominające ziarenko fasoli, wielkość 2-3 mm.
Limneksen, w stadium larwalnym zasiedlający rzeki (potamal) (Botosaneanu i Malicky 1978).
Imagines sporadycznie poławiane nad jeziorami Mikołajskim i Śniardwy. W Finlandii i na Łotwie rzadko spotykany, w rzeczkach i potokach. Na Litwie imago złowione nad eutoficznym jez. Simnas. Imagines spotykane nad Balatonem, w zbiornikach Doliny Wołgi. Larwy złowione w jeziorach Karelii na brzegu kamienistym.

</doc>
<doc id="784766" url="https://pl.wikipedia.org/wiki?curid=784766" title="Perugino">
Perugino



</doc>
<doc id="784768" url="https://pl.wikipedia.org/wiki?curid=784768" title="Hydroptila tineoides">
Hydroptila tineoides

Hydroptila tineoides - chruścik z rodziny wodolotkowatych. Larwy budują małe, bocznie spłaszczone, przenośne domki, zbudowane z przędzy jedwabnej i ziarenek piasku.
Uważany za limnefila. Występuje w całej Europie, a larwy uważane są za eurytopowe. 
Imagines złowione nad jeziorem Kośno oraz Śniardwy na Pojezierzu Mazurskim. W Wielkopolsce w roku 1961 wykazano obecność larw w strefie kipielowej Jeziora Lusowskiego, jednakże nie ma pewności co do poprawnego oznaczenia. W Finlandii licznie stwierdzano występowanie w jeziorach, strumieniach i potokach oraz jeziorach oligotroficznych. Imagines lub larwy spotykane były głównie nad jeziorami mezotroficznymi w różnych częściach Europy. Więcej informacji pochodzi z Łotwy, gdzie jest bardzo rzadkim gatunkiem, o rozprzestrzenieniu niewielkim, znany z 8 jezior różnego typu. 

</doc>
<doc id="784769" url="https://pl.wikipedia.org/wiki?curid=784769" title="Almira Skripczenko">
Almira Skripczenko

Almira Skripczenko (ur. 17 lutego 1976 w Kiszyniowie) – francuska szachistka i pokerzystka pochodzenia mołdawskiego, arcymistrzyni od 1995, posiadaczka męskiego tytułu mistrza międzynarodowego od 1998 roku. W czasie swojej kariery występowała również pod nazwiskiem Skripczenko-Lautier, będąc wówczas żoną francuskiego arcymistrza Joëla Lautiera. Obecnie jest żoną Laurenta Fressineta.
Kariera szachowa.
W 1992 r. zdobyła tytuł mistrzyni świata juniorek do 16 lat. W tym samym roku zadebiutowała w narodowej drużynie na szachowej olimpiadzie w Manili. W 1993 r. zdobyła brązowy medal mistrzostw świata juniorek do lat 18. Dwukrotnie (2000 w New Delhi i 2001 w Moskwie) awansowała do ćwierćfinałów. W 2001 r., w którym zaczęła reprezentować na arenie międzynarodowej barwy Francji, zdobyła w Warszawie tytuł mistrzyni Europy oraz zwyciężyła w turnieju w Kiszyniowie. W latach 2002 i 2003 jako pierwsza kobieta w historii wystąpiła w finałach indywidualnych mistrzostw Francji mężczyzn. Pięciokrotnie (2004, 2005, 2006, 2010, 2012) triumfowała w indywidualnych mistrzostwach kraju kobiet. W 2004 r. zwyciężyła również w silnie obsadzonym turnieju "North Urals Cup" w Krasnoturińsku (przed m.in. Mają Cziburdanidze, Antoanetą Stefanową i Alisą Galliamową). W 2005 r. podzieliła I miejsce w Biel.
W latach 1992–2012 dziesięciokrotnie wystąpiła w szachowych olimpiadach. W latach 2000–2006 czterokrotnie uczestniczyła w mistrzostwach świata rozgrywanych systemem pucharowym. Oprócz tego, pomiędzy 1992 a 2007 r. pięciokrotnie uczestniczyła w drużynowych mistrzostwach Europy, w 2001 r. zdobywając (jeszcze w barwach Mołdawii) dwa srebrne medale – wspólnie z drużyną oraz za indywidualny wynik na I szachownicy.
W latach 2006–2008 pełniła funkcję skarbnika Stowarzyszenia Szachowych Zawodowców (ACP). 
Najwyższy ranking w dotychczasowej karierze osiągnęła 1 stycznia 2003 r., z wynikiem 2501 punktów zajmowała wówczas trzecie miejsce na światowej liście FIDE (za Judit Polgar i Antoanetą Stefanową).
Poker.
Odnosi również sukcesy w grze w pokera. W 2009 r. zajęła VII m. w jednym z turniejów serii World Series of Poker No-Limit Hold’em.

</doc>
<doc id="784771" url="https://pl.wikipedia.org/wiki?curid=784771" title="Orthotrichia angustella">
Orthotrichia angustella

Orthotrichia angustella – chruścik z rodziny Hydroptilidae.
Imagines złowione nad jez. Mezowo na Pojezierzu Pomorskim. Na Łotwie występuje w ciekach. Imagines łowiono nad dużym mezoeutroficznym jeziorem Esroom w Danii oraz jeziorem Balaton.
Występuje w Europie bez północno-wschodnich jej części, zasiedla potoki, rzeki i jeziora, limneksen, gatunek rzadki.

</doc>
<doc id="784772" url="https://pl.wikipedia.org/wiki?curid=784772" title="Osina Mała">
Osina Mała

2 miejscowości w Polsce:

</doc>
<doc id="784774" url="https://pl.wikipedia.org/wiki?curid=784774" title="Osina Mała (województwo łódzkie)">
Osina Mała (województwo łódzkie)

Osina Mała – wieś w Polsce położona w województwie łódzkim, w powiecie pajęczańskim, w gminie Kiełczygłów.
W latach 1975–1998 miejscowość administracyjnie należała do województwa sieradzkiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="784775" url="https://pl.wikipedia.org/wiki?curid=784775" title="Rudniki koło Częstochowy">
Rudniki koło Częstochowy

Rudniki koło Częstochowy – stacja kolejowa w Rudnikach, w województwie śląskim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="784776" url="https://pl.wikipedia.org/wiki?curid=784776" title="Henryk Jagodziński (satyryk)">
Henryk Jagodziński (satyryk)

Henryk Jagodziński (ur. 30 września 1928 w Łodzi, zm. 1 stycznia 2000 we Wrocławiu) – literat, aforysta, dziennikarz.
Od 1952 mieszkał we Wrocławiu, gdzie stał się charakterystyczną postacią życia towarzyskiego. Przez kilka lat był nauczycielem matematyki, potem współpracował z czasopismami, był kierownikiem literackim kabaretu "My".
Tworzył aforyzmy i fraszki, publikując je głównie w "Słowie Polskim". 
Wydał "Przebłyski wyborne" (wyd. Żywe słowo, Wrocław 1991).

</doc>
<doc id="784777" url="https://pl.wikipedia.org/wiki?curid=784777" title="Dryganek Mały">
Dryganek Mały

Dryganek Mały – wieś w Polsce położona w województwie łódzkim, w powiecie pajęczańskim, w gminie Kiełczygłów.
W latach 1975–1998 miejscowość administracyjnie należała do województwa sieradzkiego.

</doc>
<doc id="784778" url="https://pl.wikipedia.org/wiki?curid=784778" title="Orthotrichia costalis">
Orthotrichia costalis

Orthotrichia costalis – chruścik z rodziny Hydroptilidae. Larwy budują małe, przenośne domki, wielkością i kształtem przypominające nasionko kminku.
Występuje w całej Europie w jeziorach i rzekach, limnebiont preferujący jeziora eutroficzne i strefę elodeidową.
Imagines licznie poławiane nad Śniardwami. Larwy łowiono w jeziorach Wielkopolski. W Finlandii w jeziorach występuje licznie, choć lokalnie, w częściach jezior słabo zeutrofizowanych lub zanieczyszczonych. Imagines bardzo często łowione nad jeziorami Karelii, Estonii i Łotwy, nie spotykany nad jeziorami dystroficznymi. Imagines i larwy spotykane w jeziorach Niemiec, Danii i Holandii, w fitolitoralu, rdestnicach, ramienicach w eutroficznej części jezior. Larwy i imagines złowiono w jez. Trasimeno we Włoszech. Na Kaukazie występuje i jest uważany za gatunek stagnofilny. W zbiornikach delty Wołgi larwy łowione wśród roślinności, peryfitonie, brak w zbiornikach dystroficznych. Imagines licznie spotykane nad Balatonem.
Larwy preferują zbiorowiska osoki oddalone od litoralu i duże zbiorowiska tej roślinności, wskazuje to na preferencje do strefy elodeidowej. Larwy spotykane także w glonach nitkowatych (oraz na Potamogeton lucens). Gatunek równinny preferujący zarośnięte i nowo powstające zbiorniki.

</doc>
<doc id="784779" url="https://pl.wikipedia.org/wiki?curid=784779" title="Kule (powiat pajęczański)">
Kule (powiat pajęczański)

Kule – wieś w Polsce położona w województwie łódzkim, w powiecie pajęczańskim, w gminie Kiełczygłów.
W latach 1975–1998 miejscowość administracyjnie należała do województwa sieradzkiego.

</doc>
<doc id="784781" url="https://pl.wikipedia.org/wiki?curid=784781" title="Otok (powiat pajęczański)">
Otok (powiat pajęczański)

Otok – wieś w Polsce położona w województwie łódzkim, w powiecie pajęczańskim, w gminie Kiełczygłów.
W latach 1975–1998 miejscowość administracyjnie należała do województwa sieradzkiego.

</doc>
<doc id="784784" url="https://pl.wikipedia.org/wiki?curid=784784" title="Wyszukiwarka sieciowa">
Wyszukiwarka sieciowa



</doc>
<doc id="784785" url="https://pl.wikipedia.org/wiki?curid=784785" title="Carroll (Iowa)">
Carroll (Iowa)

 
Carroll – miasto w Stanach Zjednoczonych, w stanie Iowa, ośrodek administracyjny hrabstwa Carroll. Według spisu z 2000 roku, liczyło 10 106 mieszkańców, a zajmuje powierzchnię 14,3 km².
Nazwa miasta jest na cześć Charlesa Carrolla, jednego z sygnatariuszy Deklaracji Niepodległości.

</doc>
<doc id="784786" url="https://pl.wikipedia.org/wiki?curid=784786" title="Borecznik sosnowiec">
Borecznik sosnowiec

Borecznik sosnowiec ("Diprion pini") – gatunek owada z rzędu błonkoskrzydłych. Jeden z ważniejszych szkodników sosny pospolitej.
Owad ma dwie rójki w ciągu roku. Pierwsza przypada na okres kwietnia i maja. Druga odbywa się od połowy lipca do połowy sierpnia. Okresy te mogą się nieco przesuwać w zależności od warunków atmosferycznych (przede wszystkim temperatury). Rójka przebiega za dnia. Ociężałe samice latają niezgrabnie przy nasłonecznionej pogodzie. Imago nie pobierają pokarmu, w związku z czym rójka trwa 8 (samice) - 10 dni (samce).
Jaja są żółtawobiaławe o średnicy ok. 1,7 mm. Dorosła larwa długości 20-26 mm. Larwy mają zmienne ubarwienie, często żółtawozielone z brunatną głową i czarnymi plamkami, nad każdą nogą odwłokową ciemna plamka w kształcie leżącego średnika; nogi tułowiowe są czarne, na każdym segmencie widoczne są trzy poprzeczne rzędy małych, czarnych kolców. Głowa larwy ma kolor rdzawobrunatny. Zaniepokojone larwy wyginają się esowato i wykonują szybkie, rytmiczne ruchy ciałem. Samiec długości 7-9,5 mm, czarny z brunatnym zakończeniem odwłoka, przednie skrzydła z brunatnym znamieniem, na wierzchołku przyciemnione. Samica długości 7-10,5 mm, jasnożółta z brunatną głową, grzbietowa strona tułowia odwłoka z czarnymi plamkami, znamię na skrzydłach żółtawe. 
Występuje prawie w całej Europie, Północnej Afryce na Kaukazie i Syberii. Ogniska gradacyjne powstają w litych drzewostanach sosnowych różnego wieku, rosnące, na ubogich siedliskach. Szczególną rolę odgrywa w drągowinach.
Żeruje na sośnie pospolitej ("Pinus sylvestris"), rzadziej na innych gatunkach sosny. Pokarm larw stanowią igły.
Znacznie obniża przyrost drzewa. Nie uszkadza pączków - a więc daje możliwość regeneracji. W latach suchych może doprowadzić do silnego wydzielania się posuszu i doprowadzić do masowego pojawu szkodników wtórnych.

</doc>
<doc id="784787" url="https://pl.wikipedia.org/wiki?curid=784787" title="Simone Buti">
Simone Buti

Simone Buti (ur. 19 września 1983 w Fucecchio) – włoski siatkarz grający na pozycji środkowego. 
Sukcesy klubowe.
Puchar Włoch w Serie A2:
Memoriał Zdzisława Ambroziaka:
Mistrzostwo Włoch:
Liga Mistrzów:
Puchar Challenge:
Sukcesy reprezentacyjne.
Memoriał Huberta Jerzego Wagnera:
Mistrzostwa Europy:
Liga Światowa:
Puchar Świata:
Igrzyska Olimpijskie:
Puchar Wielkich Mistrzów:

</doc>
<doc id="784790" url="https://pl.wikipedia.org/wiki?curid=784790" title="Donald Suxho">
Donald Suxho

Donald Suxho (ur. 21 lutego 1976 w Korczy) – amerykański siatkarz, gra na pozycji rozgrywającego. Wielokrotny reprezentant Stanów Zjednoczonych, uczestnik Mistrzostw Świata w 2006 roku rozgrywanych w Japonii. Posiada także obywatelstwo albańskie.
Jego żoną jest grecka siatkarka Helena Gorchaniuk.
Urodził i wychował się w Albanii. Tam też rozpoczął swoją karierę siatkarską. W latach 1991–1996 reprezentował juniorską kadrę tego kraju, a w latach 1995–1996 występował również w seniorskiej reprezentacji Albanii. W tym samym okresie występował w swoim rodzinnym mieście w klubie Skënderbeu Korcza, gdzie trenerem był jego ojciec. 
W 1996 roku wyemigrował do USA. Przybył do Massachusetts, gdzie zaczął się rozglądać za szkołą wyższą. Ostatecznie w 1997 roku podjął naukę na Uniwersytecie Południowej Kalifornii, który ukończył w 2000 roku. W jego barwach przez kilka kolejnych lat grał w rozgrywkach uniwersyteckich. W 2001 roku zadebiutował w reprezentacji Stanów Zjednoczonych.
W sezonie 2001/2002 występował na parkietach Polskiej Ligi Siatkówki w barwach AZS-u Olsztyn.
Sukcesy klubowe.
Mistrzostwo Albanii:
Mistrzostwo Turcji:
Puchar Turcji:
Puchar Challenge:
Puchar ACLAV:
Mistrzostwo Argentyny:
Superpuchar Włoch:
Klubowe Mistrzostwa Świata:
Puchar Albanii:
Sukcesy reprezentacyjne.
Puchar Ameryki:
Mistrzostwa Ameryki Północnej, Środkowej i Karaibów:
Puchar Wielkich Mistrzów:
Liga Światowa:

</doc>
<doc id="784791" url="https://pl.wikipedia.org/wiki?curid=784791" title="Opływ Motławy">
Opływ Motławy

Opływ Motławy (niem. "Umfluter") – ramię ujściowe Motławy do Martwej Wisły w postaci fragmentu dawnej fosy Gdańska.
Historia.
W latach 1622-1636 Gdańsk otoczono zespołem fortyfikacji bastionowych wraz z fosą mokrą. Fosa zasilana była wodami rzeki Motławy, dzięki wzniesionej śluzie fortecznej, to znaczy Śluzie Kamiennej. Umożliwiała ona regulowanie poziomu wody w fosie. Ponadto zbudowano zrzut wody z Kanału Raduni, który również mógł służyć zasilaniu fos. W związku z rozwojem techniki wojskowej, fortyfikacje Gdańska straciły przydatność militarną w drugiej połowie XIX wieku, a od 1888 roku rozpoczął się proces niwelowania umocnień. W pierwszej kolejności zaczęto niwelować północny ciąg fortyfikacji miasta. Natomiast w 1897 r. zasypano zachodnią fosę miasta, kończąc ją w miejscu dzisiejszego zachodniego krańca Opływu Motławy. Rozbiórka fortyfikacji odcinka północno-wschodniego była prowadzona wiele lat, aż do okresu po I wojnie światowej. Wtedy też, w latach 20. XX wieku, skierowano wody dawnej fosy do Martwej Wisły pomiędzy Sienną Groblą, a Gęsią Karczmą, nadając ciekowi dzisiejszy kształt. Miał on pełnić funkcje ramienia ujściowego Motławy i być zabezpieczeniem przeciwpowodziowym. Pierwotna niemiecka nazwa "Umfluter" oznacza „Opływ” i była używana wyłącznie do określenia tego cieku na odcinku od Śluzy Kamiennej do Martwej Wisły. Po 1945 r. przyjęła się nazwa Opływ Motławy, a także zaczęto używać jej również w odniesieniu do zachowanego odcinka fosy po zachodniej stronie Śluzy Kamiennej.
Przyroda.
Wzdłuż Opływu Motławy, na odcinku od ul. Okopowej do ul. Elbląskiej, ciągnie się Park nad Opływem Motławy. W wodach cieku stwierdzono występowanie chronionych grzybieni północnych oraz grążela żółtego. Bytują tutaj różne gatunki ptaków, na przykład perkoz, brzegówka, kokoszka wodna, łabędzie nieme, a także świstuny i bernikla kanadyjska. 
Fortyfikacje nad Opływem Motławy.
Zachowany ciąg fortyfikacji z XVII wieku, który bronił Gdańska od południa:

</doc>
<doc id="784792" url="https://pl.wikipedia.org/wiki?curid=784792" title="Triaenodes bicolor">
Triaenodes bicolor

Triaenodes bicolor – gatunek owada z rzędu chruścików i rodziny Leptoceridae. Larwy prowadzą wodny tryb życia, budują przenośne domki ze spiralnie ułożonych fragmentów detrytusu (podobnie jak larwy "Phryganea"). Dzięki długim odnóżom trzeciej pary, zaopatrzonym w długie włoski, larwy są zdolne do pływania wraz z domkiem.
"Triaenodes bicolor" jest pospolitym i licznie występującym gatunkiem w wodach stojących w całej Europie, z wyjątkiem Hiszpanii, Islandii, południowych Bałkanów, Arktyki. Larwy spotykane w jeziorach, roślinności rzek, wodach słonawych, głównie na nizinach. Limnebiont, występuje głównie w strefie helofitów, czasami w strefie elodeidów w pobliżu brzegów.
Na Pojezierzu Pomorskim larwy licznie poławiane w jeziorach i drobnych zbiornikach Niziny Szczecińskiej, jez. Dołgie Wielkie, nielicznie w Jeziorze Żarnowieckim, obecne w prawie wszystkich badanych jeziorach lobeliowych, zdecydowanie najliczniej w szuwarach turzycowych, licznie w izoetydach, szuwarach z "Heleocharis" oraz nimfeidach, na głębokości do jednego metra. Pospolicie występuje w jeziorach Pojezierza Mazurskiego, larwy łowione głównie w strefie helofitów, wśród manny mielec, pałki wodnej, turzyc, w trzcinach, czasami licznie wśród moczarki kanadyjskiej, rogatka, wywłócznika i osoki (w pobliżu helofitów), wydaje się, że preferuje zaciszne i zarośnięte zatoki. W małych, zarośniętych jeziorkach (torfowiskowe, zanikające) może występować masowo. Często spotykany w jeziorach Wielkopolski. Na Pojezierzu Łęczyńsko-Włodawskim reprezentowany stosunkowo nielicznie, wydaje się, że jest zastępowany przez "T. conspersus" i "Leptocerus tineiformis". W Dolinie Narwi spotykany bardzo licznie, masowo w starorzeczach, także w jez. Nieciecz, sporadycznie w torfiankach i zbiornikach okresowych, masowo w starorzeczach Biebrzy.
Pospolity w jeziorach i stawach Skandynawii, larwy spotykane wśród roślinności. Pospolity i szeroko rozprzestrzeniony w jeziorach Łotwy, najczęściej ultraeutroficznych, często w jeziorach mezotroficznych, eutroficzno-dystroficznych i oligo-dystroficznych, stosunkowo często w eutroficznych i rzadziej w dystroficznych z torfianymi brzegami. Preferuje dno muliste i zarośnięte stanowiska. Często spotykany w jeziorach Niemiec, w Holandii larwy łowione w małych jeziorkach o pH 3,9 – 8,1, wśród osoki oraz w wywłóczniku, imagines łowiono najliczniej w lipcu i sierpniu. W Irlandii nie stwierdzony w jeziorze oligotroficznym, obecny w mezoeutroficznym i tylko w trzcinach. W Delcie Wołgi wśród roślinności wodnej na głębokości 0,4 – 0,9 m. Nad Balatonem imagines spotykane bardzo rzadko.

</doc>
<doc id="784796" url="https://pl.wikipedia.org/wiki?curid=784796" title="Lorenzo Perazzolo">
Lorenzo Perazzolo

Lorenzo Perazzolo (ur. 30 października 1984 w Mantui) – włoski siatkarz występujący obecnie we włoskiej Serie A, w drużynie Copra Morpho Piacenza. Gra na pozycji atakującego. Mierzy 198 cm. Do kadry narodowej został powołany w 2007 roku.

</doc>
<doc id="784797" url="https://pl.wikipedia.org/wiki?curid=784797" title="Archytas z Tarentu">
Archytas z Tarentu

Archytas z Tarentu (gr. Αρχύτας) (ur. 428 p.n.e., zm. 347 p.n.e.) – grecki uczony: filozof, matematyk, astronom, polityk i strateg.
Archytas był pitagorejczykiem, uczniem Filolaosa, zaprzyjaźnionym z Platonem.
Odkrył właściwości liczby jeden, był znany z tego, że każdą rzecz sprowadzał do liczby.
Uznawany za twórcę mechaniki.
W Tarencie cieszył się dużym uznaniem nie tylko jako filozof i matematyk, lecz także jako polityk.
Interesował się również skończonością i nieskończonością świata, skłaniając się do poglądu, iż musi być nieskończony. Poszukiwał rozwiązania głośnego problemu podwojenia sześcianu.
Jako pierwszy miał sformułować tezę, że dźwięk powstaje przez drganie powietrza, a wysokość dźwięku zależy od częstości drgania. Dokonał obliczeń matematycznych dla greckiego systemu muzycznego.

</doc>
<doc id="784798" url="https://pl.wikipedia.org/wiki?curid=784798" title="Ylodes conspersus">
Ylodes conspersus

Ylodes conspersus – gatunek owada z rzędu chruścików i rodziny Leptoceridae. Larwy prowadzą wodny tryb życia, budują przenośne domki ze spiralnie ułożonych fragmentów detrytusu.
Gatunek środkowoeuropejski, nie występuje w Skandynawii, na Bałkanach, Półwyspie Apenińskim, Iberyjskim, Islandii, larwy spotykane w roślinności rzek. Limnebiont charakterystyczny dla strefy elodeidowej oraz dla jezior o niższej trofii (m.in. jezior lobeliowych).
Larwy łowione w jeziorach lobeliowych Pojezierza Pomorskiego, występowały głównie w strefie elodeidów i izoetydach, wydaje się, że zastępuje się z "Leptocerus tineiformis". Rozmieszczony raczej głębiej 2–4 m, także 7–8 m, rzadko płycej. Nie spotkano larw w jeziorach Pojezierza Mazurskiego. Licznie natomiast łowiono larwy na Pojezierzu Łęczyńsko-Włodawskim, w strefie elodeidów w jeziorze Piaseczno (mezotroficzne), na stanowisku psammolitoralowym oraz w litoralu zanikającym, zdecydowanie liczniej na większej głębokości (2–4 m). Preferuje wywłócznik i rogatek, sporadycznie znajdowany w moczarce oraz dnie niezarośniętym. Brak w strefie helofitów.
Występowanie stwierdzone w jeziorach Niemiec, w litoralu o charakterze oligotroficznym, jeziorach Łotwy, rzadko w zbiornikach Doliny Wołgi.

</doc>
<doc id="784800" url="https://pl.wikipedia.org/wiki?curid=784800" title="Triaenodes conspersa">
Triaenodes conspersa



</doc>
<doc id="784802" url="https://pl.wikipedia.org/wiki?curid=784802" title="Evan Seinfeld">
Evan Seinfeld

 
Evan Seinfeld (ur. 29 grudnia 1967 w Brooklynie) – amerykański muzyk, gitarzysta, wokalista, aktor, a także reżyser, fotograf, scenarzysta i producent filmów pornograficznych. Były główny wokalista, basista i członek założyciel grupy hardcorowej Biohazard. Odchodząc z zespołu w maju 2011 z powodów osobistych, dołączył do zespołu Attika7 jako wokalista. Wystąpił również w filmach pornograficznych pod pseudonimem Spyder Jonez. Jest także byłym mężem aktorki pornograficznej Tery Patrick. Para rozwiodła się 30 września 2009, mimo że pozostali partnerami biznesowymi. Żonaty z DJ-ką, producentką i byłą aktorką pornograficzną Lupe Fuentes.
Życiorys.
Wczesne lata.
Urodził się w nowojorskim Brooklynie, w dzielnicy Nowego Jorku) w rodzinie pochodzenia żydowskiego jako syn Iry i Loisa Seinfeldów. Dorastał w dzielnicy Canarsie na Brooklynie i spędzał wczesne wakacje z rodzicami w Camp Lokanda w Glen Spey koło Lumberland w stanie Nowy Jork.
Jest także dalekim kuzynem komika Jerry’ego Seinfelda.
Kariera muzyczna.
Na scenie muzycznej stał się znany, gdy w latach 1988-2011 był wokalistą i gitarzystą basowym brooklyńskiej grupy hardcorowej Biohazard. 
W 2006 gościł w reality show "Supergroup", emitowanym na antenie stacji telewizyjnej VH1 wraz z uczestnikami tej audycji, muzykami takimi jak Jason Bonham (perkusista), Sebastian Bach (wokalista) i Scott Ian (gitarzysta) i Ted Nugent (gitarzysta), utworzył zespół pod nazwą Damnocracy. W 2010 grupa została rozwiązana nie pozostawiając w dorobku żadnych autorskich nagrań. 
W marcu 2007 Evan Seinfeld zadebiutował ze swoim nowym zespołem The Spyderz podczas otwarcia występu Buckcherry. Zespół miał początkowo nazwę White Line Fever ("Gorączka białej linii"), dopóki nie odkryto, że brytyjski zespół już posiadał to imię. Gitarzystą formacji The Spyderz był John Monte, dawniej Ministry, The Disparrows i M.O.D., a wokalistą - Daniel Weber. W październiku 2008 Seinfeld na krótko przyłączył się do Tattooed Millionaires jako basista. 
W 2011 dołączył do Attiki7, zespołu z byłymi członkami Walls of Jericho, Static-X, Soulfly i Possessed. Debiutancki album "Blood Of My Enemies" został wydany 31 lipca 2012.
Kariera filmowa.
Trafił na ekran w produkcji "Gniewne psy" ("Angry Dogs", 1997). W 40. odcinkach serialu kryminalnego produkcji HBO "Oz" ("Więzienie Oz", 1998-2003) pojawił się jako Jaz Hoyt. Jego postać była liderem więziennego gangu motocyklistów i sojusznikiem Bractwa Aryjskiego, białej supremacyjnej bandy. W niektórych scenach serialu pokazał swoją całą nagość. W niektórych epizodach w sezonie 6. można było zobaczyć na brzuchu Seinfelda tatuaż Gwiazdy Dawida. Użyczył swojego głosu jako Skinz, bohaterowi gry komputerowej "Manhunt" (2003). 15 czerwca 2004 gościł w "The Howard Stern Show". Można go było dostrzec w filmie dokumentalnym "Fuck" ("F*ck", 2005). 
W 2004 podjął współpracę z Teravision i pod pseudonimem Spyder Jonez rozpoczął karierę w kinie porno, debiutując w produkcji "Tera Tera Tera" u boku Tery Patrick.
Film dla dorosłych z jego udziałem pt. "Broken" (2007) ze scenariuszem i w reżyserii Dave’a Navarro otrzymał AVN Award 2008 w kategorii „Najlepsza na najwyższym poziomie i w całości seksualna realizacja”. W pozostałych rolach wystąpili: Audrey Bitoni, Mark Davis, Sasha Grey, Tommy Gunn i Jenna Haze.
Powrócił na ekran w melodramacie "Kiss Me Again" (2006) z Katheryn Winnick, Darrellem Hammondem, Fredem Armisenem, Elisą Donovan i Jeremym Londonem, "Czarodziej Gore" ("The Wizard of Gore ", 2007) z Kipem Pardue, Bijou Phillips, Bradem Dourifem i Crispinem Gloverem oraz serialu "Chopper" (2011-2012) jako Rodney.
Wystąpił w parodii porno "Egzorcysta" – Burning Angel "Xxxorcist" (2006) jako ksiądz, a także dramatu biograficznego "Gia" – Vivid "Gia: Portrait of a Pornstar" (2010) z Sunny Leone. Film był nominowany do AVN Award w kategorii „Najlepsza parodia - dramat”. W filmie "I Love Gina 2" (2010) pojawił się w scenie seksu z Giną Lynn. Z kolei w produkcji Wicked Pictures "Speed" (2010), uhonorowanej XRCO Award w kategorii „Najlepsza epopeja” i „Najbardziej oburzające dodatki DVD”, wystąpił w scenie z Devon Lee i Shylą Stylez.
We wrześniu 2013 znalazł się na liście 10 popularnych męskich gwiazd porno portalu Crazypundit.com.
Życie prywatne.
Od listopada 2002 spotykał się z Lindą Ann Hopkins Shapiro, lepiej znaną jako aktorka porno Tera Patrick, z którą 9 stycznia 2004 wziął ślub. Razem zagrali w filmach: "Tera Tera Tera" (2004), "Reign of Tera 1" (2004), "Collision Course" (2004), "Desperate" (2005), "Teradise Island 1" (2006), "Flawless" (2007), "Tera Goes Gonzo" (2008), "Teradise Island 2" (2008), "Reign of Tera 3" (2009) i "Sex in Dangerous Places" (2009). Jednak 30 września 2009 para rozwiodła się. 
W grudniu 2009 związał się z gwiazdą porno Lupe Fuentes, z którą wystąpił w produkcji Wicked Pictures "Lolita" (2010). Pobrali się w 2011.

</doc>
<doc id="784804" url="https://pl.wikipedia.org/wiki?curid=784804" title="Ylodes detruncatus">
Ylodes detruncatus

Ylodes detruncatus – gatunek owada z rzędu chruścików i rodziny Leptoceridae. Larwy prowadzą wodny tryb życia, budują przenośne domki ze spiralnie ułożonych fragmentów detrytusu.
Jest to gatunek o rozmieszczeniu północnym, larwy zasiedlają strumienie i jeziora. Limnefil, w Polsce bardzo rzadki.
W Finlandii spotykany rzadko i lokalnie, w strumieniach i jeziorach. Na Łotwie gatunek bardzo rzadki, stwierdzany w jeziorach mezotroficznych, słaboeutroficznych, eutroficznych i eutroficzno-dystroficznych.

</doc>
<doc id="784805" url="https://pl.wikipedia.org/wiki?curid=784805" title="Michael Brougham">
Michael Brougham

Michael John Brougham (ur. 2 sierpnia 1938), brytyjski arystokrata i polityk, syn Victora Broughama, 4. barona Brougham i Vaux, oraz Jean Follet, córki brygadiera-generała Gilberta Folleta.
Wykształcenie odebrał w Lycée Jaccard w Lozannie, Millfield School w Street (hrabstwo Somerset) i w Northampton Institute of Agriculture. 20 lipca 1963 r. ożenił się z Olivią Susan Gray (zm. 1986), córką kontradmirała Gordona Graya i Sonii Moore-Gwyn, córki majora Josepha Moore-Gwyna. Michael i Olivia mieli razem jedną córkę:
Pierwsze małżeństwo barona zakończyło się rozwodem w 1967 r. Po raz drugi ożenił się 17 stycznia 1969 r. z Catherine Jill Gulliver, córką Williama Gullivera. Małżonkowie rozwiedli się 9 grudnia 1981 r. Mieli razem jednego syna:
Po śmierci ojca w 1967 r. odziedziczył tytuł barona Brougham i Vaux wraz z prawem do zasiadania w Izbie Lordów. Od 1995 r. jest zastępcą przewodniczącego Komitetu Izby Lordów oraz zastępcą speakera tej Izby. Pełnił również obecnie funkcję wiceprzewodniczącego Stowarzyszenia Parów Konserwatywnych. Poza Parlamentem działa na rzecz poprawy warunków bezpieczeństwa i higieny pracy. W latach 1986-1989 był prezesem Królewskiego Stowarzyszenia Przeciwdziałania Wypadkom (od 1990 r. wiceprezesem). Od 1994 r. jest współprzewodniczącym Narodowej Rady Bezpieczeństwa i Higieny. W latach 1989-1991 był przewodniczącym Tax Payer's Society. Od 1992 r. jest przewodniczącym Europejskiego Stowarzyszenia Bezpieczeństwa Pojazdów.
W 1995 r. został komandorem Orderu Imperium Brytyjskiego. Po reformie Izby Lordów z 1999 r. zasiada w Izbie wyższej jako jeden z parów dziedzicznych. Lord Brougham mieszka obecnie na Westminster Garden nr 11 na Marsham Street w Londynie.

</doc>
<doc id="784806" url="https://pl.wikipedia.org/wiki?curid=784806" title="Ylodes kawraiskii">
Ylodes kawraiskii

Ylodes kawraiskii – gatunek owada z rzędu chruścików i rodziny Leptoceridae. Larwy prowadzą wodny tryb życia, budują przenośne domki ze spiralnie ułożonych fragmentów detrytusu.
Gatunek euroazjatycki o występowaniu południowoeuropejskim, larwy zasiedlają rzeki i strumienie. Limneksen.

</doc>
<doc id="784808" url="https://pl.wikipedia.org/wiki?curid=784808" title="Ylodes reuteri">
Ylodes reuteri

Ylodes reuteri – gatunek owada z rzędu chruścików i rodziny Leptoceridae. Larwy prowadzą wodny tryb życia, budują przenośne domki ze spiralnie ułożonych fragmentów detrytusu.
Gatunek palearktyczny obecny na nizinach środkowoeuropejskich oraz w strefie tajgi, larwy zasiedlają jeziora, roślinność rzek i estuaria. Limnefil.
Na Łotwie spotykany w stawach i jeziorach, uznany tam za wyjątkowo rzadki. W dolinie Wołgi występujący masowo i w wielu stanowiskach, larwy poławiano wśród rdestów i rogatka na gł. 0,6 – 1 m, na Krymie rzadki i uważany za stagnofilny, imagines łowiono nad stawami.

</doc>
<doc id="784809" url="https://pl.wikipedia.org/wiki?curid=784809" title="Mauro Gavotto">
Mauro Gavotto

Mauro Gavotto (ur. 16 kwietnia 1979 w Cuneo) – włoski siatkarz występujący obecnie w Serie A, w drużynie Tonno Callipo Vibo Valentia. Gra na pozycji atakującego. Mierzy 202 cm.

</doc>
<doc id="784811" url="https://pl.wikipedia.org/wiki?curid=784811" title="Ylodes simulans">
Ylodes simulans

Ylodes simulans – owad, chruścik z rodziny Leptoceridae. Larwy prowadzą wodny tryb życia, budują przenośne domki ze spiralnie ułożonych fragmentów detrytusu.
Gatunek o rozmieszczeniu północno- i środkowoeuropejskim, larwy zasiedlają rhitral i potamal. Limneksen.
W Finlandii gatunek spotykany rzadko, w oligotroficznych strefach jezior.

</doc>
<doc id="784812" url="https://pl.wikipedia.org/wiki?curid=784812" title="Grossweil">
Grossweil



</doc>
<doc id="784813" url="https://pl.wikipedia.org/wiki?curid=784813" title="Krun">
Krun



</doc>
<doc id="784814" url="https://pl.wikipedia.org/wiki?curid=784814" title="Kruen">
Kruen



</doc>
<doc id="784816" url="https://pl.wikipedia.org/wiki?curid=784816" title="Salzwedel (stacja kolejowa)">
Salzwedel (stacja kolejowa)

Salzwedel – stacja kolejowa w Salzwedel, w kraju związkowym Saksonia-Anhalt, w Niemczech.

</doc>
<doc id="784817" url="https://pl.wikipedia.org/wiki?curid=784817" title="Dömötör Mészáros">
Dömötör Mészáros

Dömötör Mészáros (ur. 26 października 1976 w Budapeszcie) – węgierski siatkarz. Obecnie występuje w Serie A2, w drużynie Carige Genova. Gra na pozycji przyjmującego. Mierzy 200 cm. Wielokrotny reprezentant Węgier.

</doc>
<doc id="784818" url="https://pl.wikipedia.org/wiki?curid=784818" title="Altenburg (stacja kolejowa)">
Altenburg (stacja kolejowa)

Altenburg – stacja kolejowa w Altenburgu, w kraju związkowym Turyngia, w Niemczech.

</doc>
<doc id="784819" url="https://pl.wikipedia.org/wiki?curid=784819" title="Białka transportowe">
Białka transportowe

Białka transportowe, białka przenośnikowe, żargonowo i w nazwach złożonych: transportery – grupa białek odpowiedzialnych za transport cząsteczek i jonów poprzez błony biologiczne. 
Białka transportowe są integralnymi białkami błonowymi. Mogą uczestniczyć w przemieszczaniu substancji poprzez dyfuzję ułatwioną lub transport aktywny.

</doc>
<doc id="784821" url="https://pl.wikipedia.org/wiki?curid=784821" title="Jurij Małyszew">
Jurij Małyszew

Jurij Wasiljewicz Małyszew (ros. Юрий Васильевич Малышев; ur. 27 sierpnia 1941 w Nikołajewsku w obwodzie wołgogradzkim, zm. 8 listopada 1999 w Gwiezdnym Miasteczku) – radziecki pułkownik lotnictwa, kosmonauta, Lotnik Kosmonauta ZSRR.
Loty załogowe.
Swój pierwszy lot kosmiczny rozpoczął z kosmodromu Bajkonur 5 czerwca 1980. Był dowódcą pierwszej załogowej misji zmodyfikowanego statku kosmicznego Sojuz T-2. Funkcję inżyniera pokładowego pełnił Władimir Aksionow. Lot miał na celu potwierdzenie skuteczności zastosowanych rozwiązań technicznych. Podczas tej krótkiej wyprawy kosmonauci przycumowali do zespołu orbitalnego Salut 6–Sojuz 36, na pokładzie którego znajdowała się czwarta stała załoga – Leonid Popow i Walerij Riumin. Po trzech dniach wspólnych prac statek Sojuz T-2 odcumował od stacji orbitalnej i powrócił na Ziemię, lądując w odległości ok. 200 km od Żezkazganu.
3 kwietnia 1984 Jurij Małyszew rozpoczął swoją drugą misję w kosmos. Dowodził radziecko-indyjską załogą, w skład której wchodzili również Giennadij Striekałow oraz indyjski pilot wojskowy Rakesh Sharma. Statek Sojuz T-11 połączył się ze stacją orbitalną Salut 7 dzień po starcie. Do 11 kwietnia razem ze stałą załogą Saluta 7 – Leonidem Kizimem, Władimirem Sołowjowem oraz Olegiem Atkowem realizowano wspólne eksperymenty. Wśród nich dominowały badania z zakresu biologii oraz materiałoznawstwa. Sharma prowadził również obserwacje powierzchni Ziemi ze szczególnym uwzględnieniem terytorium Indii. 11 kwietnia kosmonauci powrócili na pokładzie statku Sojuz T-10, lądując w odległości 46 km od miasta Arkałyk.

</doc>
<doc id="784823" url="https://pl.wikipedia.org/wiki?curid=784823" title="Czosnek białawy">
Czosnek białawy

Czosnek białawy, czosnek Krzysztofa ("Allium cristophii" Trautv.) – gatunek rośliny należący do rodziny czosnkowatych. Gatunek występuje na terenie północnego Iranu, Turcji i Turkiestanu.
Biologia i ekologia.
Bylina, geofit. Roślina w naturze występuje w zbiorowiskach stepowych. Kwitnie w czerwcu i lipcu. Przyciąga motyle i pszczoły.
Zastosowanie.
Roślina ozdobna – roślina stepowa, do zastosowania na rabatach i w ogrodach skalnych. stosunkowo łatwa w uprawie. Ze względu na szybko zanikające liście sadzić w sąsiedztwie obficie ulistnionych do jesieni roślin (np. bodziszek). Nadaje się na kwiat cięty i do suszonych bukietów. 

</doc>
<doc id="784824" url="https://pl.wikipedia.org/wiki?curid=784824" title="Chorwacja w Konkursie Piosenki Eurowizji">
Chorwacja w Konkursie Piosenki Eurowizji

Chorwacja bierze udział w Konkursie Piosenki Eurowizji od 1993. Od czasu pierwszego startu konkursem w Chorwacji zajmuje się nadawca Hrvatska radiotelevizija (HRT).
Chorwacja nigdy nie trafiła na finałowe podium. Najwyższym wynikiem w historii startów kraju jest czwarte miejsce, które zajęły Maja Blagdan z piosenką „Sveta ljubav” w konkursie w 1996 oraz Doris Dragović z piosenką „Marija Magdalena” w konkursie w 1999.
Historia Chorwacji w Konkursie Piosenki Eurowizji.
Do 1992.
W latach 1961–1991 Chorwacja brała udział w konkursie jako część Jugosławii. Reprezentant kraju wybierany był przez finał "Jugovizija", który dziesięciokrotnie został zwyciężony przez uczestnika z Chorwacji (w 1963, 1968, 1969, 1971, 1972, 1986, 1987, 1988, 1989 i 1990). W 1989 konkurs wygrał chorwacki zespół Riva, dzięki czemu konkurs w 1990 odbył się w Zagrzebiu.
Chorwacka telewizja chciała zadebiutować jako niepodległe państwo podczas Konkursie Piosenki Eurowizji w 1992. Reprezentantem kraju został Magazin z utworem „Hallelujah”. Zespół nie został dopuszczony do udziału w konkursie, ponieważ stacja HRT nie była wówczas aktywnym członkiem Europejskiej Unii Nadawców (EBU), główna organizatora konkursu.
Lata 90..
Chorwacja zadebiutowała w konkursie w 1993. Nadawca HRT zorganizował krajowe eliminacje o nazwie "Dora 1993", za których pomocą wyłoniono reprezentanta kraju. Finał selekcji odbył się 28 lutego i wzięło w nim udział piętnastu uczestników, którymi zostali: Davor Borno, Nina, Alka i Sandi, K-2, Alter Ego, Neki To Vole Vruce, Put, Zorica Kondza, Academia, Ivo Amulic, Tony Cetinski, Maja Blagdan, Leteci Odred, Dorian i Drazen Zanko. Ostatecznie koncert finałowy, który prowadzili Sanja Doležal i Frano Lasic, wygrał zespół Put z piosenką „Don’t Ever Cry”, zdobywając łącznie 85 punktów w głosowaniu 11-osobowej komisji jurorskiej. Przed finałem Konkursu Piosenki Eurowizji EBU borykała się z dużą liczbą krajów chętnych do udziału w konkursie, co było spowodowane rozpadem bloku wschodniego oraz rozdzieleniem się Jugosławii na mniejsze państwa. Wprowadzono rundę kwalifikacyjną "Kvalifikacija za Millstreet", w której wzięły udział kraje, które albo nigdy wcześniej nie uczestniczyły w konkursie, albo (jak w przypadku Jugosławii) nie uczestniczyły w stawce jako osobny naród. 3 kwietnia 1993 roku w Lublanie odbyły się eliminacje, w których wzięli udział reprezentanci Chorwacji, Bośni i Hercegowiny, Węgier, Słowenii, Słowacji i Estonii. Ostatecznie reprezentacja Chorwacji zajęła trzecie miejsce, dzięki czemu zdobyła możliwość wystąpienia w finale Konkursu Piosenki Eurowizji. Zajęła w nim 15. miejsce z 31 punktami na koncie.
W 1994 roku chorwacki nadawca wziął udział w 39. Konkursie Piosenki Eurowizji organizowanym w Dublinie, a reprezentanta ponownie wybrał za pomocą formatu "Dora". 20 marca w hotelu Kvarner w Opatii odbył się finał eliminacji, w którym startowało 21 uczestników: Valentina, Oliver Dragojevic, Mladen Grdovic, Mucalo, Marina Tomasevic, Dani Marsan, Gabi, Nino Bosco, Vinko Coce, Nina Badrić, Zorica Kondza, Andeli, Neno Belan, Boris Novkovic, Matteo, Nada Rocco i Branko Blace, Pero Panjkovic, Romantic, Annamaria, Ivo Amulic, Tony Cetinski. Ostatecznie finał selekcji, prowadzony przez Danielę Trbovic i Mirko Fodora, wygrał Tony Cetinski z utworem „Nek’ ti bude ljubav sva”, zdobywając łącznie 77 punktów w głosowaniu 11-osobowej komisji jurorskiej. 30 kwietnia wystąpił w finale konkursu i zajął 16. miejsce z 27 punktami na koncie.
W 1995 stacja HRT wystartowała w 40. Konkursie Piosenki Eurowizji. Reprezentant kraju został wybrany za pośrednictwem koncertu "Dora 1995", który odbył się 12 marca w hotelu Kvarner w Opatii. W eliminacjach wystąpiło dwudziestu uczestników: Venera, Battifiaca, Mucalo, Marinela Malic, Ivan Mikulić, Leteci Odred, Stare Staze, Latino, Boris Novkovic i Moonlight Cats, Romantic, Nina Badrić, Oliver Dragojevic, Zrinka, Bumerang, Julija, Davor Radolfi, Minea, Mira Simic, Srebrna Krila oraz Magazin i Lidija. Selekcje, ponownie prowadzone przez duet Daniela Trbovic i Mirko Fodor, wygrali zespół Magazin i Lidija z utworem „Nostalgija”, zdobywając za niego łącznie 150 punktów w głosowaniu 20-osobowej komisji jurorskiej. 13 maja zajęli szóste miejsce w finale konkursu, zdobywszy 91 punktów, w tym m.in. maksymalnych not 12 punktów od komisji jurorskich z Malty, Słowenii i Hiszpanii.
W 1996 stacja HRT potwierdziła udział w 41. Konkursie Piosenki Eurowizji organizowanym w Oslo. Reprezentant kraju ponownie został wybrany w konkursie "Dora". Finał eliminacji, który prowadzili Daniela Trbovic i Ljudevit Grguric-Grga, odbył się 3 marca w hotelu Kvarner w Opatii. Do selekcji przystąpiło dwudziestu uczestników: Alen Vitasovic, Erwin, Novi Fosili, Leo, Srebrna Krila, Juci, Marinella Malic i Tutti Frutti, Massimo Savic, Branimir Mihaljevic, Giuliano, I. Bee i Rene Cooler, Renata Kos, Maja Blagdan, Divas, Jelena, Naim Ajra, Ivan Mikulić, Zrinka, Petar Graso i Sandra Sagena. Ostatecznie największe poparcie 20-osobowej komisji jurorskiej otrzymała Maja Blagdan, otrzymując łącznie 214 punktów za wykonanie utworu „Sveta ljubav”. 18 maja zajęła czwarte miejsce w finale, zdobywszy 98 punktów, uzyskując tym samym najwyższy wynik w historii udziału Chorwacji w konkursie.
W 1997 telewizja HRT znalazła się na liście uczestników 42. Konkursu Piosenki Eurowizji organizowanego w Dublinie. Przedstawiciel stacji po raz kolejny został wybrany podczas koncertu "Dora", który odbył się 9 marca w hotelu Kvarner w Opatii. W finale selekcji, który poprowadził Ljudevit Grguric-Grga, wystąpiło dwudziestu kandydatów: Tajana, Ksenija, Oliver Dragojevic, Bay Bis, B.B., Magazin, Ivana Plechinger, E.N.I., Dona Ares, Petar Graso, Lidija Bajuk, Lana Cencic, Breskovic Brothers, Novi Fosili, Minea, Maja Blagdan, Leo, Drazen Zanko, Ivan Mikulić i Alen Nizetic. Pierwsze miejsce zajęła grupa E.N.I., która za utwór „Probudi me” dostała łącznie 170 punktów od 20-osobowej komisji jurorskiej. 3 maja zajęły 17. miejsce w finale, zdobywszy 24 punkty od jurorów.
W 1998 nadawca HRT potwierdził udział w 43. Konkursie Piosenki Eurowizji organizowanym w Birmingham. Reprezentant ponownie został wyłoniony w trakcie programu "Dora", o którego wynikach decydowała 20-osobowa komisja jurorska oraz telewidzowie, z czego oceny jury stanowiły 20/21 ogólnego wyniku, a rezultat głosowania widzów – 1/21. Finał eliminacji odbył się 6 marca w hotelu Kvarner w Opatii, prowadzili go Daniela Trbovic i Ljudevit Grguric-Grga. Do rywalizacji stanęło 20 uczestników, którymi zostali: Valentina Brzovic, Zorica Kondza, Ready Cool, Stijene, Ena, Melani, Tina i Niksa, Branimir Mihaljevic, Colonia, Magazin, Ivan Mikulić, Marsell Benzon, Alen Nizetic, Andrea Cubric, Sanja Trumbic, Lana Cencic, Danijela, Zrinka i Goran, Novi Fosili i Azzurro. Ostatecznie największą liczbę 177 punktów otrzymała Danijela Martinović z utworem „Neka mi ne svane”. 9 maja wystąpiła jako pierwsza w kolejności w finale konkursu i ostatecznie zajęła piąte miejsce po zdobyciu łącznie 131 punktów, w tym maksymalnych not 12 punktów od Macedonii i Słowenii.
W 1999 stacja HRT znalazła się na liście uczestników 44. Konkursu Piosenki Eurowizji organizowanego w Jerozolimie. Reprezentant kraju został wybrany za pomocą konkursu "Dora 1999", którego finał odbył się 7 marca w Jadran Film Studios w Zagrzebiu. W koncercie finałowym, który prowadzili Oliver Mlakar i Vlatka Pokos, wystąpiło 24 wykonawców: Teens, Kristina, Alen Nizetic, Andy, En Face, Giuliano, Josip Katalenic, Nikita, Magazin, Sanja Lukanovic, Turbo X, Goran Karan, Joy, Mandi, Marina Tomasevic, Dani Stipanicev, Branka Bliznac, Zrinka, Zorana Siljeg, Renata Sabljak, Doris, Mladen Grdovic, Minea i Petar Graso. Największe poparcie 20-osobowej komisji jurorskiej oraz telewidzów („21. jurora”) zdobyła Doris Dragović z utworem „Marija Magdalena”, za który otrzymała łącznie 207 punktów. 29 maja wystąpiła jako czwarta w kolejności w finale konkursu i zajęła czwarte miejsce po zdobyciu 118 punktów, w tym maksymalnych not 12 punktów ze Słowenii i Hiszpanii.
Lata 2000–2009.
W 2000 Chorwacja została ogłoszona jednym z uczestników 45. Konkursu Piosenki Eurowizji. Przedstawiciel kraju został wybrany podczas koncertu "Dora 2000", który odbył się 19 lutego w hotelu Kvarner w Opatii. Koncert finałowy prowadzili Vlatka Pokos i Marko Rasica, a w konkursie wystąpiło 26 wykonawców: Zorana Siljeg, Boris Novković, Andrea, Izabela i Stijene, Dea, Alen Vitasovic, Tajna Veza, Giuliano, Josip Katalenic, Renata Sabljak, Tina i Niksa, Minea, Two much, Severina, Dogan Family, Cronika, Teens, Vanna, Vesna Pisarović, Goran Karan, Anita Horvatic, Alen Nizetic, Jozefina i Trio Rio, Putokazi, Joy i Vesna Ivic. Zwycięzcę ponownie wybrało 20 jurorów oraz telewidzowie. Największą liczbę 172 punktów zdobył Goran Karan z utworem „Kad zaspu anđeli”, dzięki czemu został ogłoszony reprezentantem Chorwacji w Konkursie Piosenki Eurowizji organizowanym w Sztokholmie. 13 maja wystąpił w finale konkursu i zajął dziewiąte miejsce z dorobkiem 70 punktów.
W 2001 stacja wzięła udział w finale 46. Konkursu Piosenki Eurowizji organizowanego w Kopenhadze. Reprezentant kraju został wyłoniony za pomocą konkursu "Dora 2001", który odbył się 4 marca w studiu telewizji HRT w Zagrzebiu. W koncercie, który prowadzili Bojana Gregoric i Dusko Curlic, wystąpiło dwudziestu uczestników: Petar Graso, Branimir Mihaljevic, Tereza Kesovija, Vesna Pisarović, Mirjana Pospiš, Bruno Krajcar, Perle, Putokazi, Novi Fosili, Vanna, Josip Katalenic, Vladimir Kocis-Zec, Zdenka Kovacicek, Maja Suput, Dado Topic, Branka Delic, Plava Trava Zaborava, Ksenia, Tony Cetinski oraz Adalbert Turner-Juci i Emilia Kokic. Tym razem o wynikach finału zdecydowali: pięcioosobowa, regionalna komisja jurorska, telewidzowie podzieleni na cztery regiony, internauci w głosowaniu internetowym oraz panel ekspertów. Po zsumowaniu wszystkich głosów największą ich liczbę (100) otrzymała Vanna z piosenką „Strune ljubavi”. 12 maja wystąpiła w finale konkursu z anglojęzyczną wersją piosenki – „Strings of My Heart”, z którą zajęła 10. miejsce, zdobywszy 42 punkty.
W 2002 stacja HRT wystąpiła w finale 47. Konkursu Piosenki Eurowizji organizowanego w Tallinnie. Reprezentantem kraju został zwycięzca formatu "Dora", którego finał odbył się 10 marca w Zagreb Fair. Podobnie jak przed rokiem, o wynikach zdecydowała pięcioosobowa, regionalna komisja jurorska, telewidzowie podzieleni na cztery regiony, internauci w głosowaniu internetowym oraz panel ekspertów. Do rywalizacji stanęło 20 uczestników: Ivan Mikulić, Petar Dragojevic, Adalbert Turner-Juci, Zak, Najbolji Hrvatski Tamburasi, Alen Lazaric, Branimir Mihaljevic, Grupa 4’ 33”, Davor Radolfi, Jacques Houdek, Zdenka Kovacicek, Tihana Sabati, Goran Karan, Perle, Boris Novković, Joy, Vesna Pisarović, Mladen Burnac, Alen Vitasovic oraz Davor Tolja i Leonida Buric. Największą liczbę 130 punktów otrzymała Vesna Pisarović z utworem „Sasvim sigurna”. Podczas finału jeden z jurorów niepoprawnie podał swoje punkty, a po naniesieniu poprawek okazało się, że Vesna Pisarović otrzymała dodatkowe 12 punktów, a Alen Vitasovic – 10 punktów, natomiast zespół Joy stracił 12 punktów, a Mladen Burnac – 10. 25 maja wystąpiła w finale Konkursu Piosenki Eurowizji z anglojęzyczną wersją piosenki „Sasvim sigurna”, czyli „Everything I Want”, i zajęła 11. miejsce zdobywając 44 punktów, w tym maksymalnej noty 12 punktów ze Słowenii.
W 2003 telewizja HRT wystartowała w 48. Konkursie Piosenki Eurowizji organizowanym w Rydze. Reprezentant kraju został wybrany podczas koncertu "Dora 2003", do którego zakwalifikowano 24 uczestników. Zostali nimi: Ani, Alan Hrzica, Izabela Martinovic, Tonka, Kavasaki 3p, Claudia, Alenka Milano, Tina i Niksa, Jelena Radan, Maja Šuput i EnJoy, Alen Vitasovic, Maja Blagdan, Luka Nizetić, Gina Kuljanic, Ivan Brdar, Andrea Cubric, Viva, Zvonimir Divic, Karma, Ivana Kindl, Jacques Houdek, Emilija Kokic, Nina Badrić i Giuliano. Telewizja po raz pierwszy zorganizowała półfinały eliminacji, które odbyły się 7 i 8 marca na Letniej Scenie (Summer Stage) w Opatii. W każdej z rund wystąpiło po 12 uczestników, a po sześciu z nich zdobywało awans do finału; pierwszy koncert półfinałowy poprowadzili Ljiljana Vinkovic i Mirko Fodor, a drugi – Karmela Vukov-Colic i Davor Mestrovic. Do finału, rozgrywanego 9 marca, zakwalifikowali się: Luka Nizetic, Alen Vitasovic, Kavasaki 3p, acques Houdek, Gina Kuljanic, Tina i Niksa, Maja Blagdan, Giuliano, Nina Badrić, Claudia, Maja Šuput i EnJoy, Karma. Finał, który prowadzili Dusko Curlic i Danijela Trbovic-Vlajki, wygrała Claudia Beni z utworem „Više nisam tvoja”, który otrzymał największe poparcie telewidzów. 24 maja zajęła 15. miejsce w finale konkursu.
W 2004 stacja HRT znalazła się na liście uczestników 49. Konkursu Piosenki Eurowizji. Jej reprezentantem został zwycięzca konkursu "Dora 2004". Podobnie jak przed rokiem, do selekcji zakwalifikowano 24 kandydatów, którymi zostali: Chanté, Sandra, Angie, Azzurro, Renata Holi, Karma, Andrea Cubric, Andrea, Mladen Grdovic, Alen Nizetic, Merita’s i Massimo, Jacques Houdek, Rivers, Petra Kosalec, Vladimir Bodegrajac, Magnetic, Tina Vukov i Matija Dedic Trio, Ivana Kindl, Ina, P’eggy, Lana, En Face, Ibrica Jusic oraz Ivan Mikulić. Zostali oni podzieleni na dwa koncerty półfinałowe, które odbyły się 12 i 13 maja w hotelu Kvarner w Opatii. Pierwszy półfinał prowadzili Dusko Curlic i Tihana Zrnic, a w drugim prezenterowi towarzyszyła Barbara Radulovic. Do organizowanego 14 marca finału "Dora 2004" awansowało po sześciu półfinalistów, którymi zostali: Magnetic, Petra Kosalec, Alen Nizetic, Merita’s i Massimo, Ivana Kindl, Mladen Grdovic, Ibrica Jusic, Lana, Andrea, Karma, Jacques Houdek i Ivan Mikulić. Koncert finałowy, który prowadzili Dusko Curlic, Tihana Zrnic i Barbara Radulovic, wygrał Ivan Mikulić z utworem „Daješ mi krila”, za który otrzymał łącznie 71 punktów w głosowaniu telewidzów (telefonicznym i SMS-owym). Po finale selekcji ogłosił, że w Konkursie Piosenki Eurowizji zaśpiewa anglojęzyczną wersję piosenki – „You Are the Only One”. W związku ze zwiększającą się liczbą krajów chętnych do udziału w Konkursie Piosenki Eurowizji, w 2004 roku organizowanym w Stambule, EBU zdecydowała się na organizację koncertu półfinałowego. Z występu w półfinale zwolnione były kraje tzw. „Wielkiej Czwórki” (tj. Niemcy, Wielka Brytania, Francja i Hiszpania) oraz państwa, których reprezentanci rok wcześniej zajęli miejsce w pierwszej dziesiątce finałowej. Tym samym Ivan Mikulić wystąpił w półfinale konkursu, który rozegrał się 12 maja i z dziewiątego miejsca awansował do finału. W finale, organizowanym 15 maja, reprezentant Chorwacji zajął dwunaste miejsce z 50 punktami na koncie.
W 2005 nadawca HRT znalazł się na liście uczestników 50. Konkursu Piosenki Eurowizji organizowanego w Kijowie. Do udziału w selekcjach "Dora 2005" zostało dopuszczonych dwudziestu uczestników, którymi zostali: 4 asa, Andrea, Boris Novković (z Chorwackim Narodowym Zespołem Ludowym „Lado”), Danijela, E.T., Emina Arapovic, Giuliano, Goran Karan, Ibrica, Ivana Kindl, Ivana Radovnikovic, Jacques Houdek, Luka Nizetic i Klapa Nostalgija, Magazin, Neno Belan i Fiumens, Ricardo, Saša Tin Kedzo, Songkillers, Vesna Pisarović i Zanamari. Po raz pierwszy chorwacka stacja zorganizowała rundę ćwierćfinałową. Konkursowe piosenki zostały zaprezentowane podczas dziesięciu wydań programu telewizyjnego, który emitowanego w dniach 7–18 lutego. Od 21 do 24 lutego wyemitowano kolejne cztery programy, podczas których jurorzy i telewidzowie (w stosunku głosów 50:50) wyselekcjonowali 18 półfinalistów, których nazwiska ogłoszono 25 lutego. Do udziału w półfinale "Dory 2005" zakwalifikowali się: Vesna Pisarović, Goran Karan, Ivana Kindl, 4 asa, Giuliano, Ivana Radovnikovic, Jacques Houdek, Magazin, Luka Nizetic i Klapa Nostalgija, Zanamari, Ricardo, Emina Arapovic, Ibrica, Danijela, Saša Tin Kedzo, Neno Belan i Fiumens, Andrea i Boris Novković z zespołem. Zostali oni podzieleni na dwa półfinały, które odbyły się 3 i 4 marca w studiu HRT TV w Zagrzebiu. Z każdego z nich do finału awansowało po siedmiu uczestników, którzy zmierzyli się ze sobą w finale organizowanym 5 marca. Ostatecznie o reprezentowanie Chorwacji w Konkursie Piosenki Eurowizji zawalczyli: Ibrica, Emina Arapovic, Zanamari, Vesna Pisarović, 4 asa, Ivana Radovnikovic, Jacques Houdek, Andrea, Goran Karan, Saša Tin Kedzo, Danijela, Luka Nizetic i Klapa Nostalgija, Boris Novković (z gościnnym udziałem Chorwackiego Narodowego Zespołu Ludowego „Lado”) oraz Magazin. Największe poparcie jurorów i widzów otrzymał Boris Novković, który wygrał selekcję z utworem „Vukovi umiru sami”. Wszystkie koncerty eliminacyjne prowadzili Duško Curlic i Robert Ferlin. 19 maja wystąpili w półfinale konkursu i z czwartego miejsca awansowali do sobotniego finału, w którym zajęli 11. miejsce z dorobkiem 115 punktów, w tym maksymalnych not 12 punktów z Bośni i Hercegowiny oraz Słowenii.
W 2006 stacja HRT wystąpiła w 51. Konkursie Piosenki Eurowizji organizowanym w Atenach. Reprezentant Chorwacji został wybrany za pośrednictwem eliminacji "Dora 2006". Zakwalifikowano do nich 32 uczestników, którymi zostali: Maja Šuput, Magnetic, Minea, Tina Vukov, En Face, Andrea Cubric, Sandi Cenov i Mirela Bunoza, Emina Arapovic, Angels, Marija Husar, Lana Jurcevic, Massimo, Ivana Banfic, Petar Grašo, Magazin, Danijela Martinović, Claudia Beni, Ðani Stipanicev, Raspashow, Rivers, Tina i Nikša, Jacques Houdek, Alen Vitasovic, Vlatka Pokos, Kraljevi ulice, Žanamari, Kristina, Latino, Karma, Jelena Rozga, Ibrica Jusic i Severina. Uczestnicy zostali podzieleni na dwa półfinały, które odbyły się 2 i 3 marca w hotelu Kvarner w Opatii, a o wynikach zdecydowali jurorzy i telewidzowie w stosunku głosów 50:50. Do finału "Dora 2006", który odbył się 4 marca, awansowali: Angels, Jacques Houdek, Magazin, Alen Vitasovic, Raspashow, Danijela Martinovic, Ibrica Jusic, Karma, Tina Vukov, Petar Grašo, Lana Jurcevic, Severina, Jelena Rozga, Massimo, Ivana Banfic i Kraljevi ulice. Głosami jurorów i telewidzów rywalizację wygrała Severina Vučković z utworem „Moja štikla”, za który otrzymała łącznie 30 punktów. Wszystkie koncerty prowadzili Duško Curlic, Mirko Fodor, Emilija Kokic (pierwszy półfinał) i Vesna Pisarović (drugi półfinał). Dzięki zajęciu miejsca w pierwszej jedenastce przez Novkovicia w finale konkursu w 2005, Vučković nie musiała brać udziału w półfinale Konkursu Piosenki Eurowizji. 20 maja zajęła 12. miejsce w finale, zdobywszy 56 punktów, w tym maksymalną notę 12 punktów z Bośni i Hercegowiny.
W 2007 kanał HRT wystąpił w 52. Konkursie Piosenki Eurowizji. Podobnie jak przed rokiem, do udziału w selekcjach "Dora" zakwalifikowano 32 uczestników, którymi zostali: Angels, Alen Vitasovic, Ivana Radovnikovic, Ibrica Jusic, Ayra, Luka Nižetic, Klapa Maslina, Marko Tolja, Feminnem, Esmeralda Kresina, Lana Klingor, Kraljevi ulice i Sandra Bagaric, Milan Terze, Dragonfly (feat. Dado Topić), Vivien Galletta i Voljen Grbac, Giuliano, Barbara Munjas, Raspashow, Žanamari, Kemal Monteno, Livio Morosin i Miroslav Evacic, Antonija Šola, Ness, Trio Fantasticus, Valentina Bralo, Danijela Pintaric, Sabrina, Jelena Rozga, Brentini, Tina Vukov, The Sick Swing Orchestra, oraz Anja Šovagovic i Galiano Pahor. Wykonawcy zostali podzieleni na dwa półfinały, które odbyły się 1 i 2 marca w hotelu Kvarner w Opatii. O wynikach zdecydowali jurorzy i widzowie w stosunku głosów 50:50, którzy do finału zakwalifikowali po ośmiu półfinalistów z każdej grupy. 3 marca 2007 odbył się finał selekcji "Dora 2007", w którym wystąpili: Lana Klingor, Marko Tolja, The Sick Swing Orchestra, Kemal Monteno, Feminnem, Giuliano, Livio Morosin i Miroslav Evacic, Anja Šovagovic i Galiano Pahor, Luka Nižetic, Tina Vukov, Jelena Rozga, Trio Fantasticus, Kraljevi Ulice i Sandra Bagaric, Dragonfly (feat. Dado Topić), Danijela Pintaric i Klapa Maslina. Największe poparcie jurorów (1. miejsce) i telewidzów (2. miejsce) otrzymał zespół Dragonfly (w składzie: Drago Vidaković, Branko Kuznar, Branko Badnjak i Iva Gluhak) z piosenką „Vjerujem u ljubav”, którą nagrali razem z Dado Topiciem. W skład eurowizyjnej delegacji chorwackiej, poza reprezentantami, weszli także: Igor CC Kelčec (odpowiedzialny za komunikację z mediami), Ivona Brnelić (odpowiedzialna za choreografię) i Zoran Mrvoą (stylista, który stworzył stroje dla reprezentantów). 10 maja Dragonfly wraz z Dado Topićem wystąpili w półfinale Konkursu Piosenki Eurowizji, organizowanego w Helsinkach, i zajęli 16. miejsce, przez co nie awansowali do finału. Tym samym kraj po raz pierwszy nie wystąpił w rundzie finałowej od czasu debiutu w 1993 roku. Po finale konkursu reprezentanci Chorwacji zrzucili winę za niepowodzenie na HRT. W jednym z wywiadów Topić wyznał: "Nie można było spodziewać się dobrego rezultatu przy tak słabej organizacji". Piosenkarz dodał, że nagranie eurowizyjnej wersji piosenki „Vjerujem u ljubav” trwało zaledwie 27 minut, ponieważ „pobyt artysty w studiu nagraniowym opłaciła HRT”. To było powodem nienagrania anglojęzycznej wersji utworu „Vjerujem u ljubav”, którą chciała zaprezentować na scenie reprezentacja kraju.
Chorwacki nadawca potwierdził udział w 53. Konkursie Piosenki Eurowizji, a swojego reprezentanta znów wybrał za pośrednictwem formatu "Dora". 22 lutego w hotelu Kvarner w Opatii odbył się półfinał selekcji, w którym wystąpiło czternastu uczestników: Bonaca i Nera, Antonija Šola, Ivo Gamulin Gianni, Ibrica Jusic, Martina, Zorica Kondža, Vlatka Grakalic, Ivana Radovnikovic, Mor Roll, Danijela Pintaric, Ðani Stipanicev, Kraljevi ulice i 75 Cents, Maja Šuput i Emilija Kokic. Głosami telewidzów do finału awansowało sześciu z nich: Bonaca i Nera, Antonija Šola, Ivo Gamulin Gianni, Kraljevi ulice i 75 Cents, Maja Šuput i Emilija Kokic. 23 lutego odbył się finał "Dora 2008", który poprowadzili Duško Curlic, Mirko Fodor, Nikolina Pisek i Lana Jurcevic. Wystąpiło w nim sześciu półfinalistów oraz dziewięciu artystów, którzy mieli zagwarantowany udział w finale: Dye And The Colors, Hari Roncevic, Prva Liga i Druge, Tamara Obrovac, Pero Galic, Alen Islamovic, Maja Blagdan, Giuliano (feat. Viva) i Ivana Banfic. Po zliczeniu głosów jurorów i telewidzów pierwsze miejsce zajęli "ex aequo" zespół Kraljevi ulice i 75 Cents oraz Antonija Šola. Ostatecznie, zgodnie z zapisem regulaminowym, prawo reprezentowania Chorwacji w Konkursie Piosenki Eurowizji organizowanym w Belgradzie zdobyli zwycięzcy głosowania jurorów, czyli Kraljevi ulice i 75 Cents z utworem „Romanca”. W 2008 EBU po raz pierwszy zorganizowała dwa koncerty półfinałowe Konkursu Piosenki Eurowizji. Reprezentanci Chorwacji wystąpili w drugim półfinale, który odbył się 22 maja, i z czwartego miejsca awansowali do sobotniego finału. Zajęli w nim 21. miejsce z dorobkiem 44 punktów.
W 2009 telewizja HRT wzięła udział w 54. Konkursie Piosenki Eurowizji. Przedstawiciel stacji został wybrany w eliminacjach "Dora 2009". W półfinale selekcji, które odbyły się 27 lutego w hotelu Kvarner w Opatii, wystąpiło czternastu uczestników: Sandra Bagaric, Maja Vucić, Ricardo Luque i Maja Vasilj, Alen Vitasovic i Lela Kaplowitz, Sane, Tomislav Bralic i Klapa Intrade, Dražen Žanko, Marta Kuliš, Jelena Radan, Mario Battifiaca, Cager Zoc i Papak Dance Company, Marko Tolja, Ivo Gamulin Gianni, Feminnem. Głosami telewidzów, do finału awansowało sześciu z nich: Tomislav Bralic i Klapa Intrade, Dražen Žanko, Mario Battifiaca, Cager Zoc i Papak Dance Company, Ivo Gamulin Gianni i Feminnem. 28 lutego odbył się finał "Dora 2009", który poprowadzili Duško Curlic, Mirko Fodor, Nikolina Pisek i Lana Jurcevic. Wystąpiło w nim sześciu półfinalistów oraz dziesięciu artystów, którzy mieli zagwarantowany udział w finale: Ana Bebic, Hari Roncevic i Kvartet Bravo, Ruswaj, Mijo Lešina, Franka, Viva, Denis Dumancic, Danijela Pintaric, Igor Cukrov i Aria. Ostatecznie największe poparcie jurorów i widzów zdobył Igor Cukrov z piosenką „Lijepa Tena”. Później ogłoszono, że wraz z piosenkarzem Chorwację w Konkursie Piosenki Eurowizji, organizowanym w Moskwie, będzie reprezentowała Andrea Šušnjara. 14 maja 2009 Igor Cukrov i Andrea Šušnjara wystąpili w drugim półfinale konkursu. Zajęli w 13. miejsce i awansowali do finału dzięki głosowaniu jurorów, którzy wybierali dziesiątego finalistę. W finale, który odbył się 16 maja, zajęli 18. miejsce po zdobyciu 45 punktów, w tym maksymalnej noty 12 punktów z Bośni i Hercegowiny.
Lata 2010–2019.
W 2010 stacja HRT wzięła udział w 55. Konkursie Piosenki Eurowizji organizowanym w Oslo. Reprezentant Chorwacji został wyłoniony dzięki formatowi "Dora 2010". 5 marca w hotelu Kvarner w Opatii odbył się półfinał selekcji, w którym wystąpiło szesnastu uczestników: Feminnem, Mijo Lešina, Valungari, Martina Vrbos, Betty Belle, Teška Industrija, Nikola Marjanovic, Klapa Iskon, Carla Belovari, Dražen Žanko, Filip Dizdar, Swing Mamas, Rivers, Doris Teur, Franko Krajcar i Indivia oraz Giuliano. Głosami telewidzów, do finału awansowało ośmiu z nich: Feminnem, Valungari, Klapa Iskon, Carla Belovari, Swing Mamas, Doris Teur, Franko Krajcar i Indivia oraz Giuliano. 6 marca rozegrano finał selekcji "Dora 2010". Wystąpiło w nim ośmiu półfinalistów oraz ośmiu artystów, którzy mieli zagwarantowany udział w finale: Sabrina, Viva, Marta Kuliš, Tihomir Kožina, Alibi, Dani Stipanicev, Franka Batelic oraz Žiga i ŽVS Druge. Głosami jurorów i telewidzów eliminacje wygrało trio Feminnem z piosenką „Lako je sve”. Koncerty poprowadzili Mirko Fodor i Duško Curlic oraz Nevena Rendeli (półfinał) i Mila Horvat (finał). 27 maja 2010 reprezentantki wystąpiły w drugim półfinale Konkursu Piosenki Eurowizji i zajęły 13. miejsce z 33 punktami na koncie, przez co nie awansowały do finału.
W 2011 stacja HRT znalazła się na liście uczestników 56. Konkursu Piosenki Eurowizji. Tym razem telewizja zorganizowała wieloetapowe eliminacje pod nazwą "Dora". Do selekcji zakwalifikowanych zostało 24 wykonawców, którymi zostali: Damir Kedžo, Ivana Brkašic, Artemija Stanic, Miro Tomic, Mila Soldatic, Tina Vukov, Mario Sambrailo, Sabrina Hebiri, Dora Benc, Jelena Vanjek, Valentina Briški, Jacques Houdek, Renata Holi, Mijo Lešina, Manuela Svorcan, Daria Kinzer, Doris Teur, Diana „Didy” Herakovic, Mirko „Žiga” Švenda, Katica Marinovic, Ana Eškinja, Marija Rubcic, Filip Dizdar i Saša Lozar. Uczestnicy zostali podzieleni na dwie grupy; pierwsza z nich zaprezentowała się przez telewidzami 22 stycznia, a druga – 29 stycznia. Głosami widzów, do kolejnej rundy awansowali: Mirko „Žiga” Švenda, Doris Teur, Saša Lozar, Dora Benc, Sabrina Hebiri, Miro Tomic, Jacques Houdek, Katica Marinovic, Jelena Vanjek i Ana Eškinja, a także Tina Vukov i Daria Kinzer, które otrzymały tzw. „dzikie karty” w głosowaniu telewidzów. W kolejnych tygodniach odbywały się kolejne cztery etapy selekcji, a do finału dostała się dwoje z nich: Jacques Houdek i Daria Kinzer. W finale "Dora 2011", który odbył się 5 marca 2011 roku, piosenkarze wykonali po trzy piosenki: „Još ima nas”, „Lahor” i „Stotinama godina”. W pierwszej rundzie głosowania telewidzowie i jurorzy wybrali swój ulubiony utwór wykonany przez danego wykonawcę; ostatecznie w obu przypadkach była to piosenka „Lahor”. W drugim etapie widzowie głosowali na wykonawcę, którym została Daria Kinzer. Po ogłoszeniu wyników nowo wybrana reprezentantka Chorwacji w Konkursie Piosenki Eurowizji zaśpiewała anglojęzyczną wersję piosenki – „Break a Leg”, którą napisali specjalnie na potrzeby eliminacji. Po finale "Dora 2011" Boris Đurđević, kompozytor utworu, poinformował, że tekst piosenki zostanie zmieniony. 10 marca ogłoszono, że nowa wersja będzie nosiła tytuł „Celebrate”. 10 maja 2011 roku Daria Kinzer wystąpiła w pierwszym półfinale Konkursu Piosenki Eurowizji organizowanego w Düsseldorfie. Zdobyła 41 punktów, co przełożyło się na 15. miejsce i brak awansu do finału. Podczas występu na scenie towarzyszył jej chórek Rivers oraz rosyjski iluzjonista, Siergiej Woroncow. Po zakończeniu półfinału Kinzer wyznała, że „nie ma sobie nic do zarzucenia”, bo razem z całą delegacją była „świetnie przygotowana i skoncentrowana podczas występu”.
W listopadzie 2012 stacja HRT ogłosiła, że reprezentant Chorwacji podczas 57. Konkursu Piosenki Eurowizji po raz pierwszy zostanie wybrany wewnętrznie przez nadawcę, a nie za pośrednictwem formatu "Dora". 10 stycznia poinformowano, że do Baku pojedzie Nina Badrić. 18 lutego w programie "Dora 2012 – Idemo na Eurosong s Ninom" artystka premierowo zaprezentowała swój konkursowy utwór – „Nebo”. 24 maja zajęła 12. miejsce w półfinale, zdobywszy 42 punkty, przez co nie zakwalifikowała się do finału.
17 stycznia 2013 ogłoszono, że podczas 58. Konkursu Piosenki Eurowizji zostanie wykonana piosenka „Mižerja”, którą napisał Goran Topolovic. 11 lutego pojawiła się informacja odnośnie do nazwy zespołu, która wykona utwór na festiwalu. Piosenkę wykonała grupa o wstępnej nazwie Super Klapa, w której skład weszli: Marko Skugor, Ante Galić, Niksa Antica, Leon Bataljaku, Ivica Vlaić i Bojan Kavedžija. 27 lutego ogłoszono zmianę nazwy zespołu na Klapa s Mora. 14 maja wystąpili w pierwszym półfinale Konkursu Piosenki Eurowizji organizowanego w Malmö i zajęli 13. miejsce, przez co nie awansowali do finału.
W 2014 stacja HRT ogłosiła, że nie weźmie udziału w 59. Konkursie Piosenki Eurowizji organizowanym w Kopenhadze. Nadawca nie wysłał swojego reprezentanta także na konkurs w 2015. 26 listopada 2015 ogłoszono, że Chorwacja wyśle reprezentanta na 61. Konkurs Piosenki Eurowizji organizowany w Sztokholmie w 2016. Stacja zdecydowała się na wybór wewnętrzny przedstawiciela, którym została Nina Kraljić z piosenką „Lighthouse”. 10 maja wystąpiła w pierwszym półfinale Konkursu Piosenki Eurowizji i z dziesiątego miejsca awansowała do finału, rozgrywanego 14 maja. Zajęła w nim 23. miejsce z 73 punktami na koncie, w tym 33 pkt od telewidzów (19. miejsce) i 40 pkt od jurorów (22. miejsce). Po konkursie otrzymała tytuł najgorzej ubranego uczestnika konkursu, przyznawany w plebiscycie internetowym. Podczas występu piosenkarka miała na sobie suknię projektu Juraja Zigmana.
We wrześniu 2016 stacja HRT potwierdziła udział w 62. Konkursie Piosenki Eurowizji organizowanym w Kijowie. W lutym 2017 roku ogłoszono, że reprezentantem kraju będzie Jacques Houdek z utworem „My Friend”.
11 maja Jacques wystąpił w drugim półfinale i z ósmego miejsca awansował do sobotniego finału. Houdek wystąpił jako 13 w kolejności i zajął 13. miejsce z 128 punktami na koncie, w tym 103 pkt od telewidzów (9. miejsce) i 25 pkt od jurorów (22. miejsce).
W 2018 stacja HRT potwierdziła udział w 63. Konkursie Piosenki Eurowizji organizowanym w Lizbonie. 13 lutego ogłoszono, że reprezentantką kraju będzie Franka z piosenką „Crazy”. 8 maja wystąpiła w pierwszym półfinale konkursu i zajęła w nim 17. miejsce z 63 punktami na koncie, nie kwalifikując się do finału i zajmując tym samym najgorsze miejsce w historii udziału Chorwacji w konkursie.
6 lutego 2019 Roko Blažević z piosenką „The Dream” wygrał festiwal "Dora", w którym jego mentorem był Jacques Houdek. 16 maja reprezentant wystąpił w drugim półfinale konkursu i zajął 14. miejsce z 64 punktami na koncie, nie kwalifikując się do finału.
Lata 2020–2029.
Chorwacki nadawca potwierdził udział w 65. Konkursie Piosenki Eurowizji, a swojego reprezentanta znów wybrał za pośrednictwem formatu Dora. 29 lutego w Opatii, w którym wystąpiło szesnastu uczestników: Aklea Neon, Alen Vitasović &amp; Božidarka Matija Čerina, Bojan Jambrošić, Colonia, Damir Kedžo, Đana, Edi Abazi, Elis Lovrić, Indira Levak, Jure Brkljača, Lorena Bućan, Lorenzo, Dino Purić &amp; Reper iz sobe, Marin Jurić Čivro, Mia Negovetić, Nikola Marjanović i Zdenka Kovačiček. Największe poparcie zdobył Damir Kedžo z utworem „Divlji vjetre”, dzięki czemu został reprezentantem Chorwacji. 18 marca organizator konkursu poinformował o odwołaniu wydarzenia z powodu pandemii COVID-19.
Stacja HRT potwierdziła udział w 65. Konkursie Piosenki Eurowizji organizowanym w Rotterdamie. Finał selekcji odbył się 13 lutego w Opatii, w którym wystąpiło czternastu uczestników: Albina, Ashley Colburn &amp; Bojan Jambrošić, Beta Sudar, Brigita Vuco, Cambi, Ella Orešković, Eric Vidović, Filip Rudan, Mia Negovetić, Nina Kraljić, Sandi Cenov, ToMa, Tony Cetinski &amp; Kristijan Rahimovski. Albina z piosenką „Tick-Tock” wygrała festiwal i tym samym została reprezentantką kraju w konkursie w 20221 roku. 18 maja wystąpiła w pierwszym półfinale konkursu, w którym zajęła 11. miejsce z dorobkiem 110 pkt, przez co nie awansowała do finału.
W 2021 roku telewizja HRT potwierdziła udział w 66. Konkursie Piosenki Eurowizji, oraz iż reprezentant kraju zostanie wybrany 19 lutego 2022 poprzez kolejną edycję Dora. 17 grudnia 2021 ujawniono listę 14 uczestników festiwalu, na liście znaleźli się: Bernarda, Elis Lovrić, Ella Orešković, Eric Vidović, Jessa, Marko Bošnjak, Mia Dimšić, Mia Negovetić, Mila Elegović, Roko Vušković, Tia, Tina Vukov, ToMa i Zdenka Kovačiček. 10 maja Mia Dimšić wystąpiła w pierwszym półfinale konkursu, jednak nie zakwalifikowała się do finału, zajmując jedenaste miejsce z dorobkiem 75 punktów.
Uczestnictwo.
Chorwacja uczestniczy w Konkursie Piosenki Eurowizji od 1993 roku. Poniższa tabela uwzględnia nazwiska wszystkich chorwackich reprezentantów, tytuły konkursowych piosenek oraz wyniki w poszczególnych edycjach festiwalu.
Historia głosowania w finale (1993–2022).
Poniższe tabele pokazują, którym krajom Chorwacja przyznaje w finale najwięcej punktów oraz od których państw chorwaccy reprezentanci otrzymują najwyższe noty.
Kraje, którym Chorwacja "przyznała" najwięcej punktów:
Kraje, od których Chorwacja "otrzymała" najwięcej punktów:
Legenda:

</doc>
<doc id="784833" url="https://pl.wikipedia.org/wiki?curid=784833" title="The John Lennon Collection">
The John Lennon Collection

The John Lennon Collection – kompilacyjny album Johna Lennona, wydany w 1982 przez EMI. Płyta była pierwszym pośmiertnym wydawnictwem zawierającym muzykę Johna. Na albumie znalazły się najlepsze single oraz piosenki z albumów długogrających Lennona.
Lista utworów z pierwszej strony albumu bardzo przypomina tą z "Shaved Fish", pierwszej składanki piosenek Lennona, wydanej w 1975. Na drugiej stronie zamieszczono utwór "Stand By Me" oraz większość utworów Johna z ostatniego albumu "Double Fantasy". W amerykańskiej wersji albumu zabrakło utworów "Happy Xmas (War Is Over)" oraz "Stand By Me", dlatego że nie były one hitami na tamtejszym rynku muzycznym - nie weszły nawet do notowań list przebojów.
W 1989 album został ponownie wydany, tym razem już w formie płyty CD. W Wielkiej Brytanii dodano do niego dwa utwory - "Move Over Ms. L." oraz "Cold Turkey" - w USA natomiast, poza tymi piosenkami, dodano jeszcze te, które w oryginalnej edycji wydane zostały tylko na Wyspach Brytyjskich ("Stand By Me" oraz "Happy Xmas (War Is Over)").
"The John Lennon Collection", jako pierwsze pośmiertne wydawnictwo Lennona podbiło listy przebojów. W Wielkiej Brytanii płyta okupowała pierwsze miejsce, w USA natomiast była trzydziesta trzecia, ale osiągnęła status potrójnej platynowej płyty. Na obu okładkach płyty zamieszczono zdjęcia z ostatniej sesji fotograficznej przeprowadzonej w życiu Lennona (8 grudnia 1980) przez Annie Leibovitz.
Lista utworów.
Wszystkie piosenki napisane przez Johna Lennona, poza zaznaczonymi.

</doc>
<doc id="784834" url="https://pl.wikipedia.org/wiki?curid=784834" title="Carwood Lipton">
Carwood Lipton

Clifford Carwood „Lip” Lipton (ur. 30 stycznia 1920 w Huntington, zm. 16 grudnia 2001 w Southern Pines) – amerykański żołnierz, służył w 506. Spadochronowym Pułku Piechoty będącym jednostką 101. Dywizji Powietrznodesantowej Armii Stanów Zjednoczonych podczas II wojny światowej. Wstąpił do wojska w 1942 jako szeregowy, w późniejszym czasie został sierżantem, a już w trakcie walk w Europie otrzymał promocję do stopnia podporucznika. 
Jeden z bohaterów książki i serialu "Kompania braci". W postać Liptona wcielił się Donnie Wahlberg.

</doc>
<doc id="784835" url="https://pl.wikipedia.org/wiki?curid=784835" title="Administrative Science Quarterly">
Administrative Science Quarterly

Administrative Science Quarterly (popularny skrót: ASQ) to kwartalnik z zakresu zarządzania i teorii organizacji wydawany na Cornell University. Należy do pięciu najczęściej cytowanych periodyków naukowych z tej dyscypliny. Publikuje artykuły oparte zarówno o metody ilościowe jak i metody jakościowe, także z różnych paradygmatów. Redaktorem naczelnym pisma jest Donald A. Palmer z University of California, Davis. 
Ponieważ publikacja w ASQ jest w USA poważną przesłanką w procedurze ubiegania się o tenure, publikacja w tym journalu jest bardzo trudna (na każde zgłoszone 100 artykułów ukazuje się zaledwie kilka). Zdaniem niektórych europejskich naukowców ASQ faworyzuje badania amerykańskich organizacji i amerykański styl pisania. Jak dotąd w ASQ nie ukazał się artykuł autorstwa naukowca z polskiej uczelni.

</doc>
<doc id="784836" url="https://pl.wikipedia.org/wiki?curid=784836" title="ASQ">
ASQ



</doc>
<doc id="784837" url="https://pl.wikipedia.org/wiki?curid=784837" title="Grzegorz Halama Oklasky">
Grzegorz Halama Oklasky

Grzegorz Halama Oklasky – polski kabaret, którego założycielem jest Grzegorz Halama. Wraz z nim, do 2019 roku występował Jarosław Jaros, poza tym w dalszej przeszłości członkiem kabaretu był także Marek Grabie.

</doc>
<doc id="784838" url="https://pl.wikipedia.org/wiki?curid=784838" title="Wacław Eborowicz">
Wacław Eborowicz

Wacław Bronisław Eborowicz (ur. 29 maja 1915 w Piotrogrodzie, zm. 11 listopada 1994 w Starogardzie Gdańskim) – polski duchowny rzymskokatolicki, filolog, patrolog, profesor seminarium w Pelplinie.
Był synem Juliana (prawnika, zamordowanego w 1945 przez Niemców we Flossenbürgu) i Janiny ze Zdanowiczów. W 1919 rodzina Eborowiczów osiedliła się w Warszawie; Julian Eborowicz, ze względu na pracę w sądownictwie wojskowym, kilkakrotnie zmieniał miejsce zamieszkania i w 1920 sprowadził rodzinę do Poznania. Wacław Eborowicz uczęszczał do tamtejszego Gimnazjum Klasycznego im. św. Marii Magdaleny, składając egzamin dojrzałości w 1934. Pod wpływem katechety ks. Leona Skórnickiego zainteresował się filologią klasyczną i osobą św. Augustyna. W latach 1934-1938 studiował filologię na Uniwersytecie Poznańskim i uzyskał magisterium na podstawie pracy "Quid Sanctus Augustinus de scholis Romanis tradiderit?". W czasie studiów dokonał pierwszych prac translatorskich kazań św. Augustyna. Zamierzał wstąpić do seminarium duchownego, ale prymas August Hlond skierował go na studia filozoficzne na Papieskim Uniwersytecie Gregoriańskim w Rzymie. Podjęcie tych studiów uniemożliwił Eborowiczowi wybuch II wojny światowej.
Wysiedlony w 1939 przez Niemców do Warszawy, znalazł posadę w Dziale Propagandy Zarządu Głównego Polskiego Czerwonego Krzyża, co pozwoliło mu uniknąć wywiezienia na roboty przymusowe. Przygotowywał się do przyjęcia święceń kapłańskich, studiując w latach 1940-1941 w seminarium pallotynów w Ołtarzewie, 1941-1942 w seminarium w Sandomierzu, 1942-1944 w seminarium jezuitów w Warszawie. W czasie powstania warszawskiego organizował wieczory modlitewne. Po upadku powstania osiadł z matką ponownie w Ołtarzewie, potem wyjechał do Poznania, wreszcie do Gniezna, gdzie 22 grudnia 1945 przyjął z rąk kardynała Hlonda święcenia kapłańskie. W 1947 uzyskał magisterium teologii na Uniwersytecie Jagiellońskim (praca "Kontemplacja ekstatyczna u Plotyna"), a także magisterium filozofii na Katolickim Uniwersytecie Lubelskim (praca "Konstanty Michalski jako filozof"). W marcu 1950 obronił pracę doktorską "Nauka Plotyna o kontemplacji", przygotowaną pod kierunkiem ks. prof. Józefa Pastuszki.
Od kwietnia 1950 pracował jako wikariusz w Wolsztynie, Rawiczu i Stęszewie. Przez rok prowadził zajęcia z filozofii w seminarium w Tyńcu, w latach 1953-1958 przebywał na urlopie naukowym, gromadząc materiały do rozprawy habilitacyjnej. Odbył w tym okresie kilka wyjazdów zagranicznych, m.in. do Genui (gdzie głosił referat o kontemplacji u Plotyna), Rzymu i Paryża. We wrześniu 1958 biskup chełmiński Kazimierz Kowalski przyjął go na okres próbny do pracy w swojej diecezji; w grudniu 1960 Eborowicz został do niej inkardynowany. Wykładał patrologię w Akademii Teologii Katolickiej w Warszawie, w seminarium pelplińskim był profesorem łaciny, francuskiego i patrologii. W sierpniu 1970 otrzymał godność kanonika honorowego kapituły chełmińskiej w Pelplinie. W listopadzie 1975 habilitował się na Akademii Teologii Katolickiej (rozprawa "Dzieje augustyńskiej koncepcji sprawiedliwości Bożej karzącej w historii teologii i filozofii od XVI do XVIII w.").
Od 1969 wchodził w skład zespołu redakcyjnego "Studiów Pelplińskich", był członkiem rady naukowej czasopisma "Filosofia oggi" (ukazującego się w Genui), a także członkiem Sekcji Patrystycznej Komisji Episkopatu ds. Nauki Katolickiej. W diecezji był referentem ds. ekumenizmu. Głosił referaty na międzynarodowych kongresach patrystycznych w Oksfordzie w 1965, 1967 i 1970. Łącznie był autorem niemal 150 prac naukowych i wypromował kilkunastu magistrów. We wrześniu 1989 został uhonorowany księgą pamiątkową przez Międzywydziałowy Zakład Badań nad Antykiem Chrześcijańskim KUL.
Pochowany został na cmentarzu parafialnym w Pelplinie.

</doc>
<doc id="784845" url="https://pl.wikipedia.org/wiki?curid=784845" title="Agencja Informacyjna SIS-Serwis">
Agencja Informacyjna SIS-Serwis

Agencja Informacyjna SIS-Serwis - prywatna agencja prasowa, powstała w 1993 z przekształcenia, powstałej w stanie wojennym, agencji pn. Serwis Informacyjny Solidarności. Działała do listopada 1994, kiedy jej zarząd ogłosił upadłość.
Początkowo przekazywała bieżące informacje polityczne z Warszawy (z prac Sejmu, Senatu i rządu), często znacznie szybciej od jej wielkiego, państwowego konkurenta - PAP. Potem rozszerzyła działalność na większe miasta Polski i przygotowywanie serwisów informacyjnych dla lokalnych rozgłośni radiowych.
Z serwisu korzystały gazety (m.in. "Rzeczpospolita") oraz prywatni odbiorcy (firmy).
Prezesem i redaktorem naczelnym Agencji był Robert Bogdański, redaktorami i wydawcami serwisów: Maciej Gawlikowski, Krzysztof Karwowski i Mirosław Harasim, a reporterami m.in.: Radosław Rybiński, Cezary Bielakowski, Jarosław Gajewski, Rafał Kasprów, Agnieszka Sopińska, Konrad Szymański, Anna Kamińska, Adam Bosak, Aleksander Główczewski, Cezary Czerwiński i Bogusława Baczewska.

</doc>
<doc id="784847" url="https://pl.wikipedia.org/wiki?curid=784847" title="John Mohawk">
John Mohawk

John Mohawk (ur. 1945 - zm. 13 grudnia 2006) – amerykański historyk, pisarz i działacz społeczny, z pochodzenia Indianin Seneka.
Urodzony w klanie Żółwia Seneków z rezerwatu Cattaraugus w stanie Nowy Jork. Doktor historii, pisarz, publicysta, badacz i wykładowca. Specjalista w dziedzinie rozwoju ekonomicznego i kulturowego przetrwania ludów tubylczych. Irokeski tradycjonalista, działacz społeczny, negocjator w konfliktach lokalnych i międzynarodowych (m.in. podczas konfliktu USA z Iranem w 1980 r.). 
Współzałożyciel kilku organizacji wspierających tubylczych Amerykanów, m.in. Seventh Generation Fund, Indian Law Resource Center i Iroquois White Corn Project. Propagator rewitalizacji tubylczego rolnictwa, zdrowej żywności (np. białej kukurydzy Irokezów) i ruchu "Slow Food". Dziennikarz, wieloletni redaktor i współpracownik pism "Akwesasne Notes", "Daybreak", "Indian Country Today". Dyrektor Centrum Studiów Tubylczych w Centrum Ameryk State University of New York (SUNY) w Buffalo, w stanie Nowy Jork. 
Autor książek: "Iroquois Creation Story: John Arthur Gibson and J.N.B. Hewitt's Myth of the Earth Grasper", "Utopian Legacies: A History of Conquest and Oppression in the Western World", "The Red Buffalo". Współautor: "Exiled in the Land of the Free" (razem z Orenem Lyonsem) i klasycznej już pracy zbiorowej o współczesnym indiańskim rozumieniu tradycjonalizmu "A Basic Call to Consciousness". 
Doktor "honoris causa" kilku uniwersytetów, laureat nagród dziennikarskich NAJA (Native American Journalism Association). Ojciec i dziadek, nauczyciel i wychowawca kilku pokoleń Indian, ich badaczy i przyjaciół.

</doc>
<doc id="784855" url="https://pl.wikipedia.org/wiki?curid=784855" title="Alken (Belgia)">
Alken (Belgia)

Alken – miejscowość i gmina należące do belgijskiej prowincji Limburgia, w pobliżu Hasselt.

</doc>
<doc id="784862" url="https://pl.wikipedia.org/wiki?curid=784862" title="SIS-Serwis">
SIS-Serwis



</doc>
<doc id="784867" url="https://pl.wikipedia.org/wiki?curid=784867" title="System ligowy piłki nożnej w Anglii">
System ligowy piłki nożnej w Anglii

System ligowy opiera się na hierarchiczności lig, powiązanych ze sobą zasadą awansów i spadków. Kluby, które zajmą pierwsze pozycje w lidze wspinają się po stopniach „piramidy” piłkarskiej coraz wyżej, zaś te plasujące się na ostatnich lokatach spadają do coraz niższych klas ligowych. Teoretycznie jest możliwe, aby klub z najniższej ligi, awansując rok po roku wygrał Premier League, czyli zdobył mistrzostwo Anglii. Praktycznie jest to właściwie niemożliwe, a nawet jeśli to po wielu latach „wspinaczki” po stopniach ligowych. Awanse nie są automatyczne, bo pomiędzy niektórymi ligami trzeba oprócz sportowych spełniać kryteria finansowo-organizacyjne. Piramida piłkarska w Anglii liczy ponad 7 000 klubów, nie licząc drużyn z lig, które nie należą do piramidy. 
Najwyższe pięć lig jest jednolite. Niższe ligi mają stopniowo coraz więcej równoległych grup, które pokrywają coraz to mniejszy obszar geograficzny. W Anglii wszystkie klasy rozgrywkowe nie były podporządkowane związkowi krajowemu, lub jego regionalnym oddziałom. Ligi były autonomiczne, nie powiązane z systemem ligowym, czyli nie powiązane systemem spadków i awansów. Spowodowane jest to tradycją historyczna angielskiej piłki. Lokalne ligi tworzyły się niezależnie od zawodowej The Football League. Jeśli klub chciał grać w innej lidze (np. w The FL) musiał składać podania i spełniać wymogi organizacyjne, oraz zdać się na decyzję władz docelowej ligi. Przez wiele lat najlepsze zespoły spoza FL, nie dostawały zezwolenia gry w FL przez władze FL. Na początku XXI wieku w Anglii zaczęto dążyć do wcielenia wszystkich amatorskich lig do systemu ligowego. Pomimo tego są wciąż ligi, które nie wchodzą w jego skład, a uznawane są przez lokalne ligi wchodzące w skład systemu. Niezależne klasy mogą stać się częścią systemu ligowego jeśli zgłoszą taką chęć i spełnią określone wymogi. Angielski Związek Piłkarski (The Football Association) kontroluje rozgrywki lig na poziomie od 1 do 11.
Struktura.
Najwyższą klasą ligą jest Premier League (zrzeszającą w jednej grupie 20 najlepszych zawodowych klubów Anglii i Walii), potocznie zwana Premiership. Stanowi pierwszą ligę w piramidzie ligowej.
Niżej znajduje się The Football League, którą tworzą trzy ligi:
92 kluby Premiership i The FL są i zawsze były w pełni zawodowe.
Najwyższą ligą „nie-Ligowej piłki” non-League Football jest Football Conference liczące 24 kluby – V liga. 
Niżej są 2 grupy VI ligi – Conference North (22 kluby), Conference South (22 kluby). Część klubów V i VI ligi jest zawodowa, część pół zawodowa. Poniżej V klasy ligowej stopniowo przeważają kluby amatorskie.
Niżej znajdują się trzy ligi regionalne, które opierają się na podziale geograficznym, choć istnieją pewne wyjątki od tej reguły. Northern League (północ Anglii), Southern League (południe, Midlands, części Walii), Isthmian League (południowy wschód z Londynem).
VII liga składa się z trzech grup: Northern Premier League Premier Division (24 kluby), Southern Football League Premier Division (24 kluby), Isthmian Premier Division (24 kluby).
VIII ligę tworzy 6 grup, po 2 grupy należące do każdej z trzech lig:
Kluby z lig IX - XI biorą udział w pucharze Anglii, są też składnikami Narodowego Systemu Ligowego (National League System), obejmującego poziomy rozgrywek 5-11. 
Kluby z lig XII i niższych połączone są z NLS zasadą awansów i spadków, ale nie wchodzą w skład NLS, nie mają prawa uczestniczyć w eliminacjach do pucharu Anglii. Okręgi mają swoje własne puchary.
Od IX ligi zaczyna się system podregionalnych lig, które mają różne nazewnictwo swych poziomów rozgrywkowych, ale łączy je to, że każda z nich ma wiele lig jeszcze niższych, które pokrywają coraz to mniejsze obszary geograficzne. Drabina rozgrywek w zależności od regionu sięga do 16 ligi, lub do 24 ligi dla okręgu Bristol. Bristol Downs FL Division 4 jest najniższym w Anglii poziomem rozgrywek.

</doc>
<doc id="784872" url="https://pl.wikipedia.org/wiki?curid=784872" title="Alfons Maniura">
Alfons Maniura

Alfons Maniura (ur. 31 lipca 1895 w Lipinach, zm. 27 marca 1942) – polski żołnierz, uczestnik wszystkich powstań śląskich, w trzecim powstaniu był brońmistrzem i sierżantem. Walczył w I baonie pułku Gajdzika pod św. Anną i Kędzierzynem.
Inicjator utworzenia Klubu Sportowego Naprzód Lipiny, który powstał 3 marca 1920 roku oraz późniejszy jego prezes. Po wkroczeniu armii radzieckiej na tereny II Rzeczypospolitej został wywieziony z Polski do Związku Radzieckiego, gdzie wstąpił do armii gen. Andersa w stopniu ogniomistrza. Został pochowany na cmentarzu wojennym w Kenimech w Uzbekistanie.
Odznaczony pośmiertnie Śląskim Krzyżem Powstańczym.

</doc>
<doc id="784878" url="https://pl.wikipedia.org/wiki?curid=784878" title="Stefano Accorsi">
Stefano Accorsi

Stefano Lelio Beniamino Accorsi (ur. 2 marca 1971 w Bolonii) – włoski aktor filmowy i telewizyjny.
Życiorys.
W 1993 ukończył szkołę teatralną w Bolonii i rozpoczął karierę sceniczną. Debiutował na kinowym ekranie jako Matteo w dramacie Pupi Avatiego "Bracia i siostry" ("Fratelli e sorelle", 1991) z Franco Nero. W 1994 dał się poznać dzięki spotowi reklamowemu marki lodów. Zwrócił na siebie uwagę pierwszoplanową rolą w dramacie "Jack Frusciante opuszcza grupę" ("Jack Frusciante è uscito dal gruppo", 1995). Pojawił się w teledyskach grupy 883 do dwóch piosenek: „Una canzone d’amore” (1995) i „Senza averti qui” (1995).
W 1997 ukończył kurs przeprowadzony przez Nikolaia Karpova – Intensywne Seminarium Ruchu Scenicznego i Zastosowania Biomechaniki w Dramacie. Za postać Ivana 'Freccii' Benassiego w dramacie "Radiofreccia" (1998) odebrał włoską nagrodę filmową David di Donatello. Rola poety Dina Campany w romansie Michele Placido "Podróż zwana miłością" ("Un viaggio chiamato amore", 2002) przyniosła mu Puchar Volpiego dla najlepszego aktora na 59. MFF w Wenecji, a krytycy nazwali go „nowym Mastroiannim”.
Kolejna rola mieszkającego wraz z barwną grupą przyjaciół w dzielnicy robotniczej homoseksualisty w dramacie "On, ona i on" ("Le fate ignoranti", 2001), prezentowanym podczas 51. MFF w Berlinie, odniosła wielki sukces we Włoszech i w Turcji. Przyniosła ona Accorsiemu Srebrną Taśmę na MFF w Taorminie. W 2004 na 61. MFF w Wenecji, w ramach konkursu o nagrodę Złotego Lwa, publiczność wygwizdała film włoski "Gdziekolwiek jesteś" ("Ovunque sei", 2004) w reżyserii Michele Placido, gdzie Accorsi zagrał postać rozczarowanego lekarza. 
Był na okładkach magazynów takich jak „D” (w październiku 2005), „Vanity Fair” (w styczniu 2010 i w maju 2017), „OK!” (w marcu 2011), „L’Uomo Vogue” (w marcu 2011), „Grazia” (w listopadzie 2016 i w kwietniu 2019), „GQ” (w marcu 2016) i „Maxim” (w grudniu 2019).
W 2003 był członkiem jury konkursu głównego na 60. MFF w Wenecji.
Życie prywatne.
W latach 1997-2002 był związany z aktorką Giovanną Mezzogiorno. W latach 2003-2013 był w związku z francuską modelką i aktorką Laetitią Castą ma syna Orlanda (ur. 21 września 2006) i córkę Athenę (ur. 29 sierpnia 2009).
Jest agnostykiem.

</doc>
<doc id="784884" url="https://pl.wikipedia.org/wiki?curid=784884" title="UT-1">
UT-1

UT-1 (początkowo AIR-14) – radziecki samolot szkolno-treningowy z lat trzydziestych i okresu II wojny światowej.
Historia.
Po rozpoczęciu prac konstrukcyjnych przez Aleksandra Jakowlewa nad nowym typem samolotu szkolno-treningowego UT-2 postanowiono również opracować samolot szkolno-treningowy przystosowany do szkolenia pilotów myśliwskich oraz doskonalenia umiejętności pilotażu na samolotach jednopłatowych. Samolot ten miał być wykorzystywany do doskonalenia umiejętności pilotów i nauki akrobacji lotniczej. 
Konstrukcja takiego samolotu oparta na samolocie UT-2 została opracowana na początku 1936 roku i różniła się niego w zasadzie tylko wymiarami i brakiem drugiej kabiny. Tak opracowany samolot otrzymał oznaczenie AIR-14. Na wiosnę 1936 roku dokonano jego oblotu i prób w locie, a w dniu 14 maja 1936 roku oficjalnie zaprezentowano go władzą wojskowym. Skierowano go wtedy do prób państwowych a następnie skierowano go do produkcji seryjnej pod oznaczeniem UT-1 (skrót od nazwy ros. учебно-тренировочный - первый - pol. szkolno-treningowy pierwszy).
Produkcja seryjna tego samolotu trwała do 1940 roku i w tym czasie wyprodukowano 1241 samolotów tego typu.
Użycie.
Samolot UT-1 od rozpoczęcia produkcji seryjnej został wprowadzone do wojskowych szkół lotniczych i pułków, gdzie służył do szkolenia pilotów myśliwskich, a zwłaszcza przeszkalania ich na samoloty jednopłatowe. Użytkowany był do czasu technicznego zużycia, praktycznie już pod koniec II wojny światowej samoloty te nie występowały wśród samolotów szkolnych lotnictwa ZSRR. 
W początkowym okresie wojny z Niemcami samolotów UT-1 używano do zadań rozpoznawczych. Około 50 maszyn wykorzystywano jako samoloty szturmowe. Uzbrojono je w dwa karabiny maszynowe SzKAS i 4 niekierowane pociski rakietowe RS-82. Stanowiły one wyposażenie 46 pułku lotniczego, sformowanego w maju 1942 roku na Kaukazie. Walczył on w składzie Floty Czarnomorskiej.
Opis konstrukcji.
Samolot UT-1 to jednomiejscowy wolnonośny dolnopłat o konstrukcji drewnianej. 
Kadłub drewniany, szkielet kratownicowy o przekroju prostokątnym. Z przodu kadłuba znajdowało się łożę silnika a następnie za przegrodą ogniową zbiornik oleju i paliwa. W dalszej części odkryta kabina. Kadłub w przedniej części kryty był blachą, w dalszej części górna część pokryta była sklejką, reszt płótnem. 
Płaty dwudźwigarowe drewniane, trójdzielne, środkowa część stanowiła całość z kadłubem. Płat wyposażony był w lotki metalowe. Skrzydła były kryte sklejką. Wewnątrz płata znajdowały się dwa zbiorniki paliwa.
Podwozie klasyczne, dwukołowe stałe, mocowane do środkowej części płatów.
Napęd stanowił jeden silnik gwiazdowy umieszczony w przedniej części kadłuba, z śmigłem dwułopatowym drewnianym.

</doc>
<doc id="784887" url="https://pl.wikipedia.org/wiki?curid=784887" title="Clearex Chorzów">
Clearex Chorzów

Clearex Chorzów – polski klub futsalowy z Chorzowa, pięciokrotny Mistrz Polski, zdobywca Pucharu i Superpucharu Polski.
Historia.
Zespół "Clearex" powstał 2 grudnia 1995 roku przed turniejem piłki halowej o puchar firmy "Clearex", zorganizowanym dla zaprzyjaźnionych firm. Zwycięstwo w tym turnieju stało się zachętą dla zawodników i opiekunów do uczestniczenia w rozgrywkach szeregu turniejów piłki halowej organizowanych na terenie Śląska.
Występy w lidze polskiej i polskich pucharach.
W I lidze Clearex zadebiutował w sezonie 1999/2000 i od tego sezonu występuje nieprzerwanie na najwyższym szczeblu rozgrywkowym w Polsce. Już w swoim pierwszym sezonie Clearex zdobył tytuł Mistrza Polski, który obronił w dwóch kolejnych sezonach. Od sezonu 2002/2003 przez trzy lata zespół zdobywał tytuł wicemistrza Polski. W sezonie 2005/2006 po raz kolejny drużyna zdobyła mistrzostwo Polski i w następnym sezonie ten tytuł obroniła. Sezon 2007/2008 był ostatnim jak dotąd sezonem, w którym Clearex stanął na podium w walce o Mistrzostwo Polski – zajął wtedy trzecie miejsce. W kolejnych sezonach Clearex zajmował miejsca 6-8. W sezonie 2003/2004 Clearex zdobył także Halowy Puchar Polski oraz zajął drugie miejsce w Pucharze Ligi. W kolejnej edycji Pucharu Polski zespół dotarł do półfinału, gdzie został pokonany przez Baustal Kraków. W tym samym sezonie drużyna przegrała z Baustalem Kraków po rzutach karnych Superpuchar Polski. W sezonie 2005/2006 Clearex zakończył swoje zmagania w Pucharze Polski na ćwierćfinale. W kolejnym sezonie zespół pokonując Jango Katowice zdobył Superpuchar Polski. Po raz kolejny do ćwierćfinału Pucharu Polski Clearex dotarł w sezonie 2009/2010, natomiast w sezonie 2011/2012 Clearex uległ w finale Pucharu Polski Gattcie Zduńska Wola.
Występy w Pucharze Europy.
2001/2002.
Runda wstępna
I runda
2002/2003.
Runda wstępna
2005/2006.
Runda wstępna
2007/2008.
II faza grupowa
III faza grupowa

</doc>
<doc id="784889" url="https://pl.wikipedia.org/wiki?curid=784889" title="Omero Antonutti">
Omero Antonutti

Omero Antonutti (ur. 3 sierpnia 1935 w Basiliano, zm. 5 listopada 2019 w Udine) – włoski aktor filmowy i teatralny. Wystąpił w roli ojca w dramacie biograficznym Paola i Vittoria Tavianich "We władzy ojca" (1977).

</doc>
<doc id="784896" url="https://pl.wikipedia.org/wiki?curid=784896" title="Reofilia">
Reofilia



</doc>
<doc id="784898" url="https://pl.wikipedia.org/wiki?curid=784898" title="Turrialba">
Turrialba



</doc>
<doc id="784901" url="https://pl.wikipedia.org/wiki?curid=784901" title="Bongo leśne">
Bongo leśne

Bongo leśne ("Tragelaphus eurycerus") – największa spośród afrykańskich leśnych antylop zamieszkująca afrykańskie lasy tropikalne i góry w Dolinie Konga. Przeważnie prowadzi nocny tryb życia. Gatunek zagrożony wyginięciem. Wysokość w kłębie 1,1-1,3 m i długość 1,7-2,5 m. Samice ważą 210–235 kg, samce 240–405 kg. Ubarwienie zmienne, forma typowa jest brązowa w białe paski. Samiec ma większe rogi, które jednak występują u obojga płci. Na skutek nadmiernych polowań bongo stało się w ostatnim dziesięcioleciu zdecydowanie rzadkie. Dzieli przestrzeń życiową z okapi leśnym i słoniem leśnym (słoń afrykański). Jest trudne w hodowli. W europejskich ogrodach zoologicznych gatunek hodowany rzadko, w Polsce m.in. w opolskim oraz warszawskim zoo.

</doc>
<doc id="784902" url="https://pl.wikipedia.org/wiki?curid=784902" title="San Felipe">
San Felipe



</doc>
<doc id="784903" url="https://pl.wikipedia.org/wiki?curid=784903" title="San Nicolás">
San Nicolás



</doc>
<doc id="784905" url="https://pl.wikipedia.org/wiki?curid=784905" title="Fitolitoral">
Fitolitoral

Fitolitoral – litoral zarośnięty roślinnością szuwarową, helofitami, elodeidami itd.
Zobacz też: psammolitoral

</doc>
<doc id="784906" url="https://pl.wikipedia.org/wiki?curid=784906" title="Stanisław Skupień">
Stanisław Skupień

Stanisław Skupień (ur. 26 kwietnia 1907 w Zakopanem, zm. 11 lipca 1983 w Zakopanem) – polski narciarz, olimpijczyk, wieloletni kierownik schroniska PTTK.
Był czołowym polskim biegaczem narciarskim w latach trzydziestych XX w. Startował w Igrzyskach Olimpijskich w Lake Placid w 1932, gdzie w biegu na 18 km zajął 31. miejsce, a biegu na 50 km nie ukończył na skutek złamania kija. Cztery razy wystąpił na mistrzostwach świata: w Zakopanem 1929, Innsbrucku 1933, Wysokich Tatrach 1935 i w Zakopanem 1939.
Cztery razy zdobył mistrzostwo Polski w sztafecie 5 × 10 km (w 1930, 1931, 1932 i 1932) i raz w sztafecie 4 × 10 km (w 1936), wszystkie w barwach SN PTT Zakopane. Był też wicemistrzem Polski na 18 km w 1934 oraz w sztafecie 4 × 10 km w 1935 i 1949.
Od 1947 był przez ponad 30 lat kierownikiem schroniska PTTK na Hali Kondratowej. Od 1949 był ratownikiem TOPR.
Został pochowany na Cmentarzu Zasłużonych na Pęksowym Brzyzku (kw. P-II-17).

</doc>
<doc id="784909" url="https://pl.wikipedia.org/wiki?curid=784909" title="San Francisco (miasto w Kostaryce)">
San Francisco (miasto w Kostaryce)

San Francisco – miasto w środkowej Kostaryce, w prowincji Heredia, wchodzące w skład aglomeracji San José. Ludność: około 85 tys. mieszk. (2013). Drugie co do wielkości miasto kraju.

</doc>
<doc id="784911" url="https://pl.wikipedia.org/wiki?curid=784911" title="Stagnofil">
Stagnofil

Stagnofil - gatunek preferujący wody stojące (jeziora, stawy, starorzecza, torfianki itd.) oraz stagnujące części rzek (np. zastoiska).

</doc>
<doc id="784915" url="https://pl.wikipedia.org/wiki?curid=784915" title="Friend (wspinaczka)">
Friend (wspinaczka)

Friend – krzywkowy przyrząd służący do zakładania punktów asekuracyjnych w szczelinach o różnej szerokości – w zakresie od 1 do 30 cm. W przeciwieństwie do haków ich zakładanie i zdejmowanie nie niszczy skały, co jest obecnie jednym z priorytetów we wspinaczce.
Historia.
Pierwowzorem obecnych friendów była "Krzywka Abałakowa" wymyślona przez rosyjskiego wspinacza Witalija Abałakowa.
Przyrząd ten był wzorowany na spirali logarytmicznej i w przypadku obciążenia przenosił siły na ściany szczeliny jednocześnie zapewniając stabilność przyrządu.
W 1973 Greg Lowe wystąpił w USA o patent na "krzywkę Abałakowa" obciążaną za pomocą cięgła.
Przyrząd składający się z kilku krzywek pierwszy opatentował w 1974 Ray Jardine i wymyślił dla niego nazwę handlową Friend.
Nazwy handlowe.
Nazwa Friend – powszechnie stosowana dla tego typu przyrządu – jest zastrzeżonym znakiem towarowym firmy "Wild Country". Inne nazwy handlowe to: Camalot, Alien lub po prostu Cam (w języku angielskim "krzywka"). Często używany jest też skrót SLCD (ang. Spring-Loaded Camming Device).

</doc>
<doc id="784918" url="https://pl.wikipedia.org/wiki?curid=784918" title="Sojusz wojskowy">
Sojusz wojskowy



</doc>
<doc id="784921" url="https://pl.wikipedia.org/wiki?curid=784921" title="Komórki D">
Komórki D

Komórki D – jedne z komórek endokrynowych tworzących miąższ wysp Langerhansa w trzustce. Stanowią około 6% wszystkich komórek wyspowych. Mają budowę podobną do komórek A i B. Są okrągłe, z umiarkowaną gęstością, u ludzi średnica tych komórek wynosi ok. 250 nm. Nie mają ściśle określonego miejsca w wyspie trzustkowej, są rozproszone po całej powierzchni. Wytwarzają somatostatynę (ostatnio wykazano, że w komórkach D znajdują się także endorfiny). Intensywność tego procesu wzrasta przy podwyższonych stężeniach we krwi substancji takich jak glukoza, aminokwasy i kwasy tłuszczowe. Hamowany jest on natomiast przez adrenalinę i noradrenalinę.

</doc>
<doc id="784922" url="https://pl.wikipedia.org/wiki?curid=784922" title="Komórka D">
Komórka D



</doc>
<doc id="784923" url="https://pl.wikipedia.org/wiki?curid=784923" title="Acoustic (album Johna Lennona)">
Acoustic (album Johna Lennona)

Acoustic – kompilacyjny album Johna Lennona wydany w 2004 roku. Zawiera on wersje demo utworów i wystąpienia na żywo, nagrane tylko z użyciem gitary akustycznej. Płyta została skrytykowana zarówno przez fanów jak i krytyków muzycznych, dlatego że dziewięć z szesnastu utworów z płyty pojawiło się wcześniej na albumie "John Lennon Anthology", a reszta zamieszczana była od wielu lat na bootlegach. W Wielkiej Brytanii płyta nie zdobyła wysokich notowań list przebojów, w USA, natomiast zajęła 31. pozycję i była najlepiej sprzedającym się albumem od czasów ścieżki dźwiękowej "".

</doc>
<doc id="784926" url="https://pl.wikipedia.org/wiki?curid=784926" title="Warszkowo-Młyn">
Warszkowo-Młyn

Warszkowo-Młyn (kaszb. "Warszkòwsczi Młën") – osada kaszubska w Polsce położona w województwie pomorskim, w powiecie wejherowskim, w gminie Wejherowo. Leży na zachodnim krańcu Puszczy Darżlubskiej, nad Piaśnicą. Miejscowość wchodzi w skład sołectwa Warszkowo.
W latach 1975–1998 miejscowość należała administracyjnie do województwa gdańskiego.

</doc>
<doc id="784927" url="https://pl.wikipedia.org/wiki?curid=784927" title="Zespół desantowy">
Zespół desantowy

Zespół desantowy - zespół składający się z okrętów desantowych i transportowców oraz sił zabezpieczenia i ochrony, formowany w celu przewiezienia wojsk i sprzętu bojowego na wybrzeże przeciwnika.

</doc>
<doc id="784928" url="https://pl.wikipedia.org/wiki?curid=784928" title="Afi i Amma">
Afi i Amma

Afi i Amma (czyli "Dziadek" i "Babka") – postaci z mitologii germańskiej. Przedstawiane są jako pracowita i zamożna para małżeńska, która jako druga w kolejności przyjęła należycie wędrującego po świecie w ludzkiej postaci boga Riga i nakarmiła go gotowaną cielęciną ("przysmakiem najlepszym"). Rig spędził pod dachem gospodarzy trzy noce i z Ammą spłodził syna, Karla – praprzodka wolnych chłopów.

</doc>
<doc id="784929" url="https://pl.wikipedia.org/wiki?curid=784929" title="Prajsów">
Prajsów

Prajsów – nieoficjalny przysiółek wsi Warszkowo w Polsce położony w województwie pomorskim, w powiecie wejherowskim, w gminie Wejherowo.
Miejscowość leży na zachodnim krańcu Puszczy Darżlubskiej.
Miejscowość wchodzi w skład sołectwa Warszkowo.
Do 1 września 1939 roku była osadą graniczną i znajdowała się po polskiej stronie granicy (znajdował się tu stały posterunek polskiej Straży Granicznej).
W latach 1975–1998 miejscowość należała administracyjnie do województwa gdańskiego.

</doc>
<doc id="784930" url="https://pl.wikipedia.org/wiki?curid=784930" title="Maria Anna Wiktoria Bawarska (1660–1690)">
Maria Anna Wiktoria Bawarska (1660–1690)

Maria Anna Wiktoria Wittelsbach, franc. "Marie Anne Christine Victoire Josèphe Bénédicte Rosalie Pétronille de Bavière" (ur. 28 listopada 1660 w Monachium, zm. 20 kwietnia 1690 w Wersalu) – księżniczka bawarska, delfina Francji.
Była najstarszą córką Ferdynanda Marii, elektora bawarskiego, i jego żony Adelajdy Henrietty Sabaudzkiej oraz prawnuczką króla Henryka IV i Marii Medycejskiej (poprzez swoją babcię Krystynę Marię Burbon). W 1668, w wieku ośmiu lat, została zaręczona z Ludwikiem Burbonem, delfinem Francji. Jako przyszła delfina odebrała staranną edukację i potrafiła posługiwać się kilkoma językami. Kiedy przybyła do Francji – w Strasburgu została zapowiedziana po niemiecku, ale sama przerwała prezentację wyjaśniając, że mówi po francusku. Jej francuski wywarł wrażenie na zebranych. Jej ślub z delfinem odbył się 7 marca 1680 w Châlons-sur-Marne.
Po śmierci królowej Marii Teresy Hiszpańskiej w 1683, Maria Anna została pierwszą damą na dworze królewskim, ale jej słabe zdrowie nie pozwoliło jej na wypełnianie obowiązków związanych z tym zaszczytem. Straciła sympatię króla Ludwika XIV, a jej mąż zaczął ją zdradzać. Zamknęła się w swoich apartamentach i tam wśród przyjaciół mówiła po niemiecku – jej mąż nie rozumiał tego języka. Nie była piękna – jej mąż określił ją jako "okropnie brzydką" (franc. "horriblement laide"), przez co ciężko jej było żyć na dworze, gdzie piękno bardzo się liczyło, a król Francji otaczał się pięknymi kobietami. Maria Anna popadła w depresję i zmarła w wieku 29 lat.

</doc>
<doc id="784934" url="https://pl.wikipedia.org/wiki?curid=784934" title="Bilskirner">
Bilskirner

Bilskirner, także Bilskirnir (staronord. "Bilskirnir") – w mitologii nordyckiej pałac Thora w Asgardzie. Budowla składa się z 540 komnat, a rozmiarem dorównuje Walhalli Odyna. Opis pałacu znajduje się w Eddzie młodszej.

</doc>
<doc id="784935" url="https://pl.wikipedia.org/wiki?curid=784935" title="Komórki G">
Komórki G

Komórki G – komórki endokrynne przewodu pokarmowego typu otwartego (łatwy kontakt ze światłem jelita) wydzielające gastrynę i w niewielkich ilościach wazoaktywny peptyd jelitowy i peptyd YY.
Gastryna jest z nich uwalniana pod wpływem między innymi peptydów, aminokwasów (fenyloalaniny i tryptofanu) i amin dostarczanych w pokarmie. Białko pochodzące z mięsa lepiej stymuluje uwalnianie gastryny niż to pochodzące z soi. Karmienie rzekome, rozciąganie ścian żołądka, tłuszcz i glukoza słabo stymulują uwalnianie gastryny.
U dorosłych zwierząt komórki te są zlokalizowane w błonie śluzowej odźwiernika (gdzie wytwarzają G-17) i dwunastnicy (gdzie wytwarzają (G-34). W odźwierniku, gdzie są najliczniejsze, mogą stanowić 1% komórek nabłonka. U młodych występują na większym odcinku przewodu pokarmowego. Jako komórki endokrynne przewodu pokarmowego należą do APUD.

</doc>
<doc id="784936" url="https://pl.wikipedia.org/wiki?curid=784936" title="Komórka G">
Komórka G



</doc>
<doc id="784938" url="https://pl.wikipedia.org/wiki?curid=784938" title="The U.S. Versus John Lennon">
The U.S. Versus John Lennon

The U.S. Versus John Lennon – ścieżka dźwiękowa do filmu dokumentalnego o tym samym tytule, zawierający utwory muzyczne w wykonaniu Johna Lennona. Został wydany w 2006 roku i zajął 19. miejsce na amerykańskiej liście przebojów najlepiej sprzedających się soundtracków.
Lista utworów.
Wszystkie piosenki autorstwa Johna Lennona, poza zaznaczonymi.

</doc>
<doc id="784940" url="https://pl.wikipedia.org/wiki?curid=784940" title="Zabezpieczenie morskich działań bojowych">
Zabezpieczenie morskich działań bojowych

Zabezpieczenie morskich działań bojowych - stworzenie związkom operacyjnym, związkom taktycznym i oddziałom marynarki wojennej jak najbardziej sprzyjających warunków do wykonania postawionego zadania bojowego (rozpoznanie, wszystkie rodzaje obrony, maskowanie, walka radioelektroniczna), specjalne (hydrograficzno-nawigacyjne, hydrometeorologiczne) i tyłowe (materiałowe, techniczne, medyczne, inżynieryjne, ratownicze, chemiczne i lotniczo-techniczne).

</doc>
<doc id="784941" url="https://pl.wikipedia.org/wiki?curid=784941" title="Nagroda Pielgrzyma">
Nagroda Pielgrzyma

Nagroda Pielgrzyma (ang. "Pilgrim Award") jest przyznawana od 1970 roku przez Science Fiction Research Association za wkład w działalność krytyczną i naukową na polu fantastyki naukowej. Nazwa nagrody została zaczerpnięta z tytułu pionierskiej książki "Pilgrims Through Space and Time". 
W 2019 r. nagroda zmieniła nazwę na "The SFRA Award for Lifetime Contributions to SF Scholarship" (Nagroda za całokształt wkładu w SF). 

</doc>
<doc id="784942" url="https://pl.wikipedia.org/wiki?curid=784942" title="Sopieszyno-Wybudowanie">
Sopieszyno-Wybudowanie

Sopieszyno-Wybudowanie – nieoficjalna nazwa części wsi Sopieszyno w Polsce położona w województwie pomorskim, w powiecie wejherowskim, w gminie Wejherowo.
Osada położona jest na północno-wschodnim obrzeżu Trójmiejskiego Parku Krajobrazowego. Wieś jest częścią składową sołectwa Sopieszyno.
W latach 1975–1998 miejscowość administracyjnie należała do województwa gdańskiego.

</doc>
<doc id="784945" url="https://pl.wikipedia.org/wiki?curid=784945" title="Zoja Fiodorowa">
Zoja Fiodorowa

Zoja Aleksiejewna Fiodorowa, ros. Зоя Алексеевна Фёдорова, ur. 21 grudnia 1907 w Petersburgu, zm. 10 grudnia 1981 w Moskwie) – radziecka aktorka filmowa. Zasłużona Artystka RFSRR (1965), laureatka dwóch Nagród Stalinowskich drugiego stopnia (1941, 1942). Matka aktorki Wiktorii Fiodorowej.
Zyskała powszechne uznanie w ZSRR filmach „Przyjaciółki” (1935), „Muzyka i miłość” (1940 r. – Nagroda Państwowa ZSRR 1944 r.), „Frontowe przyjaciółki” (1942 r. – Nagroda Państwowa ZSRR), „Ożenek” (1944 r.), „Stracone lato” (1962 r.), „Wesele w Malinówce” (1967 r.) „Moskwa nie wierzy łzom” (1979 r.) i innych. W grudniu 1946 roku była represjonowana (otrzymała wyrok 27 lat więzienia za szpiegostwo) i przebywała we Władimirskim Więzieniu do lutego 1955 roku.
Życiorys.
Zoja Fiodorowa urodziła się 21 grudnia 1907 roku w Petersburgu, w rodzinie robotnika i gospodyni domowej. W 1918 roku rodzina przeprowadziła się do Moskwy, gdzie ojcu Zoji zaproponowano pracę w charakterze naczelnika paszportowej służby Kremla. Jeszcze w szkolnym okresie Zoja uczestniczyła w pracy kółka dramatycznego i marzyła o karierze aktorki, jednakże pod wpływem rodziców po ukończeniu szkoły podjęła pracę rachmistrzyni w sektorze ubezpieczeń państwowych. W 1928 roku Zoja Fiodorowa zaczęła studia teatralne pod kierunkiem Jurija Zawadskiego, a po ich zamknięciu kontynuowała naukę w uczelni przy moskiewskim Teatrze rewolucji, którą zakończyła w 1934 roku. W czasie studiów była zamężna z L.S. Wejclerem (1906–1965), później znanym teatralnym aktorem, do końca życia pracującym w Teatrze Dramatu i Komedii Na Tagance. W 1934 r. wyszłą za mąż za operatora filmowego Władimira Rapoportowa, które to małżeństwo trwało do 1939 roku. Po rozstaniu z Rapaportem spotykała się z lotnikiem Iwanem Kleszcziowym, który poległ w 1942 roku.
Będąc studentką Fiodorowa wystąpiła w filmie „Spotkany” (1932 r.), jednakże jej rola nie weszła o ostatecznie przyjętej wersji filmu. Dlatego za jej oficjalny debiut filmowy jest uważany film „Harmonia” (1934 r.).
Ogólnokrajową popularność Zoja Fiodorowa zyskała w 1936 r. po zagraniu jednej z głównych ról w filmie „Przyjaciółki”. Nawet areszt ojca w 1938 r. spowodowany sfabrykowanym oskarżeniem nie zaszkodził jej błyszczącej karierze – nadal powierzano jej główne role w filmach.
W 1945 r. Fiodorowa poznała amerykańskiego dyplomatę Jacksona Rogersa Tate, którego córkę – Wiktorię – urodziła 13 stycznia 1946 r. (Tate przedtem opuścił ZSRR; Tate później został Wiceadmirałem w USA). Usiłując ukryć fakt urodzenia dziecka którego ojcem był cudzoziemiec, aktorka pospiesznie wyszła za kompozytora Aleksandra Riazanowa, z orkiestrą którego występowała na początku lat 40.
Jednakże 27 grudnia 1946 r. Zoja Fiodorowa została aresztowana i po wstępnym pobycie na Łubiance i w Więzieniu Lefortowskim, otrzymała wyrok za szpiegostwo w wymiarze 25 lat łagru zaostrzonego reżimu (ze zmianą na Władimirskie Więzienie). Nadto orzeczono konfiskatę jej całego majątku i zsyłkę dla całej rodziny (członkowie rodziny zdrajcy Ojczyzny – obowiązywał dekret o członkach rodziny zdrajcy ojczyzny tzw. dekret o czesairach /czlienach siemii izmiennikow Rodiny/). Siostra Zoji Fiodorowej – Aleksandra – otrzymała wyrok dożywotniej zsyłki z dziećmi; siostra Marja – 10 lat łagru w Workucie, gdzie pracowała w wytwórni cegieł (zmarła przed odbyciem kary w 1952 roku – w fabryce cegieł była wyjątkowo wysoka śmiertelność osadzonych, ze względu na nagłe zmiany temperatury rzędu 100° C). Od 1947 roku jej córka Wiktoria Fiodorowa (zarazem córka Jacksona Rogersa Tate) żyła na zsyłce we wsi Połudino na południu Kazachstanu, razem z ciocią Aleksandrą i jej dziećmi Niną i Jurijem.
Więzienie Zoja Fiodorowa opuściła w 1955 r., w trakcie masowej rehabilitacji osób osądzonych z przyczyn politycznych. W dniu 23 lutego 1955 roku Zoja Fiodorowa zamieszkała wspólnie z córką Wiktorią. Wkrótce potem wróciła do pracy w filmie. W 60. i 70. latach często występowała w filmach radzieckich, głównie w drugoplanowych, charakterystycznych rolach. 
W 1976 roku aktorce pozwolono odwiedzić USA, gdzie ona spotkała się z Jacksonem Tate. Po śmierci Tate’a w 1978 roku jeszcze dwukrotnie przyjeżdżała do USA do córki (która wyemigrowała do USA w 1975 roku). Wkrótce potem zaczęła gromadzić dokumenty niezbędne do wyjazdu do USA na stałe. 10 grudnia 1981 została zamordowana w swoim mieszkaniu wystrzałem w tył głowy z pistoletu Sauer przez nieznanego sprawcę.
Pochowana na Cmentarzu Wagańkowskim w Moskwie.

</doc>
<doc id="784946" url="https://pl.wikipedia.org/wiki?curid=784946" title="Tragelaphus eurycerus">
Tragelaphus eurycerus



</doc>
<doc id="784948" url="https://pl.wikipedia.org/wiki?curid=784948" title="Taiyō">
Taiyō

 – japoński lotniskowiec z okresu II wojny światowej.
W 1940 r., w obliczu zbliżającej się wojny Japońska Cesarska Marynarka Wojenna zdecydowała się powiększyć liczbę lotniskowców, przebudowując jednostki cywilne. Do przebudowy wybrano trzy duże statki pasażerskie o wyporności 17 100 ton. Jednostki otrzymały nazwy: "Taiyō", „Unyō” i "Chūyō". Ze względu na ograniczoną prędkość i spełnianą rolę można zaklasyfikować te okręty jako lotniskowce eskortowe, choć były nieco większe niż ich odpowiedniki we flocie brytyjskiej czy amerykańskiej. 
Przebudowa przebiegała stosunkowo szybko. Każdy z nich został wykończony w ciągu sześciu miesięcy. Było to możliwe dzięki temu, że zachowano oryginalne maszyny oraz to, że jednostki zostały przejęte przed ukończeniem ich w swej pierwotnej postaci. 
"Taiyō" był wykorzystywany głównie jako transportowiec samolotów oraz do szkolenia załóg. Sporadycznie wykorzystywano go także do osłony powietrznej, zwłaszcza jeśli chodziło o szczególnie ważne konwoje. Przez pewien czas osłaniał superpancernik "Yamato". 18 sierpnia 1944 "Taiyō" został zatopiony niedaleko Filipin przez okręt podwodny USS "Rasher".

</doc>
<doc id="784952" url="https://pl.wikipedia.org/wiki?curid=784952" title="Biała (powiat wejherowski)">
Biała (powiat wejherowski)

Biała (kaszb. "Biôła") – osada leśna w Polsce położona w województwie pomorskim, w powiecie wejherowskim, w gminie Wejherowo. Leży na północno-wschodnim obrzeżu Trójmiejskiego Parku Krajobrazowego przy drodze wojewódzkiej nr . 
Miejscowość jest częścią składową sołectwa Sopieszyno. Na zachód od miejscowości znajduje się rezerwat Lewice.
W latach 1975–1998 miejscowość administracyjnie należała do województwa gdańskiego.

</doc>
<doc id="784953" url="https://pl.wikipedia.org/wiki?curid=784953" title="Nagroda Pilgrim">
Nagroda Pilgrim



</doc>
<doc id="784954" url="https://pl.wikipedia.org/wiki?curid=784954" title="Miasto (Grodzisko Dolne)">
Miasto (Grodzisko Dolne)

Miasto ("Grodzisko-Miasteczko") – część wsi Grodzisko Dolne, położona w Polsce, w województwie podkarpackim, w powiecie leżajskim, w gminie Grodzisko Dolne.
W latach 1975–1998 Miasto administracyjnie należało do województwa rzeszowskiego.
Około 1740 Grodzisko-Miasteczko otrzymało prawa miejskie. Utraciło je po 1918, po czym stanowiło odrębną wiejską gminę jednostkową. 1 kwietnia 1930 roku gminę Grodzisko-Miasteczko zniesiono, a jej obszar włączono do gminy jednostkowej Grodzisko Dolne.

</doc>
<doc id="784955" url="https://pl.wikipedia.org/wiki?curid=784955" title="Houk">
Houk

Houk – polska grupa muzyczna, istniejąca w latach 1988-2003, grająca muzykę z pogranicza hard rocka, grunge, reggae i hardcore punk.
Historia.
Zespół, początkowo nazywający się Houk Howgh, powstał w 1988, na gruzach formacji Deuter. W składzie grupy znaleźli się członkowie grup Deuter, Kultura, Izrael, Armia, Moskwa: gitarzysta Robert Sadowski, później lider progresywno metalowego Kobonga, Tadeusz Kaczorowski, Piotr "Fala" Falkowski oraz wokalista Zbigniew Bieniak (Oddział Zamknięty). Jesienią 1989 Bieniak opuścił skład, a jego miejsce zajął Dariusz Malejonek. Houk od początku grał dużą liczbę koncertów, w Polsce (m.in. w warszawskich pubach) i za granicą (w Berlinie Zachodnim na ulicach). Ważny był występ na Festiwalu w Jarocinie w 1990. Jak przyznał Malejonek nazwa grupy nie ma nic wspólnego z angielskim słowem "Hawk" (czyt. "hołk"). Po latach, w 2016 potwierdził jednak, że przyjęcie nazwy Houk miało poniekąd indiańskie konotacje,
Pierwsza płyta "Soul Ammunition", nagrana w ciągu czterech dni w studio Złota Skała Roberta Brylewskiego ukazała się w 1992. Redakcja miesięcznika "Tylko Rock" uznała Houk za debiut roku. W 1993 zespół wystąpił na targach muzycznych Midem'93 w Cannes. Była to nagroda za zajęcie pierwszego miejsca w plebiscycie słuchaczy Radio France Internationale. Występ ten rejestrowała i kilkukrotnie emitowała stacja MTV.
Kolejna płyta – koncertowa "Natural Way (Full Noize)" wydana została się w 1993. Był to zapis koncertu zarejestrowanego 21 stycznia 1993 w warszawskim klubie Riviera Remont. Płyta zawierała m.in. covery piosenek Jimiego Hendriksa, Iggy'ego Popa, T. Rex.
W lutym 1993 Houk został zaproszony przez fińskiego reżysera Mikę Kaurismäkiego na światową premierę filmu "The Last Border". W filmie tym jako utwór tytułowy wykorzystana została kompozycja "Soul Ammunition II". Po premierze grupa zagrała krótką trasę koncertową po Finlandii. Fragmenty filmu "The Last Border" wykorzystano później w teledysku do utworu "Transmission Into Your Heart". 21 lutego 1994 ukazała się płyta "Transmission Into Your Heart". Płytę promował teledysk do utworu tytułowego.
W grudniu 1993 zespół opuścił Robert Sadowski, którego zastąpił Artur Affek (wcześniej Zgoda). W sierpniu 1994 Malejonek zdecydował o rozwiązaniu składu i podjęciem współpracy z muzykami zespołu Ahimsa, którymi byli Paweł Krawczyk ("Gruby"), Mirosław Grewiński ("Miro"), Tomek Sierajewski ("Bolek") oraz Tomasz Grewiński ("Tomik").
Houk uznawany za czołowy zespół polskiej sceny alternatywnej i grunge grał jako support dla kilku gwiazd zagranicznych, m.in. New Model Army, Bad Brains, Clawfinger. 20 listopada 1995 odbyła się premiera płyty "Generation X", którą promował teledysk do utworu "Pieniądz". Nakręcono także obrazy do utworów "Wstań", "Woman" (wykorzystano w nim fragmenty filmu Kaurismäkiego "Stan gotowosci" (ang. "Condition red") oraz "Żyję w tym mieście". Płyta była nominowana do nagrody Fryderyka '96 w kategorii Płyta Rockowa.
W drugiej połowie lat 90. Malejonek zaangażował się w działalność solową, m.in. pod szyldem Maleo Reggae Rockers.
Następnie odeszli z grupy bracia Mirosław "Miro" Grewiński (wyjechał na stypendium do Niemiec) i Tomasz "Tomik" Grewiński (został menadżerem piosenkarki Kayah). W międzyczasie podczas koncertów na perkusji występowali w grupie Beata Kozak i Tomasz Goehs, jednak ostatecznie w miejsce obu muzyków do składu przyjęto gitarzystę basowego Sławomira Klugmana oraz perkusistę Macieja "Ślimaka" Starostę (równolegle grającego w grupie Acid Drinkers). W tym składzie zespół nagrywa czwarty album studyjny. 26 sierpnia 2000 została wydana ostatnia studyjna płyta zespołu "Extra Pan". Jej tytuł nawiązuje do określenia Superman w języku czeskim. Wedle słów Dariusza Malejonka tytułowy utwór był "protest song przeciwko eksperymentom genetycznym, klonowaniu ludzi".
W maju 2003 roku doszło do kolejnych przetasowań personalnych. Odeszli Paweł "Gruby" Krawczyk (zasilił zespół Hey) i Jan Pęczak. W czerwcu 2003 zespół opuścił Sławomir "Slav" Klugman, od tego czasu Houk zawiesił działalność koncertową.
28 lipca 2004 nakładem Metal Mind Productions ukazały się wznowienia wszystkich albumów grupy z wyjątkiem "Extra Pan". Każda z czterech płyt zawierała dodatkowy materiał audio i video.
Pod koniec 2004 Malejonek przyznał, że "w najbliższym czasie nie ma co liczyć na nową płytę tego zespołu". Jednak poinformował wówczas, iż - mimo braku działalności grupy - "z pierwszym składem Houku, z pierwszych trzech płyt" przygotowywał utwór do filmu dokumentalnego o scenie alternatywnej drugiej połowy lat 80. i pierwszej połowy 90. o ludziach, którzy zginęli tragicznie Jednakże do nagrania nie doszło z powodu problemów zdrowotnych Sadowskiego, który następnie niespodziewanie zmarł 25 stycznia 2005

</doc>
<doc id="784959" url="https://pl.wikipedia.org/wiki?curid=784959" title="Grupa „a.r.”">
Grupa „a.r.”

grupa „a.r.” (artyści rewolucyjni, awangarda rzeczywista) – polska awangardowa grupa artystyczna powstała w 1929 roku z inicjatywy Władysława Strzemińskiego, Katarzyny Kobro i Henryka Stażewskiego; z inicjatywy tych samych artystów w 1931 roku w Łodzi powstała Międzynarodowa Kolekcja Sztuki Nowoczesnej.
Była jedną z najbardziej aktywnych i radykalnych grup awangardy w Polsce okresu międzywojennego. Ugrupowanie skupiało artystów plastyków – byłych członków „Bloku” i „Praesensu” (Strzemiński, Kobro, Stażewski) i za namową Strzemińskiego poetów z kręgu „Zwrotnicy” (Julian Przyboś i Jan Brzękowski). Przypuszcza się, że należał do niego również Karol Hiller.
W zamyśle założycieli grupa „a.r.” miała stać się ugrupowaniem alternatywnym wobec „Praesensu”, a w jej działalności łączyły się poezja, plastyka i architektura. Głównym celem artystów rewolucyjnych było rozwijanie sztuki nowoczesnej, a następnie wprowadzanie opracowanych rozwiązań i zasad do rzeczywistości. 
Aktywność grupy „a.r.” polegała na pracy organizacyjnej, wystąpieniach oraz wydawaniu publikacji. Członkowie grupy propagowali idee nowej sztuki przede wszystkim za pomocą „Komunikatów" oraz serii wydawniczej „Biblioteka a.r.”. Pierwszy „Komunikat", wydrukowany dwustronnie na pojedynczym kartonie i zawierający krótkie hasła będące postulatami ugrupowania, ukazał się w marcu 1930 roku przy okazji wydania tomiku poezji Juliana Przybosia „Z ponad". Drugi „Komunikat" ujrzał światło dzienne w grudniu 1932 roku. Składał się z czterostronicowej ulotki w dużym formacie, zawierał artykuły dotyczące masowości sztuki i jej społecznego oddziaływania.
W ramach „Biblioteki a.r.” pojawiło się siedem tomów; z powodu trudności finansowych nie udało się zrealizować zamierzeń twórców, by ukazały się w niej również tłumaczenia z zakresu teorii sztuki XX wieku. W serii wydano następujące pozycje:
Drugą inicjatywą „a.r.” była Międzynarodowa Kolekcja Sztuki Nowoczesnej. Dzięki staraniom Strzemińskiego utworzono, w Miejskim Muzeum Historii i Sztuki im. Juliana i Kazimierza Bartoszewiczów w Łodzi (od 1950 Muzeum Sztuki w Łodzi), dział sztuki współczesnej. Grupa „a.r.” zajęła się pozyskiwaniem eksponatów. W lutym 1931 roku podpisano umowę między Zarządem Miejskim Łodzi a grupą „a.r.”, na podstawie której przekazano Muzeum kolekcję w depozyt i udostępniono zwiedzającym. Początkowo składała się z 21 obrazów, w tym 10 obcych. Po roku, w wydanym ilustrowanym katalogu, wymienia się już 75 pozycji 44 artystów, w tym 29 obcych i 15 polskich. W tym czasie kolekcja ta była drugą w Europie po hanowerskiej, pod względem znaczenia i wielkości. Grupa a.r. utrzymywała kontakty z paryską grupą Abstraction-Création, której wystawa miała odbyć się w latach trzydziestych w Warszawie oraz w Łodzi. Ze względów finansowych oraz organizacyjnych nie udało się jednak planów tych sfinalizować. 
W Polsce członkowie a.r. utrzymywali głównie kontakt z organami awangardy literackiej "Europa" i "Linia". 

</doc>
<doc id="784960" url="https://pl.wikipedia.org/wiki?curid=784960" title="Chorągiew Zachodnio-Pomorska ZHP">
Chorągiew Zachodnio-Pomorska ZHP



</doc>
<doc id="784966" url="https://pl.wikipedia.org/wiki?curid=784966" title="Bergholz (Ohio)">
Bergholz (Ohio)

Bergholz – wieś w USA, w stanie Ohio, w hrabstwie Jefferson.
Liczba mieszkańców w 2000 roku wynosiła 769.

</doc>
<doc id="784967" url="https://pl.wikipedia.org/wiki?curid=784967" title="Michał Kowalski (malarz)">
Michał Kowalski (malarz)

Michał Sergiusz Kowalski (ur. 1960) – polski malarz, jeden z polskich twórców „Nowej Ekspresji” znanej na świecie jako neofowizm lub neoabstrakcjonizm (w Niemczech twórcy tego nurtu występowali pod hasłem „Nowi Dzicy”).
Malarstwo studiował na Akademii Sztuk Pięknych w Warszawie (1979 – 1985). W latach 1986 – 1995 mieszkał w Paryżu, a od 1995 roku mieszkał i pracował w Warszawie. Po śmierci matki w lutym 2007 roku znów przeniósł się do Paryża. 

</doc>
<doc id="784968" url="https://pl.wikipedia.org/wiki?curid=784968" title="Charlotte Cobras">
Charlotte Cobras

Charlotte Cobras – zawodowa drużyna lacrosse, która grała w National Lacrosse League. Drużyna miała swoją siedzibę w Charlotte w Stanach Zjednoczonych. Rozgrywała swoje mecze na Cricket Arena. Drużyna została założona w 1996 roku.
Wyniki.
Legenda:

</doc>
<doc id="784970" url="https://pl.wikipedia.org/wiki?curid=784970" title="Switchfoot">
Switchfoot

Switchfoot – amerykański zespół rockowy utworzony w 1996 roku w San Diego (Kalifornia) przez Jonathana Foremana.
Historia.
Switchfoot zdobył popularność po wejściu na ekrany filmu "Szkoła uczuć" w 2002 roku, na którego ścieżce dźwiękowej znalazły się cztery utwory zespołu. Kolejna płyta grupy pt. "The Beautiful Letdown" rozeszła się w ilości 2,6 milionów egzemplarzy, a poszczególne utwory wspinały się coraz wyżej na szczyty list przebojów w USA. Następne płyty, "Nothing Is Sound" oraz "Oh Gravity." także okazały się dużym sukcesem muzycznym i komercyjnym.
W 2007 roku Switchfoot założyli własną niezależną wytwórnię płytową pod nazwą Lowercase People. Rok później, w związku z wypełnieniem kontraktu z Columbia Records/Sony BMG, została wydana kompilacja najlepszych utworów grupy z lat 1996–2008 pod nazwą "The Best Yet".
W 2008 roku zespół nagrał piosenkę promującą film "" pt. „This Is Home'”.
W roku 2011 Switchfoot zdobył nagrodę Grammy w kategorii Najlepszy Album Rock/Rap Gospel. Jest również wielokrotnym laureatem Dove Awards (przyznawanych przez Gospel Music Association) oraz San Diego Music Awards.
Styl muzyczny.
Zespół jest często określany jako chrześcijański ze względu na początki swojej kariery, kiedy to był zaangażowany w chrześcijańską scenę rockową, jednak liderzy grupy od początku istnienia grupy unikali tej „etykiety” i nie chcieli być klasyfikowani do chrześcijańskiego przemysłu muzycznego. Jednakże w dalszym ciągu w ich tekstach można zauważyć inspiracje wiarą, a także osobistymi przeżyciami związanymi z Bogiem.

</doc>
<doc id="784972" url="https://pl.wikipedia.org/wiki?curid=784972" title="Berkey">
Berkey

Berkey – wieś w USA, w stanie Ohio, w hrabstwie Lucas.
W roku 2010, 21,1% mieszkańców było w wieku poniżej 18 lat, 5% było w wieku od 18 do 24 lat, 18,6% było od 25 do 44 lat, 37,2% było od 45 do 64 lat, a 18,1% było w wieku 65 lat lub starszych. We wsi było 51,1% mężczyzn i 48,9% kobiet.
Liczba mieszkańców w 2010 roku wynosiła 237.

</doc>
<doc id="784974" url="https://pl.wikipedia.org/wiki?curid=784974" title="Berlin Heights">
Berlin Heights

Berlin Heights – wieś w USA, w stanie Ohio, w hrabstwie Erie. Obecnie (2014) burmistrzem wsi jest Carl J. Kamm III.
Liczba mieszkańców w 2010 roku wynosiła 714, a w roku 2012 wynosiła 705.

</doc>
<doc id="784976" url="https://pl.wikipedia.org/wiki?curid=784976" title="Bethel (Ohio)">
Bethel (Ohio)

Bethel – wieś w USA, w stanie Ohio, w hrabstwie Clermont.
Liczba mieszkańców w 2000 roku wynosiła 2 637.

</doc>
<doc id="784978" url="https://pl.wikipedia.org/wiki?curid=784978" title="Wysepka Langerhansa">
Wysepka Langerhansa



</doc>
<doc id="784979" url="https://pl.wikipedia.org/wiki?curid=784979" title="Bethesda (Ohio)">
Bethesda (Ohio)

Bethesda – wieś w USA, Hrabstwo Belmont w stanie Ohio. Miejscowość została oficjalnie nazwana w roku 1910.
W roku 2010, 24% mieszkańców było w wieku poniżej 18 lat, 9,9% było w wieku od 18 do 24 lat, 22,5% miało od 25 do 44 lat, 29,8% miało od 45 do 64 lat, 13,6% było w wieku 65 lat lub starszych. We wsi było 46,6% mężczyzn i 53,4% kobiet.
Liczba mieszkańców w 2010 roku wynosiła 1 256, a w roku 2012 wynosiła 1 246.

</doc>
<doc id="784980" url="https://pl.wikipedia.org/wiki?curid=784980" title="DAPI">
DAPI

DAPI ("4',6-diamidyno-2-fenyloindol") – organiczny związek chemiczny, aromatyczna, heterocykliczna amina stosowana jako barwnik fluorescencyjny silnie wiążący się do DNA (dwuniciowego) na zasadzie interkalacji.
Zastosowanie.
Powszechnie używany do wybarwiania jąder komórkowych lub chromosomów (poprzez wizualizację DNA) w mikroskopii fluorescencyjnej. Ponieważ DAPI przenika przez nienaruszone błony biologiczne, może być używany do wybarwiania zarówno żywych komórek jak i utrwalonych.
W mikroskopii fluorescencyjnej DAPI jest wzbudzany światłem ultrafioletowym. Związany do DNA ma maksimum absorpcji przypadające na długość fali świetlnej równą 358 nm, a maksimum emisji przy 461 nm (kolor niebiesko-fioletowy). DAPI wiąże się także do RNA, aczkolwiek słabiej. Maksimum emisji DAPI związanego z RNA jest przesunięte do około 400 nm.
Niebieska emisja DAPI jest bardzo wygodna w obrazowaniu fluorescencyjnym przy użyciu kilku różnych barwników jednocześnie, ponieważ nie pokrywa się ona z emisją innych popularnych fluoroforów (na przykład zielonym GFP czy fluoresceiną).
Poza wybarwianiem jąder komórkowych, DAPI jest także używane do wykrywania mykoplazm lub wirusów (także na zasadzie wiązania ich DNA) w kulturach komórkowych.
Ponieważ DAPI wiąże się bardzo ściśle z DNA na zasadzie interkalacji i tym samym zaburza jego strukturę, związek ten jest toksyczny i mutagenny. Przy pracy z DAPI powinno się zachować szczególną ostrożność.

</doc>
<doc id="784981" url="https://pl.wikipedia.org/wiki?curid=784981" title="Bettsville">
Bettsville

Bettsville – wieś w USA, w stanie Ohio, w hrabstwie Seneca. Aktualne burmistrzem wsi jest Gary Harrison.
W roku 2010, 23,4% mieszkańców było w wieku poniżej 18 lat, 9,9% było w wieku od 18 do 24 lat, 22% miało od 25 do 44 lat, 29,1% miało od 45 do 64 lat, 15,6% było w wieku 65 lat lub starszych. We wsi było 50,7% mężczyzn i 49,3% kobiet.
Liczba mieszkańców w 2010 roku wynosiła 661, a w roku 2012 wynosiła 650.

</doc>
<doc id="784982" url="https://pl.wikipedia.org/wiki?curid=784982" title="Mistrzostwa Świata w piłce ręcznej mężczyzn">
Mistrzostwa Świata w piłce ręcznej mężczyzn



</doc>
<doc id="784983" url="https://pl.wikipedia.org/wiki?curid=784983" title="Beverly (Ohio)">
Beverly (Ohio)

Beverly – wieś w USA, w stanie Ohio, w hrabstwie Washington.
Liczba mieszkańców w 2000 roku wynosiła 1 282.

</doc>
<doc id="784987" url="https://pl.wikipedia.org/wiki?curid=784987" title="MI4">
MI4

MI4 lub Sekcja 4 Brytyjskiego Wywiadu Wojskowego, była oddziałem Brytyjskiego Zarządu Wywiadu Wojskowego, części Biura Wojny. Podczas II wojny światowej zajmowała się kartografią dla potrzeb wojska.
Oficjalnie została zamknięta 8 września 1947 roku. Dyrektor tego oddziału, Craig Aaron Halsey, obecnie na emeryturze, przeszedł wówczas do bazy marynarki wojennej Whale Island w Portsmouth, którą wciąż odwiedza od czasu do czasu, aby przyjrzeć się programowi szkolenia rekrutów.
Po zamknięciu Sekcji, zebrane w czasie wojny informacje zostały przekazane do IMN (Intelligence Mainframe Network) mieszczącej się w Cheltenham. Okazały się one bardzo cenne. Pozwoliły zlokalizować i usunąć miny lądowe z czasów drugiej wojny światowej. Z czasem, informacje zostały przekazane jednostce zwiadu lotniczego w Cheltenham, której dyrektor, Ray Mitinkel, przy wykorzystaniu technologii GPS i fotografii satelitarnych, aktualizuje mapy, aby uniknąć w przyszłości strat spowodowanych minami.

</doc>
<doc id="784994" url="https://pl.wikipedia.org/wiki?curid=784994" title="Prywatka 2 (film 1982)">
Prywatka 2 (film 1982)

Prywatka 2 (fr. "La Boum 2") – francuski film fabularny z 1982 roku w reżyserii Claude'a Pinoteau. Sequel "Prywatki".

</doc>
<doc id="784995" url="https://pl.wikipedia.org/wiki?curid=784995" title="Ekstraklasa S.A.">
Ekstraklasa S.A.



</doc>
<doc id="784998" url="https://pl.wikipedia.org/wiki?curid=784998" title="Węgry w Konkursie Piosenki Eurowizji">
Węgry w Konkursie Piosenki Eurowizji

Węgry uczestniczą w Konkursie Piosenki Eurowizji od 1994. Od 2015 za przygotowania kraju do konkursu odpowiedzialna jest stacja Duna Médiaszolgáltató (Duna). Na przestrzeni lat reprezentant kraju wybierany był wewnętrznie przez władze telewizji, poprzez krajowe eliminacje lub poprzez format telewizyjny "A Dal".
Węgry nigdy nie trafiły na finałowe podium. Najwyższym wynikiem w historii startów kraju jest czwarte miejsce, które zajęła Friderika Bayer z piosenką „Kinek mondjam el vétkeimet?” w konkursie w 1994. Najsłabszy wynik w historii uzyskała Csézy z piosenką „Candlelight”, zajmując ostatnie miejsce w półfinale konkursu w 2008.
Od debiutu w 1994 węgierski nadawca kilka razy wycofywał się z udziału na konkursie: w 1996 nie przeszedł rundy eliminacyjnej, a w 1998 zrezygnował z wysyłania reprezentanta na konkurs, aż do 2005. Wycofał się również z udziału w konkursach w 2006, 2010 i 2020.
Historia Węgier na Konkursie Piosenki Eurowizji.
Lata 90..
Telewizja węgierska planowała debiut w konkursie podczas 38. Konkursu Piosenki Eurowizji. Z powodu dużej liczby chętnych do udziału państw, reprezentantka Węgier Andrea Szulák z piosenką „Arva reggel” musiała wystartować w koncercie eliminacyjnym dla państw bloku wschodniego "Kvalifikacija za Millstreet" organizowanym w Lublanie. Zdobyła 44 punkty i zajęła przedostatnie, 6. miejsce, przez co nie zakwafikowała się do finału konkursu.
W 1994 Węgry zadebiutowały w konkursie, wysyłając reprezentanta na 39. Konkurs Piosenki Eurowizji w Dublinie. Węgierska telewizja zdecydowała, że krajowy przedstawiciel będzie wyłoniony poprzez telewizyjny format "Táncdalfesztivál". 5 lutego w telewizyjnym studiu MTV w Budapeszcie odbył się koncert finałowy selekcji, które poprowadziła Dorottya Geszler. W finale wzięło udział piętnastu uczestników: Zsolt Bognar, Adrienne, Csaba i A 4 Nem Piskota, Kati Bontovics, Andrea Szulák, Beáta Karda, Kata Janza, Enikö Détar i Pál Makrai, Grażyna Kowalczyk i Lui, László Gombos, Rita Pap i Attila Bodvár, Friderika Bayer, Kati Farkas, Boldizár László, Tamás Aczél i Rákfogó Új oraz Ágnes Bogolin. Zwycięzca został wybrany przez szesnastoosobową komisję sędziowską, która przyznawała każdej z piosenek od jednego do dziewięciu punktów. Po zsumowaniu wszystkich ocen, największą sumę 140 punktów uzyskała Friderika Bayer z piosenką „Kinek mondjam el vétkeimet?”, dzięki czemu została pierwszą reprezentantką Węgier w Konkursie. 30 kwietnia wystąpiła jako dwudziesta druga w kolejności w finale konkursu organizowanego w dublińskim Point Theatre. Zdobyła łącznie 122 punkty, w tym maksymalną notę dwunastu punktów od jurorów ze Szwecji, Finlandii, Irlandii (trzy pierwsze kraje przyznające swoje punkty tego wieczoru) oraz z Polski, dzięki czemu zajęła ostatecznie czwarte miejsce. Do tej pory jest to najwyższy wynik osiągnięty przez reprezentanta Węgier w konkursie, a także jeden z najwyższych wyników uzyskanych przez kraj debiutujący w stawce konkursowej. W trakcie występu na scenie reprezentantce towarzyszył Jenei Szilveszter.
Po udanym debiucie w 1994, węgierski nadawca wyraził chęć udziału w 40. Konkursie Piosenki Eurowizji organizowanym w Irlandii. Reprezentant Węgier został wybrany wewnętrznie, a został nim Csaba Szigeti z piosenką „Új név a régi ház falán”. 13 maja wystąpił z trzynastym numerem startowym w finale konkursu. Zajął przedostatnie, 22. miejsce, zdobywszy trzy punkty od komisji jurorskiej (tj. dwóch punktów z Rosji i jednego z Hiszpanii).
Pomimo słabego wyniku osiągniętego w 1995, węgierski nadawca wyraził chęć udziału w 41. Konkursie Piosenki Eurowizji w Oslo. Podobnie jak w 1994, reprezentant kraju został wyłoniony poprzez format koncertu eliminacyjnego, którego finał odbył się 24 lutego 1996 w studiu MTV w Budapeszcie. W koncercie, prowadzonym przez Istvána Vágó, uczestniczyło czternastu uczestników: Lancelot, Bon-Bon, Boglárka Bokodi, Banjoe, Lui, Te i Én, Tanita, Gjon Delhusa, Gyula Éliás, Renáta Krassy, Judy, Attila Bodnár, Maxi És A Szirének oraz Anita. Zwycięzcę wyłoniła pięcioosobowa regionalna komisja sędziowska, która największą liczbę 38 punktów przeznała piosence „Fortuna” Gjona Delhusy. Z powodu dużej liczby krajów chętnych do wystartowania w konkursie, w 1996 Europejska Unia Nadawców (EBU) zorganizowała koncert kwalifikacyjny do finału 41. Konkursu Piosenki Eurowizji. Wersje studyjne wszystkich zgłoszonych piosenek zostały przesłuchane przez komisje jurorskie, które spośród nich wybrały 22 finałowe piosenki. Piosenka z Węgier nie znalazła się w gronie finalistów.
Węgierski nadawca wziął udział w 42. Konkursie Piosenki Eurowizji w Dublinie, a swojego reprezentanta ponownie wyłonił za pośrednictwem krajowych selekcji. Finał eliminacji odbył się 28 lutego 1997 w stołecznym studiu MTV, koncert poprowadził István Vágó. Do konkursu przystąpiło 19 uczestników: Rockfort, Marianna Rozsi, Adrienne Almasi, Szerda Délután, Melinda es Lui, Orsi, V.I.P., Orsolya Ferencz, CET, Peter Popper, Veronika Nadasi, Csilla Auth, Dina, Cotton Club Singers, Gabor Majsai, Harvest, Yellow Rebel, Tamas Takats oraz Renata Krassy. Zwycięzcę wyłoniła pięcioosobowa regionalna komisja sędziowska. Największą liczbę 27 punktów otrzymał boys band V.I.P. z piosenką „Miért kell, hogy elmenj?”. 3 maja zespół wystąpił jako dziewiętnasty w kolejności w finale konkursu i zajął 12. miejsce, zdobywszy 39 punktów od jurorów.
W 1998 telewizja węgierska wzięła udział w 43. Konkursie Piosenki Eurowizji organizowanym w National Indoor Arena w Birmingham. Swojego reprezentanta wybrała wewnętrznie. Zaproszenie do reprezentowania kraju przyjął Károly „Charlie” Horváth, a jego konkursową piosenką została „A holnap már ném lesz szomorú”. 9 maja wystąpił jako jedenasty w kolejności w finale konkursu. Zdobył zaledwie cztery punkty, w tym dwa z Norwegii i po jednym z Francji i Rumunii, zajmując 23. miejsce. Ze względu na słabe wyniki osiągane w konkursie, telewizja MTV wycofała się z udziału w 44. Konkursie Piosenki Eurowizji.
Lata 2000..
W latach 1999–2004 nie wysyłała reprezentanta na konkurs. W 2003 planowała uczestniczyć w konkursie w 2004, ale ostatecznie wycofała się z udziału.
W 2005 telewizja MTV ogłosiła chęć wysłania reprezentanta na jubileuszowy, 50. Konkurs Piosenki Eurowizji, powracając do stawki konkursowej po siedmioletniej przerwie. 13 marca w budapesztańskim studiu MTV odbyły się krajowe eliminacje "Eurovíziós Dalfesztivál". Koncert poprowadziła Tünde Nagy. W finale selekcji wystąpiło dwunastu uczestników, którzy zostali wybrani spośród 37 propozycji nadesłanych do siedziby węgierskiego nadawcy. O reprezentowanie Węgier rywalizowali: Melody Island, Sushi Train, LOLA, Mester Tamás, Crystal, Acapulco, NOX, Karányi, Ambrus Rita, Baby Gabi és Lala, Judy i Bizek Emi. Selekcje podzielone zostały na dwie części: w pierwszej widzowie za pomocą SMS-ów wybrali czterech uczestników, którzy awansowali do ścisłego finału (Judy, Crystal Baby Gabi i Lala oraz NOX). W drugim etapie zwycięzcę wybrała profesjonalna komisja sędziowska, która najwyżej oceniła etno-popową piosenkę „Forogj, világ!” zespołu NOX. Piosenka zdobyła w sumie 49 punktów. Przed konkursem zespół wymieniany był wśród głównych faworytów do wygrania. 19 maja wystąpił z 15. numerem startowym w półfinale konkursu i, zdobywszy 167 punktów, zakwalifikował się z piątego miejsca do sobotniego finału, rozgrywanego 21 maja. Wystąpił w nim jako pierwszy w kolejności i zdobył łącznie 97 punktów, w tym m.in. notę 10 punktów z Polski, plasując się ostatecznie na 12. miejscu.
Pomimo dobrego wyniku zajętego przez reprezentację Węgier w 2005, telewizja MTV postanowiła nie brać udziału w 51. Konkursie Piosenki Eurowizji w Atenach. Pod koniec 2006 stacja MTV potwierdziła udział w 52. Konkursie Piosenki Eurowizji w Helsinkach. Swojego reprezentanta wyłoniła wewnętrznie, a zaproszenie stacji przyjęła Magdi Rúzsa, zwyciężczyni trzeciej edycji "Megasztár in Hungary", węgierskiego odpowiednika formatu "Pop Idol". Publicznie decyzję ogłoszono w trakcie "Az év felfedezettje", gali wręczenia muzycznych nagród Fonogram dla najlepszego węgierskiego debiutanta. Konkursową propozycją Rúzsy została piosenka „Unsubstantial Blues”. 10 maja wystąpiła jako 22. w kolejności w półfinale Konkursu Piosenki Eurowizji. Dzięki zdobyciu 224 punktów, w tym m.in. maksymalnej noty 12 punktów z Danii, Islandii i Serbii, awansowała z drugiego miejsca do finału konkursu, rozgrywanego 12 maja. Zaprezentowała się w nim jako ósma w kolejności i zdobyła łącznie 128 punktów, w tym 12 z Serbii, zajmując ostatecznie dziewiąte miejsce. Po finale konkursu piosenka „Unsubstantial Blues” została wyróżniona Nagrodą Kompozytorów im. Marcela Bezençona, której laureata wybierają kompozytorzy biorący udział w konkursie.
W 2008 węgierska telewizja wystąpiła w 53. Konkursie Piosenki Eurowizji w Belgradzie, a swojego reprezentanta wyłoniła poprzez krajowe eliminacje "Euróvízíós Dalverseny 2008". Finał selekcji odbył się 8 lutego w stołecznym Fortuna Stúdió, jego prowadzącymi zostali Eva Novodomszky i Levente Harsanyi. W konkursie wzięło udział 15 uczestników: Candies, Ez One, Zsuzsi Vágó i Zsolt Árpád Mészáros, Mónika Hoffmann, Zsuzsanna Antal i Fisher’s Company, Fiesta, Zsuzsa Imre, Csaba Gál Boogie, Lola, Adrien Szekeres, Dure, Orsi Pflum, Csézy, 21 gramm oraz Orsi Szatmári. Zwycięzcę wybrali telewidzowie oraz komisja jurorska w składzie: Miklós Malek, László Benkő, Eszter Horgas i Balázs Lévai, zachowując stosunek głosów 50:50. Po zliczeniu wszystkich punktów doszło do remisu między dwoma uczestnikami, a najwyższą liczbę 29 punktów zdobyli Adrien Szekeres z piosenką „Piszkos tánc” i Csézy z „Szívverés”. Finał selekcji wygrała druga propozycja, zajmując pierwsze miejsce w głosowaniu telewidzów. Jurorzy uplasowali ją na drugim miejscu, przyznając jej 38 punktów. Po finale selekcji nagrała anglojęzyczną wersji konkursowego utworu – „Candlelight”. Zaprezentowała ją 22 maja w drugim półfinale konkursu. Zdobyła sześć punktów i zajęła ostatnie, 19. miejsce, nie zdobywając awansu do finału. Uzyskała tym samym najgorszy w historii wynik Węgier w konkursie.
Węgierska telewizja potwierdziła udział w 54. Konkursie Piosenki Eurowizji w Moskwie. Reprezentanta wybrała poprzez wewnętrzne eliminacje, a w styczniu uruchomiła proces zgłaszania propozycji. Nadesłano łącznie 105 piosenek. Początkowo na konkurs został oddelegowany Mark Zentai z piosenką „If You Wanna Party”, jednak naruszył zasady konkursu, prezentując publicznie swój utwór przed regulaminowym 1 września 2008, przez co został zdyskwalifikowany z udziału. Nową reprezentantką Węgier została Kátya Tompos z piosenką „Magányos Csónak”, jednak kilka dni po ogłoszeniu decyzji wycofała się z udziału w konkursie z powodów zawodowych. W ostateczności reprezentantem kraju został tancerz i piosenkarz Zoli Ádok z piosenką „Dance with Me (Tanclepes)”. 14 maja wystąpił jako jedenasty w kolejności w drugim półfinale konkursu. Zdobył łącznie szesnaście punktów, w tym osiem z Azerbejdżanu, plasując się na 15. miejscu, przez co nie awansował do finału. Na scenie wystąpił w błękitnym kostiumie projektu Tamasa Naraya, za którą po finale odebrał nieoficjalną nagrodę im. Barbary Dex przyznawaną najgorzej ubranemu uczestnikowi konkursu.
Lata 2010–2019.
22 października 2009 telewizja MTV ogłosiła, że nie weźmie udziału w 55. Konkursie Piosenki Eurowizji z powodu problemów finansowych.
27 grudnia 2010 węgierski nadawca poinformował o powrocie kraju do konkursu, potwierdzając udział w 56. Konkursie Piosenki Eurowizji w Düsseldorfie. W marcu 2011 przygotował konferencję prasową, podczas której przedstawił swojego reprezentanta. Wewnętrznie zaproszenie przyjęła Kati Wolf, która na potrzeby konkursu nagrała piosenkę „What About My Dreams?”. Przed finałem konkursu była uznawana za głównego faworyta do wygrania wg fanów zrzeszonych w Stowarzyszeniu Miłośników Konkursu Piosenki Eurowizji (OGAE). 10 maja wystąpiła jako piętnasta w kolejności w pierwszym półfinale konkursu. Zdobyła łącznie 72 punkty, w tym maksymalną notę 12 punktów od Finlandii, dzięki czemu awansowała z siódmego miejsca do finału rozgrywanego 14 maja. Zaśpiewała w nim jako piąta w kolejności i zdobyła łącznie 53 punkty, w tym 12 punktów od Finlandii, zajmując 22. miejsce. Podczas występu na scenie towarzyszyły jej dwie chórzystki: Rita Ambrus i Edit Jármai, oraz trzech tancerzy: Zsolt Ernő Kiss, Zsolt Szentirmai i István Makár. Choreografię do występu ułożyła Timi Papp.
Węgierska telewizja M1 potwierdziła udział 57. Konkursie Piosenki Eurowizji organizowanym w Baku. Po czterech latach przerwy powróciła do formatu krajowych eliminacji, tym razem organizowanych pod nazwą "A Dal". W styczniu M1 ogłosiła listę 20 uczestników selekcji "A Dal 2012", którymi zostali: Tamara Bencsik i Attila Kökény, András Kállay-Saunders, Barna Pély, Eszter Pál i István „Szalonna” Pál, Annamari Dancs, Gábor Heincz, Compact Disco, Rudi Krisz, Nikolett Gallusz i Márton Vizy, Gabi Tóth, Caramel, Monsoon, Peti Puskás, Sophistic, Juli Fábián i Zoohacker, Gina Kiss, Anti Fitness Club, Mónika Veres, Tibor Gyurcsík, Renáta Tolvai oraz Király Testvérek. Selekcje podzielono na dwa półfinały i finał. W każdym półfinale wzięło udział po dziesięciu artystów, a komisja sędziowska (w składzie: Jenő Csiszár, Philip Rákay, Viktor Rakonczai i Kati Wolf) oraz telewidzowie wybrali spośród nich po czterech finalistów. Do finału zakwalifikowali się: Gábor Heincz, Compact Disco, Gabi Tóth, Caramel, Tibor Gyurcsik, Fábián Juli i Zoohacker, The Kiraly’s oraz Mónika Veres. 11 lutego wystąpili w koncercie finałowym. Po wszystkich występach konkursowych, głosami telewidzów, do decydującej rundy przeszli: Király Testvérek, Caramel, Heincz Gábor oraz Compact Disco. Zwycięzcę wybrali jurorzy, którzy przyznawali po jednym punkcie swojemu faworytowi. Dwa na cztery punkty otrzymał zespół Compact Disco z piosenką „Sound of Our Hearts”, zostając reprezentantem Węgier w 57. Konkursie Piosenki Eurowizji. 22 maja wystąpili z piętnastym numerem startowym w pierwszym półfinale konkursu. Dzięki zajęciu dziesiątego miejsca (52 punkty) awansowali do finału rozgrywanego 26 maja. Wystąpili jako drudzy w kolejności i zdobyli łącznie 19 punktów, w tym osiem od Słowacji i siedem z Rumunii, zajmując 24. miejsce na 26 finalistów.
Telewizja MTVA potwierdziła udział w 58. Konkursie Piosenki Eurowizji w Malmö. Podobnie jak w 2012, swojego reprezentanta eurowizyjnego wyłoniła za pośrednictwem formatu "A Dal". W przeciwieństwie do poprzedniego roku, tym razem kandydaci musieli wykonać swoje propozycje w języku węgierskim. Do telewizji nadesłane 224 propozycje, spośród których pięcioosobowa komisja sędziowska (w składzie: Csaba Walkó, Philip Rákay, Jenő Csiszár, Viktor Rakonczai oraz Magdi Rúzsa) wyłoniła 30 półfinalistów. Uczestnikami "A Dal 2013" zostali: Zoltán Fehér, Mrs Columbo, Péter Puskás, Laura Cserpes, Laci Gáspár i Plastikhead, Ildikó Keresztes, Tibor Gyurcsík, Odett, András Kállay-Saunders, Lilla Polyák, Gergo Rácz, United, Tamás Palcsó, Bogi, Background, Szilvia Agárdi i Dénes Pál, Ádám Szabó, Gabi Völgyesi, Gyula Éliás, Rami, Tamás Vastag, ByeAlex, Veca Janicsák, Krisztián Burai, Mónika Hoffman, Flash Travel (feat. Péter Újvári), Fatima Mohamed, Bence Brasch i Gigi Radics. W związku z większą liczbą uczestników, stacja rozszerzyła format, organizując trzy koncerty ćwierćfinałowe, dwa półfinały i finał. W każdym z ćwierćfinałów wystąpiło po dziesięciu uczestników, a telewidzowie oraz sędziowie wybrali spośród nich po trzech półfinalistów. Do finału przeszło ośmiu wykonawców: Laura Cserpes, Ildikó Keresztes, András Kállay-Saunders, Gergő Rácz, ByeAlex, Szilvi Agárdi i Dénes Pál, Gigi Radics oraz Tamás Vastag. 2 marca wystąpili w finale "A Dal 2013", a jurorzy wybrali spośród nich czwórkę uczestników, którzy przeszli do decydującej rundy (tj. Radics, Vastag, Saunders, ByeAlex). W głosowaniu telewidzów, zdobywszy ok. 245 tysięcy głosów, wygrała piosenka „Kedvesem” Alexa „ByeAlexa” Márty, która ostatecznie została wybrana na utwór reprezentujący Węgry w 58. Konkursie Piosenki Eurowizji. Po finale selekcji wraz z Zoohackerem przygotował oficjalny remiks piosenki, który zaprezentował w konkursie. 16 maja wystąpił jako trzynasty w kolejności w drugim półfinale Konkursu Piosenki Eurowizji. Zdobywszy 66 punktów, z ósmego miejsca awansował do finału. Zaprezentował się w nim z 17. numerem startowym i zajął dziesiąte miejsce z 84 punktami na koncie, otrzymując m.in. maksymalną notą 12 punktów z Niemiec oraz 10 punktami z Finlandii i Szwajcarii.
W listopadzie 2013 nadawca MTV potwierdził udział w 59. Konkursie Piosenki Eurowizji w Kopenhadze i ogłosił, że reprezentantem Węgier będzie laureat "A Dal 2014". Krajowe eliminacje zostały podzielone na sześć koncertów: trzy ćwierćfinały (25 stycznia, 1 lutego i 8 lutego), dwa półfinały (15 i 16 lutego) i finał (22 lutego 2014). Z każdego ćwierćfinału do półfinału kwalifikowało się po sześciu uczestników, w tym po trzech wykonawców najlepiej ocenionych przez jurorów i po trzech faworytów widzów. Z półfinałów do finału awans zdobyło po czterech kandydatów, w tym po dwa typy jurorów i po dwa – telewidzów. Do udziału w eliminacjach zgłosiło się ponad 200 kandydatów, spośród których komisja jurorska wybrała 30 uczestników. 11 grudnia ogłoszono, że w selekcjach wystąpią: András Kállay-Saunders, Bálint Gájer, Belmondo, Bogi, Dénes Pál, Depresszió, Extensive, Fool Moon, Gabi Knoll, Gigi Radics, Group n Swing, Heni Dér, Hien, HoneyBeast, Ibolya Oláh, Joni, Laura Cserpes, Leslie Szabó, Lil C, Lilla Polyák, Linda Király, Music Fabrik, Mystery Gang, New Level Empire, Noémi Takács, Saci Szécsi i Böbe Szécsi, Tamás Vastag, To Beat or Not to Beat, Viktor Király oraz Zsuzsanna Batta–Marge. Do finału zakwalifikowali się: Depresszió, Bogi, András Kállay-Saunders, New Level Empire, Dénes Pál, Fool Moon, Viktor Király i HoneyBeast. 22 lutego odbył się finał eliminacji. W pierwszej rundzie jurorzy wybierali po czterech kandydatów, którzy przeszli do decydującego etapu (tj. Bogi, Kállay-Saunders, Fool Moon, Király). Głosami telewidzów, zdobywszy największą liczbę SMS-ów, pierwsze miejsce zajął András Kállay-Saunders z piosenką „Running”. Przed półfinałami konkursu był jednym z głównych faworytów do wygrania konkursu wg fanów zrzeszonych w OGAE (zajął drugie miejsce, przegrywając jedynie z reprezentantką Szwecji, Sanną Nielsen). 6 maja wystąpił jako ostatni, 16. w kolejności w pierwszym półfinale konkursu i z trzeciego miejsca (127 punktów) awansował do finału rozgrywanego 10 maja. Zajął w nim piąte miejsce po zdobyciu łącznie 143 punkty, w tym m.in. maksymalną notę 12 punktów z Czarnogóry.
Pod koniec maja 2014 telewizja MTVA potwierdziła udział w 60. Konkursie Piosenki Eurowizji w Wiedniu. We wrześniu rozpoczęła proces przyjmowania zgłoszeń do udziału w "A Dal 2015". W grudniu ogłosiła listę 30 ćwierćfinalistów selekcji, którymi zostali: Chances, Boglárka „Boggie” Csemer, Bogi, Balázs Farkas-Jenser, Karmapolis, MDC, Barbie, Spoon, Saci i Böbe Szécsi, Vera Tóth, Kati Wolf, Gabi Szűcs, Timi Antal, Gergő Szakács, Proof of Life, Fool Moon, Pankastic!, Zoltán Mujahid, Gyula Éliás Jr. (feat. Fourtissimo), Éva Katona-Zsombori, Heni Dér, Bálint Gájer, Ildikó Keresztes, Leander Rising, Bori Magyar, New Level Empire, Oláh Gergő, Other Planet, PASSED i Ádám Szabó. Uczestnicy zostali podzieleni na trzy rundy ćwierćfinałowe, które odbyły się 24 i 31 stycznia oraz 7 lutego. Do półfinału zakwalifikowało się po sześciu wykonawców z każdej grupy. 14 i 21 lutego odbyły się półfinały, w których wystąpiło po dziewięciu uczestników, a po czterech z nich zdobyło awans do finału. 28 lutego w studiu MTV w Budapeszcie odbył się finał "A Dal 2015", w którym wystąpili: Boggie, Szabó, Mujahid, Spoon, Wolf, PASSED, Ív i Gájer. Majwiększą liczę 24 punktów w głosowaniu jurorów i telewidzów zdobyła w nim Boggie z piosenką „Wars for Nothing”. Podczas występów piosenkarka zawarła w wizualizacjach swojej piosenki zwroty dotyczące liczby ofiar rozgrywanych na świecie konfliktów i tragedii. Kontrowersje wzbudziło jedno ze zdań zawartych na ekranie – "2014. Gaza. Dwie trzecie ofiar to cywile, w tym ponad 500 dzieci", które nawiązywało do konfliktu izraelsko-palestyńskiego i operacji wojskowej, którą Izrael przeprowadził przeciwko Hamasowi latem 2014. Oburzenie wobec prezentacji Boggie wyraził m.in. Ilan Mor, ambasador Izraela na Węgrzech, który domagał się wycofania piosenkarki z udziału w konkursie. Jak podał francuski dziennik „Le Figaro”, jeden z przedstawicieli węgierskich władz miał zapewnić izraelskiego ambasadora, że w piosence nie ma odniesień do wydarzeń w Strefie Gazy. Sama Boggie odpadła zarzuty mówiąc, że „to piosenka nie tylko o pokoju, ale także naszej zdolności do brania odpowiedzialności za nasze działania”. 19 maja zaprezentowała piosenkę jako dziesiąta w kolejności w pierwszym półfinale Konkursu Piosenki Eurowizji. Z ósmego miejsca (67 punktów) awansowała do finału. Zaśpiewała w nim jako 22. w kolejności. Zajęła 20. miejsce po zdobyciu 19 punktów, w tym m.in. noty ośmiu punktów z Estonii.
Po finale konkursu w Sztokholmie telewizja MTVA wyraziła chęć udziału w 61. Konkursie Piosenki Eurowizji w Sztokholmie. W połowie października rozpoczęła proces przyjmowania zgłoszeń, który zakończyła 25 listopada. Decyzją wewnętrznej komisji jurorskiej, do udziału w "A Dal 2016" zakwalifikowało się 30 uczestników: André Vásáry, Anna Patai, B The First, Bálint Gájer, Benji, ByTheWay, C.E.T., Egy Másik Zenekar, Fatima Mohamed, Freddie, Gergő Oláh, Group’n’Swing, Ív, Jázmin Török, Júlia Horányi, Kállay Saunders Band, Karmapolis i Böbe Szécsi, Laci Gáspár, Maszkura és a Tücsökraj, Misztrál, Mushu, Nika, Odett, Olivér Berkes, Parno Graszt, Passed, Petra Veres-Kovács, Petruska, Reni Tolvai i Szilvia Agárdi. Zostali podzieleni na trzy ćwierćfinały (23 i 30 stycznia oraz 6 lutego), a z każdej rundy do stawki półfinałowej awansowało po sześciu wykonaców wyłonionych w głosowaniu jurorów i telewidzów (szóstego uczestnika wybierali tylko widzowie). 18 półfinalistów podzielono na dwa koncerty (13, 20 lutego), a do finału awansowało po czterech z nich, wybranych przez jurorów i telewidzów (czwarty jedynie przez widzów). Po kilkutygodniowych selekcjach do finału awansowali: Mushu, Parno Graszt, Olivér Berkes i Andi Tóth, Petruska, Gergő Oláh, Freddie, Kállay Saunders Band i André Vásáry. 27 lutego finał krajowych eliminacji, głosami telewidzów i juroów, wygrał Freddie z piosenką „Pioneer”. 10 maja wystąpił w pierwszym półfinale konkursu i z czwartego miejsca (197 punktów) awansował do sobotniego finału, rozgrywanego 14 maja. Zajął w nim 19. miejsce po zdobyciu 108 punktów.
Od 2016 przygotowaniami do udziału w Konkursie Piosenki Eurowizji zajmuje się telewizja Duna Médiaszolgáltató (Duna). W maju 2016 wyraziła chęć udziału w 63. Konkursie Piosenki Eurowizji w Kijowie. W grudniu potwierdziła, że reprezentantem Węgier w konkursie będzie laureat "A Dal 2017". Zgłoszenia do festiwalu ruszyły 11 października 2016, w regulaminie odnotowano dwie zmiany: każdy z wykonawców musiał mieć podpisany kontrakt płytowy z wytwórnią muzyczną lub menedżerem muzycznym, a także musiał mieć na swoim koncie album studyjny lub utwory grane w lokalnych rozgłośniach radiowych bądź telewizji. Do krajowych eliminacji dopuszczono 30 wykonawców, którymi zostali: Ádám Szabó, Andi Tóth, AnnaElza (feat. Júli Kása), Benjámin Pál, Benji, Calidora, Chase (wszedł na miejsce zespołu Jetlag), Dávid Henderson, Enikő Muri, Gigi Radics, Gina Kanizsa, Joci Pápai, Kállay Saunders Band, Kata Csondor, KYRA Fedor, Leander Kills, Mrs. Columbo, Orsi Sapszon, Peet Project, Peter Kovary and The Royal Rebels, Roma Soul, Soulwave, Spoon 21, Szabyest (wszedł na miejsce zespołu Rocktenors, który został zdyskwalifikowany za zbyt wczesne opublikowanie konkursowej piosenki), The Couple, The Wings, Gabi Tóth i Freddie Shuman (feat. Begi Lotfi), Viki Singh, Zävodi + Olivér Berkes oraz Zoltán Mujahid. Uczestnicy zostali podzieleni na trzy koncerty ćwierćfinałowe. Z każdego z ćwierćfinałów do kolejnego etapu przechodziło po sześciu wykonawców (pięciu dzięki głosowaniu jurorów oraz faworyt widzów). Z dwóch półfinałów do finału awansowało łącznie ośmiu kandydatów (sześciu dzięki głosowaniu jurorów oraz dwóch faworytów w głosowaniu widzów). W finale, który odbył się 18 lutego 2017, wystąpili: Gabi Tóth i Freddie Shuman (feat. Begi Lotfi), Soulwave, Gigi Radics, Kállay Saunders Band, Leander Kills, Zävodi + Olivér Berkes, Joci Pápai i Gina Kanizsa. Decyzją jurorów (Ferenc Molnár, Zséda, Károly Frenreisz, Miklós Both), do decydującej rundy przeszło czterech finalistów: Gigi Radics, Zävodi + Olivér Berkes, Joci Pápai i Gina Kanizsa. Głosami telewidzów, pierwsze miejsce zajął Joci Pápai z piosenką „Origo”, wygrywając finał krajowych eliminacji. 11 maja wystąpił w drugim półfinale konkursu i z drugiego miejsca (231 punktów) awansował do finału, rozgrywanego 13 maja. Zajął w nim ósme miejsce, zdobywszy 200 punktów.
We wrześniu 2017 węgierska telewizja potwierdziła chęć udziału w 63. Konkursie Piosenki Eurowizji w Lizbonie. Reprezentantem kraju w konkursie został laureat "A Dal 2018". Proces przyjmowania zgłoszeń trwał od 10 października do 20 listopada. Do stawki konkursowej zakwalifikowanych zostało 30 wykonawców: Andy Roll, AWS, Ceasefire X, Cintia Horváth i Tomi Balogh, Gergely Dánielfy, Fourtissimo, Ham ko Ham, Gabi Knoll, Gábor Heincz Biga, Leander Kills, Living Room, Maszkura és a tücsökraj, Maya ‘n’ Peti, Nemzenekar, Nene, trio Nikoletta Szőke, Attila Kökény i Róbert Szakcsi Lakatos, Noémo, Nova Prospect, Odet, Peet Project, Reni Tolvai, Roland Gulyás, SativuS, Tamás Horváth, Tamás Vastag, The Matter, Viktor Király, #yeahla (feat. Viki Eszes), yesyes i Zsolt Süle. Przed rozpoczęciem eliminacji z rywalizacji wycofali się Nemzenekar i The Matter, a na ich miejsce trafili Viki Singh i Patikadomb. Uczestnicy zostali podzieleni na trzy koncerty ćwierćfinałowe, z których do półfinałów awans zdobyło po sześciu kandydatów (pięciu dzięki głosowaniu jurorów oraz zwycięzca głosowania widzów). Z każdego z dwóch półfinałów do finału awansowało po czterech wykonawców (trzech dzięki głosowaniu jurorów oraz zwycięzca głosowania widzów). W skład komisji jurorskiej weszli: aktorka Judit Schell, piosenkarz Misi Mező oraz kompozytorzy Károly Frenreisz i Miklós Both. Koncerty prowadzili Kriszta Rátonyi i Freddie. W finale, rozgrywanym 24 lutego 2018, wystąpili: Leander Kills, yesyes, Zsolt Süle, Tamás Horváth, Gábor Heincz Biga, Gergely Dánielfy, AWS i Viktor Király. Decyzją jurorów, w ostatecznej rundzie głosowania telewidzów zmierzyli się: yesyes, Gergely Dánielfy, Viktor Király i zespół AWS. Pierwsze miejsce zajął AWS z piosenką „Viszlát nyár”, dzięki czemu wygrał finał. 10 maja reprezentanci wystąpili jako trzynaści w kolejności w drugim półfinale konkursu. Z dziesiątego miejsca (111 punktów) zakwalifikowali się do finału rozgrywanego 12 maja. Zaprezentowali się w nim z 21. numerem startowym i zdobyli łącznie 93 punkty, plasując się na 21. miejscu w głosowaniu telewidzów (15. miejsce) i jurorów (22. miejsce).
Pod koniec września 2018 telewizja Duna potwierdziła udział w 64. Konkursie Piosenki Eurowizji w Tel Awiwie. Do 8 listopada przyjmowała zgłoszenia do "A Dal 2019". Do konkursu zostało zakwalifikowanych 30 uczestników, a listę uczestników telewizja ogłosiła 3 grudnia. W stawce znaleźli się: Akusztik Planet, Olivér Berkes, Timi Antal ft. Gergő Demko, Fatal Error, Dayana, Deniz, Goti, Klara Hajdu, Barni Hamar, David Hirtli, Konyha, Kyra Fedor, Leander Kills, Mocsok 1 Kölyök, Monyó Projekt, Bogi Nagy, Nomád, Gergő Oláh, Joci Pápai, Petruska, Rozina Pátkai, Ruby Harlem, Savus, Gergő Szekér, The Sign, The Middletonz, Laszlái Barai, USNK, Bence Vavra i yesyes. 14 maja wystąpił jako siódmy w kolejności w pierwszym półfinale konkursu. Zajął 12. miejsce z 97 punktami na koncie i nie zakwalifikował się do finału.
Uczestnictwo.
Węgry uczestniczą w Konkursie Piosenki Eurowizji od 1994 i do tej pory wzięły udział 18 razy. Poniższa tabela uwzględnia nazwiska wszystkich węgierskich reprezentantów, tytuły konkursowych piosenek oraz wyniki w poszczególnych latach.
Historia głosowania w finale (1994–2018).
Poniższe tabele pokazują, którym krajom Węgry przyznają w finale najwięcej punktów oraz od których państw węgierscy reprezentanci otrzymują najwyższe noty:
Kraje, którym Węgry "przyznały" najwięcej punktów:
Kraje, od których Węgry "otrzymały" najwięcej punktów:
Legenda:
Nagrody im. Marcela Bezençona.
Nagrody im. Marcela Bezençona wręczane są corocznie (od 2002) najlepszym piosenkom biorącym udział w Konkursie Piosenki Eurowizji. Przyznawane są w trzech kategoriach:
Poniższy spis uwzględnia nagrody im. Marcela Bezençona zdobyte przez reprezentantów Węgier.
Nagroda Kompozytorów
Faworyt OGAE.
Od 2007 Stowarzyszenie Miłośników Konkursu Piosenki Eurowizji (OGAE) przeprowadza nieoficjalny plebiscyt, w którym poszczególne kluby głosują na wszystkie piosenki zgłoszone do danym konkursu, przy użyciu tzw. „systemu eurowizyjnego” (tj. 1-7, 8, 10 i 12 punktów dla 10 najwyżej ocenionych utworów; klub nie może głosować na propozycję z własnego kraju). W głosowaniu mogą brać udział wszystkie 37 klubów rozmieszczonych po całej Europie.

</doc>
<doc id="785000" url="https://pl.wikipedia.org/wiki?curid=785000" title="Kożuszki-Ośrodek">
Kożuszki-Ośrodek

Kożuszki-Ośrodek – część wsi Kożuszki-Parcel w Polsce, położona w województwie mazowieckim, w powiecie sochaczewskim, w gminie Sochaczew.
W latach 1975–1998 Kożuszki-Ośrodek administracyjnie należał do województwa skierniewickiego.

</doc>
<doc id="785005" url="https://pl.wikipedia.org/wiki?curid=785005" title="Antoniew (gmina Sochaczew)">
Antoniew (gmina Sochaczew)

Antoniew – wieś w Polsce położona w województwie mazowieckim, w powiecie sochaczewskim, w gminie Sochaczew.
W latach 1975–1998 miejscowość administracyjnie należała do województwa skierniewickiego.

</doc>
<doc id="785012" url="https://pl.wikipedia.org/wiki?curid=785012" title="Pacific Palisades (film)">
Pacific Palisades (film)

Pacific Palisades - film fabularny produkcji francusko-amerykańskiej z 1990 roku w reżyserii Bernarda Schmitta.

</doc>
<doc id="785014" url="https://pl.wikipedia.org/wiki?curid=785014" title="Bryła platońska">
Bryła platońska



</doc>
<doc id="785024" url="https://pl.wikipedia.org/wiki?curid=785024" title="Dominika Kurdziel">
Dominika Kurdziel

Dominika Kurdziel (ur. 25 września 1977 w Krakowie) – polska piosenkarka, autorka tekstów, kompozytorka, producentka muzyczna, reżyser programów telewizyjnych i aktorka.
Życiorys.
Jest absolwentką Państwowego Liceum Muzycznego im. Fryderyka Chopina w Krakowie. W 2005 ukończyła wokalistykę na Akademii Muzycznej w Katowicach, na Wydziale Jazzu i Muzyki Rozrywkowej.
Od 1994 do 1996 występowała w krakowskim kabarecie Piwnica pod Baranami. W 1995 otrzymała dwie nagrody na Festiwalu Artystycznym Młodzieży Akademickiej w Świnoujściu: wyróżnienie za indywidualność artystyczną i nagrodę specjalną dla najlepszego kompozytora. W 1997 została laureatką Festiwalu Piosenki Studenckiej w Krakowie, a następnie zdobyła Grand Prix na festiwalu Śpiewajmy Poezję w Olsztynie i Grand Prix na festiwalu w Siedlcach. Ponadto w ramach konkursu "Debiuty" na XXXIV KFPP w Opolu za wykonanie utworu „Teatr” otrzymała nagrodę im. Anny Jantar. Pod koniec 1997 Telewizja Polska przyznała jej wyróżnienie za indywidualność roku.
Od 1998 do 1999 grała na perkusji w talk-show Wojciecha Jagielskiego "Wieczór z wampirem". We współpracy z Pawłem Kukizem nagrała piosenki „Tańczę (Chodź zabiorę cię do siebie)” oraz „Czy pamiętasz Janku”. w latach 2002–2006 śpiewała jako chórek u boku gwiazd polskiej sceny muzycznej. Od 2006 do 2014 roku śpiewała na wyłączność w chórkach zespołu Andrzeja Piasecznego.
W 2011 wraz z Łukaszem Kowalskim zasiadała w „dream team” Andrzeja Piasecznego w pierwszej edycji programu TVP2 "The Voice of Poland". W 2012 zakwalifikowała się do półfinału trzeciej edycji programu Polsat "Must Be the Music. Tylko muzyka".
Piosenkarka współpracowała z ośrodkiem U Siemachy, gdzie prowadziła zajęcia z resocjalizacji kulturalnej, a także ze Stowarzyszeniem na rzecz Dzieci i Młodzieży Nasz Świat.
W 2006 roku równolegle do swojej kariery muzycznej rozpoczęła pracę w telewizji TVN. Pracowała jako producent muzyczny w programie „Szymon Majewski Show”, następnie jako wydawca, a później jako reżyser programów telewizyjnych takich jak: „Bar u Danuśki” (TTV), „Mój pierwszy raz” (TTV), „Mamy cię!” (TVN), „Ludzie wolności” (TVN), „Kossakowski. Nieoczywiste” (TTV), „Kossakowski. Inicjacja” (TTV), „Betlejewski. Prowokacje” (TTV).

</doc>
<doc id="785026" url="https://pl.wikipedia.org/wiki?curid=785026" title="Piroksykam">
Piroksykam

Piroksykam (ang. "Piroxicam") – niesteroidowy lek przeciwzapalny z grupy oksykamów o działaniu przeciwzapalnym, przeciwbólowym i przeciwgorączkowym. Jego działanie polega głównie na hamowaniu cyklooksygenazy. Stosowany przeważnie w chorobie zwyrodnieniowej stawów oraz w reumatoidalnym zapaleniu stawów. Dość często (ok 30%) u pacjentów przyjmujących przewlekle piroksykam występują działania niepożądane, najczęściej są to zaburzenia ze strony przewodu pokarmowego.
Mechanizm działania.
Hamowanie działalności cyklooksygenazy typu 1 (COX-1) oraz cyklooksygenazy typu 2 (COX-2), odpowiedzialnej za syntezę prostaglandyn prozapalnych.
Hamuje agregację płytek krwi.
Jest metabolizowany w wątrobie poprzez hydroksylację pierścienia pirydolowego łańcucha bocznego i sprzęganie z kwasem glukuronowym.
Przeciwwskazania.
Ostrożnie:
Stosowanie w trakcie ciąży i karmienia.
Kategoria B. W okresie okołoporodowym – D. W I i II trymestrze ciąży stosować tylko w razie zdecydowanej konieczności. Nie stosować w III trymestrze i okresie karmienia piersią.
Dawkowanie.
Według zaleceń lekarza.

</doc>
<doc id="785029" url="https://pl.wikipedia.org/wiki?curid=785029" title="Apo-Piroxicam">
Apo-Piroxicam



</doc>
<doc id="785031" url="https://pl.wikipedia.org/wiki?curid=785031" title="Feldene">
Feldene



</doc>
<doc id="785032" url="https://pl.wikipedia.org/wiki?curid=785032" title="Kultura badeńska">
Kultura badeńska

Kultura badeńska (inaczej zwana kulturą ceramiki promienistej) – kultura młodszego eneolitu z kręgu kultur naddunajskich szeroko rozpowszechniona w środkowej Europie od połowy IV do połowy III tysiąclecia p.n.e. Kultura Badeńska rozwinęła się na podłożu kultury Vinča na terenie Austrii, Węgier, Czech, Słowacji i płd. Polski. Ludność kultury badeńskiej zajmowała się hodowlą i uprawą roli, wytwarzała narzędzia krzemienne i kamienne, ceramikę zdobioną charakterystycznymi żłobionymi rowkami rozprowadzanymi promieniście, broń i ozdoby z miedzi. W kulturze tej upowszechnił się ciałopalny obrządek pogrzebowy. Nazwana od miasta Baden w Austrii.
Kryteria wydzielenia.
Powstanie i rozwój kultury badeńskiej nastąpił w okresie wielkich przemian, gdy w środkowej Europie rozpoczęły się zmiany wielkich kultur neolitycznych i wczesnoeneolitycznych, a jeszcze nie nastąpiła stabilizacja właściwa rozwiniętej epoce brązu.
Kultura badeńska zwana jest również kulturą ceramiki promienistej, kulturą Pecel, kulturą kanelowaną, kulturą młodszego eneolitu. Ornamenty kanelowane rozchodzą się promieniście od dna naczynia, od czego pochodzi określenie „ceramika promienista”.
Chronologia, geneza i następstwo.
Czas trwania tej kultury zależał od terytorium, na którym występowała. W Polsce występowała w drugiej połowie III tysiąclecia p.n.e., zaś na Węgrzech i Rumunii w połowie IV tysiąclecia. p.n.e. Impulsem do powstania tej kultury było połączenie elementów znad dolnego Dunaju z kulturą Cernavoda II – III, które spowodowało powstanie grupy Boleraz na terenie dorzecza środkowego Dunaju. Na podłożu kultury Vinča powstała właściwa kultura badeńska, ogarniająca cały obszar dawniej zajęty przez kultury kompleksu lendzielsko-polgarskiego. Archeolodzy łączyli jej genezę bezpośrednio z migracją ludności bałkańsko-anatolijskiej lub emigracją ludności po upadku Troi II (jako argument wysuwano obecność w węgierskich grobach kultury badeńskiej urn twarzowych podobnych do urn z Troi – dowodzą tego wykopaliska w Center na Węgrzech, ale podobne są znane ze starszej kultury Vinča, która sięgała do Anatolii).
Kultura badeńska przekształciła się kulturę ceramiki sznurowej.
Obszar występowania i kontekst kulturowy.
Kultura ta była szeroko rozpowszechniona w środkowej Europie (Węgry, Słowacja, Austria, Czechy, Polska, północna Serbia i zachodnia Rumunia). Kultura badeńska w Polsce występowała na terenie Małopolski i Górnego Śląska w postaci odrębnych grup, nawiązujących do terenu Moraw i Słowacji oraz silnie oddziaływała na późną fazę kultury pucharów lejkowatych (Bronocice i niektóre stanowiska na Kujawach i w Wielkopolsce i w dorzeczu Nidy). Wpływ kultury badeńskiej dotarł nawet do Kujaw, gdzie zaczęto przejmować formy zdobień ceramiki.
Na północny wschód od obszaru kultury badeńskiej znajdowała strefa leśna (paraneolityczna) zajmowana przez kultury ugrofińskie. Na północy powstała kultura amfor kulistych. Ze wschodu przybyły ludy, które stworzyły kulturę ceramiki sznurowej. Na zachodzie występowała kultura pucharów lejkowatych, która przeplatała się z kulturą badeńską na Śląsku, Małopolsce i na Węgrzech.
Charakterystyczne wyroby kulturowe.
Powstanie kultury badeńskiej wiązało się z rozwojem nowych form ceramiki (naczynia profilowane, zdobione ornamentami kanelowanymi i rytymi, rozwój kubków i dzbanów). W małym stopniu uległo zmianie budownictwo miejscowe.
Krzemieniarstwo: z doskonałych jakościowo surowców produkowane były przez specjalistów siekiery i długie wióry. Do prostych czynności używano narzędzi odłupkowych wykonanych na poczekaniu z surowców dostępnych w pobliżu osad.
Istotnym zjawiskiem w kulturze badeńskiej była znajomość czterokołowego wozu, poświadczona znaleziskiem modelu z Budakalász na Węgrzech.
Osadnictwo.
Osady kultury badeńskiej były budowane na terenach wysoko położonych, często otaczane fortyfikacjami, niekiedy nawet murami kamiennymi (np. Hlinsko na północnych Morawach). Domy budowano małe, jednorodzinne, zakończone absydą. Wewnątrz obiektów mieszkalnych znajdowały się kopulaste piece. Wokół domostw spotyka się trapezowate jamy, służące za spichlerze do przechowywania ziaren zbóż.
Obrządek pogrzebowy i wierzenia.
Obrządek grzebalny obejmował zarówno groby szkieletowe, jak i ciałopalne. Znane są też groby zbiorowe w osadach, często w jamach odpadkowych, rzadkie kurhany i pochówki zwierzęce. Zmarłych grzebano niespalonych w pozycji skurczonej, niekiedy wraz ze zwierzętami. Znane są wypadki ciałopalenia z użyciem popielnic twarzowych, a także groby symboliczne. Obok grobów ludzi ze zwierzętami pociągowymi (bydło), symbolizującymi zaprzęg, występują groby samych zwierząt (kult Bogini Matki).
Gospodarka i społeczeństwo.
W gospodarce hodowlano-rolnej dominowała hodowla (bydło, świnie), co m.in. poświadczają specjalne zagrody dla bydła – kraale. Handlowano makiem, pszenicą pierwotną i żytem. Świadczyć o tym mogą znaleziska z wykopalisk w Zesławicach.
Do tego samego cyklu kulturowego zalicza się również:

</doc>
<doc id="785033" url="https://pl.wikipedia.org/wiki?curid=785033" title="Flamexin">
Flamexin



</doc>
<doc id="785034" url="https://pl.wikipedia.org/wiki?curid=785034" title="Hotemin">
Hotemin



</doc>
<doc id="785035" url="https://pl.wikipedia.org/wiki?curid=785035" title="Piroxicam">
Piroxicam



</doc>
<doc id="785043" url="https://pl.wikipedia.org/wiki?curid=785043" title="Synagoga w Mysłowicach (ul. Kołłątaja)">
Synagoga w Mysłowicach (ul. Kołłątaja)

Synagoga w Mysłowicach – synagoga znajdująca się w Mysłowicach na rogu placu Mieroszewskich i ulicy Hugona Kołłątaja, za czasów niemieckich zwanej Synagogengasse.
Synagoga została zbudowana w 1826 roku. Po wybudowaniu nowej, większej synagogi, bożnicę sprzedano firmie meblowej "Robak", która w 1927 roku sprzedała ją katolickiej parafii Najświętszego Serca Pana Jezusa. W 1928 roku parafia przeprowadziła stosowny remont według projektu A. Krafczyka i zaadaptowała budynek na Katolicki Dom Ludowy, który znajduje się w nim do dnia dzisiejszego.
Murowany budynek synagogi wzniesiono na planie prostokąta. Do dnia dzisiejszego niewiele zachowało się z pierwotnego wyposażenia oraz oryginalnych detalów architektonicznych. Wewnątrz zachowały się drewniane galerie dla kobiet obiegające z trzech stron dawną główną salę modlitewną.

</doc>
<doc id="785047" url="https://pl.wikipedia.org/wiki?curid=785047" title="Dereń">
Dereń

Dereń ("Cornus" L.) – rodzaj krzewów z rodziny dereniowatych ("Cornaceae"). Obejmuje 50 gatunków. Rośliny te występują głównie w strefie umiarkowanej półkuli północnej z nielicznymi przedstawicielami sięgającymi obszaru okołobiegunowego oraz strefy tropikalnej. Do polskiej flory należą cztery gatunki, w tym jeden wymarły (dereń szwedzki "C. suecica"), dwa introdukowane (biały "C. alba" i rozłogowy "C. sericea") oraz jeden rodzimy dziko rosnący – dereń świdwa "C. sanguinea". Derenie rosną w różnych formacjach i siedliskach – na torfowiskach, w lasach i zaroślach, na terenach suchych, na nizinach i w górach.
Liczne gatunki z tego rodzaju uprawiane są jako rośliny ozdobne. Ze względu na efektowne kwiatostany (przy czym kwiaty są w nich drobne, a okazałe są podsadki) uprawia się zwłaszcza derenia kousa "C. kousa" i kwiecistego "C. florida", ale też niskiego derenia kanadyjskiego "C. canadensis". Z powodu wczesnowiosennego kwitnienia uprawiane są dereń jadalny "C. mas" i lekarski "C. officinalis". Walorem niektórych gatunków (np. derenia białego "C. alba") są efektownie wybarwione, bezlistne pędy w okresie zimowym. Niektóre gatunki zdobione są przez owoce, np. dereń pomarszczony "C. rugosa" i "Cornus racemosa". Oryginalny, pagodowy pokrój jest głównym walorem derenia pagodowego "C. controversa" i skrętolistnego "C. alternifolia". W przypadku różnych gatunków wyhodowano także oryginalne odmiany o liściach pstrych. Jadalnych owoców wykorzystywanych do wyrobu przetworów dostarczają wielkoowocowe gatunki, takie jak dereń jadalny "C. mas" i lekarski "C. officinalis".
Dereń świdwa dostarcza bardzo twardego drewna wykorzystywanego m.in. do wyrobu szpul i patyków do szaszłyków. Drewno derenia Nuttalla "C. nuttallii" służy do wyrobu narzędzi i mebli. Niektóre gatunki wykorzystywane są także jako rośliny lecznicze.
Rozmieszczenie geograficzne.
Rodzaj szeroko rozprzestrzeniony w strefie umiarkowanej na półkuli północnej, sięgający także obszarów okołoarktycznych na północy i do strefy tropikalnej na południu, przy czym w strefie równikowej rośliny te reprezentowane są przez pojedyncze gatunki występujące na obszarach górskich Afryki i północno-zachodniej Ameryki Południowej. Najwięcej jest ich w Azji – tylko w Chinach 25 rośnie gatunków. W Ameryce Północnej obecnych jest 20 gatunków, a w Europie 4, z czego w Polsce były dwa, ale wymarł dereń szwedzki "C. suecica" i został tylko dereń świdwa "C. sanguinea". Introdukowane i dziczejące są dwa gatunki: dereń biały "C. alba" i rozłogowy "C. sericea". Inne spotykane są tylko w uprawie.
Systematyka.
Rodzaj siostrzany dla rodzaju alangium "Alangium", wraz z którym wchodzi w skład podrodziny "Cornoideae" w rodzinie dereniowatych "Cornaceae" z rzędu dereniowców "Cornales". W różnych systemach klasyfikacyjnych pozycja systematyczna jest zgodna, zmienia się tylko klasyfikacja blisko spokrewnionych rodzajów, albo klasyfikacja w obrębie rodzaju, z którego np. w systemie Takhtajana z 2009 wyodrębniano poza "Cornus" jeszcze trzy inne rodzaje – "Swida", "Afrocrania" i "Cynoxylon". W sumie różni autorzy na podstawie różnic morfologicznych dzielili derenie na takie rodzaje jak: "Arctocrania" , "Benthamia" , "Benthamidia" , "Chamaepericlymenum" , "Cynoxylon" , "Eukrania" , "Macrocarpium" , "Swida" i "Thelycrania" .

</doc>
<doc id="785048" url="https://pl.wikipedia.org/wiki?curid=785048" title="Par (tytuł)">
Par (tytuł)



</doc>
<doc id="785049" url="https://pl.wikipedia.org/wiki?curid=785049" title="Abraham Karpinowicz">
Abraham Karpinowicz

Abraham Karpinowicz (ur. 29 maja 1913 w Wilnie, zm. 23 marca 2004 w Tel Awiwie) – polski pisarz, prozaik pochodzenia żydowskiego tworzący w języku jidysz.
Pierwsze utwory literackie tworzył już w okresie międzywojennym, jako uczeń wileńskiej szkoły średniej. II wojnę światową spędził w Związku Radzieckim, a w 1944 powrócił do Wilna. Od 1949 mieszkał w Izraelu, gdzie skończył studia i rozwinął swój warsztat pisarski. Opublikował jedenaście książek, z których sześć poświęconych było życiu Żydów w przedwojennym Wilnie. Był przewodniczącym Związku Pisarzy Żydowskich, a także prezesem Światowej Rady Kultury Jidysz.

</doc>
<doc id="785050" url="https://pl.wikipedia.org/wiki?curid=785050" title="Anton Raphael Mengs">
Anton Raphael Mengs

Anton Raphael Mengs (ur. 12 marca 1728 w Uściu nad Łabą, zm. 29 czerwca 1779 w Rzymie) – niemiecki malarz i teoretyk sztuki.
Tworzył w Rzymie, Madrycie i Saksonii. Jeden z prekursorów neoklasycyzmu w malarstwie. Był jednym z najważniejszych reprezentantów Akademii Świętego Łukasza (jedna z najstarszych akademii malarstwa, rzeźby i architektury we Włoszech).
Życiorys.
Urodził się w Uściu nad Łabą w Czechach (niem. "Aussig an der Elbe"). Jego ojcem był Ismael Mengs, pochodzący z Łużyc (ale urodzony w Kopenhadze) malarz miniatur żydowskiego pochodzenia, który był jego pierwszym, surowym i czasem despotycznym nauczycielem. Ojciec kształcił także córki, odnoszącą sukcesy Teresę Concordię (1725–1806) i Julię.
Młody Anton w 1741 wyjechał z ojcem do Rzymu, gdzie zdobył uznanie freskiem "" wykonanym na zamówienie kardynała Aleksandra Albaniego (Villa Albani). W 1746 Mengs po raz drugi wyjechał do Rzymu, gdzie przeszedł na katolicyzm i w 1748 ożenił się z jedną ze swoich modelek, Margaritą Guazzi. W 1749 powrócił do Drezna, gdzie w 1751 został mianowany pierwszym malarzem króla Polski i księcia Saksonii Augusta III Sasa, z roczną pensją 1000 talarów. Wkrótce potem powrócił do Rzymu, tu w 1754 został dyrektorem watykańskiej szkoły malarstwa. W 1755 poznał Johanna Joachima Winckelmanna, niemieckiego archeologa i historyka sztuki, który szybko stał się jego najbliższym przyjacielem i miał wielki wpływ na teorię sztuki, deklarowaną przez Mengsa. W późniejszych latach doszło między nimi do konfliktu m.in. o namalowany przez Antona falsyfikat "Jowisz całujący Ganimedesa", sprawiający wrażenie obrazu pochodzącego z epoki antycznej i doskonale dopasowanego do oczekiwań ówczesnych mecenasów.
Anton Raphael Mengs wyjechał do Hiszpanii, gdzie szybko został mianowany pierwszym nadwornym malarzem króla Karola III. W Madrycie kierował Królewską Manufakturą Tapiserii Santa Bárbara. Zreorganizował fabrykę wyzwalając ją od dominujących flamandzkich wzorów, zwłaszcza od tematyki mitologicznej. Wprowadził do tapiserii zasady neoklasyczne, które stosował w tematyce rodzajowej oraz hiszpańskich pejzażach. Był to zabieg oświeceniowy, w myśl którego należało dążyć do zrozumienia rzeczywistości kraju. Wspomagali go architekt Francesco Sabatini, malarz Mariano Salvador Maella, a później Francisco Bayeu, który został jego następcą na stanowisku artystycznego dyrektora manufaktury. Wspólnie zatrudnili młodych hiszpańskich i włoskich artystów, takich jak José del Castillo, Ginés Andrés de Aguirre, Antonio Barbazza, Mariano Nani, Zacarías González Velázquez, José Camarón y Meliá i Ramón Bayeu. Zauważył talent młodego Francisca Goi (rekomendowanego przez Francisca Bayeu), zlecając mu wykonanie serii projektów gobelinów ("kartonów do tapiserii").
Poza malarstwem, Mengs zajmował się również teorią sztuki malarskiej. W swoich pracach (napisanych po hiszpańsku, włosku i niemiecku) głosił, że drogą do osiągnięcia perfekcji w malarstwie jest zrównoważone połączenie klasycyzmu greckiego, ekspresji Rafaela, światłocienia Correggia i kolorystyki Tycjana.
Mengs przyjaźnił się z wieloma artystami, pisarzami i mecenasami sztuki m.in. z margrabiną Wilhelminą z Bayreuth. Giacomo Casanova wielokrotnie wspomniał o nim w swoich pamiętnikach.
W roku 1777 Mengs powrócił do Rzymu, gdzie zmarł 2 lata później, został pochowany w kościele Świętych Michała i Magnusa (wł. "Santi Michele e Magno") w Rzymie.

</doc>
<doc id="785054" url="https://pl.wikipedia.org/wiki?curid=785054" title="Chanoz-Chatenay">
Chanoz-Chatenay



</doc>
<doc id="785057" url="https://pl.wikipedia.org/wiki?curid=785057" title="Chantemerle-les-Bles">
Chantemerle-les-Bles



</doc>
<doc id="785058" url="https://pl.wikipedia.org/wiki?curid=785058" title="Chantemerle-les-Grignan">
Chantemerle-les-Grignan



</doc>
<doc id="785059" url="https://pl.wikipedia.org/wiki?curid=785059" title="Chantrigne">
Chantrigne



</doc>
<doc id="785061" url="https://pl.wikipedia.org/wiki?curid=785061" title="Chancay">
Chancay



</doc>
<doc id="785062" url="https://pl.wikipedia.org/wiki?curid=785062" title="Chaneac">
Chaneac



</doc>
<doc id="785065" url="https://pl.wikipedia.org/wiki?curid=785065" title="La Chapelle-Bouexic">
La Chapelle-Bouexic



</doc>
<doc id="785068" url="https://pl.wikipedia.org/wiki?curid=785068" title="Procesy zwierząt">
Procesy zwierząt

Procesy zwierząt – przyjęta w historiografii formuła opisująca postępowania karne i inne czynności prawne, których podmiotami – najczęściej stronami w charakterze oskarżonego – były zwierzęta. Zjawisko miało miejsce przede wszystkim na ziemiach europejskich, a okres jego wzmożonego występowania szacuje się na wieki XVI-XVIII. Wśród historyków przyjął się ich podział, pod kątem jurysdykcji, na procesy kościelne i świeckie; niejako do osobnych grup procesów zalicza się również procesy o sodomię i czary. Procesy, poświadczone co najmniej kilkoma setkami wzmianek źródłowych, już w epoce ich przeprowadzania budziły kontrowersje, a następnie od końca XIX wieku stanowiły przedmiot badań historyków kultury i prawa. Wśród licznych postulowanych przyczyn występowania tego fenomenu społecznego wymieniano między innymi specyficzne pojmowanie odpowiedzialności prawnej, religijne rozumienie praw rządzących światem czy też względy ludyczne.
Typologia i przebieg procesów.
Najczęściej stosowanym w opracowaniach jest podział procesów zwierząt – w zależności od charakteru instytucji sądzącej – na kościelne i świeckie:
Nieco odmienny podział procesów proponuje badacz dziejów prawa Włodzimierz Gogłoza, według którego oprócz dwu powyższych typów należałoby dodać te wynikające z oskarżeń o występki przeciwko naturze, „zachowania niezgodne z charakterystyką gatunku bądź płci oskarżonego zwierzęcia”. Historyk Michel Pastoureau wyodrębnia dodatkowo jako osobny rodzaj procesy o współudział w sodomii oraz sprawy związane z oskarżeniami o uprawianie czarów.
Nie jest możliwe dokładne określenie liczby potwierdzonych źródłowo procesów. Edward Payson Evans wymienia w swojej pracy "The Criminal Prosecution and Capital Punishment of Animals" z 1906 r. około dwustu znanych mu tego typu zdarzeń historycznych; jego lista powszechnie uznawana jest za niekompletną. Pierwsze z sądów miały miejsce w IX, a ostatnie w XIX wieku, jednak przeważająca większość znanych relacji przypada na wieki XV, XVI i XVII. Zdaniem Gogłozy „w dawnej Europie procesy sądowe nad zwierzętami odbywały się dostatecznie często, by nie wzbudzać szczególnego poruszenia mieszkańców, a zarazem były uznawane za na tyle istotne, by przedstawiciele wczesnonowożytnej doktryny prawa poświęcili im szereg, niekiedy obszernych, opracowań”. Według niego przede wszystkim procesy zwierząt oskarżanych o czyny sprzeczne z ich naturą stanowiły w lokalnych społecznościach sensację.
Lokalizacja.
Najwięcej znanych informacji o procesach zwierząt zachowało się z ziem francuskich – krajami, w których napotkać można na wiele podobnych relacji, są również Niemcy, Szwajcaria i Włochy. Przewaga ilościowa informacji pochodzących z tych krajów nie musi oznaczać wyjątkowej popularności procesów zwierząt tamże; częściowo taki obraz rzeczy może wynikać z relatywnie dobrego stanu zachowania zasobów archiwalnych w Zachodniej Europie i zainteresowania tamtejszych historyków tą tematyką. Pastoureau, który przebadał około 60 spraw z terenu Królestwa Francji z lat 1266–1586, skłaniał się ku stwierdzeniu, że sądy nad zwierzętami nie były dla społeczeństwa Europy zjawiskiem częstym, służąc raczej jako procesowe "exempla". Mimo to można zaobserwować, że w niektórych krajach procesy zdarzały się w porównaniu do innych terenów znacznie rzadziej; do takich wyjątków należy m.in. Anglia.
Ziemie polskie.
Nie są znane źródła historyczne, które wskazywałyby bezpośrednio na odbywanie się na ziemiach przedrozbiorowej Polski procesów, w których zwierzęta byłyby oficjalnymi oskarżonymi. Mimo to napotkać można w polskich źródłach sądowych na wzmianki dowodzące wykonywania egzekucji zwierząt, najczęściej tych będących ofiarami przestępstwa bestialstwa/sodomii.
Znany jest m.in. przypadek z Gdańska, gdzie w 1618 r. ścięto człowieka uznanego za winnego sodomii, a klacz, z którą odbył stosunek, zakopano żywcem. W 1637 r. w Lublinie spalono na stosie człowieka wraz z kobyłą. W II poł. XVIII wieku malała surowość wyroków. W 1767 r. w Warszawie wydano na winnym sodomii wyrok śmierci poprzez spalenie na stosie wraz z dwiema współwinnymi krowami, nie doszło jednak do jego wykonania, ponieważ za sprawą interwencji króla Stanisława Augusta złagodzono wymiar kary.
W 1774 r. sąd w Pajęcznie, a w 1784 w Brzeźnicy, wydały wyroki śmierci na pasterzy, którzy dopuścili się sodomii. W obydwu przypadkach mieli zostać spaleni na stosie wraz z krową, z którą dopuścili się przestępstwa. W wyniku interwencji lokalnego ziemiaństwa i duchowieństwa wyroków ostatecznie nie wykonano. W prawodawstwie staropolskim sodomia stanowiła jedną z najcięższych zbrodni, a jej popełnienie skutkowało karą śmierci.
Zgodnie z ustaleniami Michała Rożka i Jana Kracika liczne egzekucje winnych przestępstw przeciw moralności miały miejsce w XVIII-wiecznym Krakowie. Pod rokiem 1733 w rachunkach miasta zapisano informację o opłacie „Serwitorom Magistri Justitiae od zakopania ciała i bydlęcia nie dopalonego”. Historycy ci wymieniają ponadto kilkanaście źródłowo potwierdzonych procesów o sodomię przeprowadzonych w XVIII wieku w Krakowie, nie precyzują jednak, czy w ich wyniku egzekucji podlegało także zwierzę.
Wedle przypuszczeń Włodzimierza Gogłozy ostatnia wykonana na ziemiach polskich egzekucja zwierzęcia miała miejsce w 1763 r. w Uściu Solnym, gdzie sąd skazał na spalenie winnego wraz z „klaczą, z którą tenże bezecny uczynek był [dokonany], ażeby się jakie monstrum z niej nie pokazało”. Z teoretycznego punktu widzenia prawo oparte na przepisach Zwierciadła Saskiego, przewidujące w niektórych wypadkach odpowiedzialność karną zwierząt, obowiązywało w Polsce do 1791 r.
Polscy historycy prawa Witold Maisel oraz Marian Lech Klementowski zwrócili w swoich pracach uwagę na fakt, że nie jest oczywiste, czy organy jurysdykcji sądowej na ziemiach polskich widziały w zabiciu zwierzęta karę wymierzoną przeciw niemu. Źródła pozwalają przypuszczać, że powodem wydawania rozkazu zabicia zwierzęcia mogły być m.in. chęć „usunięcia śladów czynu, który obraził powszechne poczucie moralności” czy też związana z poziomem ówczesnej wiedzy biologicznej obawa przed ewentualnymi narodzinami monstrum, będącego wynikiem aktu sodomii.
Cechy sądów kościelnych.
Pierwsze kościelne sądy miały miejsce w Szwajcarii oraz sąsiadujących z nią terenach, jak Alpy Włoskie, Sabaudia czy Delfinat. Zdaniem Petera Dinzelbachera pierwszy bezsprzecznie odbyty proces typu kościelnego datować należy na 1338/1339 r. W innych opracowaniach zwraca się uwagę na źródłowo potwierdzony proces kościelny mający miejsce w 824 r. w dolinie Aosty we Włoszech, zakończony ekskomuniką kretów. Początkowo do krajów o największej liczbie procesów kościelnych należały Szwajcaria, Francja i Niemcy. W późniejszych wiekach sądy miały miejsce na terenie całej Europy, a nawet poza jej granicami; znane są przypadki z Etiopii, Brazylii czy Kanady. Jako najczęściej pojawiających się podsądnych badaczka Jen Girgen wymienia: krety, myszy, szczury, węże, ptaki, ślimaki, dżdżownice, koniki polne, gąsienice, termity, żuki, muchy i wszelkiej maści niesprecyzowane w źródłach "robactwo" ("vermin"). 
Procesy odbywały się najczęściej zaocznie. Towarzyszyły im liczne czynności kultowe i obrzędowe, takie jak procesje, masowe pokuty mieszkańców dotkniętych klęską i ich publiczne ekspiacje; uciekano się również do wystawiania na widok publiczny świętych relikwii i skrapiania dotkniętych klęską pól wodą święconą.
Podobnie jak w przypadku procesów świeckich, zwierzęta reprezentowane bywały przez publicznych adwokatów. Najczęściej kończyły się one oficjalnym rzuceniem klątwy przez hierarchów kościelnych na oskarżone zwierzęta. Czynnościom procesowym mogły towarzyszyć egzorcyzmy. Zachowały się dokumenty zawierające teksty oficjalnej anatemy rzucanej na szkodniki.
Najbardziej znanym, najszerzej opisanym i wielokrotnie wspominanym we współczesnych pracach jest przypadek procesu szczurów bronionych przez Bartłomieja de Chasseneuz. Proces ten miał miejsce w 1517 r. w miejscowości Autun w Burgundii. Pastoureau zaznacza, że nie jest pewne, czy Chasseneuz rzeczywiście był obrońcą na procesie w Autun. Faktem jest, że francuski prawnik był autorem zbioru komentarzy do zwodu prawa zwyczajowego Burgundii, gdzie między innymi obszernie opisał zawiłości i problemy procesów przeciwko szkodnikom pól; praca ta stanowi cenne źródło informacji na temat przebiegu sądów tego typu.
Począwszy od XIV w. procesy kościelne zwierząt przybierają na częstotliwości. Często ich przebiegowi towarzyszyły różnego rodzaju wezwania kierowane bezpośrednio do oskarżonych, np. w 1516 r. biskup Troyes rozkazał szarańczy opuścić teren swojej diecezji w przeciągu sześciu dni pod groźbą ekskomuniki, jednocześnie uzależniając efektywność swoich zabiegów spłaceniem przez wiernych zaległych dziesięcin. Podobne procesy miały miejsce na terenie Francji do I. połowy XVIII wieku.
Cechy sądów świeckich.
Znane są lakoniczne wzmianki o możliwości stawiania zwierząt, które skrzywdziły człowieka, przed świeckim trybunałem już w czasach starożytnych. Procesy tego typu odbywać się miały w starożytnych Atenach w Prytaneum i, jakkolwiek ich istnienie nie zostało bezsprzecznie potwierdzone, wynikać mogły z chęci symbolicznego pozbycia się obiektu skażonego zbrodnią z obrębu miasta. Niewykluczone, że w odpowiedzialności karnej zwierząt w Europie należy dopatrywać się recepcji z zapisów Starego Testamentu, inspirowanych starożytnym prawodawstwem Bliskiego Wschodu. Ślady prawodawstwa przewidującego kary wobec zwierząt można odnaleźć także poza Europą czy kulturami kręgu judeochrześcijańskiego, m.in. w tradycjach niektórych spośród plemion Malezji i północno-wschodnich Indii. Z kolei rzymskie prawo stanowione nie zna podobnych przepisów; w przypadkach takich jak wyrządzenie szkody przez zwierzę, zgodnie z zasadą "noxae deditio" przechodziło ono na własność pokrzywdzonego w ramach zadośćuczynienia. Zwierzęta w świetle prawa rzymskiego traktowane były więc jako przedmiot, nie zaś podmiot prawa.
Pierwszy jednoznacznie potwierdzony historycznie proces zwierzęcia przed sądem świeckim miał miejsce w 1266 r. w Fontenay-aux-Roses i zakończył się egzekucją świni oskarżonej o zabicie dziecka jednego z mieszkańców. W procesach przeprowadzanych przez sądy świeckie w stan oskarżenia stawiano, w odróżnieniu od procesów kościelnych, pojedyncze zwierzęta. Były to zazwyczaj gatunki towarzyszące człowiekowi: świnie, krowy, byki, konie, osły, woły, psy, owce i kozły. Zdaniem Petera Dinzelbachera zwierzęta dzikie, takie jak niedźwiedzie czy wilki (w jego opinii także psy), niemal nigdy nie były stawiane w stan oskarżenia w sądach świeckich; zwierzęta te, złapane przez ludzi, bywały wprawdzie zabijane i wieszane w sposób przywodzący na myśl sądową egzekucję, jednak robiono to w celu odstraszenia innych drapieżników tudzież „jako przykład” dla nich. Zabijano je, jednak nie były to egzekucje sądowe. Podobne praktyki obserwowano jeszcze do niedawna wśród Eskimosów na Grenlandii.
Źródłami informacji na temat świeckich procesów zwierząt są często wzmianki w miejskich księgach rachunkowych, dotyczące opłacenia katów mających stracić zwierzę czy cieśli przygotowujących narzędzia egzekucji. Podobnie jak w przypadku procesów kościelnych, zwierzętom wyznaczano obrońcę. Karze mogły towarzyszyć inne sankcje, jak m.in. wystawienie na widok publiczny, poniżenie, okaleczenie. Przed rozpoczęciem procesu zwierzę bywało zamykane w areszcie. Znane są przypadki, kiedy wyrok oficjalnie odczytywano w jego obecności w celi.
Zwierzętami najczęściej pojawiającymi się w źródłach w roli oskarżonego w tego typu procesach były świnie, co tłumaczy się faktem, że zwierzęta te powszechnie i w sposób niekontrolowany błąkały się po ulicach europejskich miast w poszukiwaniu pożywienia, stanowiąc stałe zagrożenie dla dzieci i doprowadzając do licznych wypadków. Najszerzej znanym jest proces maciory z Falaise z 1366 r., który, z jednej strony będąc przykładowym sądem oskarżonego o zabójstwo zwierzęcia, z drugiej wyróżniał się m.in. tym, że oskarżone zwierzę na czas procesu przebrano w ludzką garderobę. Wyjątkowy dla procesu w Falaise był również fakt celowego przygnania okolicznych zwierząt, by obserwowały egzekucję.
Właściciel zwierzęcia, które dopuściło się przestępstwa, nie ponosił z reguły kary innej ponad tę wynikającą z samej jego utraty. Po egzekucji ciało zwierzęcia najczęściej grzebano w całości, zdarzały się wyjątki, np. w Niderlandach, gdzie po przeprowadzonej egzekucji mięsem zwierzęcia dysponowano w rozmaity sposób. W nieczęstych wypadkach wydawano wyroki uniewinniające oraz ułaskawiano. W 1499 r. wół, który zabił dziecko, skazany został na 10 lat ciężkich robót. Pod koniec XVII wieku w Rosji kozła, którego oskarżono o podobną zbrodnię, zesłano na Syberię. Kodeks karny Sardynii z 1395 r. przewidywał konkretne kary dla osłów, które przyłapano na czynieniu szkody na cudzym terenie: za pierwszym razem w postaci obcięcia jednego ucha, w przypadku powtórzenia się wykroczenia osioł miał stracić drugie.
Do najczęściej stosowanych form egzekucji należały powieszenie, ścięcie, utopienie i zakopanie w ziemi. Zwierzęta współwinne przestępstwa sodomii palono na stosie. Egzekucje, o ile było to możliwe, przeprowadzano zazwyczaj w sposób tożsamy ze stosowanym wobec ludzi winnych tych samych przestępstw. Jeśli nie było możliwe uchwycenie konkretnego zwierzęcia winnego zbrodni, w jego zastępstwie doprowadzano pod sąd i skazywano inne zwierzę tego samego gatunku; w takich sytuacjach nie wykonywano jednak wyroku.
Wraz z rozpowszechnianiem się w Europie procesu inkwizycyjnego, pojawiały się sporadyczne przypadki stosowania wobec zwierząt tortur w celu przyznania się do winy. Tak było m.in. w 1457 r. w Savigny w Burgundii. Wraz ze schyłkiem średniowiecza nasilała się częstotliwość stosowania tortur oraz brutalność procesów. Coraz częściej zwracano uwagę na okoliczności towarzyszące zbrodni, takie jak czas czy miejsce jej popełnienia.
Zwierzę jako współwinny sodomii.
Marian Lech Klementowski twierdził, że znaczenie w wykształceniu się europejskich przepisów i praktyki karania zwierząt uznawanych za współwinne sodomii miały starotestamentowe tradycje (Księga Wyjścia 22.18 i Księga Kapłańska 20.15). We wczesnym średniowieczu przestępstwa natury seksualnej leżały w jurysdykcji sądów synodalnych. Jeszcze w XIII wieku sąd synodalny Fryzji dopuszczał spalenie na stosie wraz ze zwierzęciem jako jedną z kar za sodomię. W późniejszym okresie sprawy tego typu przechodziły stopniowo pod jurysdykcję świecką. Za pierwszą wzmiankę o paleniu winnych bestialstwa na stosie wraz ze zwierzęciem Klementowski uważa zapis z 1276 r. w księdze miejskiej Augsburga. Jako inne spośród źródeł zawierających zapisy o karaniu zwierząt współwinnych przestępstwa sodomii wymienia m.in. księgi miejskie Frankenbergu, Dortmundu, Frankfurtu tudzież innych miast niemieckich.
Zwierciadło Saskie i Constitutio Criminalis Carolina z 1532 r., a także polska implementacja Caroliny pióra Bartłomieja Groickiego, nie przewidują w sposób bezpośredni karania zwierzęcia w przypadku sodomii; Zwierciadło nie zna nawet pojęcia sodomii jako stosunku ze zwierzęciem. Spalenie zwierzęcia wraz z sodomitą przewidują z kolei m.in. kodeks karny Bawarii z 1751 r. oraz "Praktyka kryminalna" Jakuba Czechowicza z 1769 r.
Krytyka.
Instytucja procesów sądowych, w których pozycję winnego zajmowało zwierzę, spotykała się z udokumentowaną krytyką niektórych spośród współczesnych im autorów. Francuski prawnik Philippe de Beaumanoir (syn) argumentował, iż warunkiem zaistnienia zbrodni jest intencja jej popełnienia oraz świadomość kary, których to czynników nie da się zaobserwować u zwierzęcia. Tomasz z Akwinu pisał na ten temat w podobnym tonie: „zwierzęta nie mają rozumu, nie mogą czuć się winne i nie podlegają karze; co najwyżej mogą być wysłannikami diabła, ale wtedy to sprawca szkody, a nie narzędzie powinno być osądzone”. Mimo to Akwinata dopuszczał sensowność rzucenia klątwy na zwierzęta, które jego zdaniem mogą stanowić tymczasowe narzędzie Szatana do czynienia zła, z zastrzeżeniem, że winna być ona skierowana w sprawcę opętania, nie zaś w jego przedmiot.
Polski prawnik Mikołaj Jaskier w dziele swojego autorstwa – "Iuris Provincialis quod Speculum Saxonum..." z 1535 r. – stwierdził, iż zwierzę, nie posiadając rozumu, nie może ani zgrzeszyć, ani popełnić przestępstwa, ani zostać ukarane. W krajach protestanckich procesy stanowiły, w porównaniu z terenami pod władzą katolicką, rzadkość; w 1666 r. sąd duchowny w Bernie uznał oficjalne karanie zwierząt za bezzasadne.
Próby racjonalizacji fenomenu.
Do grona pierwszych badaczy sądów nad zwierzętami należeli niemiecki historyk Karl von Amira, autor kilkudziesięciostronicowego artykułu "Thierstrafen und Thierprocesse" wydanego w Innsbrucku w 1891 r. oraz Edward Payson Evans, autor najobszerniejszej i najpopularniejszej w tym temacie książki "The Criminal Prosecution and Capital Punishment of Animals" (1906). Pierwsi historycy procesów zwierząt, wskazując na potencjalne źródła fenomenu w tradycji prawnej starożytnej Grecji oraz regułach Prawa Mojżeszowego, przedstawiali przedmiot swoich badań jako obrazujący ciemnotę dawnych wieków, porównywalny do fenomenu polowań na czarownice.
Jeszcze przed końcem XIX wieku polski prawnik Edmund Krzymuski poświęcił temu tematowi drobną rozprawę o charakterze więcej niż tylko ciekawostkowym; jego artykuł "O odpowiedzialności karnej zwierząt", opublikowano w czasopiśmie „Niwa” w 1882 r. Sprawie odpowiedzialności zwierząt przyglądał się również Bronisław Wróblewski w wydanym w 1926 r. w Wilnie drugim tomie podręcznika "Penologia. Socjologia kar".
Sądy kościelne.
Zdaniem Petera Leesona, którego teorię zrelacjonował i poparł Włodzimierz Gogłoza, fenomen procesów kościelnych możliwy jest do wytłumaczenia racjonalnymi względami, nadającymi się do zbadania przez współczesny aparat socjologii. Badacz ten dowodzi, że przeprowadzanie tego typu procesów leżało w żywotnym interesie ekonomiczno-socjotechnicznym Kościoła. Dowodem takiego stanu rzeczy ma być m.in. dążenie do psychologicznego sprzęgnięcia przez Kościół braku dyscypliny podległego mu społeczeństwa (co reprezentować mogły m.in. zaległości w płaceniu dziesięcin) z nieuchronną karą w postaci klęski naturalnej. Podobnie publiczna pokuta i symboliczne podporządkowanie się społeczeństwa woli władzy kościelnej, towarzyszące procesom, skutkować miały rychłym odwróceniem się losu oraz cofnięciem klęski, za sprawą wstawiennictwa sądu kościelnego rzucającego klątwę na szkodniki. Zgodnie z argumentacją Leesona Kościół wykorzystywał w tym celu naturalne migracje insektów, a głównym celem przedsięwzięcia miało być poprawienie ściągalności dziesięcin.
W podobnym kierunku konstruuje swoje przypuszczenia Jen Girgen, która, opierając się na ustaleniach Edwarda Paysona Evansa, zauważa, że bez znaczenia było, czy ekskomunika rzucana przez sąd kościelny przyniosła efekt: „Jeżeli szkodniki odeszły, wówczas klątwa kościelna odniosła skutek. Jeżeli nie odeszły, wówczas winą tego, że klątwa zawiodła, obarczano grzechy społeczności. «W obydwu sytuacjach prestiż Kościoła pozostaje zachowany, a jego autorytet nieskalany»”. Na fakt, że przedstawiciele władzy kościelnej podkreślali związek między obecnością szkodników na polach a uchylaniem się od płacenia dziesięcin przez wiernych, zwracał uwagę także Peter Dinzelbacher. Zaznacza też, że procesy kościelne zazwyczaj inicjowane były na wyraźną prośbę wiernych.
Sądy świeckie.
Próby racjonalizacji procesów przeprowadzanych przez sądy świeckie spotykają się z dużymi trudnościami ze względu na fakt, że w odróżnieniu od ich kościelnego odpowiednika trudno wskazać ich ewentualną zasadność ekonomiczno-społeczną czy też potencjalnego beneficjenta. Teorie zakładające panujące w średniowiecznej Europie przekonanie o racjonalności i moralnej odpowiedzialności zwierząt są trudne do obrony, a czysto racjonalne motywy mające na celu eliminację niebezpiecznych dla społeczeństwa zwierząt nie tłumaczą w żaden sposób formalno-obrzędowej strony procesów.
Zgodnie z koncepcją Andrzeja Dąbrówki dawne procesy zwierząt posiadały cechy rytuału mającego na celu oczyszczenie lokalnej społeczności z przestępstwa i przywrócenie moralnej równowagi. Badacz ten zwrócił również uwagę na fakt, że wydarzenia te pełnić mogły rolę edukacyjną, pomagając zrozumieć ich uczestnikom mechanizmy działania prawa i strukturę procesu sądowego. Zgodnie z takim podejściem proces zwierzęcia należałoby traktować jako ówczesny eksperyment sądowy.
Podobne stanowisko objął Paul Schiff Berman, który wysuwa przypuszczenie, że głównym celem przyświecającym procesom publicznym zwierząt było rytualne wskazanie sprawcy zaburzenia społecznej równowagi, kanalizacja emocji towarzyszących zaburzeniu ogólnej równowagi oraz jej symboliczne przywrócenie. Pogląd ten streszcza Włodzimierz Gogłoza, uznając, że „Procesy nie odbywały się [...] przeciwko zwierzętom, lecz nad ich czynami, a nakładane na nich kary nie były odwetem, jak to miało miejsce w odniesieniu do ludzi, lecz środkiem przywrócenia naruszonej równowagi”.
Bardziej bezpośrednie stanowisko, zakładające, że stawianie zwierząt przed sądem to dosłowna recepcja przepisów Starego Testamentu wpisująca się w klimat umysłowy epoki, zajmuje Janusz Tazbir, który uznał, że „jeśli choroba umysłowa nie zwalniała człowieka od odpowiedzialności karnej, to i brak rozumu właściwego ludziom nie mógł stanowić okoliczności łagodzącej dla zwierząt. Kamienowano więc, jak to nakazywała Księga Wyjścia”. Innego zdania jest Peter Dinzelbacher, który zwraca uwagę właśnie na brak kamienowania, metody zadawania śmierci głęboko zakorzenionej w biblijnej tradycji, w źródłowych przekazach o egzekucjach zwierząt. Ta charakterystyczna cecha dowodzi jego zdaniem, że tłumaczenie zjawiska wyłącznie ustępami ze Starego Testamentu jest niesatysfakcjonujące. Również Esther Cohen uważa, że wyjaśnienie fenomenu procesów zwierząt wymaga wzięcia pod uwagę czynników takich jak współczesny im kontekst kulturowy czy klimat intelektualny.
Powszechna sprawiedliwość.
Badaczka dziejów kultury i mentalności Esther Cohen uważa, że procesy w pewnym stopniu wynikały z przeświadczenia o powszechności prawa, które z woli bożej miało obowiązywać cały stworzony przezeń świat. Myślenie takie dawało według niej człowiekowi, posiadającemu zgodnie z wykładnią biblijną wyjątkową pozycję spośród innych dzieł stworzonych przez Boga, podstawę do wiary w zasadność stosowania czegoś w rodzaju „powszechnej sprawiedliwości” ("universal justice"). Ponadto Cohen przedstawia zjawisko procesów zwierząt, nieznane w prawie starożytnego Rzymu, jako dowód na przenikanie lokalnych wierzeń i tradycji ludowych do oficjalnej praktyki dawnego prawa europejskiego oraz współczesnej mu jurysprudencji reprezentowanej przez teoretyków prawa, a także innych uczonych epoki.
Sześć czynników.
Peter Dinzelbacher, historyk z Uniwersytetu Wiedeńskiego, w swoim artykule poświęconym procesom zwierząt w dawnej Europie podsumowuje dotychczasowe próby zrozumienia zjawiska, proponując listę sześciu czynników, które pozwoliły na jego zaistnienie i kontynuację. Są to:
Odniesienia w kulturze.
Motyw procesu zwierzęcia wykorzystywany był w licznych tekstach kultury z epoki (m.in. w komediach "Kupiec Wenecki" Szekspira i "Les Plaideurs" Jeana Racine’a czy też w cyklu alegorycznych średniowiecznych bajek "Roman de Renart"). Motyw egzekucji kozy odnaleźć można w powieści "Katedra Marii Panny w Paryżu" Wictora Hugo. W 2. poł. XX wieku sięgali poń m.in. Ted Walker w zbiorze poematów "Gloves for Hangman" czy Leslie Megahey, reżyser filmu "Godzina świni" (1993). Historia procesów zwierząt referowana przez Janinę Duszejko, bohaterkę nominowanej do Nagrody Nike powieści Olgi Tokarczuk "Prowadź swój pług przez kości umarłych", kilkukrotnie powtarza się na jej kartach.

</doc>
<doc id="785069" url="https://pl.wikipedia.org/wiki?curid=785069" title="La Chapelle-Chaussee">
La Chapelle-Chaussee



</doc>
<doc id="785073" url="https://pl.wikipedia.org/wiki?curid=785073" title="Chapelle-Encherie">
Chapelle-Encherie



</doc>
<doc id="785076" url="https://pl.wikipedia.org/wiki?curid=785076" title="La Chapelle-Erbree">
La Chapelle-Erbree



</doc>
<doc id="785079" url="https://pl.wikipedia.org/wiki?curid=785079" title="Chapelle-Mouliere">
Chapelle-Mouliere



</doc>
<doc id="785084" url="https://pl.wikipedia.org/wiki?curid=785084" title="Parafia Wniebowzięcia Najświętszej Maryi Panny w Redzie">
Parafia Wniebowzięcia Najświętszej Maryi Panny w Redzie

Parafia rzymskokatolicka pw. Wniebowzięcia NMP i Św. Katarzyny w Redzie – wchodzi w skład dekanatu Reda archidiecezji gdańskiej.
Pierwsza parafia pw. św. apostołów Piotra i Pawła powstała w XII wieku. Pierwszy drewniany kościółek leżał w miejscu obecnych salek katechetycznych. Przetrwał on wiele wojen, w tym wojnę trzynastoletnią z Krzyżakami, do których przez ok. 150 lat te ziemie należały, czy potop szwedzki. Dopiero pod koniec XVII wieku strawił go pożar i kościół uległ całkowitemu zniszczeniu. Tylko dwie figury, św. Piotra i św. Pawła, cudem ocalały. Mieszkańcy przystąpili do budowy nowego kościoła z tzw. muru pruskiego. Został on szybko rozebrany, bo już pod koniec XIX wieku.
Budowę nowego kościoła, obecnego, w stylu neogotyckim rozpoczęto w 1901 roku, a zakończono dwa lata później w 1903. Patronką nowego kościoła została św. Katarzyna Aleksandryjska. Poświęcenie nowej świątyni odbyło się 26 września 1907 roku.
W 1957 r. ówczesny proboszcz tej parafii ks. Arnold Goetze, wielki czciciel NMP poprosił władze kościelne o zmianę patronki kościoła. Prośba ta została rozpatrzona pozytywnie i od tego roku (1957) tytuł parafii brzmi: Parafia pw. Wniebowzięcia Najświętszej Maryi Panny i św. Katarzyny Aleksandryjskiej.

</doc>
<doc id="785085" url="https://pl.wikipedia.org/wiki?curid=785085" title="La Chapelle-Reanville">
La Chapelle-Reanville



</doc>
<doc id="785087" url="https://pl.wikipedia.org/wiki?curid=785087" title="Antoni Liedtke">
Antoni Liedtke

Antoni Liedtke (ur. 20 września 1904 w Chwaszczynie koło Gdyni, zm. 26 lipca 1994 w Pelplinie) – polski duchowny katolicki, infułat rzeczywisty diecezji chełmińskiej,historyk Kościoła i sztuki sakralnej, profesor i rektor Wyższego Seminarium Duchownego w Pelplinie, kanonik kapituły katedralnej chełmińskiej.
Życiorys.
Pochodził z wielodzietnej rodziny mistrza budowlanego Józefa i Elżbiety z Freibergów (był dziewiątym dzieckiem). Maturę uzyskał w czerwcu 1925 w Wejherowie, po czym podjął studia z architektury w Wyższej Szkole Technicznej w Gdańsku. Wkrótce przeniósł się na teologię w Wyższym Seminarium Duchownym w Pelplinie (1925-1927); naukę kontynuował na Wydziale Teologicznym Uniwersytetu Warszawskiego, gdzie zgłębiał historię Kościoła, archeologię chrześcijańską i historię sztuki. Odbył w tym okresie praktykę w Archiwum Głównym Akt Dawnych. 16 marca 1929 otrzymał w Pelplinie święcenia kapłańskie, w lutym 1931 obronił pracę doktorską "Walka księcia Jana Opolskiego "Kropidły" z Krzyżakami w obronie majątkowych praw diecezji włocławskiej".
Od czerwca do października 1931 pracował jako wikariusz w parafii w Pieniążkowie, następnie był kapelanem biskupa Stanisława Okoniewskiego, a od grudnia 1931 wykładowcą seminarium pelplińskiego. Prowadził w nim zajęcia z historii Kościoła, patrologii, historii sztuki i savoir-vivre'u. Z nominacji ministra wyznań religijnych i oświecenia publicznego brał udział w pracach Okręgowej Komisji Konserwatorskiej w województwach pomorskim i poznańskim. W 1935 objął stanowisko dyrektora biblioteki seminaryjnej, które zachował (jedynie z przerwą wojenną) do 1981. Kierował także Archiwum Diecezji Chełmińskiej (1936-1962), a od 1936 był diecezjalnym konserwatorem sztuki. W obliczu zagrożenia wojennego w 1939 zabezpieczał zbiory biblioteczne, archiwalne i muzealne diecezji chełmińskiej. We wrześniu 1939 opuścił Polskę, przebywał w Rumunii, następnie w Rzymie, skąd z biskupem Okoniewskim udał się do Hiszpanii. Pracował m.in. w Rondzie (Andaluzja), a od listopada 1941 w Poselstwie RP w Madrycie, gdzie sprawował opiekę duszpasterską nad polskimi żołnierzami. Od 1944 pełnił funkcję delegata Ministerstwa Pracy i Opieki Społecznej w Madrycie oraz delegata Polskiego Czerwonego Krzyża na Hiszpanię. Od czerwca 1945 był kapelanem w Centrum Wyszkolenia Służby Zdrowia I Korpusu Polskiego w Wielkiej Brytanii (w randze kapitana).
W lipcu 1946 powrócił do Polski i pracy w pelplińskim seminarium. Do 1949 był wicerektorem seminarium, w latach 1961-1970 rektorem. W październiku 1947 został kanonikiem kapituły katedralnej chełmińskiej, od 1952 przez czterdzieści lat przewodniczył Diecezjalnej Komisji Sztuki Kościelnej. Otrzymał również honorowe tytuły papieskie - prałata domowego od Piusa XII (29 czerwca 1958) i protonotariusza apostolskiego od Jana XXIII (27 listopada 1962). Poza wykładami w Pelplinie w latach 1964-1968 prowadził zajęcia z archeologii chrześcijańskiej na Katolickim Uniwersytecie Lubelskim.
Ogłosił przeszło 180 prac, dotyczących dziejów Kościoła na Pomorzu Wschodnim (szczególnie diecezji chełmińskiej) oraz historii sztuki. Z publikacji Liedtkego można wymienić m.in. "Początki chrześcijaństwa na Pomorzu" (1935), "Początkowe dzieje seminarium chełmińskiego" (1960), "Tradycje naukowe Pelplina" (1969), "Zarys dziejów diecezji chełmińskiej do 1945 r." (1971), ceniony podręcznik "Historia sztuki kościelnej w zarysie" (1961), "Saga pelplińskiej Biblii Gutenberga" (1981). Na bazie własnych doświadczeń z okresu wojny napisał "Wojenne losy biskupa chełmińskiego S. W. Okoniewskiego 1939-1944" (1983) oraz "Prawda o polskich żołnierzach internowanych w Miranda de Ebro" (1978). Należał do wielu towarzystw naukowych, m.in. Towarzystwa Naukowego w Toruniu (od 1931), Polskiego Towarzystwa Historycznego, Polskiego Towarzystwa Teologicznego, Stowarzyszenia Historyków Sztuki, Towarzystwa Bibliofilów w Toruniu. Został odznaczony Złotym Krzyżem Zasługi (1939) i złotą odznaką "Za Opiekę nad Zabytkami" (1974), a 16 października 1989 Akademia Teologii Katolickiej w Warszawie nadała mu tytuł doktora "honoris causa".
Pochowany został w Pelplinie, gdzie jego imieniem nazwano jedną z ulic.

</doc>
<doc id="785091" url="https://pl.wikipedia.org/wiki?curid=785091" title="Chapelle-Saint-Remy">
Chapelle-Saint-Remy



</doc>
<doc id="785094" url="https://pl.wikipedia.org/wiki?curid=785094" title="Chapelle-Saint-Sepulcre">
Chapelle-Saint-Sepulcre



</doc>
<doc id="785095" url="https://pl.wikipedia.org/wiki?curid=785095" title="La Chapelle-Souef">
La Chapelle-Souef



</doc>
<doc id="785099" url="https://pl.wikipedia.org/wiki?curid=785099" title="Chapelle-Themer">
Chapelle-Themer



</doc>
<doc id="785104" url="https://pl.wikipedia.org/wiki?curid=785104" title="Chapelle-Vendomoise">
Chapelle-Vendomoise



</doc>
<doc id="785106" url="https://pl.wikipedia.org/wiki?curid=785106" title="La Chapelle-aux-Filtzmeens">
La Chapelle-aux-Filtzmeens



</doc>
<doc id="785109" url="https://pl.wikipedia.org/wiki?curid=785109" title="Chapelle-d'Aligne">
Chapelle-d'Aligne



</doc>
<doc id="785112" url="https://pl.wikipedia.org/wiki?curid=785112" title="Chapelle-devant-Bruyeres">
Chapelle-devant-Bruyeres



</doc>
<doc id="785113" url="https://pl.wikipedia.org/wiki?curid=785113" title="Stara Synagoga w Mysłowicach">
Stara Synagoga w Mysłowicach

Stara Synagoga w Mysłowicach – pierwsza, najprawdopodobniej drewniana synagoga w Mysłowicach zbudowana około 1751 roku, gdyż z tego roku pochodzi pierwsza wzmianka o niej. Jej data i okoliczności zniszczenia nie są znane.

</doc>
<doc id="785114" url="https://pl.wikipedia.org/wiki?curid=785114" title="Chapelle-du-Chatelard">
Chapelle-du-Chatelard



</doc>
<doc id="785116" url="https://pl.wikipedia.org/wiki?curid=785116" title="Chapelle-du-Genet">
Chapelle-du-Genet



</doc>
<doc id="785119" url="https://pl.wikipedia.org/wiki?curid=785119" title="La Chapelle-pres-Sees">
La Chapelle-pres-Sees



</doc>
<doc id="785121" url="https://pl.wikipedia.org/wiki?curid=785121" title="Chapelle-sur-Chezy">
Chapelle-sur-Chezy



</doc>
<doc id="785126" url="https://pl.wikipedia.org/wiki?curid=785126" title="Charbonnieres-les-Bains">
Charbonnieres-les-Bains



</doc>
<doc id="785127" url="https://pl.wikipedia.org/wiki?curid=785127" title="Charbonnieres-les-Sapins">
Charbonnieres-les-Sapins



</doc>
<doc id="785128" url="https://pl.wikipedia.org/wiki?curid=785128" title="Charbonnieres-les-Varennes">
Charbonnieres-les-Varennes



</doc>
<doc id="785129" url="https://pl.wikipedia.org/wiki?curid=785129" title="Charbonnieres-les-Vieilles">
Charbonnieres-les-Vieilles



</doc>
<doc id="785130" url="https://pl.wikipedia.org/wiki?curid=785130" title="Charchigne">
Charchigne



</doc>
<doc id="785132" url="https://pl.wikipedia.org/wiki?curid=785132" title="Charce-Saint-Ellier-sur-Aubance">
Charce-Saint-Ellier-sur-Aubance



</doc>
<doc id="785134" url="https://pl.wikipedia.org/wiki?curid=785134" title="Hipochlorhydria">
Hipochlorhydria

Hipochlorhydria, niedokwaśność – stan, w którym pH soku żołądkowego mieści się w granicach 3,5-6,0 (prawidłowa wartość na czczo 1,3-2,5), a spadek po podaniu histaminy jest większy niż 1.
Hipochlorhydrię spotyka się w nowotworach żołądka i niedokrwistości złośliwej.
Do hipochlorhydrii może również prowadzić przewlekłe stosowanie inhibitorów pompy protonowej, przez co dochodzi do upośledzenia żołądkowej bariery przeciwbakteryjnej i zwiększonego ryzyka zapaleń płuc, zapaleń jelita grubego czy infekcji "Clostridium difficile".

</doc>
<doc id="785139" url="https://pl.wikipedia.org/wiki?curid=785139" title="Bezkwaśność">
Bezkwaśność



</doc>
<doc id="785141" url="https://pl.wikipedia.org/wiki?curid=785141" title="Rezerwat przyrody Stawinoga">
Rezerwat przyrody Stawinoga

Rezerwat przyrody Stawinoga – faunistyczny rezerwat przyrody położony w pobliżu wsi Stawinoga, w gminie Zatory, w powiecie pułtuskim (województwo mazowieckie).
Opis rezerwatu.
Rezerwat został powołany zarządzeniem Ministra Leśnictwa i Przemysłu Drzewnego z 3 grudnia 1981 (). Obejmuje obszar stawów, lasu, nieużytków i łąk o łącznej powierzchni 145,9754 ha (akt powołujący podawał 146,51 ha). Lasami na powierzchni ponad 31 ha zarządza Nadleśnictwo Pułtusk, stawami, pozostałymi lasami i nieużytkami – Polski Związek Wędkarski w Wierzbicy, a łąki stanowią własność Skarbu Państwa.
Celem ochrony, według aktu powołującego, jest zachowanie miejsc lęgowych licznych gatunków ptaków związanych ze środowiskiem wodno-bagiennym i leśnym oraz miejsc odpoczynku i żerowisk ptaków przelotnych.
Rezerwat powstał z części dawnego gospodarstwa rybnego. Dawniej obok centralnie położonego stawu-rezerwatu funkcjonowały jeszcze stawy rybne. Dzisiaj są zaniedbane, utraciły regulację wód, ponieważ śluzy i inne urządzenia melioracyjne uległy dewastacji. Obecnie nie istnieją nawet dawne budynki przepompowni.
Rezerwat znajduje się tuż obok koryta Narwi. Na jego skraju od strony południowej rośnie wielowiekowy dąb szypułkowy z kapliczką na pniu, który ma status pomnika przyrody, obok stoi stara murowana rybakówka.
Na mocy obowiązującego planu ochrony ustanowionego w 2019 r., prawie cały obszar rezerwatu objęty jest ochroną czynną, jedynie niewielka działka z budynkami gospodarczymi w południowej części rezerwatu podlega ochronie krajobrazowej. Plan ochrony zezwala na prowadzenie (z pewnymi ograniczeniami) ekstensywnej gospodarki rybackiej w części rezerwatu obejmującej stawy rybne oraz na spuszczanie wody ze stawów na okres zimy.
Wschodnia część rezerwatu, obejmująca kompleks leśny o powierzchni ponad 31 ha w zarządzie Nadleśnictwa Pułtusk, leży w granicach obszaru specjalnej ochrony ptaków „Puszcza Biała” PLB140007.
Walory przyrodnicze.
Fauna.
W rezerwacie naliczono ponad 25 gatunków ptaków lęgowych:
Również w okresie przelotów regularnie spotykanych jest wiele gatunków ptaków: rożeniec, świstun, płaskonos, czernica, gągoł, brodziec śniady, samotnik, łęczak, szlamnik, rycyk, batalion, sieweczka obrożna i rzeczna, błotniak stawowy i zbożowy, rybołów, bielik.
Ssaki reprezentowane są przez takie gatunki jak: dzik, jeleń, sarna, łoś, borsuk, piżmak, tchórz. Z gadów występują: jaszczurka zwinka, zaskroniec i padalec, natomiast z płazów: żaba moczarowa, trawna, wodna i jeziorkowa oraz ropucha zielona, kumak nizinny i rzekotka drzewna.
Flora.
W rezerwacie występuje kilka gatunków storczykowatych, kilka gatunków przetaczników, bobrek trójlistny, żabieniec babka wodna, obficie rosną pałka wodna oraz trzcina pospolita. Na groblach rosną pojedynczo brzozy brodawkowate, olsze czarne i liczne wierzby. Tutejsze zespoły leśne należą do łęgu olszowego, łęgu jesionowo-wiązowego oraz lasu mieszanego i boru mieszanego świeżego.

</doc>
<doc id="785146" url="https://pl.wikipedia.org/wiki?curid=785146" title="Iga Schmidt">
Iga Schmidt



</doc>
<doc id="785150" url="https://pl.wikipedia.org/wiki?curid=785150" title="Tadeusz Schaetzel">
Tadeusz Schaetzel

Tadeusz Schaetzel de Merzhausen vel Schätzel, ps. „Zdzisław Kopystyński”, „Tomasz Kryński” (ur. 12 marca 1891 w Brzeżanach, zm. 26 czerwca 1971 w Londynie) – polski żołnierz wywiadu wojskowego, dyplomata i polityk, działacz ruchu prometejskiego, pułkownik dyplomowany artylerii Wojska Polskiego, poseł na Sejm RP IV kadencji, wicemarszałek Sejmu.
Życiorys.
Syn Stanisława (1856–1941) – adwokata, posła na Sejm Krajowy Galicji i burmistrza Brzeżan oraz Pauliny z domu Sochanik (1870–1943). Jego rodzeństwem byli: Stanisław (1888–1955, specjalista prawa gospodarczego, działacz przemysłu naftowego, wykładowca), Włodzimierz (1889–1948) i Maria (1890–?).
Był czynnym członkiem Akademickiego Klubu Turystycznego we Lwowie. W czasie I wojny światowej w Legionach, szef sztabu Komendy Naczelnej 3 (KN-3) Polskiej Organizacji Wojskowej w Kijowie.
Po odzyskaniu niepodległości przydzielony w 1919 do sztabu naczelnego wodza jako szef Wydziału wywiadu na Rosję w Oddziale II Sztabu Generalnego. W 1922 w tajnej misji do Szwajcarii do tureckiego generała Ismeta Paszy (późniejszego prezydenta Turcji po śmierci Kemala Atatürka). W latach 1922–1923 szef Wydziału Ewidencji w Oddziale II Sztabu Generalnego. 2 listopada 1923 został przydzielony do macierzystego 8 Pułku Artylerii Polowej w Płocku z jednoczesnym odkomenderowaniem na jednoroczny Kurs Doszkolenia w Wyższej Szkole Wojennej w Warszawie. 31 marca 1924 został mianowany na stopień podpułkownika ze starszeństwem z 1 lipca 1923 i 16. lokatą w korpusie oficerów artylerii. Z dniem 15 października 1924, po ukończeniu kursu i otrzymaniu dyplomu naukowego oficera Sztabu Generalnego, został przydzielony do dyspozycji Ministra Spraw Wojskowych. Z dniem 1 grudnia 1924 został mianowany attaché wojskowym przy Poselstwie Polskim w Angorze. Z dniem 1 października 1926 został mianowany szefem Oddziału II Sztabu Generalnego (od 22 grudnia 1928 – Sztabu Głównego). Redagował czasopismo „Niepodległość”. 1 stycznia 1929 został mianowany na stopień pułkownika ze starszeństwem z 1 stycznia 1929 i 3. lokatą w korpusie oficerów artylerii. Z dniem 1 lutego tegoż roku został przeniesiony w stan nieczynny na okres 12 miesięcy. Z dniem 31 stycznia 1930 został przeniesiony do rezerwy z równoczesnym przeniesieniem w rezerwie do 1 Pułku Artylerii Najcięższej w Warszawie. Do 1928 był zastępcą komendanta naczelnego Związku Legionistów Polskich.
Po przeniesieniu w stan nieczynny rozpoczął służbę zagraniczną. Od 1 lutego 1929 był prowizorycznym radcą ministerialnym w V stopniu służbowym. Od 1 marca tego roku pełnił służbę w Ambasadzie RP w Paryżu na stanowisku prowizorycznego radcy ambasady, tytularnego posła nadzwyczajnego i ministra pełnomocnego III klasy. 30 stycznia 1930 awansował na posła nadzwyczajnego i ministra pełnomocnego II klasy w IV stopniu służbowym. Od 1 maja do 18 grudnia 1930 był szefem gabinetu kolejnych prezydentów Rady Ministrów: Walerego Sławka i Józefa Piłsudskiego. W 1930 z listy Bezpartyjnego Bloku Współpracy z Rządem uzyskał mandat posła na Sejm RP III kadencji, jednak nie objął go. Od 1 stycznia 1931 był naczelnikiem Wydziału Wschodniego MSZ. Później wicedyrektor departamentu politycznego MSZ (1934–1935). W latach 1935–1938 poseł na Sejm IV kadencji z okręgu Brzeżany (wybrany ponownie z listy BBWR, nie przystąpił do OZN) i jednocześnie wicemarszałek Sejmu.
Po agresji sowieckiej na Polskę 17 września 1939 przekroczył granicę rumuńską, w okresie 1939–1944 internowany w Rumunii, towarzyszył Józefowi Beckowi. W sierpniu 1944 wyjechał do Turcji, następnie do Egiptu.
Od 1947 na emigracji w Wielkiej Brytanii, współorganizator Instytutu Józefa Piłsudskiego w Londynie i Ligi Niepodległości Polski, od 1957 był prezesem jej Rady Naczelnej. W 1949 wznowił grupę "Prometeusz", której przewodniczył.
Zmarł 26 czerwca 1971 w Londynie. Został pochowany na Cmentarzu South Ealing w Londynie.

</doc>
<doc id="785151" url="https://pl.wikipedia.org/wiki?curid=785151" title="Pierre-Emmanuel Dalcin">
Pierre-Emmanuel Dalcin

Pierre-Emmanuel Dalcin (ur. 15 lutego 1977 w Saint-Jean-de-Maurienne) – francuski narciarz alpejski, brązowy medalista mistrzostw świata juniorów.
Kariera.
Po raz pierwszy na arenie międzynarodowej Pierre-Emmanuel Dalcin pojawił się 15 grudnia 1994 roku w Val Thorens, gdzie w zawodach FIS Race nie ukończył pierwszego przejazdu w slalomie. W 1995 roku wystartował na mistrzostwach świata juniorów w Voss, gdzie nie ukończył rywalizacji w slalomie. Podczas rozgrywanych rok później mistrzostw świata juniorów w Schwyz, zdobył brązowy medal w supergigancie. W zawodach tych wyprzedzili go jedynie dwaj Szwajcarzy: Didier Défago oraz Silvano Beltrametti. W zawodach Pucharu Świata zadebiutował 23 stycznia 1998 roku w Kitzbühel, gdzie nie ukończył zjazdu. Pierwsze pucharowe punkty zdobył 12 grudnia 1998 roku w Beaver Creek, zajmując 29. miejsce w tej samej konkurencji. Pierwsze podium w zawodach tego cyklu wywalczył 1 lutego 2004 roku w Garmisch-Partenkirchen, gdzie był drugi w supergigancie. W zawodach tych rozdzielił Austriaka Hermanna Maiera i Tobiasa Grünenfeldera ze Szwajcarii. Na podium stanął także 20 stycznia 2007 roku w Val d’Isère, zwyciężając w zjeździe. Najlepsze wyniki osiągnął w sezonie 2006/2007, zajmując 35. miejsce w klasyfikacji generalnej i trzynaste w klasyfikacji zjazdu.
Kilkukrotnie startował na mistrzostwach świata, najlepszy wynik osiągając podczas rozgrywanych w 2001 roku mistrzostw świata w St. Anton, gdzie zajął dziewiąte miejsce w supergigancie. Na tej samej imprezie oraz rozgrywanych dwa lata później mistrzostwach świata w Sankt Moritz zajmował także piętnaste miejsce w zjeździe. W 2002 roku wystartował w biegu zjazdowym na igrzyskach olimpijskich w Salt Lake City, zajmując jedenastą pozycję. Brał również udział w rozgrywanych w 2006 roku igrzyskach olimpijskich w Turynie, gdzie ponownie był jedenasty w zjeździe, a rywalizacji w supergigancie nie ukończył. Kilkukrotnie zdobywał medale mistrzostw Francji, w tym złote w zjeździe w 2000 roku i supergigancie w 2006 roku. W 2010 roku zakończył karierę.

</doc>
<doc id="785152" url="https://pl.wikipedia.org/wiki?curid=785152" title="Rózga Pasterza">
Rózga Pasterza

Rózga Pasterza (), Dawidiańscy Adwentyści Dnia Siódmego, dawidianie – niezależna społeczność religijna, wyznająca doktrynę Adwentyzmu Dnia Siódmego, wzbogaconą o rozbudowaną profetologię i typologię założyciela.
Historia.
Dawidianie są wspólnotą stworzoną przez byłych wyznawców Kościoła Adwentystów Dnia Siódmego. Społeczność ta wywodzi swą nazwę od tytułu dwóch książek napisanych przez założyciela i proroka wspólnoty ("Rózga Pasterza", tom I; "Rózga Pasterza", tom II) – Victora Houteffa – które stanowią fundamentalne założenia teologii dawidiańskiej, kładące podwaliny pod stworzenie bardzo rozbudowanej doktryny tego ruchu. Samo zaś określenie "rózga pasterza" jest zaczerpnięte z Biblii:
Houteff, bułgarski emigrant i nauczyciel Szkoły Sobotniej w zborze adwentystycznym w Los Angeles, poczuwał się do obowiązku głoszenia poselstwa "Rózgi" Adwentystom. Jednak władze Kościoła Adwentystów Dnia Siódmego odrzuciły dawidiańską teologię, co skutkowało wykluczeniem wyznawców "Rózgi" z Kościoła i stworzeniem przez nich nowej wspólnoty. Wkrótce dawidianie uznali, iż podobnie jak Ellen G. White była żyjącym prorokiem pośród ludu Bożego w dniach ostatecznych, tak obecnie Bóg powołał Victora Houteffa do bycia Duchem Proroctwa.
W 1934 roku Houteff założył wydawnictwo "Universal Publishing Association", które publikowało poselstwa "Rózgi". Rok później, na 189 akrach ziemi w Waco, w Teksasie powstał "Ośrodek Góry Karmel", będący centrum administracyjnym, edukacyjnym, wydawniczym i kultowym ruchu. Oficjalnie ruch został zarejestrowany w 1942 roku pod nazwą "Generalne Stowarzyszenie Dawidiańskich Adwentystów Dnia Siódmego". Wyrażenie "dawidiański" odnosi się do biblijnego Królestwa Dawida i wiary członków w jego przywrócenie. Dawidianie, na czele ze swym prorokiem – Houteffem, na przestrzeni lat stworzyli bardzo rozbudowany system teologiczny, oparty na specjalnych regułach interpretacji i odczytywania ukrytych w Biblii informacji odnośnie do chronologii profetycznej, reformacji w Kościele i szeregu innych dawidiańskich nauk. Poza tym uznano, iż Biblia jest bogatym zbiorem typów, antytypów oraz pozafigur, odnoszących się do obecnych czasów.
Poglądy.
Ruch dawidiański oparty jest w swych poglądach na Biblii (kanon protestancki), pismach Ellen G. White oraz twórczości Victora Houteffa, do której zalicza się:
Dawidiańscy Adwentyści Dnia Siódmego podpisują się pod wszystkimi zasadami wiary Kościoła Adwentystów Dnia Siódmego. Ponadto uzupełniają je zbiorem 15 zasad, zawierających zwięzły wykład istoty poselstwa "Rózgi Pasterza".
Współczesność.
Po śmierci założyciela ruch przeżył kryzys związany ze sporami o przywództwo. Wkrótce "Rózga Pasterza" rozpadła się na szereg niezależnych wspólnot. Niektóre z istniejących do dziś, oprócz i tak pokaźnej teologii Houteffa, przyjęły jeszcze bardziej rozbudowaną siatkę proroctw i typologii, stale uzupełnianą przez żyjących następców proroka. Inne ruchy, o charakterze konserwatywnym, uznają typową doktrynę Houteffa i odżegnują się od mianowania kogokolwiek jego następcą. Jeszcze inne to sekty destrukcyjne, np. słynna na cały świat wspólnota – Gałąź Dawidiańska (grupa Koresha).

</doc>
<doc id="785153" url="https://pl.wikipedia.org/wiki?curid=785153" title="August Fryderyk Moszyński">
August Fryderyk Moszyński

August Fryderyk Moszyński herbu Nałęcz (ur. 25 stycznia 1731 w Dreźnie, zm. 3 lipca 1786 w Wenecji) – stolnik koronny w 1752 roku, starosta dymirski w 1757 roku, starosta inowłodzki w 1750 roku, starosta sieciechowski, architekt zieleni, wolnomularz, różokrzyżowiec i ekonomista, znawca spraw menniczych, opiekun teatru polskiego, członek Komisji Kruszcowej, asesor Komisji Skarbu Jego Królewskiej Mości w 1768 roku, hrabia.
Życiorys.
Syn Jana Kantego Moszyńskiego i Fryderyki Augusty, nieślubnej córki Augusta II Mocnego i hrabiny Anny Konstancji Cosel. Brat Fryderyka Józefa Moszyńskiego.
Nosił tytuł hrabiowski, który August II przyznał córce i jej potomstwu. W 1737 roku stracił ojca i od tego czasu pozostawał pod opieką Henryka Brühla. Uczył się w szkole wojskowej w Dreźnie. Studiował architekturę u Gaetana Chiaveriego.
Później odbył podróże do Francji, Anglii i Włoch. Powróciwszy do kraju, w 1750 roku, będąc starostą inowłodzkim był posłem na sejm ekstraordynaryjny z Inflant. Po śmierci Ignacego Humieckiego herbu Junosza (syna Stefana), 6 czerwca 1752 roku został stolnikiem wielkim koronnym, był to urząd wyłącznie honorowy. W „prezencie” ślubnym król-wuj August III Sas wysłał 19 stycznia 1755 Order Orła Białego, który w drodze zaginął i dopiero miesiąc później otrzymał drugie insygnia orderu.
Miał dwie pasje – kobiety i alchemię, na które roztrwonił majątek. Zgromadził księgozbiór, założył laboratorium, wybudował piec hutniczy, topił metale tworząc stopy, ale złota nie „wyprodukował”. Poseł koronny na sejm nadzwyczajny 1750 roku z województwa inflanckiego. W 1754 sprzedał starostwo inowłodzkie (dobro królewskie) swojemu krewnemu Leonowi Moszyńskiemu. Podobnie po śmierci Kazimierza Steckiego – kasztelana kijowskiego otrzymane od króla w 1757 starostwo dymirskie na Ukrainie sprzedał Eustachemu Potockiemu, a także otrzymane królewszczyzny, wsie: Sieciechów, Grzędę i Hamulec (ob. część wsi Wólka Hamulecka) pod Lwowem, które sprzedał Stanisławowi Lubomirskiemu.
Dopiero po ponad trzech miesiącach, na początku 1765, po elekcji króla, Stanisława Augusta pojawił się w Warszawie na prywatnej audiencji, a 8 maja otrzymał Order Świętego Stanisława. Król, który postanowił "bić pieniądze ze swoim stemplem", powołał 10 stycznia 1765 Komisję Menniczą, w skład której włączył stolnika koronnego. Moszyński założył spółkę: Moszyński, Tepper, Schweiger (bankier z Berlina) i baron Gartenberg (Niemiec). Zebrali oni 400 000 talarów kapitału i 27 lipca i 1 sierpnia podpisano z królem stosowne kontrakty. Gartenberg został zarządcą mennicy w Krakowie (bito tu monety miedziane), Moszyński w Warszawie (monety złote i srebrne). Otworzyła się dla niego furtka do nowych prób alchemicznych. Jednak Gartenberg, dysponujący pruskim kapitałem, szybko został zarządcą i mennicy warszawskiej.
Otrzymał od króla ekspektatywę (w rozumieniu „widok na przyszłość, nadzieja”) wójtostwa w – Bolimowskiej Wsi. W pierwszą rocznicę rozpoczęcia sejmu elekcyjnego zorganizował w Młocinach pod Warszawą wielki pokaz ogni sztucznych, przejazd króla łodzią przez Wisłę do Tarchomina, gdzie wystawiono "operę alegoryczną" i improwizowane wesele chłopskie. Król podarował mu kolejne dobra w województwie bracławskim: Muszorów, Romanówkę i Papuszyńce.
W 1769 został wielkim mistrzem loży wolnomularskiej w Polsce. Podzielił lożę na trzy – niemiecką, francuską i polską i nadał im tajemnicze nazwy: "Trzech Braci, Doskonałego Milczenia" i "Cnotliwego Sarmaty". Loży "Cnotliwy Sarmata" przewodniczył hrabia Alojzy Fryderyk Brühl.
W styczniu 1775 złożył stolnikostwo wielkie koronne, miejsce jego zajął Franciszek Kajetan Wołczkiewicz-Olizar. Był konsyliarzem konfederacji Andrzeja Mokronowskiego w 1776 roku. Król powołał Moszyńskiego do Rady Nieustającej. Kadencja trwała do najbliższego sejmu, na którym do rady nie został wybrany. W 1781 został "najwyższym zwierzchnikiem aktorów polskich". Obiecując Bogusławskiemu nowe stanowiska spowodował jego powrót ze Lwowa do Warszawy. Znudzony teatrem wyjechał do Włoch "romansować", zmarł w Wenecji (potwierdza to również Bogusławski w "Dzieje Teatru Narodowego"). Spotkał się tam podobno ze swą dawną kochanką, włoską tancerką baletową Anną Binetti i według Giacomo Casanovy zmarł właśnie w jej towarzystwie.
Kierownik zbiorów sztuki króla Stanisława Augusta. Architekt amator, kolekcjoner sztuki, teoretyk sztuki ogrodniczej. Opracował koncepcję ogrodniczo-urbanistyczną Zamku Ujazdowskiego. Zasiadał w Radzie Skarbu i Komisji Menniczej.
Od Staniszewskich odkupił wieś Pilicę – odrestaurował wieżę przy brodzie i rozplanował założenie parku i rozbudowę wsi.
W 1755 poślubił Teofilę z Potockich (rozwód w 1764), córkę Stanisława, wówczas wojewody kijowskiego, i wojewodzianki smoleńskiej Heleny z Zamoyskich (córki Michała Zdzisława). Miał z nią syna Jana Nepomucena, żonatego z Marią, po którym miał troje wnucząt: 1) Joannę I v. za Piotrem Moszyńskim II v. za Stanisławem Jur(i)ewiczem, 2) Fryderykę za Ignacym Hilarym Moszyńskim, wdowcu po kasztelance sądeckiej Zofii z Romiszewskich (córce Aleksandra Saryusz-Romiszewskiego), 3) Juliana.

</doc>
<doc id="785154" url="https://pl.wikipedia.org/wiki?curid=785154" title="Japan Railways">
Japan Railways

Japan Railways (JR) – jest subsydiowaną przez rząd grupą prywatnych firm, które przejęły w 1987 roku większość aktywów i operacji państwowych Japońskich Kolei Państwowych (日本国有鉄道, "Nippon Kokuyū Tetsudō, Japanese National Railways"), w skrócie (国鉄, "Kokutetsu" lub JNR).
Koleje japońskie to termin określający sieć linii kolejowych, prowadzonych przez upaństwowione w 1907 roku przedsiębiorstwa działające najpierw pod kontrolą Instytutu Kolei ("Railway Institute"), następnie Ministerstwa Kolei, Ministerstwa Transportu i Łączności. W czasie II wojny światowej szereg linii JNR rozebrano, przeznaczając stal na cele przemysłu zbrojeniowego. W 1947 roku JNR zostały na polecenie amerykańskich władz okupacyjnych upaństwowione. Nowe JNR odniosło w tym okresie wiele sukcesów, łącznie z uruchomieniem linii dużych prędkości Shinkansen. W 1987 roku zadłużenie JNR przekroczyło 200 mld dolarów USA. W roku 1987 decyzją parlamentu sieć sprywatyzowano i podzielono na szereg firm, określając ją jako grupa Koleje Japońskie ("Japan Railway Group").
Większość torów ma rozstaw 1067 mm.

</doc>
<doc id="785157" url="https://pl.wikipedia.org/wiki?curid=785157" title="Melanoma">
Melanoma



</doc>
<doc id="785160" url="https://pl.wikipedia.org/wiki?curid=785160" title="Sim City 4">
Sim City 4



</doc>
<doc id="785165" url="https://pl.wikipedia.org/wiki?curid=785165" title="W te dni przedwiosenne">
W te dni przedwiosenne

W te dni przedwiosenne – polski film wojenny w reżyserii Andrzeja Konica zrealizowany w 1975 r.
Opis fabuły.
Film o wielkiej niespełnionej miłości młodej dziewczyny i doświadczonego oficera, wpisanej w ostatnie miesiące II wojny światowej.

</doc>
<doc id="785167" url="https://pl.wikipedia.org/wiki?curid=785167" title="Józef Augustyn">
Józef Augustyn

Józef Augustyn (ur. 21 marca 1950 w Ołpinach) – polski jezuita, doktor habilitowany nauk teologicznych, profesor Akademii Ignatianium w Krakowie, rekolekcjonista, kierownik duchowy, współzałożyciel i redaktor naczelny kwartalników: „Życia Duchowego” (2001–2014) oraz „Pastores” (1998–2002), animator rekolekcji ignacjańskich, autor wielu książek i artykułów z zakresu: życia duchowego, pedagogiki chrześcijańskiej oraz formacji seminaryjnej i kapłańskiej.
Życiorys.
Syn Jana i Anny z domu Bochenek. W 1965 (w wieku 15 lat) wstąpił do Towarzystwa Jezusowego. Po dwuletnim nowicjacie złożył pierwsze śluby zakonne. W latach 1970–1976 studiował filozofię i teologię na Wydziale Filozoficznym Towarzystwa Jezusowego w Krakowie oraz na Wydziale Teologicznym Towarzystwa Jezusowego „Bobolanum” w Warszawie. Święcenia kapłańskie przyjął 31 lipca 1976 w kościele Świętego Ducha w Nowym Sączu. W latach 1976–1978 studiował katechetykę na Akademii Teologii Katolickiej w Warszawie. W latach 1981–1984 kontynuował studia teologiczne (Papieski Uniwersytet Gregoriański w Rzymie) oraz formację zakonną we Włoszech oraz we Francji. Profesję zakonną złożył w dniu 2 lutego 1986 roku w Czechowicach-Dziedzicach.
W 1994 uzyskał stopień doktora nauk teologicznych w zakresie katechetyki w Akademii Teologii Katolickiej w Warszawie na podstawie rozprawy „Wychowanie do integracji seksualnej”. W 2002 otrzymał stopień doktora habilitowanego nauk teologicznych w zakresie teologii pastoralnej na podstawie dorobku naukowego oraz pracy "Wychowanie do czystości i celibatu kapłańskiego" w Papieskim Wydziale Teologicznym (Sekcja „Bobolanum”) w Warszawie. W 2003 objął stanowisko profesora w Akademii „Ignatianum”.
Działalność.
W latach 1984–1991 i 2014–2017 pracował jako animator rekolekcji i kierownik duchowy w Domu Rekolekcyjnym Czechowicach-Dziedzicach, a w latach 1991–2001 i 2017–2022 w Centrum Duchowości w Częstochowie.
Pracę dydaktyczną rozpoczął w 1994 roku na Wydziale Filozoficznym Towarzystwa Jezusowego w Krakowie, od 1999 w Wyższej Szkole Filozoficzno-Pedagogicznej Ignatianum w Krakowie, od 2012 w Akademii Ignatianum. Od 2002 jest wykładowcą na Podyplomowym Studium Duchowości Bobolanum w Warszawie. 
Współzałożyciel jezuickiego kwartalnika „Życie Duchowe” (1994), pisma skierowanego do osób świeckich i duchownych, oraz jego redaktor naczelny (2001–2015). Pismo podejmuje w sposób monograficzny problemy z zakresu duchowości, mistyki, psychologii, życia społecznego, kultury i sztuki. Kwartalnik pragnie pomagać w rozwoju duchowym, ludzkim i moralnym osobom zaangażowanym w życie religijne. 
W latach 1985–2000 organizował doroczny Kurs Duchowości Ignacjańskiej, animowany wcześniej przez: Mieczysława Bednarza i Norberta Kotyłę oraz Bogusława Steczka, podejmujący temat pogłębionej refleksji nad duchowością „Ćwiczeń duchownych” św. Ignacego Loyoli.
Począwszy od drugiej połowy lat dziewięćdziesiątych autor brał czynny udział w dyskusji na temat wychowania seksualnego w szkole, a od 1997 był przez kilkanaście lat rzeczoznawcą Ministerstwa Edukacji Narodowej podręczników w zakresie wychowania do życia w rodzinie. Józef Augustyn jest także zaangażowany w formacje seminaryjną i kapłańską. 
Opublikował ponad sześćdziesiąt własnych książek, kilkanaście książek „pod redakcją” oraz około trzystu artykułów z zakresu pedagogiki chrześcijańskiej, duchowości oraz katechetyki. Najważniejsze tematy podejmowane w jego pracach to: "Ćwiczenia duchowe" św. Ignacego Loyoli, wprowadzenie do życia duchowego, sakrament pojednania i Eucharystii, rozeznanie duchowe, wychowanie do życia w rodzinie, problematyka młodzieży, formacja seminaryjna i kapłańska, wychowanie do celibatu. Jego książki tłumaczone są na język czeski, rosyjski, słowacki, ukraiński. Józef Augustyn opublikował także, w wersji audio, kilkadziesiąt sesji rekolekcyjnych i dłuższych rekolekcji. Większość publikacji audio ukazała się w Wydawnictwie WAM, w Studio Inigo. 
Pracował w Centrum Duchowości im. św. Ignacego Loyoli SJ w Częstochowie. 

</doc>
<doc id="785169" url="https://pl.wikipedia.org/wiki?curid=785169" title="Pierwsi ministrowie Szkocji">
Pierwsi ministrowie Szkocji

Pierwszy minister Szkocji (ang. "First Minister of Scotland", gael. "Prìomh Mhinistear na h-Alba", scots "First Meinister o Scotland") – szef rządu Szkocji. Odpowiednik premiera.

</doc>
<doc id="785175" url="https://pl.wikipedia.org/wiki?curid=785175" title="Münsing">
Münsing

Münsing – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen. Leży około 25 km na północny zachód od Bad Tölz, nad jeziorem Starnberger See, przy autostradzie A95.
Polityka.
Wójtem gminy jest Michael Grasl, rada gminy składa się z 16 osób.

</doc>
<doc id="785177" url="https://pl.wikipedia.org/wiki?curid=785177" title="Unrealesed Songs">
Unrealesed Songs

Unrealesed Songs – krążący po Internecie zbiór dem polskiej artystki Pati Yang. Nie wiadomo dokładnie, kiedy został wydany, ale datuje się go na okres pomiędzy albumami "Jaszczurka" i "Silent Treatment". Dwa utwory - "Black Point" i "Inch Close" znalazły się na ścieżce dźwiękowej do filmu "Egoiści".

</doc>
<doc id="785183" url="https://pl.wikipedia.org/wiki?curid=785183" title="Benediktbeuern">
Benediktbeuern

Benediktbeuern – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen, siedziba wspólnoty administracyjnej Benediktbeuern. Leży około 12 km na południowy zachód od Bad Tölz, przy drodze B11.
Polityka.
Wójtem gminy jest Georg Rauchenberger, rada gminy składa się z 16 osób.

</doc>
<doc id="785187" url="https://pl.wikipedia.org/wiki?curid=785187" title="Stara Synagoga w Pszczynie">
Stara Synagoga w Pszczynie



</doc>
<doc id="785189" url="https://pl.wikipedia.org/wiki?curid=785189" title="Alicia Boole Stott">
Alicia Boole Stott

Alicia Boole Stott (ur. 8 czerwca 1860 w Corku w Irlandii, zm. 17 grudnia 1940 w Anglii) – brytyjska matematyczka, autorka pojęcia wielokomórki.
Życiorys.
Alicia Boole Stott była trzecią z pięciu córek George'a Boole'a i Mary Everest Boole. Kiedy George Boole zmarł, Alicia miała dopiero 4 lata. Dorastała po części w Anglii wychowywana przez swoją babkę, po części w Corku u swojego wuja. W wieku 12 lat zamieszkała w Londynie z matką i siostrami. Mimo iż nie zapewniono jej konwencjonalnego wykształcenia z matematyki (przyglądała się jedynie drewnianym modelom sześcianów swojego brata ciotecznego Charlesa Howarda Hintona), posiadała ogromną wyobraźnię przestrzenną. Od czasu, gdy skończyła siedemnaście lat, aż do swojej śmierci interesowały ją wielotopy (ang. "polytope", termin, który stworzyła sama dla określenia czterowymiarowej bryły wypukłej); konstruując ich modele z tektury, dokonała wielu odkryć z nimi związanych.
Przez pewien czas pracowała w Liverpoolu. W 1890 roku poślubiła Waltera Stotta.
Współpracowała z Peterem Hendrikiem Schoute'em (1846-1923), profesorem uniwersytetu w Groningen. Dzięki jego namowom publikowała rezultaty swoich prac w Amsterdamie w 1900 i w 1910 roku.
Uniwersytet w Groningen uhonorował ją podczas uroczystości swego trzechsetlecia w 1914 roku, przyznając jej honorowy doktorat.
Od 1930 roku współpracowała z Haroldem Scottem MacDonaldem Coxeterem (1907-2003).

</doc>
<doc id="785190" url="https://pl.wikipedia.org/wiki?curid=785190" title="Bichl (Bawaria)">
Bichl (Bawaria)

Bichl – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen, wchodzi w skład wspólnoty administracyjnej Benediktbeuern. Leży około 12 km na zachód od Bad Tölz, przy drodze B11 i B472.
Polityka.
Wójtem gminy jest Benedikt Pössenbacher, poprzednio urząd ten obejmował Josef Schmid, rada gminy składa się z 14 osób.
Oświata.
W gminie znajduje się przedszkole.

</doc>
<doc id="785192" url="https://pl.wikipedia.org/wiki?curid=785192" title="Field target">
Field target

Field Target (z ang. "strzelectwo terenowe") – to ogólna nazwa dla kilku konkurencji strzeleckich rozgrywanych przy użyciu karabinów pneumatycznych (wiatrówek) oraz nazwa konkretnej konkurencji strzeleckiej, która zapoczątkowała ten rodzaj strzelectwa sportowego.
Strzelanie to wywodzi się z Wysp Brytyjskich, gdzie na początku lat 80. opracowano pierwsze zasady tej konkurencji. Zasady główne wywodzą się z dopuszczalnego prawnie w Wielkiej Brytanii polowania na małe zwierzęta przy użyciu wiatrówek. Jak wszędzie w konkurencjach strzeleckich wywodzących się z praktycznych zastosowań, tak i tu znalazła się grupa chętnych do takiego strzelania, ale w formie bezkrwawej.
W konkurencjach „Field Target” celem są metalowe tarcze sylwetkowe, kształtem najczęściej przypominające małe zwierzęta. Tarcze posiadają mechanizm zapadkowy, który po trafieniu celu w wyznaczone miejsce (hitzone – HZ), powoduje złożenie (przewrócenie) się celu. Ponowne „postawienie” celu odbywa się przy pomocy linki zamocowanej do celu i doprowadzonej do stanowiska strzeleckiego. Wielkość figurki wynosi od 10 do 25 cm. Strefa trafienia z reguły jest okrągła a jej średnica wynosi od 15 do 45 mm w zależności od odległości do celu i/lub określonej postawy strzeleckiej. Cele ustawia się na dystansie od 8 do 50 metrów.
Na zawodach strzelec może oddać do każdego celu tylko jeden strzał. Biorąc pod uwagę niewielką masę i prędkość pocisku (około 0,5 g) oraz silny wpływ warunków atmosferycznych, takich jak wiatr czy deszcz na trajektorię jego lotu, okazuje się, że trafienie celu nie jest takie proste. Zawody przeprowadza się w terenie, na którym zwykle wyznacza się od 20 do 40 stanowisk, od jednego do czterech celów na każdym (maksymalnie 50 celów). Spotyka się zawody organizowane w odpowiednio dużych halach.
Do konkurencji dopuszcza się użycie wyłącznie karabinów pneumatycznych. Przepisy oraz uwarunkowania lokalne różnych krajów powodują, że strzelcy dzieleni są na kilka kategorii, zależnych od energii wystrzeliwanego pocisku oraz rodzaju wiatrówki. Wiatrówki są wyposażane w celowniki optyczne służące również pomiarowi odległości do celu. Jednocześnie nie dopuszcza się używania niektórych innych pomocnych w określeniu dystansu urządzeń.
Rozróżnia się kilka odmian konkurencji strzelań terenowych, wynikających z różnych zapisów regulaminowych. Nazwy konkurencji posiadają brzmienie angielskojęzyczne, które zostało przyjęte na arenie międzynarodowej jako obowiązujące:
Poniżej krótki opis poszczególnych konkurencji, z ogólnym przedstawieniem różnic między nimi. Wprawdzie wszystkie te konkurencje w jakiś sposób nawiązują do polowania, ale dążenie do wyrównania rywalizacji sportowej wymusiły wprowadzenie rozwiązań, których trudno szukać przy faktycznych polowaniach.
FT.
Field target – konkurencja, której zasady zostały najwcześniej określone. Polega na strzelaniu z karabinka pneumatycznego co celów, w których strefa trafienia (KZ) ma wielkość 15, 25 lub 40 mm. Cele są umieszczone na dystansie od 8 do 50 metrów. Zawodnik musi przyjąć postawę strzelecką w wyznaczonym miejscu. Na większości stanowisk obowiązuje postawa dowolna, którą najczęściej jest postawa siedzącą, z karabinkiem wspartym na kolanie. Karabin zawsze musi mieć kontakt jedynie z ciałem strzelca. Wykorzystywanie naturalnych elementów terenu nie jest dopuszczalne. Zawodnik może używać podkładek pod ciało (siedzisk), ale nie mogą one być wyższe niż 4-5 cali (10–12,5 cm). Na niektórych stanowiskach obowiązuje postawa wymuszona – klęcząca lub stojąca i tylko z takiej zawodnik może strzelać. Czas na stanowisku jest ograniczony i wynosi najczęściej 1 minutę na cel. Zawodnik może używać dowolnego karabinu pneumatycznego z klasycznym celownikiem optycznym. Zawodnik nie może posługiwać się dalmierzem, wskaźnikiem laserowym ani innymi urządzeniami pomagającymi określić dystans do celu, zarówno wbudowanymi w celownik optyczny, jak i stanowiących osobne urządzenie. Do określenia dystansu do celu może natomiast stosować zmianę nastaw celownika optycznego (regulacja ostrości). Dlatego w FT spotyka się najczęściej celowniki o krotności powiększenia od 24 do 50 razy.
Za trafienie w cel powodujące jego przewrócenie zawodnik otrzymuje 1 punkt. Trafienie nieskutkujące przewróceniem celu oraz nie trafienie w cel nie są punktowane.
HFT.
Hunter Field Target – konkurencja, której zasady opracowano trochę później niż FT. Głównym zamysłem tej konkurencji jest wprowadzenie zasad bardziej zbliżonych do tych, które spotyka się podczas polowań. Dlatego jedną z głównych różnic jest to, że zawodnik może przyjąć na stanowisku dowolną postawę strzelecką, z wyjątkiem postawy „siedzącej” (dowolna FT) i może skorzystać z wszelkich udogodnień terenowych jakie znajdą się w zasięgu stanowiska. Tak jak w FT, zawodnik nie może używać urządzeń do określenia odległości. Dodatkowo też nie może używać do tego celu celownika optycznego. Zmiana jakichkolwiek jego nastaw grozi dyskwalifikacją. Dlatego w HFT stosuje się celowniki o stosunkowo niskiej krotności powiększenia – zwykle 6-10 razy.
Celami, podobnie jak w FT są figurki ze strefami trafień od 15 do 45 mm. Ponieważ trafienie celu przy takim ograniczeniu możliwości technicznych sprzętu jest dużo trudniejsze, to cele ustawia się na skróconym dystansie od 7,5 do 41 metrów (45 jardów). Ponadto obowiązuje inny system punktowania. Za trafienie celu skutkujące jego przewróceniem zawodnik otrzymuje 2 punkty, za trafienie w sylwetkę, ale bez przewrócenia – 1 punkt, pudło to 0 punktów. Podobnie jak w FT, zawodnik może oddać tylko jeden strzał do celu. W HFT standardowo nie obowiązują ograniczenia czasowe, ale w określonych przypadkach organizator może je wprowadzić – wtedy zawodnik może mieć np. 1 minutę na cel.
SFT.
Sporting field target (w Polsce często można spotkać też określenie “siedzące HFT”) – jest to najmłodsza z odmian strzelań terenowych. Zasady tej konkurencji wypełniają lukę pomiędzy FT i HFT i stanowią pewną kompilację przepisów obu konkurencji. Zawodnik zobowiązany jest do przyjmowania postaw strzeleckich według zasad FT. Nie może używać żadnych urządzeń do określenia odległości (w tym celownika optycznego). Odległość do celu zawodnik musi określić gołym okiem (jak w HFT), ale przed oddaniem pierwszego strzału na stanowisku może dokonać korekty ustawień celownika. Obowiązuje limit czasu jak w FT oraz punktacja zgodnie z zasadami FT. Także wielkość i rozmieszczenie celów są jak w FT.
Takie ujęcie reguł powoduje, że rywalizacja nie wymaga posiadania specjalizowanego sprzętu (szczególnie celownika).
NHFT.
Night hunter field target (nocne HFT) – jest to odmiana HFT, z tym że rozgrywana po zapadnięciu ciemności. Zawodnik może posługiwać się sztucznym oświetleniem. Nie jest ważne czy jest to oświetlenie specjalnie do tego przeznaczone, zwykłe latarki czy urządzenia zbudowane samodzielnie. Warunkiem koniecznym jest jedynie to, by całość urządzenia była związana z karabinem lub ze strzelcem, zarówno podczas strzelania, oczekiwania na swoją kolej, jak i przechodzenia na następne stanowisko.
Poza tym obowiązują wszystkie zasady jak dla HFT.
Wprawdzie pierwsze zasady konkurencji field target opracowano na Wyspach Brytyjskich, ale dość szybko upowszechniły się one zarówno w Europie, jak i na innych kontynentach.
W Polsce rozwój tego strzelectwa nastąpił wraz ze zmianami w "Ustawie o broni i amunicji" wprowadzonymi w 1999 roku oraz pojawieniem się w wolnym handlu w 2000 roku wiatrówek gwintowanych. Prekursorem tego typu strzelań był Piotr Makuch, którego strona była pierwszą polskojęzyczną stroną poświęconą tej tematyce, z której wiedzę czerpało coraz większe grono sympatyków tego sportu. Początkowo niewielka grupa ludzi skupiona wokół Piotra szybko się rozrosła. Dzięki staraniom Andrzeja Skiby i Jerzego Nazarki, jesienią 2002 roku, nieopodal Morska (Jura Krakowsko-Częstochowska), odbyło się pierwsze spotkanie-zlot miłośników strzelań terenowych. Po nich nastąpiły następne, nabierając z czasem charakteru cyklicznego. Później odbywały się dwa razy w roku – wiosną i na jesieni. Uczestniczyli w nich nie tylko strzelcy krajowi. Niepowtarzalność miejsca, a przede wszystkim klimatu tych spotkań powodowała, że dość licznie przybywali strzelcy z innych państw – Niemiec, Litwy, Rosji, Wielkiej Brytanii.
W 2003 roku powołano do życia Stowarzyszenie Pneumatycznego Strzelectwa Terenowego – PFTA, które w 2004 roku zostało przyjęte do World Field Target Federation. Federacja ta zrzesza obecnie ponad 20 organizacji narodowych z 3 kontynentów. W sierpniu 2006 roku Polska była organizatorem Mistrzostw Świata Field Target. Nasi reprezentanci zajęli drużynowo III miejsce, po raz drugi w swojej historii (pierwszy raz w 2004 roku na MŚ w niemieckim Ebern).
W Polsce do tych konkurencji dopuszczone są wiatrówki wystrzeliwujące śrut z energią początkową mniejszą niż 16,3 dżuli. Jednocześnie w Polsce obowiązuje limit energii wiatrówki 17 J. W świetle "Ustawy o broni i amunicji" wiatrówki takie nie są klasyfikowane jako broń i nie jest na nie wymagane jakiekolwiek pozwolenie, nie podlegają także rejestracji.

</doc>
<doc id="785195" url="https://pl.wikipedia.org/wiki?curid=785195" title="Kochel am See">
Kochel am See

Kochel am See, Kochel a.See – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen, siedziba wspólnoty administracyjnej Kochel am See. Leży około 18 km na południowy zachód od Bad Tölz, nad jeziorem Kochel, przy drodze B11.
Polityka.
Wójtem gminy jest Thomas W. Holz, poprzednio urząd ten obejmował Werner Englert, rada gminy składa się z 16 osób.

</doc>
<doc id="785197" url="https://pl.wikipedia.org/wiki?curid=785197" title="Richelieu Rock">
Richelieu Rock

Skała Richelieu ("Richelieu Rock") – skała w Tajlandii położona na Morzu Andamańskim, ok. 200 km na północ od wyspy Phuket i ok. 80 km na północny zachód od Khao Lak.
Nurkowanie w okolicach Richelieu Rock daje okazję do zobaczenia bogactwa fauny morskiej od małych stworzeń jak koniki morskie, ślimaki i krewetki, poprzez mątwy, barakudy, dorsze, tuńczyki, płaszczki, na wielkich rekinach wielorybich skończywszy. Flora podwodna składa się z wielu gatunków korali twardych, miękkich, gąbek.
Skałę można oglądać na głębokości 5-35 metrów. Zdarzają się tam silne prądy morskie.
Widoczność jest dobra i zależy od warunków pogodowych i waha się w granicach od 15 do 35 metrów.
Sezon na nurkowanie: od listopada do maja.
Temperatura wody: 26-29 stopni Celsjusza.

</doc>
<doc id="785202" url="https://pl.wikipedia.org/wiki?curid=785202" title="Grégoire M’Bida">
Grégoire M’Bida

Grégoire M’Bida Ndzana pseudonim „Arentes” (ur. 27 stycznia 1955 w Jaunde) – kameruński piłkarz, występował na pozycji pomocnika.
Życiorys.
M’Bida to były zawodnik Canonu Jaunde. Karierę kończył w sezonie 1989/1990 w klubie z Luksemburga, Alliance Dudelange. Grał również we Francji, w klubach: SC Bastia, Angers SCO, USL Dunkerque, Thonon i CS Sedan.
Ma za sobą udział w Mistrzostwach Świata 1982, na których rozegrał wszystkie trzy mecze i strzelił jedyną bramkę dla reprezentacji Kamerunu na tym Mundialu. M’Bida wpisał się na listę strzelców w 61 minucie meczu z Włochami, minutę po bramce Francesco Grazianiego na 0:1. M’Bida uczestniczył w zdobyciu pierwszego złotego medalu na Pucharze Narodów Afryki. Turniej ten odbywał się w 1984 na boiskach Wybrzeża Kości Słoniowej. W finale Kameruńczycy pokonali Nigerię 3:1, a M’Bida rozegrał pełne 90 minut.

</doc>
<doc id="785203" url="https://pl.wikipedia.org/wiki?curid=785203" title="Par Francji">
Par Francji

Par Francji (fr. "Pair de France", od łac. "par", „równy”; w starszej literaturze polskiej również „per”) – do rewolucji francuskiej tytuł honorowy wysokiej szlachty i duchowieństwa, w latach 1814–1848 tytuł członka wyższej izby parlamentu francuskiego.
Tytuł honorowy.
Słowo pochodzi z łacińskiego "par", "paris" i oznacza etymologicznie „równy godnością”. W historii Francji pojawia się w roku 1202 w opisie przygotowań do procesu króla Anglii Jana bez Ziemi, wasala Francji z tytułu posiadania Normandii, przed sądem Filipa Augusta. Dokumenty z czasów króla Filipa III (rok 1275) obejmują w listach nadań dwunastu parów, podzielonych na parów świeckich: książąt Akwitanii, Burgundii, Normandii, hrabiów Flandrii, Szampanii i Tuluzy, oraz parów kościelnych: arcybiskupa Reims i biskupów Laon, Beauvais, Langres, Noyon i Châlons.
Od biblijnej liczby 12 parów wkrótce odstąpiono; parowie-biskupi pozostali w liczbie sześciu aż do wybuchu Rewolucji francuskiej, ale parów świeckich było wtedy już 38. Od czasów późnego średniowiecza tytuł para Francji otrzymywali najpierw tylko ważniejsi feudałowie, jak oprócz wyżej wymienionych hrabiowie Bretanii, Andegawenii czy Poitou. Książąt krwi uważano za „parów z urodzenia” ("pairs nés"). Z tytułem wiązały się tylko pełnione na zaszczytnym miejscu obowiązki przy pewnych ceremoniach, np. koronacji królewskiej, i przywilej – w przypadku popełnienia przestępstwa – bycia sądzonym przez równych sobie. Od początku XVII wieku tytuł nadawano także mniej znaczącym arystokratom.
Izba Parów (1814–1848).
Po upadku Napoleona i restauracji monarchii burbońskiej zniesiono ustanowiony przez Napoleona Senat, przywrócono tytuł Para Francji i zgromadzono parów w wyższej izbie parlamentu – Izbie Parów ("Chambre des Pairs"), która przejęła dotychczasową rolę senatu. Liczba parów była nieograniczona, a godność, nadawana przez króla, piastowana dożywotnio. Parem można było zostać w wieku lat 25, ale prawo głosu w izbie posiadało się dopiero od 30 roku życia. Pierwsze posiedzenie Izby Parów, która posiadała 154 członków, odbyło się 4 czerwca 1814 w Pałacu Luksemburskim. W czasie krótkotrwałego ponownego panowania Napoleona, tzw. Stu Dni, cesarz zachował Izbę Parów, ale zmniejszył ich ilość do 124. Po ponownym powrocie Burbonów wprowadzono dziedziczność godności parów (zależną od łaski królewskiej) i nadano Izbie pewne uprawnienia, np. prawo sądzenia w sprawach zdrady stanu ("Haute trahison", "High treason", "Hochverrat").
Po rewolucji roku 1830 w nowo powstałej monarchii lipcowej zachowano Izbę Parów, ale zniesiono dziedziczenie godności. Parami mianowano teraz także wysokich urzędników państwowych i bogatych mieszczan. W sierpniu 1830 roku Izba miała już 364 członków, ale 175, zapewne legitymiści lub bonapartyści, odmówiło złożenia przysięgi na wierność królowi Ludwikowi Filipowi i zawieszono ich w czynnościach. Po rewolucji 1848 roku Izba Parów przestała ostatecznie istnieć i nie została później, za II Cesarstwa, restytuowana przez Napoleona III.

</doc>
<doc id="785204" url="https://pl.wikipedia.org/wiki?curid=785204" title="Schlehdorf">
Schlehdorf

Schlehdorf – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen, wchodzi w skład wspólnoty administracyjnej Kochel am See. Leży około 22 km na południowy zachód od Bad Tölz, nad jeziorem Kochel.
Polityka.
Wójtem gminy jest Stefan Jocher, rada gminy składa się z 12 osób.

</doc>
<doc id="785211" url="https://pl.wikipedia.org/wiki?curid=785211" title="T.J. Storm">
T.J. Storm

T.J. Storm, właśc. Juan Ricardo Ojeda (ur. 14 lutego 1968 w stanie Indiana) – amerykański aktor filmowy i telewizyjny.
Życiorys.
Dorastał na Hawajach jako syn Afroamerykanina i Portorykanki, a następnie został adoptowany przez rdzenną Amerykankę i Meksykanina. W szkole średniej był nieśmiały i zaczął tańczyć breakdance jako sposób na „dopasowanie się”. Taniec szybko stał się jego pasją i wygrał ponad 200 konkursów tanecznych w gatunkach hip-hopu i breakdance’u. Otrzymał stypendium taneczne i otworzył drogę do Los Angeles, tańcząc w teledyskach i reklamach Ramen i Pop-Tarts.
Przez 19 lat trenował rozmaite style walk wschodnie i stał się klasycznym artystą sztuk walk. Ma trzy pasy w Arashi-Ryu karate, taekwondo, ninjutsu, jujitsu i północnego Shaolin kung-fu.
Karierę na dużym ekranie rozpoczął od udziału w filmie akcji "Oddychanie ognia" ("Breathing Fire", 1991). Pojawił się jako Wojownik w ekranizacji bardzo popularnej gry komputerowej, słynnym przeboju kinowym fantasy "Mortal Kombat" (1995) u boku Christophera Lamberta. Na srebrnym ekranie zabłysnął w roli Bayu w serialu ZDF "Conan" (1997–1998), w którym tytułową rolę grał Ralf Möller. Jest założycielem spółki produkcyjnej Eye Of The Storm Entertainment.
Użyczył głosu kapitanowi Joshowi Stone i Dave Johnsonowi w grze komputerowej "Resident Evil 5" (2009) i "Battlefield Hardline" (2015). Pojawił się też w filmach jako Jonny Flytrap w "The Gold Rush Boogie" (2015) z Fredem Williamsonem, Will w "Bullets Blades and Blood" (2015), trener Laurent Kaine w "The Martial Arts Kid" (2015) z Donem Wilsonem i Benicio Cardoza w "Boone: The Bounty Hunter" (2017) z Johnem Henniganem.

</doc>
<doc id="785212" url="https://pl.wikipedia.org/wiki?curid=785212" title="Nationwide Arena">
Nationwide Arena

Nationwide Arena – hala widowiskowo-sportowa, która znajduje się w Columbus w Stanach Zjednoczonych.
Wydarzenia.
Hala Nationwide Arena jest największą krytą salą koncertową w Columbus, dzięki czemu odbywają się w niej ważniejsze koncerty muzyki rozrywkowej w stanie Ohio. 1 listopada 2001 roku zagrała tu Britney Spears, 11 kwietnia 2007 w hali zaśpiewała Christina Aguilera i zespół The Pussycat Dolls; 18 lipca 2007 – Tim McGraw i Faith Hill (country). 22 września 2007 zagrała rockowa grupa Genesis.
Śmiertelny wypadek.
16 marca 2002 podczas meczu hokeja 13-letnia Brittanie Cecil obecna na widowni została trafiona w głowę rykoszetującym krążkiem podczas meczu hokejowego National Hockey League pomiędzy Columbus Blue Jackets i Calgary Flames, co spowodowało jej zgon dwa dni później. Niefortunnym strzelcem był Norweg Espen Knudsen. W wyniku pierwszej w historii NHL tragedii tego rodzaju, hale hokeja zawodowego w Ameryce Północnej (w ligach NHL, AHL i ECHL) zostały wyposażone w wysokie sieci chroniące publiczność, zamontowane na obu końcach lodowisk, powyżej tradycyjnie stosowanego szkła ochronnego.

</doc>
<doc id="785215" url="https://pl.wikipedia.org/wiki?curid=785215" title="Reichersbeuern">
Reichersbeuern

Reichersbeuern – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen, siedziba wspólnoty administracyjnej Reichersbeuern. Leży około 6 km na wschód od Bad Tölz, przy drodze B472.
Polityka.
Wójtem gminy jest Maria Fährmann, poprzednio urząd ten obejmował Josef Reiter, rada gminy składa się z 14 osób.

</doc>
<doc id="785216" url="https://pl.wikipedia.org/wiki?curid=785216" title="Izoenzymy">
Izoenzymy

Izoenzymy (izozymy) – homologiczne enzymy w obrębie danego organizmu, które katalizują tę samą reakcję chemiczną, ale różnią się sekwencją aminokwasową. Zazwyczaj wykazują odrębne właściwości kinetyczne, takie jak wartości Km i Vmax oraz inne właściwości regulacyjne. Izoenzymy ulegają ekspresji w różnych tkankach lub organellach w różnych stadiach rozwojowych. Są kodowane przez geny zajmujące różne loci, które zwykle powstają w wyniku duplikacji genu i dywergencji. Izoenzymy można często odróżnić od siebie na podstawie właściwości biochemicznych, takich jak ruchliwość elektroforetyczna.
Przykładem izoenzymu może być dehydrogenaza mleczanowa (LDH), enzym uczestniczący w beztlenowym metabolizmie glukozy i syntezie glukozy. W organizmie człowieka istnieją dwa izozymowe łańcuchy polipeptydowe tego enzymu: izozym H, ulegający silnej ekspresji w sercu i izozym M, występujący w mięśniach szkieletowych. Ich sekwencja aminokwasowa jest identyczna w 75%. Funkcjonalny enzym jest tetramerem i zawiera różne kombinacje wspomnianych podjednostek. Izozym H4, występujący w sercu wykazuje większe powinowactwo względem substratu niż izozym M4. Te dwa izozymy różni również cecha, iż duże stężenie pirogronianu allosterycznie hamuje izozym H4, ale nie izozym M4. Inne połączenie takie jak H3M, mają właściwości pośrednie, zależne od proporcji między dwoma typami łańcuchów.

</doc>
<doc id="785221" url="https://pl.wikipedia.org/wiki?curid=785221" title="Greiling (Niemcy)">
Greiling (Niemcy)

Greiling – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen, wchodzi w skład wspólnoty administracyjnej Reichersbeuern. Leży około 5 km na wschód od Bad Tölz, przy drodze B472.
Polityka.
Wójtem gminy jest Hans Ostermünchner, rada gminy składa się z 12 osób.

</doc>
<doc id="785223" url="https://pl.wikipedia.org/wiki?curid=785223" title="Siedliska (województwo łódzkie)">
Siedliska (województwo łódzkie)

Siedliska – wieś w Polsce położona w województwie łódzkim, w powiecie wieruszowskim, w gminie Sokolniki. Miejscowość wchodzi w skład sołectwa Góry.
W latach 1975–1998 miejscowość należała administracyjnie do województwa kaliskiego.
Przez miejscowość przebiega droga wojewódzka nr 482.

</doc>
<doc id="785226" url="https://pl.wikipedia.org/wiki?curid=785226" title="Kpł">
Kpł



</doc>
<doc id="785227" url="https://pl.wikipedia.org/wiki?curid=785227" title="Cień Poego">
Cień Poego

Cień Poego (ang. "The Poe Shadow") – powieść autorstwa Matthew Pearla opublikowana nakładem wydawnictwa Random House. W powieści tej autor chce rozwiązać tajemnicę śmierci Edgara Allana Poego. Matthew Pearl w książce posługuje się znalezionymi przez siebie materiałami.
Zarys fabuły.
Akcja powieści toczy się w Baltimore w 1849 roku. Odbył się wtedy pogrzeb Edgara Allana Poego. Nie wzbudziło to żalu ani smutku, a dziennikarze jako przyczynę śmierci podali chorobę alkoholową. Jednak młody, dobrze zapowiadający się prawnik – Quentin Clark – decyduje się przeprowadzić własne śledztwo, którego celem jest wyjaśnienie tajemniczej śmierci wybitnego pisarza i ocalenie go od zapomnienia. Udaje się on do Paryża, gdzie odnajduje mężczyznę, który mógł być pierwowzorem bohatera "Morderstwa przy Rue Morgue" – C. Auguste'a Dupina.

</doc>
<doc id="785228" url="https://pl.wikipedia.org/wiki?curid=785228" title="Sachsenkam">
Sachsenkam

Sachsenkam – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen, wchodzi w skład wspólnoty administracyjnej Reichersbeuern. Leży około 12 km na północny wschód od Bad Tölz, przy drodze B13.
Polityka.
Wójtem gminy jest Johann Schneil, poprzednio urząd ten obejmował Max Gast, rada gminy składa się z 12 osób.

</doc>
<doc id="785230" url="https://pl.wikipedia.org/wiki?curid=785230" title="Mirin">
Mirin

 – słodka, płynna przyprawa o zawartości alkoholu 14%, uzyskiwana w wyniku zmieszania ryżu lekko sfermentowanego przy pomocy pleśni ryżowej "Aspergillus oryzae" z wódką ryżową shōchū.
Początkowo mirin pełnił funkcję napoju, jednak od końca okresu Edo jest używany w kuchni japońskiej jako przyprawa do przyrządzania potraw. Niewielka ilość mirinu używana jest do dań z ryb w celu usunięcia "rybiego" zapachu. Mirin stanowi również jeden ze składników marynaty teriyaki. Należy odróżnić prawdziwy mirin (tzw. "hon mirin"), sprzedawany w sklepach z sake i dobrych supermarketach od często spotykanych podróbek o obniżonej zawartości alkoholu.

</doc>
<doc id="785232" url="https://pl.wikipedia.org/wiki?curid=785232" title="Borki Sokolskie">
Borki Sokolskie

Borki Sokolskie – wieś w Polsce położona w województwie łódzkim, w powiecie wieruszowskim, w gminie Sokolniki. Miejscowość wchodzi w skład sołectwa Zdzierczyzna.
W latach 1975–1998 miejscowość należała administracyjnie do województwa kaliskiego.

</doc>
<doc id="785233" url="https://pl.wikipedia.org/wiki?curid=785233" title="Bad Heilbrunn">
Bad Heilbrunn

Bad Heilbrunn – miejscowość i gmina uzdrowiskowa w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen. Leży około 10 km na zachód od Bad Tölz, przy drodze B11 i B472.
Polityka.
Wójtem gminy jest Thomas Gründl, poprzednio urząd ten obejmował Martin Bachhuber, rada gminy składa się z 16 osób.

</doc>
<doc id="785234" url="https://pl.wikipedia.org/wiki?curid=785234" title="Ephrem M’Bom">
Ephrem M’Bom

Ephrem M’Bom (ur. 18 lipca 1954, zm. 19 września 2020) – piłkarz, występował na pozycji obrońcy.
Życiorys.
Ma za sobą udział w mistrzostwach świata 1982, na których rozegrał wszystkie trzy mecze. Podczas tego mundialu był zawodnikiem Canonu Jaunde. Grał też w takich klubach jak Rail Duala, Éclair Duala, Léopards Duala i Dragon Jaunde.

</doc>
<doc id="785236" url="https://pl.wikipedia.org/wiki?curid=785236" title="Kenneth Zeigbo">
Kenneth Zeigbo

Kenneth Zeigbo (ur. 16 czerwca 1977 w Enugu) – nigeryjski piłkarz grający na pozycji napastnika; reprezentant Nigerii. Nosi przydomek „Zoom-Zoom”. W Polsce znany także pod pseudonimem „Spoko”.
Kariera klubowa.
W 1995 roku Zeigbo trafił do swojego pierwszego w karierze klubu, NEPA Lagos FC, kiedy został zauważony na ulicy, gdy kopał piłkę z kolegami na przedmieściach Enugu. W barwach NEPA zadebiutował w tym samym roku w 2. lidze, w sezonie zdobył 22 gole i jego drużyna awansowała do Nigeria Premier League. W 1996 dla NEPA w pierwszej lidze uzyskał 25 goli i został królem strzelców, ale jego zespół spadł do 2. ligi. W 1997 roku przeszedł do klubu z rodzinnego miasta, Enugu Rangers. Nie zadebiutował jednak w pierwszej kolejce ligowej z powodu śmierci ojca. W lidze zagrał dopiero po 6 tygodniach (tyle trwały obrzędy pogrzebowe) i w debiucie w meczu z Jasper United zdobył gola. W lidze grał przez pół roku i zdobył 6 goli w 8 meczach.
Latem 1997 Zeigbo podpisał kontrakt z Legią Warszawa, do której ściągnął go trener Mirosław Jabłoński. Z Legią już na początku wywalczył Superpuchar Polski, strzelając gola na 2:1 w zwycięskim meczu z Widzewem Łódź. W ekstraklasie zadebiutował w 5. kolejce ligowej, 31 sierpnia 1997 w zremisowanym 3:3 domowym meczu z Ruchem Chorzów i w 58. minucie zdobył gola na 3:1 dla Legii. W pierwszych 10 meczach w polskiej lidze zdobył 5 goli, ale w kolejnych 10 meczach już ani jednego. Drużyna Legii zajęła 5. miejsce w lidze. Zeigbo wystąpił także w 2 meczach Pucharu Zdobywców Pucharów – z Glenavon FC i Vicenzą Calcio.
W czerwcu 1998 za 1 800 000 USD został sprzedany do włoskiej Venezii, grającej w Serie A. Niemal cały sezon leczył kontuzje i tylko dwukrotnie pojawił się na boisku w barwach jedenastego zespołu sezonu. W sezonie 1999/2000 widniał w składzie Venezii, ale ani razu nie zagrał w rundzie jesiennej i wiosną opuścił Włochy.
Wiosną 2000 Zeigbo trafił do Al-Ain FC ze Zjednoczonych Emiratów Arabskich. Strzelił tam 13 bramek w 22 meczach i zdobył z tym zespołem tytuł mistrza kraju. Na sezon 2000/2001 Zeigbo trafił do libijskiego Al-Ahly Trypolis. Tam w 15 meczach zdobył 15 bramek.
Latem 2001 Zeigbo wrócił do Włoch. Został piłkarzem zespołu z Serie C1, L’Aquila Calcio. Rozegrał tam 11 meczów i zdobył 2 gole. Zajął z tym zespołem 13. miejsce w lidze. Na sezon 2002/2003 wrócił do Venezii i zajął z nią 16. miejsce w Serie B (3 mecze). Lata 2003-2005 to gra w zespole AC Belluno 1905, który występował wówczas w Serie C2 (odpowiednik 5. ligi) i w ostatnim sezonie gry w tym klubie spadł do Serie D. Sezon 2005/2006 Nigeryjczyk spędził w zespole Prix Camisano, grającym w Campionato Eccelenza Veneto A (odpowiednik 7. ligi).
Kariera reprezentacyjna.
W reprezentacji Nigerii Kenneth Zeigbo zadebiutował 7 sierpnia 1997 w wygranym 1:0 meczu z Kamerunem i już w debiucie zdobył gola. Był to mecz rozegrany w ramach turnieju LG Cup. W finale z Tunezją (0:2) również pokazał się z dobrej strony i uznano go najlepszym piłkarzem tego turnieju.
W 1998 był w bardzo szerokiej kadrze na Mistrzostwa Świata we Francji, jednak na turniej nie pojechał. W sierpniu 1999 roku wrócił do kadry na jeden mecz – towarzyski z Ghaną, zremisowany 0:0.

</doc>
<doc id="785237" url="https://pl.wikipedia.org/wiki?curid=785237" title="Wiktorówek">
Wiktorówek

Wiktorówek – osada w Polsce położona w województwie łódzkim, w powiecie wieruszowskim, w gminie Sokolniki. 
W latach 1975–1998 miejscowość należała administracyjnie do województwa kaliskiego.

</doc>
<doc id="785238" url="https://pl.wikipedia.org/wiki?curid=785238" title="Christoph Sumann">
Christoph Sumann

Christoph Sumann (ur. 19 stycznia 1976 w Judenburgu) – austriacki biathlonista i biegacz narciarski, trzykrotny medalista olimpijski i czterokrotny medalista mistrzostw świata.
Kariera.
Karierę sportową zaczynał od biegów narciarskich. Po raz pierwszy na arenie międzynarodowej pojawił się 4 grudnia 1993 roku w Tauplitz, gdzie zajął 97. miejsce w biegu na 10 km techniką klasyczną. W 1994 roku wystąpił na mistrzostwach świata juniorów w Breitenwang, zajmując siódme miejsce w sztafecie i 15. miejsce w biegu na 10 km stylem klasycznym. Jeszcze dwukrotnie startował na imprezach tego cyklu, zajmując między innymi siódme miejsce na dystansie 30 km stylem dowolnym podczas mistrzostw świata juniorów w Asiago w 1996 roku.
W Pucharze Świata w biegach narciarskich zadebiutował 11 stycznia 1997 roku w Hakubie, zajmując 30. miejsce w biegu na 10 km stylem klasycznym. Tym samym już w swoim debiucie zdobył pierwsze punkty. Nigdy nie stanął na podium zawodów tego cyklu, był jednak dwukrotnie czwarty w sprincie stylem dowolnym: 27 grudnia 1998 roku w Garmisch-Partenkirchen i dzień później w Engelbergu. Walkę o podium przegrywał kolejno z Arim Palolahtim z Finlandii i Patrikiem Mächlerem ze Szwajcarii. W klasyfikacji generalnej najwyżej uplasował się w sezonie 1997/1998, kiedy zajął 56. pozycję.
Mistrzostwa świata w Trondheim w 1997 roku były jego debiutem na imprezach tej rangi. Zajął tam 34. miejsce w biegu 30 km stylem dowolnym, a rywalizacji na dystansie 50 km techniką klasyczną nie ukończył. Wystąpił także na mistrzostwach świata w Lahti cztery lata później, gdzie był dziewiąty w sprincie stylem dowolnym. W biegach startował do końca sezonu 2001/2002.
Od 2000 roku zaczął starty w biathlonie. W Pucharze Świata w biathlonie zadebiutował 7 grudnia 2000 roku w Anterselvie, zajmując 19. miejsce w sprincie. Ponownie już debiucie zdobył więc pierwsze pucharowe punkty. Na podium zawodów tego cyklu po raz pierwszy stanął 21 grudnia 2001 roku w Osrblie, wygrywając rywalizację w tej samej konkurencji. Wyprzedził tam Szweda Henrika Forsberga oraz Andrija Deryzemlę z Ukrainy. W kolejnych startach jeszcze 16 razy stawał na podium, odnosząc przy tym sześć zwycięstw: 20 stycznia 2007 roku w Pokljuce i 16 marca 2013 roku w Chanty-Mansyjsku wygrał biegi pościgowe, 21 stycznia 2007 roku w Pokljuce i 11 stycznia 2009 roku w Oberhofie triumfował w biegach masowych, 21 grudnia 2001 roku w Osrblie był najlepszy w sprincie, a 17 grudnia 2009 roku w Pokljuce wygrał bieg indywidualny. Najlepsze wyniki osiągnął w sezonie 2009/2010, kiedy zajął drugie miejsce w klasyfikacji generalnej, za Emilem Hegle Svendsenem z Norwegii. W tym sezonie był też najlepszy w klasyfikacji biegu pościgowego i trzeci w klasyfikacji sprintu. Ponadto w sezonie 2006/2007 był drugi, a w sezonie 2008/2009 trzeci w klasyfikacji biegu masowego.
Pierwszy medal w karierze zdobył w 2005 roku, kiedy wspólnie z Danielem Mesotitschem, Friedrichem Pinterem i Wolfgangiem Rottmannem zajął trzecie miejsce w sztafecie podczas mistrzostw świata w Hochfilzen. Kolejne medale wywalczył na rozgrywanych cztery lata później mistrzostwach świata w Pjongczangu. Najpierw zajął drugie miejsce w biegu masowym, plasując się między swoim rodakiem - Dominikiem Landertingerem a Rosjaninem Iwanem Czeriezowem. Dzień później razem z Mesotitschem, Landertinger i Simonem Ederem był drugi w sztafecie. Wywalczył też brązowy medal w biegu indywidualnym podczas mistrzostw świata w Chanty-Mansyjsku w 2011 roku. W zawodach tych wyprzedzili go jedynie Tarjei Bø z Norwegii i Rosjanin Maksim Maksimow.
W 2002 roku wystąpił na igrzyskach olimpijskich w Salt Lake City, gdzie zajął 22. miejsce w biegu indywidualnym, szóste w sztafecie, a rywalizacji w sprincie nie ukończył. Na rozgrywanych cztery lata później igrzyskach w Turynie był między innymi siódmy w biegu pościgowym i dziewiąty w biegu masowym. Największe sukcesy osiągnął na igrzyskach olimpijskich w Vancouver w 2010 roku, zdobywając dwa medale. Sztafeta Austrii w składzie Simon Eder, Daniel Mesotitsch, Dominik Landertinger i Christoph Sumann zajęła drugie miejsce, ulegając tylko Norwegom. Ponadto w biegu pościgowym również wywalczył srebrny medal, rozdzielając Björna Ferry'ego ze Szwecji i Francuza Vincenta Jay. Był to pierwszy w historii złoty medal olimpijski dla Austrii w tej konkurencji. Brał też udział w igrzyskach olimpijskich w Soczi w 2014 roku, gdzie Austriacy zajęli trzecie miejsce w sztafecie. W startach indywidualnych najlepszy wynik osiągnął w biegu pościgowym, który ukończył na dwunastej pozycji.
Osiągnięcia w biegach narciarskich.
Puchar Świata.
Miejsca na podium w zawodach chronologicznie.
Sumann nigdy nie stał na podium indywidualnych zawodów Pucharu Świata.

</doc>
<doc id="785241" url="https://pl.wikipedia.org/wiki?curid=785241" title="Lenggries">
Lenggries

Lenggries – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen. Leży w Alpach Bawarskich, około 10 km na południe od Bad Tölz, nad Izarą, przy drodze B13 i linii kolejowej Monachium – Lenggries.
Polityka.
Wójtem gminy jest Werner Weindl, rada gminy składa się z 20 osób.

</doc>
<doc id="785242" url="https://pl.wikipedia.org/wiki?curid=785242" title="Ernest Ebongue">
Ernest Ebongue



</doc>
<doc id="785243" url="https://pl.wikipedia.org/wiki?curid=785243" title="Lista odcinków serialu Kryminalni">
Lista odcinków serialu Kryminalni

Poniżej znajduje się lista wszystkich wyemitowanych odcinków serialu "Kryminalni".

</doc>
<doc id="785244" url="https://pl.wikipedia.org/wiki?curid=785244" title="Port lotniczy Miami">
Port lotniczy Miami

Port lotniczy Miami (ang.: "Miami International Airport", kod IATA: MIA, kod ICAO: KMIA) – międzynarodowe lotnisko położony 13 km na północny zachód od centrum Miami, w amerykańskim stanie Floryda. Port lotniczy Miami plasuje się na 3. miejscu pod względem ilości międzynarodowych połączeń wśród amerykańskich lotnisk, po porcie JFK w Nowym Jorku i porcie LAX w Los Angeles. W 2006 obsłużył 32 533 974 pasażerów. Obecnie przechodzi przebudowę terminalu pasażerskiego. Port posiada 4 drogi startowe, w tym 3 ułożone równolegle do siebie.
Port lotniczy Miami stanowi węzeł lotniczy dla linii pasażerskich American Airlines, American Eagle i Executive Air; linii towarowych Arrow Air, Fine Air, United Parcel Service, FedEx; i linii czarterowej Miami Air. Jest głównym lotniskiem międzynarodowego ruchu o dalekim zasięgu dla Florydy południowej, jednak większość krajowych i tanich przewoźników woli korzystać z dwu pobliskich lotnisk: portu lotniczego Fort Lauderdale/Hollywood i portu lotniczego Palm Beach, które wymagają znacznie mniejszych opłat lotniskowych od linii lotniczych.
Komunikacja z lotniskiem.
Komunikacja miejska, Miami-Dade Transit, obsługuje port lotniczy Miami autobusami Metro Bus na trasach (numer) 7, 37, 42, 57, 133, 236, 238, i J; bezpłatny przejazd jest również udostępniony pomiędzy terminalem a stacjami kolei dojazdowej Tri-Rail (Miami Airport Station) i Hialeah Market Station. Obie stacje są ulokowane blisko portu: czas przejazdu wynosi 5 minut samochodem.
Miami-Date Transit planuje dodatkową obsługę portu zautomatyzowanym wagonowym systemem transportowym typu "people mover" z przyszłego dworca komunikacyjnego Miami Intermodal Center, który udostępni kolej Metrorail i przyszły serwis BayLink autobusem szynowym do South Beach. (Skromniejszy przykład takiego "people movera" już działa w obrębie terminala pasażerskiego, łącząc wolno stojący segment Pirsu E z jego przyległą resztą.)
Typowy czas i koszt przejazdu do centrum miasta:
Terminale, linie lotnicze i kierunki lotów.
Główny terminal portu Miami jest ułożony w kształcie półkola, zawierając 7 pirsów, od A do H (pirs B został rozebrany w 2005). Odprawa i odloty mają miejsce na piętrze. Hale przylotów i izba kontroli granicznej znajdują się na parterze. Każda bramka może opcjonalnie skierować przylatujących pasażerów do hali głównej (w przypadku ruchu krajowego) lub na dół do kontroli granicznej (w przypadku ruchu międzynarodowego). Pris E posiada dodatkowe piętro, gdzie ulokowano system transportowy typu "people mover" przewożący pasażerów do wolno stojącego terminalu satelitarnego na płycie lotniska.
Wpisany wewnątrz łuku terminala jest masywny kilkupiętrowy parking, połączony z terminalem przejściami nadziemnymi. Na jego dachu znajduje się heliport.
Obecnie terminal przechodzi gruntowną przebudowę. Pirsy A, B, C i D, gdzie ruch obsługuje linia American Airlines, znajdują się w trakcie wymiany na jeden scalony terminal. Część nowego terminala już istnieje jako przedłużenia pirsów A i D. Pirs B został zburzony aby zrobić miejsce na bramki nowego terminala, i niedługo to samo spotka pirs C. Nowy terminal będzie nazwany Terminalem Północnym ("North Terminal"). Jego konstrukcja miała być zakończona w 2005, jednak seryjne przekroczenia budżetu przez budowniczych spowodowały liczne opóźnienia. Aktualny termin oddania Terminala Północnego do użytku to lato 2011.
Pozostały Terminal Południowy ("South Terminal"), to jest, pirsy od E do H, już przeszedł modernizację i przebudowę. Dodatkowy pirs J jest w budowie. Pirs J zapewni obsługi 15 linii lotniczych sojuszów Star Alliance i SkyTeam: będzie budynkiem 7-kondygnacyjnym z 15 bramkami, o łącznej powierzchni 120 000 m², z wyosobnionymi biurami i salami gościnnymi. American Airlines planuje użytkowanie starej części Terminala Południowego przy przekroczeniach przepustowości Terminala Północnego.
Odprawa pasażerów przez Delta Air Lines w Pirsie J (jeszcze bez użytkowania jego bramek) ma rozpocząć się 29 sierpnia 2007. Bramki wejdą do eksploatacji we wrześniu.
Po otwarciu Pirsu J, Pirs A zostanie zamknięty w celu dokonania jego renowacji. Pirsy J i F przejmą ruch lotniczy pirsu A.
Obecny harmonogram przenosin linii lotniczych do nowych bramek Pirsu J to: LAN Argentina (4 września), LAN Chile (4 września), LAN Ecuador (4 września), LAN Peru (4 września), LACSA (7 września), TACA (7 września), US Airways (10 września), United/Ted (13 września), Avianca (17 września), Aerolineas Argentinas (27 września), Caribbean Airlines (1 października), El Al (4 października), LTU (9 października), Lufthansa (12 października), Swiss International (12 października) i Air Canada (22 października). Natomiast, harmonogram przenosin dotyczący linii lotniczych odprawiających swoich pasażerów w Pirsie J przy użytkowaniu bramek Pirsu H to: Delta/Comair (29 sierpnia), Air France (31 sierpnia), TAM (20 września), Alitalia (24 września), AeroMexico (15 października), COPA (18 października) i Continenal (25 października). British Airways przeniesie odprawy do Pirsu G, użytkując bramki Pirsu F podczas renowacji pirsu A.
Po zakończeniu renowacji Pirsu A, Alaska Airlines, British Airways, LAN Argentina, LAN Chile, LAN Ecuador i LAN Peru powrócą do niego, wraz z American Airlines, natomiast Avianca przeniesie się do Pirsu H. Aerolineas Argentinas, Caribbean Airlines, EL Al i LTU powrócą do Pirsu E, kiedy ich bramki zostaną zwolnione przez American Airlines. Zakładając brak dalszych opóźnień budowlanych, przenosiny linii lotniczych mają się odbyć pomiędzy 29 sierpnia i 29 października 2007.
Pirs A ("Concourse A").
Pirs A stanowi niedawny dodatek do portu, a w przyszłości będzie stanowić część Terminala Północnego linii American Airlines. Bramki Pirsu A obsługują wiele lotów American Airlines, zarówno krajowych, jak i międzynarodowych, lecz odprawa pasażerów na te loty ma miejsce w pobliskich Pirsach C i D. Zarówno American Airlines, jak i British Airways posiadają sale gościnne ("lounge facilities") w pirsie A. 17 maja 2006, American Airlines udostępniły drugą salę Admirals Club w Pirsie A, ulokowaną na półpiętrze (ang.: "mezzanine level").
Pirs A ("Concourse A") – odprawa.
Stanowiska znajdują się pomiędzy Pirsami A i C.
Pirs B ("Concourse B").
Pirs B był pierwotnie w użytku przez American Airlines. Został zburzony w ramach budowy Terminalu Północnego. Na jego miejscu obecnie przeprowadzane są odprawy celne dla przylotów międzynarodowych z Pirsów A, C i D.
Pirs C ("Concourse C").
Pirs C zawiera 4 bramki dla małych i średnich odrzutowców typu Boeing 737 lub Boeing 757. American Airlines obsługuje nimi ruch krajowy i niektóre odloty do Ameryki Środkowej i na Wyspy Karaibskie. Odprawiany w Pirsie C jest ruch międzynarodowy linii American Airlines. Docelowo Pirs C zostanie zburzony, zwalniając miejsce na szereg bramek Terminalu Północnego.
Pirs C ("Concourse C") – odprawa.
Stanowiska znajdują się pomiędzy Pirsami C i D.
Pirs D ("Concourse D").
Mimo tego, że Pirs D stanowił jeden z pierwotnych pirsów terminalu portu Miami, obecny budynek pirsu jest nowym dodatkiem, który wejdzie w skład Terminalu Północnego. Linia American Airlines obsługuje nim krajowe i międzynarodowe loty; odprawiane są tu loty krajowe i loty na Wyspy Karaibskie. American Airlines utrzymuje salę gościnną Admirals Club w Pirsie D.
Pirs D ("Concourse D") – odprawa.
Stanowiska znajdują się pomiędzy Pirsami D i E.
Pirs D ("Concourse D") – bramki.
American Airlines używa bramki w Pirsach A, C, D i E. American Eagle używa jedynie bramkę D35.
Pirs E ("Concourse E").
Pirs E jest podzielony na dwa oddzielne budynki: przyległy do reszty pirsów, zwany „Niskim E” ("low E") i oddzielny terminal satelitarny na płycie lotniska, zwany „Wysokim E” ("high E"), udostępniony zautomatyzowanym wagonowym systemem transportowym (ang.: "people mover"). Niski E jest użytkowany przez linię American Airlines. Wysoki E jest użytkowany przez różne inne. Sala Admirals Club poprzednio udostępniana przez American Airlines w przyległej części pirsu jest zamknięta. Pirs E zawiera odprawę celną dla przylotów międzynarodowych z Pirsów D, E i F.
Pirs E ("Concourse E") – odprawa.
Stanowiska znajdują się pomiędzy Pirsami E i F.
Pirs E ("Concourse E") – bramki.
Większość linii czarterowych obsługuje swoje loty z Pirsu E
Pirs F ("Concourse F").
Pirs F ("Concourse F") – odprawa.
Stanowiska znajdują się pomiędzy Pirsami F i G
Pirs F ("Concourse F") – bramki.
Linia Continental Connection obsługuje loty wyłącznie bramką F1.
Pirs G ("Concourse G").
Pirs G ("Concourse G") – odprawa.
Stanowiska znajdują się pomiędzy Pirsami G i H
Pirs H ("Concourse H").
Pirs H ("Concourse H") – odprawa.
Stanowiska znajdują się pomiędzy Pirsami G i H.
Pirs J ("Concourse J").
Pirs J jest najnowszym pirsem. Ma zostać oddany do użytku w sierpniu 2007. Jego architektem jest Carlos Zapata z Nowego Jorku. Pirs jest przeznaczony dla linii lotniczych zrzeszonych w sojuszach Star Alliance i SkyTeam. Razem z Pirsami G i H będzie stanowił Terminal Południowy ("South Terminal"). Jako jedyny pirs portu lotniczego Miami, Pirs J będzie mógł obsłużyć samoloty typu Airbus A380, i wprowadzi trzecie stanowisko odpraw celnych i kontroli granicznej dla przylotów w porcie Miami, wspierając obecnie przeciążone w następstwie zaostrzeń wizowych USA stanowiska w Pirsach B i E.
Docelowo po zakończeniu przebudowy obecnego terminalu na Terminale Północny i Południowy, wszystkie linie lotnicze niezrzeszone w sojuszach Star Alliance, SkyTeam (Terminal Południowy) lub Oneworld (Terminal Północny) będą użytkowały tylko pozostałe Pirsy E i F. To przemieszczenie już się zaczęło, jako że linie lotnicze z Pirsu A niezrzeszone w Oneworld obecnie już działają w Pirsach E i F.
Czarterowe linie lotnicze.
Większość linii czarterowych obsługuje loty z Pirsu E, użytkując bramki w wolno stojącym terminalu Wysokim E ("High E").
Przewozy towarowe (cargo).
Port lotniczy Miami jest jednym z największych portów towarowych Stanów Zjednoczonych, stanowiąc przy tym główne łącze pomiędzy Ameryką Łacińską a resztą świata. W 2000 linie LAN Cargo uruchomiły tu dużą bazę, obecnie drugą co do wielkości w porcie po bazie United Parcel Service. Większość linii lotniczych ruchu pasażerskiego takich jak American Airlines jednocześnie przewozi towary, jednak większość tonażu portu Miami jest przewożona lotami linii towarowych. Firmy przesyłkowe UPS, FedEx i DHL wykonują większą część swoich przewozów do i z Ameryki Łacińskiej tranzytem przez MIA.

</doc>
<doc id="785247" url="https://pl.wikipedia.org/wiki?curid=785247" title="Fedir Szczerbyna">
Fedir Szczerbyna

Fedir Szczerbyna, ukr. "Федір Андрійович Щербина", (ur. 13 lutego 1849 w Stanicy Nowoderewiankiwskiej na Kubaniu, zm. 28 listopada 1936 w Pradze) – ukraiński działacz społeczny, ekonomista, socjolog, historyk Kubania. Deputowany do II Dumy (1907).
Od 1904 członek korespondent Petersburskiej Akademii Nauk. Był w latach 1922-1936 profesorem statystyki na Ukraińskim Wolnym Uniwersytecie w Pradze oraz rektorem Uniwersytetu w latach 1924-1925. Wykładał również od 1922 na Ukraińskiej Akademii Gospodarczej w Poděbradach. Od 1924 członek Towarzystwa Naukowego im. Szewczenki.

</doc>
<doc id="785249" url="https://pl.wikipedia.org/wiki?curid=785249" title="Borki Pichelskie">
Borki Pichelskie

Borki Pichelskie – wieś w Polsce położona w województwie łódzkim, w powiecie wieruszowskim, w gminie Sokolniki. Miejscowość wchodzi w skład sołectwa Pichlice.
W latach 1975–1998 miejscowość należała administracyjnie do województwa kaliskiego.

</doc>
<doc id="785250" url="https://pl.wikipedia.org/wiki?curid=785250" title="Stade Ahmadou Ahidjo">
Stade Ahmadou Ahidjo

Stade Ahmadou Ahidjo - wielofunkcyjny stadion w mieście Jaunde w Kamerunie. Nazwa stadionu pochodzi od pierwszego prezydenta Kamerunu - Ahmadou Ahidjo. Jest największym obiektem sportowym w kraju. Najczęściej używany jest jako stadion piłkarski, a swoje mecze rozgrywają na nim drużyny Canon Jaunde i Tonnerre Jaunde, a także piłkarska reprezentacja Kamerunu. Wielokrotnie odbywały się na nim również zawody lekkoatletyczne m.in. mistrzostwa Afryki w 1996 roku. 
Stadion może pomieścić 42 500 tysiące widzów, ale licząc miejsca stojące jego pojemność może wynieść nawet 90 tysięcy widzów. Został wybudowany w 1971 roku. W 2015 roku renowacje stadionu przed Pucharem Narodów Afryki Kobiet 2016 i Pucharem Narodów Afryki 2019 powierzono chińskiej firmie Sinohydro. Prace rozpoczęły się w listopadzie 2015 roku i miały potrwać przez 8 miesięcy. 17 lutego 2016 roku zmieniono wykonawcę na egipską firmę ArabContractors, po tym jak wykonanie prac przez chińską firmę oceniono na około 5%.

</doc>
<doc id="785255" url="https://pl.wikipedia.org/wiki?curid=785255" title="Roman Smal-Stocki">
Roman Smal-Stocki

Roman Smal-Stocki (; ur. 8 stycznia 1893 w Czerniowcach zm. 27 kwietnia 1969 w Waszyngtonie) – ukraiński językoznawca, dyplomata, polityk, działacz ruchu prometejskiego.
Syn Stepana Smal-Stockiego. Studiował w Wiedniu, Lipsku i Monachium i tam uzyskał stopień doktora w roku 1915. W czasie I wojny światowej służył w 41 pułku piechoty Armii Austro-Węgier, później aktywny działacz Związku Wyzwolenia Ukrainy. Od 1917 pracował w Wyższej Szkole Służby Dyplomatycznej w Berlinie. W 1918 został docentem seminarium orientalistycznego w Berlinie. Od 1919 przedstawiciel dyplomatyczny Zachodnioukraińskiej Republiki Ludowej i Ukraińskiej Republiki Ludowej w Berlinie, w latach 1921–1923 radca poselstwa i poseł URL w Berlinie (reprezentował rząd URL na uchodźstwie).
W latach 1923–1924 profesor filologii słowiańskiej Wolnego Uniwersytetu Ukraińskiego w Pradze. W latach 1926–1939 profesor na Wydziale Slawistyki Uniwersytetu Warszawskiego, jednocześnie minister spraw zagranicznych i wicepremier rządu Ukraińskiej Republiki Ludowej na emigracji w Warszawie. W latach 1930–1939 sekretarz Ukraińskiego Instytutu Naukowego w Warszawie. W roku 1934 wydał nakładem Ukraińskiego Instytutu Naukowego tłumaczenie „Pana Tadeusza” Mickiewicza na język ukraiński opracowane przez Maksyma Rylskiego.
W latach 1939–1945 profesor Wolnego Uniwersytetu Ukraińskiego w Pradze, w czasie pobytu w Pradze co tydzień musiał meldować się na Gestapo. Wobec niemożności prowadzenia działalności politycznej skupił energię na pomocy kolegom z Uniwersytetu Warszawskiego, niezależnie od narodowości. Z pomocą czeskich, szwajcarskich i szwedzkich organizacji charytatywnych wysyłał masowo paczki żywnościowe do okupowanej Polski i do niemieckich obozów koncentracyjnych. Od maja 1945 w amerykańskiej strefie okupacyjnej Niemiec, od roku 1947 na emigracji w Stanach Zjednoczonych, był w latach 1947–1965 profesorem Marquette University w Milwaukee.
Prezes oddziału Towarzystwa Naukowego im. Tarasa Szewczenki w Stanach Zjednoczonych. Członek honorowy Polskiego Towarzystwa Naukowego na Obczyźnie (od 1961).

</doc>
<doc id="785258" url="https://pl.wikipedia.org/wiki?curid=785258" title="Prasa akademicka w Olsztynie">
Prasa akademicka w Olsztynie

Prasa akademicka w Olsztynie – czasopisma drukowane, związane z uczelniami Olsztyna (placówki PAN, oddziały olsztyńskie towarzystw naukowych, ART, WSP, Hosianum, uczelnie niepaństwowe, organizacje studenckie, uczelniane związki zawodowe itd.).
Początki prasy akademickiej w Olsztynie można wiązać z powstaniem uczelni wyższych oraz odwilżą "polskiego października". Na fali ożywienia związanego z V Światowym Festiwalem Młodzieży i Studentów w Warszawie w czerwcu 1955 r. ukazała się jednodniówka ""Głos Kortowa". W niedługim czasie już pod nazwą Życie Kortowa ukazywała się regularnie przez dwa lata, prezentując życie i problemy studentów Wyższej Szkoły Rolniczej w Olsztynie. Pismo redagowali studenci i młodzi pracownicy naukowi. Niektórzy z nich w przyszłości trwale związali się z dziennikarstwem (m.in. Maria Bauks-Marszałek, Juliusz Grodziński, Alfred Stefański, Marian Wiśniewski). Pismo upadło ze względu na brak wsparcia finansowego ze strony władz uczelni. Na okres 14 lat działalność wydawnicza młodzieży akademickiej w Olsztynie zamarła. W tym czasie okazjonalnie ukazywały się jedynie powielaczowe jednodniówki (np. "Radość Kortowa") i okolicznościowe biuletyny (np. "Biuletyn Studenckiej Agencji Informacyjnej").
Wśród dodatków do gazety Głos Olsztyński powstał także jednostronicowy, tygodniowy dodatek "Upowszechnianie Wiedzy Rolniczej". Ukazywał się od 10 października 1958 r. Potem został przekształcony (od 2 czerwca 1960) w samodzielny tygodnik rolniczy – Nasza Wieś pod redakcją Włodzimierza Mamińskiego, a później Jerzego Cwinarowicza (od 1978 do 1988) i Jerzego Pantaka. Czasopismo to ściśle współpracowało z naukowcami z olsztyńskiej WSR. Dzięki tej współpracy w tygodniku zamieszczane były artykuły na wysokim, merytorycznym poziomie. Tygodnik początkowo kolportowany był na terenie województwa olsztyńskiego, w okresie późniejszym docierał także do ówczesnych województw: gdańskiego, białostockiego, lubelskiego, toruńskiego, bydgoskiego, włocławskiego, wałbrzyskiego i gorzowskiego.
Pod koniec 1971 r. ukazała się jednodniówka "Dylematy" – Jednodniówka Uczelnianego Komitetu Współpracy Organizacji Młodzieżowych, Rady Zakładowej Związku Nauczycielstwa Polskiego i Zarządu Towarzystwa Przyjaciół Wyższej Szkoły Rolniczej w Olsztynie. W sumie do 1974 r. ukazało się 8 numerów tego pisemka. W styczniu 1972 ukazała się "Jednodniówka studentów Warmii i Mazur"", wydana przez Radę Uczelnianą Zrzeszenia Studentów WSR. Studenci realizowali swoje zainteresowania dziennikarskie w studenckim Klubie Dziennikarskim "Skryb’Ol" oraz na łamach "Gazety Olsztyńskiej".
W 1980 roku, na fali posierpniowego ożywienia prasa akademicka ponownie silnie zaakcentowała swoją obecność. Ukazywać zaczęły się Nowe Ody – pismo studentów Wyższej Szkoły Pedagogicznej, ""W lewo" – biuletyn dyskusyjny środowiska partyjnego ART. Gazetki te były drukowane techniką małej poligrafii, ale spełniały wymogi tytułu prasowego. 10 października 1982 r. wyszedł pierwszy numer dwutygodnika Posłaniec Warmiński ("Posłaniec Warmiński – Bóg sam daje nam znak"), wydawany przez Kurię Biskupią Diecezji Warmińskiej, na łamach którego w stanie wojennym i później gościła także tematyka akademicka oraz drukowali pracownicy i studenci. W 1984 r. zaczął wychodzić Indeks, którego współzałożycielem był student ART – Dariusz Hoffman. Do 1988 ukazało się jedynie 6 numerów.
Wyraźne ożywienie czasopism akademickich nastąpiło po roku 1989 wraz z wyraźnym rozwojem szkolnictwa wyższego w Olsztynie w połowie lat 90. XX w. W oficjalnym obiegu pojawiły się pisma wydawane nielegalnie (prasa podziemna) takie jak: "Aktualności Kortowskie" (wydawnictwo ART pod redakcją Jerzego Kozdronia), "Gadzinówka brukowiec z życia uczelni", "Reperkusje" (pisma NZS WSP w Olsztynie).
Po powstaniu uniwersytetu, zmieniona Gazeta Olsztyńska zaczęła drukować raz w miesiącu Gazetę Uniwersytecką (we współpracy z UWM, pierwszy numer ukazał się w marcu 2002), nieco później i mniej regularnie "Gazetę Akademicką Wyższej Szkoły Informatyki i Ekonomii TWP" (Gazeta Akademicka).
Zaczął ukazywać się miesięcznik Wiadomości Uniwersyteckie, nieregularnie wydawany magazyn Silva Rerum, kwartalnik Rolnicze abc.
Powstało także kilka pism redagowanych przez studentów olsztyńskich. Większość z nich to druki efemeryczne i ulotne, kończące swój żywot po skończeniu studiów przez głównych inicjatorów i redaktorów. Do funkcjonujących dłużej zaliczyć należy:
Do bardziej regularnie ukazujących się zaliczyć można:

</doc>
<doc id="785259" url="https://pl.wikipedia.org/wiki?curid=785259" title="René N’Djeya">
René N’Djeya

René N’Djeya (ur. 9 października 1953 w Duali) − kameruński piłkarz, występował na pozycji obrońcy.
Życiorys.
Ma za sobą udział w Mistrzostwach Świata 1982, na których rozegrał wszystkie trzy mecze. W spotkaniu z Włochami został ukarany żółtą kartką, w 36 minucie. Podczas tego Mundialu był zawodnikiem Unionu Douala. N’Djeya uczestniczył w zdobyciu pierwszego złotego medalu na Pucharze Narodów Afryki. Turniej ten odbywał się w 1984 na boiskach Wybrzeża Kości Słoniowej. W finale Kameruńczycy pokonali Nigerię 3:1, a N’Djeya strzelił w 32 minucie bramkę, wyrównując stan meczu na 1:1.

</doc>
<doc id="785260" url="https://pl.wikipedia.org/wiki?curid=785260" title="Aurelio Saffi">
Aurelio Saffi

Aurelio Saffi (ur. 13 sierpnia 1819 w Forli, zm. 10 kwietnia 1890) – polityk włoski, rewolucjonista i powstaniec, ważna postać włoskiego ruchu radykalno-republikańskiego, uczestnik walk w obronie Republiki Rzymskiej i powstania mediolańskiego w 1853.
Urodził się w rodzinie szlacheckiej w 1819 r. w Forli, miejscowości leżącej wówczas w Państwie Kościelnym, a obecnie we włoskim regionie Emilia Romania.
Studiował prawo na uniwersytecie w Ferrarze, potem przez pewien czas przebywał w Rzymie, gdzie obracał się w kręgach intelektualistów włoskich i zajmował się praktyką zawodową. Aktywność
polityczną rozpoczął w mieście rodzinnym, biorąc czynny udział w protestach przeciwko złej administracji legatów papieskich w Romanii w lutym i marcu 1831 r. W latach 1844-45 był członkiem rady miasta i sekretarzem prowincji. W roku 1845 założył wraz z Massimo d’Azeglio nielegalne pismo Rimonstranza.
Jako zagorzały zwolennik idei Mazziniego Saffi wziął udział we współtworzeniu na obszarze Państwa Kościelnego Republiki Rzymskiej w 1849. Objął tekę ministra spraw wewnętrznych w prowizorycznym rządzie włoskim (od lutego 1849 do upadku Republiki Rzymskiej w lipcu tego roku) po Carlo Armellinim. 29 marca 1849 r. Saffi został członkiem tzw. triumwiratu (w skład którego weszli też Mazzini i Armellini), który uzyskał władzę dyktatorską w celu obrony przed interwencją zewnętrzną. Kiedy na przełomie czerwca i lipca 1849 rewolucjoniści zostali pobici przez wojska francuskie, Saffi udał się na wygnanie do Genui, a następnie do Szwajcarii, skąd przeniósł się z Mazzinim do Londynu. Tam w 1850 współuczestniczył w powołaniu Narodowego Komitetu Włoskiego.
Powrócił do Włoch w 1853, by wziąć udział w powstaniu przeciwko Austriakom, które wybuchło 6 lutego 1853 w Mediolanie. Po jego upadku został skazany na 20 lat więzienia. W więzieniu Saffi pobrał się z Giorginą Janet Craufurd, feministką i zwolenniczką Mazziniego. Mieli czterech synów.
Po uwolnieniu w 1860 Saffi przeniósł się do z Mazzinim do Neapolu. W następnym roku został wybrany na posła w nowo uformowanym parlamencie zjednoczonych Włoch. Po bitwie pod Aspromonte w sierpniu 1862, w której rządowe wojska włoskie wystąpiły przeciw Garibaldiemu, zrzekł się mandatu i przeniósł na sześć lat do Londynu, po czym powrócił do Włoch. Od 1877 r. Saffi był profesorem katedry w Bolonii. Zajmował się także zbieraniem archiwaliów związanych z Mazzinim i jego niepublikowanych rękopisów.
Zmarł w wieku 70 lat w swej rezydencji, Villa Saffi, która została przekształcona w muzeum jego imienia. W dowód uznania dla jego działalności na centralnym placu Forli wzniesiono pomnik Saffiego.

</doc>
<doc id="785261" url="https://pl.wikipedia.org/wiki?curid=785261" title="Port lotniczy Bari">
Port lotniczy Bari

Port lotniczy Bari "Karol Wojtyła" – port lotniczy położony 12 km na północny zachód od Bari, w Apulii, na południu Włoch.

</doc>
<doc id="785262" url="https://pl.wikipedia.org/wiki?curid=785262" title="Zoja Aleksiejewna Fiodorowa">
Zoja Aleksiejewna Fiodorowa



</doc>
<doc id="785264" url="https://pl.wikipedia.org/wiki?curid=785264" title="Konkurs Piosenki Eurowizji 1995">
Konkurs Piosenki Eurowizji 1995

40. Konkurs Piosenki Eurowizji został zorganizowany 13 maja 1995 roku w Point Theatre w Dublinie przez irlandzkiego nadawcę Raidió Teilifís Éireann (RTÉ), dzięki zwycięstwu reprezentantów Irlandii – Paula Harringtona i Charliego McGettigana podczas konkursu w 1994 roku.
Koncert finałowy prowadziła Mary Kennedy, a zwycięzcą został reprezentant Norwegii – zespół Secret Garden, którzy za utwór „Nocturne” otrzymał 148 punktów.
Tabela punktacyjna finału.
Jury z każdego uczestniczącego kraju przyznawało po 1, 2, 3, 4, 5, 6, 7, 8, 10 i 12 punktów dla 10 najlepszych jego zdaniem piosenek.

</doc>
<doc id="785267" url="https://pl.wikipedia.org/wiki?curid=785267" title="Stade de la Réunification">
Stade de la Réunification

Stade de la Réunification – wielofunkcyjny stadion w mieście Duala w Kamerunie. Najczęściej używany jest jako stadion piłkarski, a swoje mecze rozgrywa na nim drużyna Union Duala, a czasami także piłkarska reprezentacja Kamerunu. Stadion może pomieścić 45 tysięcy widzów i jest drugim pod względem wielkości w Kamerunie. Wybudowany został w 1972 roku.

</doc>
<doc id="785268" url="https://pl.wikipedia.org/wiki?curid=785268" title="Adam Wirtemberski">
Adam Wirtemberski

Adam Karol Wilhelm Stanisław Eugeniusz Paweł Ludwik Wirtemberski (ur. 16 stycznia 1792 w Puławach, zm. 27 lipca 1847 w Langenschwalbach) – generał brygady Królestwa Polskiego, generał porucznik w Lejb-Gwardyjskim Pułku Huzarów Jego Wysokości i generał adiutant Mikołaja I. Odszedł ze służby w 1840 i wyjechał do Niemiec.
Syn Ludwika Wirtemberskiego i Marii Czartoryskiej. Wychowany przez ojca na „polakożercę”, zabrany matce, twórczyni romantycznych Puław, po rozwodzie w 1793, gdy nie chciała mieć męża-zdrajcy ojczyzny.
Dowódca II brygady Ułanów Królestwa Kongresowego. W czasie powstania listopadowego dowodził wojskami rosyjskimi. Ostrzelał z armat pałac w Puławach, wypędzając matkę i babkę Izabelę Czartoryską z Flemingów i na osobisty rozkaz cara spakował 40 tys. tomów biblioteki puławskiej, wysyłając ją do Petersburga. Część zbiorów odbił oddział Piotra Langowskiego. Po upadku powstania listopadowego, za wierność Rosji, otrzymał część majątku matki m.in. dobra pilickie.

</doc>
<doc id="785269" url="https://pl.wikipedia.org/wiki?curid=785269" title="Drummondville">
Drummondville

Drummondville – miasto w Kanadzie, w prowincji Quebec, w regionie Centre-du-Québec i MRC Drummond. Miasto położone jest nad rzeką Saint-François.
Liczba mieszkańców Drummondville wynosi 67 392. Język francuski jest językiem ojczystym dla 95,4%, angielski dla 1,1% mieszkańców (2006).
Gospodarka.
W mieście rozwinął się przemysł włókienniczy, drzewny, odzieżowy, papierniczy, elektryczny oraz gumowy.

</doc>
<doc id="785271" url="https://pl.wikipedia.org/wiki?curid=785271" title="Stade de la Reunification">
Stade de la Reunification



</doc>
<doc id="785275" url="https://pl.wikipedia.org/wiki?curid=785275" title="Stade Omnisports Roumdé Adjia">
Stade Omnisports Roumdé Adjia

Stade Omnisports Roumdé Adjia - wielofunkcyjny stadion w mieście Garoua w Kamerunie. Najczęściej używany jest jako stadion piłkarski, a swoje mecze rozgrywa na nim drużyna Cotonsport Garoua. Stadion może pomieścić 35 tysięcy widzów i jest trzecim pod względem wielkości w Kamerunie. Wybudowany został w 1978 roku. Obiekt jest jedną z aren Pucharu Narodów Afryki w 2022 roku.

</doc>
<doc id="785276" url="https://pl.wikipedia.org/wiki?curid=785276" title="Stade Omnisports Roumde-Adja">
Stade Omnisports Roumde-Adja



</doc>
<doc id="785278" url="https://pl.wikipedia.org/wiki?curid=785278" title="Jan Baranowski (oficer)">
Jan Baranowski (oficer)

Jan Baranowski herbu Ostoja – pułkownik husarii chorągwi ukraińskich księcia Jeremiego Wiśniowieckiego, miecznik bracławski, stolnik bracławski w 1645 roku. 
Życiorys.
Służył z pocztem 8 konnym. W czasie powstania Chmielnickiego brał udział w bitwie pod Konstantynowem, obronie Zbaraża i bitwie pod Beresteczkiem.
Poseł na sejm 1645 roku i sejm 1646 roku.
Podpisał elekcję Jana II Kazimierza Wazy z województwem bracławskim. W 1648 roku chłopi w dobrach ziemskich Hieronima Radziejowskiego skarżyli się na łupiestwa ze strony żołnierzy chorągwi kozackiej Baranowskiego. Poseł na sejm koronacyjny 1649 roku i sejm zwyczajny 1652 roku.
W roku 1650 pożyczył ks. Wiśniowieckiemu pieniądze na żołd dla wojsk kwarcianych. W testamencie ks. Jeremi Wiśniowiecki dokonał zapisu - ustalił roczny żołd (jurgielt) w wysokości 4000 zł.
W roku 1668 był właścicielem wsi Pilica.

</doc>
<doc id="785279" url="https://pl.wikipedia.org/wiki?curid=785279" title="Stade Omnisport de Garoua">
Stade Omnisport de Garoua



</doc>
<doc id="785280" url="https://pl.wikipedia.org/wiki?curid=785280" title="Rok Jubileuszowy">
Rok Jubileuszowy

Rok Jubileuszowy, Rok Święty (hebr. יובל – "jubileusz") – w tradycji żydowskiej i chrześcijańskiej rok szczególnej łaski, przypominający pochodzenie człowieka od Boga.
Judaizm.
W Starym Testamencie (por. Kpł 25, 8-17 i nn.) znany był "rok jubileuszowy" obchodzony co 50 lat, w którym wyrównywały się społeczne nierówności, a każdy był wyzwalany z długów. Symbolizowało to nadanie człowiekowi ziemi przez Boga jedynie w lenno. Rok jubileuszowy obchodzony był po siedmiu latach szabatowych, które obchodzono co siedem lat (7 x 7). Rok ogłaszany był przez kapłana dęciem w barani róg (szofar).
Oto fragment Księgi Kapłańskiej na temat roku jubileuszowego:
Przepisy ogólne dotyczące roku jubileuszowego
"8 Policzysz sobie siedem lat szabatowych, to jest siedem razy po siedem lat, tak że czas siedmiu lat szabatowych będzie obejmował czterdzieści dziewięć lat. 9 Dziesiątego dnia, siódmego miesiąca zatrąbisz w róg. W Dniu Przebłagania zatrąbicie w róg w całej waszej ziemi. 10 Będziecie święcić pięćdziesiąty rok, oznajmijcie wyzwolenie w kraju dla wszystkich jego mieszkańców. Będzie to dla was jubileusz – każdy z was powróci do swej własności i każdy powróci do swego rodu. 11 Cały ten rok pięćdziesiąty będzie dla was rokiem jubileuszowym – nie będziecie siać, nie będziecie żąć tego, co urośnie, nie będziecie zbierać nieobciętych winogron, 12 bo to będzie dla was jubileusz, to będzie dla was rzecz święta. Wolno wam jednak będzie jeść to, co urośnie na polu."
Własność gruntowa w roku jubileuszowym
"13 W tym roku jubileuszowym każdy powróci do swej własności. 14 Kiedy więc będziecie sprzedawać coś bliźniemu albo kupować coś od bliźniego, nie wyrządzajcie krzywdy jeden drugiemu. 15 Ale odpowiednio do liczby lat, które upłynęły od jubileuszu, będziesz kupował od bliźniego, a on sprzeda tobie odpowiednio do liczby lat plonów. 16 Im więcej lat pozostaje do jubileuszu, tym większą cenę zapłacisz, im mniej lat pozostaje, tym mniejszą cenę zapłacisz, bo ilość plonów on ci sprzedaje. 17 Nie będziecie wyrządzać krzywdy jeden drugiemu. Będziesz się bał Boga twego, bo Ja jestem Pan, Bóg wasz!" (Kpł 25, 8-17; Biblia Tysiąclecia 2003)
Chrześcijaństwo.
Dopiero w średniowieczu Kościół powrócił do tej tradycji, z inicjatywy papieskiej. W 1300 r. obchodzono go po raz pierwszy (decyzją papieża Bonifacego VIII) i początkowo miał być obchodzony co 100 lat (a więc następny miałby wypaść dopiero w 1400 r.). Decyzją kolejnych papieży okres ten skrócono do lat 50 (Klemens VI, Rok Jubileuszowy wypadł w 1350), następnie 33 (lata życia Chrystusa; decyzją Urbana VI), a ostatecznie do 25 (Paweł II). W efekcie od II poł. XV wieku Rok Jubileuszowy, jeżeli zewnętrzne okoliczności (wojna, konklawe itp.) na to pozwalają, obchodzony jest co 25 lat.
Ostatni regularny jubileusz obchodzono w roku 2000 jako Wielki Jubileusz Roku 2000 w drugie millenium przyjścia Chrystusa na świat. Kolejny cykliczny jubileusz powinien przypadać w 2025 r.
Rok Święty ogłaszano również ze specjalnych okazji poza wyznaczonymi okresami. Rok 1933 papież Pius XI ogłosił Świętym dla przypomnienia 1900. rocznicy zbawczej śmierci Chrystusa. Jubileusz został zapowiedziany 24 grudnia 1932 a trwał od 2 kwietnia 1933 do 2 kwietnia 1934. W roku 1983 z inicjatywy Jana Pawła II obchodzono Jubileusz z okazji 1950. rocznicy tego zdarzenia. Rok 2008 z inicjatywy Benedykta XVI obchodzony był jako Rok św. Pawła w drugie millenium od narodzin św. Pawła.
Nazwa "Rok Jubileuszowy (Święty)" zwyczajowo pisana jest wielką literą, choć nie jest nazwą własną.
Otwarcie Roku Jubileuszowego.
Współcześnie otwarcie Roku Świętego następuje 24 grudnia, a w przypadku jubileuszy nadzwyczajnych i specjalnych – w terminie wyznaczonym przez Papieża. Od 1423 roku oficjalnemu rozpoczęciu obchodów towarzyszy obrzęd otwarcia Świętej Bramy w przedsionku jubileuszowych kościołów w Rzymie, przede wszystkim bazyliki św. Piotra. Brama ta została postawiona na polecenie papieża Piusa XII i po raz pierwszy otwarta 24 grudnia 1949 r., co rozpoczęło Rok Jubileuszowy 1950. Otwarcie bramy poprzedziło symboliczne, trzykrotne uderzenie młotka. W okresie pomiędzy jubileuszami, od wnętrza bazyliki bramę zasłania mur, budowany po zakończeniu poprzedniego, a burzony przed otwarciem następnego takiego roku.
Odpusty.
Szczególną oznaką lat jubileuszowych jest możliwość uzyskania odpustu.
Odpust można było uzyskać w Rzymie, odwiedzając jeden z czterech kościołów (bazylika św. Piotra, św. Pawła za Murami, św. Jana na Lateranie, S. Maria Maggiore). Podobnymi przywilejami nadanymi przez papieży cieszyły się niektóre miasta włoskie. Papież Bonifacy IX zezwolił również na odpust w Krakowie od 1 czerwca do 30 września 1392 r. Podczas jubileuszu w 1450 r. papież Mikołaj V na prośbę biskupa krakowskiego, Zbigniewa Oleśnickiego zgodził się, aby ci, którzy nawiedzą kościoły katedralne w Gnieźnie, Krakowie, Lwowie lub Wilnie mogli uzyskać jubileuszowy odpust.
Papież wysłał do Polski legata, słynnego kaznodzieję Jana Kapistrana i upoważnił go do udzielania odpustów wszystkim, którzy będą słuchać jego kazań. Jan Kapistran codziennie głosił kazania na które przychodziło 20-30 tysięcy ludzi. W latach jubileuszowych 1983 oraz 2000 odpust można było uzyskać także w kościołach katedralnych i diecezjalnych, wyznaczonych w miejscach pielgrzymek na całym świecie.
Jubileusze Nadzwyczajne.
Oprócz Lat Jubileuszowych w kościele obchodzone są Jubileusze Nadzwyczajne, ogłaszane przez papieża i dotyczące tylko określonego obszaru. Dla Polski ogłoszono dwukrotnie taki jubileusz:

</doc>
<doc id="785282" url="https://pl.wikipedia.org/wiki?curid=785282" title="Rok Święty">
Rok Święty



</doc>
<doc id="785288" url="https://pl.wikipedia.org/wiki?curid=785288" title="Jacques N’Guea">
Jacques N’Guea

Jacques N’Guea (ur. 8 listopada 1955 w Loum, zm. 31 maja 2022) – kameruński piłkarz, występował na pozycji napastnika.
Życiorys.
Ma za sobą udział w mistrzostwach świata 1982, na których rozegrał dwa niepełne mecze. W spotkaniu z Peru został zmieniony w 73 minucie przez Paula Bahokena, natomiast w meczu z Polską zszedł w przerwie meczu, a za niego na boisku pojawił się Jean-Pierre Tokoto. Podczas tego mundialu N'Djeya był zawodnikiem Canonu Jaunde.

</doc>
<doc id="785290" url="https://pl.wikipedia.org/wiki?curid=785290" title="Blakeslee (Ohio)">
Blakeslee (Ohio)

Blakeslee – wieś w USA, w stanie Ohio, w hrabstwie Williams. Miejscowość została nazwana od nazwiska prawnika Schuylera E. Blakeslee.
W roku 2010, 22,9% mieszkańców było w wieku poniżej 18 lat, 7,3% było w wieku od 18 do 24 lat, 28,1% miało od 25 do 44 lat, 18,8% miało od 45 do 64 lat, a 22,9% było w wieku 65 lat lub starszych. We wsi było 49,0% mężczyzn i 51,0% kobiet.
Liczba mieszkańców w 2010 roku wynosiła 96.

</doc>
<doc id="785291" url="https://pl.wikipedia.org/wiki?curid=785291" title="Blanchester">
Blanchester

Blanchester – wieś w USA, w stanie Ohio, w hrabstwie Clinton.
Liczba mieszkańców w 2012 roku wynosiła 4230.

</doc>
<doc id="785295" url="https://pl.wikipedia.org/wiki?curid=785295" title="Bloomdale">
Bloomdale

Bloomdale – wieś w USA, w stanie Ohio, w hrabstwie Wood.
W roku 2010, 28,2% mieszkańców było w wieku poniżej 18 lat, 7,3% było w wieku od 18 do 24 lat, 26,6% miało od 25 do 44 lat, 26,3% miało od 45 do 64 lat, a 11,7% było w wieku 65 lat lub starszych. We wsi było 51,8% mężczyzn i 48,2% kobiet.
Liczba mieszkańców w 2010 roku wynosiła 678, a w 2012 wynosiła 681.

</doc>
<doc id="785298" url="https://pl.wikipedia.org/wiki?curid=785298" title="Rok jubileuszowy">
Rok jubileuszowy



</doc>
<doc id="785301" url="https://pl.wikipedia.org/wiki?curid=785301" title="Rok święty">
Rok święty



</doc>
<doc id="785304" url="https://pl.wikipedia.org/wiki?curid=785304" title="Bloomingburg (Ohio)">
Bloomingburg (Ohio)

Bloomingburg – wieś w USA, w stanie Ohio, w hrabstwie Fayette.
Liczba mieszkańców w 2000 roku wynosiła 874 osoby.

</doc>
<doc id="785308" url="https://pl.wikipedia.org/wiki?curid=785308" title="Drzwi Święte">
Drzwi Święte

Drzwi Święte (także: Święte Wrota, Święta Brama; łac. "Porta Sancta") — specjalne drzwi otwierane z okazji rozpoczęcia Roku Jubileuszowego w jednej z bazylik większych w Rzymie:
W okresie pomiędzy jubileuszami bramy są zamknięte, a w bazylice św. Piotra od wnętrza bazyliki bramę zasłania mur, budowany po zakończeniu poprzedniego, a burzony przed otwarciem następnego roku świętego.
Święta Brama wiąże się z poprzednią tradycją świętowania lat jubileuszowych, kiedy odpust można było uzyskać tylko udając się w pielgrzymkę do Rzymu. Przejście przez bramę symbolizowało więc możliwość otrzymania odpustu. Pierwszy Rok Jubileuszowy obchodzono jeszcze w 1300 r. tylko na Lateranie, jednakże dopiero w roku 1423 otwarto po raz pierwszy Drzwi Święte — w najstarszej bazylice większej Najświętszego Zbawiciela na Lateranie.
Od 1983 r. odpusty udzielane są także poprzez odwiedziny innych większych kościołów na całym świecie, jednakże zwyczaj otwierania bram pozostał.

</doc>
<doc id="785309" url="https://pl.wikipedia.org/wiki?curid=785309" title="Bloomingdale (Ohio)">
Bloomingdale (Ohio)

Bloomingdale – wieś w USA, w stanie Ohio, w hrabstwie Jefferson.
Liczba mieszkańców w 2010 roku wynosiła 202, a w roku 2012 wynosiła 199.

</doc>
<doc id="785313" url="https://pl.wikipedia.org/wiki?curid=785313" title="Bloomville">
Bloomville

Bloomville – wieś w USA, w stanie Ohio, w hrabstwie Seneca.
Liczba mieszkańców w 2000 roku wynosiła 956, a w roku 2012 wynosiła 941.

</doc>
<doc id="785315" url="https://pl.wikipedia.org/wiki?curid=785315" title="Tadeusz Pawlusiak">
Tadeusz Pawlusiak

Tadeusz Pawlusiak (ur. 9 sierpnia 1946 w Wilkowicach, zm. 16 kwietnia 2011 tamże) – polski skoczek narciarski, dwukrotny olimpijczyk, uczestnik mistrzostw świata, dwukrotny mistrz i sześciokrotny wicemistrz Polski. Podczas dwudziestu trzech lat startów oddał ponad trzy tysiące skoków.
Przebieg kariery.
Treningi rozpoczął w 1959 r. Swoje pierwsze narty Pawlusiak otrzymał z klubu LKS Bystra. Początkowo uprawiał kombinację norweską. W wieku 16 lat skoczył na Krokwi 78 m. W 1964 zajął miejsce w pierwszej dwudziestce zawodników konkursu w Reit im Winkl, a rok później został członkiem kadry narodowej. Na liście najlepszych kombinatorów sezonu 1967 sklasyfikowano go na miejscu 22.
1968/1969.
W 1969 dobrze zaprezentował się w skokach do kombinacji w Le Brassus, gdzie przeskoczył skocznię. Po powrocie do Polski został powołany do kadry na odbywający się w Zakopanem, Wiśle i w Szczyrku Puchar Przyjaźni, w którym brali udział skoczkowie z krajów demokracji ludowej. Na Skalitem był siódmy, w Wiśle-Malince trzeci, zaś rywalizację na Wielkiej Krokwi rozstrzygnął na swoją korzyść. Reprezentacja Polski wygrała klasyfikację drużyn. Już wtedy skoczek wyróżniał się estetycznym ułożeniem ciała w locie. W tamtym sezonie Pawlusiak był jeszcze drugi w Sankt Moritz i trzeci w Lahti. Zdobył złoty medal mistrzostw Polski.
1969/1970.
W 1970 podczas Pucharu Przyjaźni odbywającego się w NRD zajął w ogólnej klasyfikacji 7. pozycję. W Klingenthal był 11., w Brotterode 12., a w Oberhofie 6. Wygrał też Puchar Beskidów. Był 24. w Turnieju Czterech Skoczni, a najlepiej skakał w Innsbrucku, gdzie uplasował się na 8. pozycji. Został też wicemistrzem Polski.
Uczestniczył też w mistrzostwach świata w Wysokich Tatrach. Na skoczni średniej zajął 12. miejsce. Na skoczni dużej po skoku na 94,5 m prowadził po pierwszej serii, wyprzedzając m.in. Garija Napałkowa i Yukio Kasayę. W drugiej części zawodów reprezentant Związku Radzieckiego wylądował na 109,5 m. Pawlusiak skoczył w ładnym stylu 100,5 m, lecz upadł. Lądował na zakrocznej nodze, przez co jego narta zakrawędziowała. Zajął przez to dopiero 34. pozycję. Brązowy medal dla Polaków zdobył jednak Stanisław Gąsienica-Daniel. W pokazowym konkursie drużynowym polska reprezentacja w składzie Pawlusiak, Daniel, Józef Przybyła, Adam Krzysztofiak zajęła 5. pozycję (startowało 18 ekip).
Po mistrzostwach polscy skoczkowie udali się do Stanów Zjednoczonych, gdzie wystartowali na skoczni mamuciej w Ironwood. Podczas treningu Pawlusiak doznał ciężkiego upadku, uderzając klatką piersiową w zeskok skoczni. Miał rozerwany mostek i nie startował już do końca sezonu.
1970/1971.
Pawlusiak po powrocie do wysokiej formy wygrał konkurs w Oberwiesenthal, był też 14. i 9. w Sapporo podczas próby przedolimpijskiej. W Turnieju Czterech Skoczni był na 7. pozycji, a w Oberstdorfie zajął 3. lokatę. Wygrał też Spartakiadę Armii Zaprzyjaźnionych w Zakopanem. Ponownie zdobył srebro w MP.
1971/1972.
W kolejnej edycji Turnieju Czterech Skoczni był na 27. miejscu. Podczas konkursu finałowego pękła mu panewka stawu biodrowego. Na igrzyskach olimpijskich w Japonii, startując z niewyleczoną kontuzją, zajął 32. na średniej i 18. miejsce na dużej skoczni. Wywalczył też brązowy krążek mistrzostw kraju. Miał również reprezentować Polskę na I Mistrzostwach Świata w Lotach Narciarskich w Planicy, jednak z powodu lęku po wypadku na mamucie w USA nie stawił się przed wyjazdem na zbiórce w Katowicach.
1972/1973.
W klasyfikacji generalnej 21. TCS uplasował się na 89. miejscu. Wystartował wówczas tylko w austriackiej części cyklu. 1 kwietnia 1973 Pawlusiak ustanowił rekord Wielkiej Krokwi, wynoszący dotąd 112 m. Zmagania obserwowało kilkadziesiąt tysięcy widzów. Na skoczni panowały trudne warunki. W pierwszej serii jedynie Pawlusiak przekroczył setny metr. W finale podniesiono belkę. Skaczący jako ostatni Pawlusiak po płynnym locie wylądował na 113 m, zostając nowym rekordzistą. W tym samym sezonie ponownie wygrał Zimową Spartakiadę Armii Zaprzyjaźnionych, rozgrywaną w bułgarskim Pamporowie. Zajął piąte miejsce w Szwajcarskim Tygodniu Skoków. Był najlepszy w Memoriale Bronisława Czecha i Heleny Marusarzówny. Zdobył dwa medale MP – złoty na skoczni normalnej i srebrny na dużej.
1973/1974.
30 września 1973 zajął drugie miejsce w igelitowych zawodach we Frenštácie pod Radhoštěm, przegrywając jedynie z Heinzem Wosipiwo.
W Turnieju Czterech Skoczni uplasował się na 11. pozycji. Najlepiej spisał się w Oberstdorfie, gdzie był 8. Został też wicemistrzem kraju oraz zdobył brązowy medal za trzecie miejsce w konkursach o MP.
Na światowym czempionacie w szwedzkim Falun był 10. na skoczni średniej. Podczas treningu na dużej skoczni ponownie doznał rozerwania mostka. Trenerem kadry był wówczas Janusz Fortecki.
1975/1976.
Po wyleczeniu kontuzji wziął udział w kolejnym TCS. Zajął wówczas 17. pozycję. Najlepiej zaprezentował się w Garmisch-Partenkirchen, gdzie był na 7. miejscu.
Na olimpiadzie w austriackim Innsbrucku był 31. i 52. Najlepiej skakali wtedy Austriacy, którzy dominowali dzięki nowym kombinezonom. Zdobył też brąz na MP.
Późniejsze sezony.
W sezonie 1977/1978 skakał jeszcze w RFN na Turnieju Czterech Skoczni, w którym zajął 78. lokatę. W 1977 zdobył srebrny i brązowy medal mistrzostw kraju. Rok później był drugi.
Ostatnim sukcesem Pawlusiaka było 4. miejsce na mistrzostwach kraju w 1979 roku. Potem, w wieku 33 lat, zakończył swą sportową karierę. Z uprawiania sportu nie miał żadnych korzyści materialnych.
W latach 1979–1989 był trenerem w BBTS Włókniarz Bielsko-Biała.
Życie prywatne.
Mieszkał w Wilkowicach koło Bielska-Białej; prowadził własną działalność gospodarczą. Absolwent Technikum Ogrodniczego. Był synem Józefa (przed II wojną światową uprawiał on biegi na nartach w klubie "Strzelec" i startował w biegu patrolowym) i Heleny; miał siostrę Annę Pawlusiak-Dobiję, biegaczkę, olimpijkę z olimpiady 1976 i braci: Piotra Pawlusiaka (trener kombinatorów w Starcie Zakopane, jako szkoleniowiec na igrzyskach w 1994), Stanisława Pawlusiaka, skoczka, olimpijczyka z 1980 oraz Józefa Pawlusiaka, narciarza biegowego, olimpijczyka z igrzysk w 1980.
Skoczek żonaty był z inną narciarką; ich syn Wojciech (ur. 27 lutego 1986) jeździ na nartach w LKS Jastrząb Szczyrk.
Tadeusz Pawlusiak zmarł 16 kwietnia 2011 roku.

</doc>
<doc id="785316" url="https://pl.wikipedia.org/wiki?curid=785316" title="Ithaca College">
Ithaca College

Ithaca College to amerykańska uczelnia założona w 1892 roku w mieście Ithaca. Oferuje programy licencjackie zarówno z nauk ścisłych, jak i humanistycznych. 
Sport.
Uczelnia jest członkiem NCAA Division III, gdzie przynależy do konferencji Empire 8. Jej drużyny występują jako Ithaca Bombers.

</doc>
<doc id="785318" url="https://pl.wikipedia.org/wiki?curid=785318" title="Bluffton (Ohio)">
Bluffton (Ohio)

Bluffton – wieś w USA, w stanie Ohio, w hrabstwie Allen. Aktualnie burmistrzem wsi jest Dennis Gallant. W miejscowości znajduje się Uniwersytet Bluffton związany z protestanckimi kościołami anabaptystów.
W roku 2010, 19,9% mieszkańców było w wieku poniżej 18 lat, 21,8% było w wieku od 18 do 24 lat, 19,2% miało od 25 do 44 lat, 20% miało od 45 do 64 lat, 19% było w wieku 65 lat lub starszych. We wsi było 45,6% mężczyzn i 54,4% kobiet.
Liczba mieszkańców w 2010 roku wynosiła 4 125, a w roku 2012 wynosiła 4 027.

</doc>
<doc id="785319" url="https://pl.wikipedia.org/wiki?curid=785319" title="Strix (pocisk)">
Strix (pocisk)

Przeciwpancerny pocisk Strix - szwedzki moździerzowy przeciwpancerny pocisk samonaprowadzający.
Pocisk został opracowany przez szwedzką firmę Saab Bofors Dynamic. Jest wystrzeliwany z konwencjonalnego moździerza 120 mm i naprowadza się na cel dzięki czujnikowi podczerwieni, który lokalizuje w strefie ataku czołg lub inny pojazd opancerzony. Jest zaliczany do pocisków przeciwpancernych trzeciej generacji.
Strix znajduje się na wyposażeniu szwedzkiej i szwajcarskiej armii od 1994.
Sterowanie pociskiem w czasie lotu jest gazodynamiczne, polegające na regulacji przepływu gazów przez dysze umieszczone na obwodzie. Wykorzystany w systemie sterowania silnik rakietowy utrzymuje prędkość pocisku na stałym poziomie i pozwala uzyskać zasięg maksymalny 8 km. Zasięg minimalny to 1 km.

</doc>
<doc id="785322" url="https://pl.wikipedia.org/wiki?curid=785322" title="Bolivar (Ohio)">
Bolivar (Ohio)

Bolivar – wieś w USA, w stanie Ohio, w hrabstwie Tuscarawas.
Liczba mieszkańców w 2010 wynosiła 994.

</doc>
<doc id="785324" url="https://pl.wikipedia.org/wiki?curid=785324" title="Elie Onana">
Elie Onana

Elie Eloundou Onana (ur. 13 października 1951 w Okoli, zm. 2 kwietnia 2018) – kameruński piłkarz, występował na pozycji obrońcy.
Życiorys.
Brał udział w mistrzostwach świata 1982, na których rozegrał wszystkie trzy mecze. Podczas tego mundialu był zawodnikiem Fédéral Foumban. Grał również w takich klubach jak: Santos Okola, Bafia Club, Canon Jaunde i Santos Jaunde.
Bratem Elie Onany był Jules, który również był reprezentantem Kamerunu. Grał na mistrzostwach świata 1990.
Zmarł 2 kwietnia 2018 w wieku 66 lat.

</doc>
<doc id="785325" url="https://pl.wikipedia.org/wiki?curid=785325" title="Boston Heights">
Boston Heights

Boston Heights – wieś w USA, w stanie Ohio, w hrabstwie Summit. Powierzchnia wioski to 17,9 km².
Liczba mieszkańców w 2000 roku wynosiła 1 186.

</doc>
<doc id="785326" url="https://pl.wikipedia.org/wiki?curid=785326" title="Botkins">
Botkins

Botkins – wieś w USA, w stanie Ohio, w hrabstwie Shelby. Aktualnie (2014) burmistrzem wsi jest Steve Woodruff.
W roku 2010, 25,4% mieszkańców było w wieku poniżej 18 lat, 7,6% było w wieku od 18 do 24 lat, 25,6% miało od 25 do 44 lat, 28,3% miało od 45 do 64 lat, 13,2% było w wieku 65 lat lub starszych. We wsi było 49,6% mężczyzn i 50,4% kobiet.
Liczba mieszkańców w 2010 roku wynosiła 1 155, a w 2012 wynosiła 1150.

</doc>
<doc id="785329" url="https://pl.wikipedia.org/wiki?curid=785329" title="Bowerston">
Bowerston

Bowerston – wieś w USA, Hrabstwo Harrison (Ohio) w stanie Ohio, w hrabstwie Harrison.
W roku 2010, 22,6% mieszkańców było w wieku poniżej 18 lat, 4,5% było w wieku od 18 do 24 lat, 28,9% miało od 25 do 44 lat, 23,1% miało od 45 do 64 lat, a 20,9% było w wieku 65 lat lub starszych. We wsi było 45,0% mężczyzn i 55,0% kobiet.
Liczba mieszkańców w 2010 roku wynosiła 398, a w 2012 wynosiła 397.
W miejscowości znajduje się początek szlaku turystycznego "Conotton Creek Trail".

</doc>
<doc id="785332" url="https://pl.wikipedia.org/wiki?curid=785332" title="Amerykańskie Morze Śródziemne">
Amerykańskie Morze Śródziemne

Amerykańskie Morze Śródziemne – wody między Ameryką Północną a Południową; w jego skład wchodzą:

</doc>
<doc id="785337" url="https://pl.wikipedia.org/wiki?curid=785337" title="Charles Toubé">
Charles Toubé

Charles Toubé (ur. 22 stycznia 1958, zm. 4 sierpnia 2016) – kameruński piłkarz, występował na pozycji pomocnika.
Życiorys.
Charles Toube był w kadrze na Mistrzostwach Świata 1982, jednak nie zagrał na nich ani jednego meczu. Podczas tego Mundialu był zawodnikiem kameruńskiego klubu, Tonnerre Jaunde.

</doc>
<doc id="785340" url="https://pl.wikipedia.org/wiki?curid=785340" title="Instalacja radiowa">
Instalacja radiowa

Instalacja radiowa – zestaw urządzeń nadawczo-odbiorczych zintegrowanych anteną lub połączonych z anteną za pomocą złącza współosiowego lub fidera (kabla współosiowego). Do instalacji należą również konstrukcje wsporcze do montażu anteny.

</doc>
<doc id="785343" url="https://pl.wikipedia.org/wiki?curid=785343" title="Święte Wrota">
Święte Wrota



</doc>
<doc id="785344" url="https://pl.wikipedia.org/wiki?curid=785344" title="Griffith">
Griffith

Nazwisko pochodzenia walijskiego, od imienia Gruffydd.
Osoby o nazwisku Griffith:
Miejscowości w Australii:
Miejscowości w USA:
Samochód sportowy

</doc>
<doc id="785345" url="https://pl.wikipedia.org/wiki?curid=785345" title="Tai-chi">
Tai-chi



</doc>
<doc id="785347" url="https://pl.wikipedia.org/wiki?curid=785347" title="Simon Tschobang">
Simon Tschobang

Simon Tschobang (ur. 31 sierpnia 1951 w Duali, zm. 7 września 2007 tamże) – kameruński piłkarz, występował na pozycji bramkarza.
Życiorys.
Simon Tschobang był w kadrze na Mistrzostwa Świata 1982, jednak nie zagrał na nich ani jednego meczu. Podczas tego Mundialu był zawodnikiem kameruńskiego klubu, Dynamo Duala. Był jedynie trzecim bramkarzem reprezentacji Kamerunu na tym Mundialu.

</doc>
<doc id="785350" url="https://pl.wikipedia.org/wiki?curid=785350" title="Nowa Wieś (gmina Sokołów Podlaski)">
Nowa Wieś (gmina Sokołów Podlaski)

Nowa Wieś (alt. "Nowa Wieś Grochowska") – wieś w Polsce położona w województwie mazowieckim, w powiecie sokołowskim, największa w gminie Sokołów Podlaski.
W latach 1975–1998 miejscowość należała administracyjnie do województwa siedleckiego.
Wierni kościoła rzymskokatolickiego należą do parafii Miłosierdzia Bożego w Sokołowie Podlaskim
Historia.
XIX wiek.
Słownik geograficzny Królestwa Polskiego z 1886 roku opisuje Nową Wieś jako leżącą w powiecie sokołowskim, gminie Kudelczyn. "Od Siedlec 32 wiorst, od Sokołowa 4 wiorsty. Ma 16 domów, 315 mieszkańców, wieś ma 47 os., 62 mr. [morgi] 84 pr. [pręty] ziemi włościańskiej. 
Wieś założoną została przez ks. Ogińskich, którzy w r. 1812 osadzili na swych gruntach powracających z pod Moskwy Francuzów. Czy powrócili z czasem do swej ojczyzny, czy zmieszali się z miejscową ludnością, na pewno nie wiadomo. Jest podanie, że wymarli wszyscy podczas cholery w 1855 r. Dziś nie ma po nich śladu, jedyną pamiątką jest dębowy krzyż stojący przy drodze z francuskim napisem, w połowie zatartym.
Folwark Nowa Wieś wchodził dawniej w skład dóbr Sokołów, a od r. 1882 należy do dóbr Przeździatka. Obejmuje przestrzeni: ogrodów warzywnych 5 mr. 185 pr., ogrodów owocowych 2 mr. 20 pr., gruntu ornego 810 mr. 270 pr., łąk 12 mr. 206 pr., wód 3 mr. 287 pr., nieużytków 276 pr., pod zabudowaniami 6 mr. 29 pr. Płodozmian zaprowadzony od lat 40, obecnie 11-polowy. Budynków 17, z tych 3 murowane. W 1827 r. było tu 17 domów, 131 mieszkańców."
Druga wojna światowa.
Podczas II wojny światowej w domach mieszkańców wsi zamieszkiwali Niemcy, prawdopodobnie oficerowie. Niektórzy z nich informowali wcześniej ludność o łapankach, dzięki czemu osoby łapane, głównie mężczyźni, mogli uciec do lasu i przeczekać niebezpieczne chwile. Ciekawostką jest, że pewien młody oficer lubił lubił dawać dzieciom rodziny, u której mieszkał, cukierki lub kostki cukru. 
Po przegranej Niemców do wsi zawitali Sowieci. Mimo przedstawiania Nazistów jako tych najgorszych, starsi ludzie ze wsi, wspominając wojnę zaznaczają również, że Sowieci byli dużo gorsi, np. zamiast zerwać jabłko do zjedzenia oberwali całą gałąź, zamiast zjeść porządny obiad złapali kurę, ukręcili jej łeb, wrzucili do garnka i jedli nie patrząc na to, czy rodzina "goszcząca" będzie miała co jeść. W odróżnieniu od Niemców nie używali również naczyń oraz sztućców.
Czasy powojenne.
Po wojnie powstało Kółko Rolnicze wraz ze stacją benzynową (obecnie niedziałającą), szkoła podstawowa, Ochotnicza Straż Pożarna, Gminny Sklep (GS) oraz restauracja. W późniejszym czasie również blok mieszkalny nazywany Domem Nauczyciela oraz przedszkole (w miejscu restauracji).
W miejscowości znajdują się również okręgowa stacja kontroli pojazdów, zbiornik wodny na terenie remizy, boisko, plac zabaw, plac do siatkówki plażowej, siłownia zewnętrzna, miejsce edukacyjne z paleniskiem, sala komputerowa, filia gminnej biblioteki publicznej oraz sala na pierwszym piętrze remizy strażackiej. Od kilku lat działa Koło Gospodyń Wiejskich.
W 2020 roku do Nowej Wsi dołączona została Kolonia Nowa Wieś, która utworzyła Ulicę Kolonia. Łącznie miejscowość tworzy 6 ulic.
OSP Nowa Wieś.
Ochotniczą Straż Pożarną zorganizowano w roku 1958. W 1970 r. Powiatowa Komenda Straży Pożarnej przekazała OSP w Nowej Wsi samochód bojowy Star 20. W 1981 zakończono rozpoczętą w 1975 r. budowę remizy. W październiku 1992 Minister Spraw Wewnętrznych Andrzej Milczanowski złożył OSP wyrazy uznania oraz podziękowania za poświęcenie w akcji gaszenia pożarów spowodowanych suszą, które miały miejsce latem tego samego roku. 11 lipca 1993 na podstawie statutu związku ochotniczych straży pożarnych RP Zarząd Wojewódzki w Siedlcach nadał sztandar Ochotniczej Straży Pożarnej w Nowej Wsi. 15 marca 1995 jednostka została włączona do Krajowego Systemu Ratowniczo-Gaśniczego.

</doc>
<doc id="785352" url="https://pl.wikipedia.org/wiki?curid=785352" title="Michael Grennburg">
Michael Grennburg



</doc>
<doc id="785353" url="https://pl.wikipedia.org/wiki?curid=785353" title="Bael">
Bael

Bael – w tradycji okultystycznej, demon, król piekła (wschodniej części), znany również pod imieniem Baal. Włada 66 legionami duchów piekielnych. W "Lemegetonie" i "Pseudomonarchii Daemonum" jest pierwszym duchem.
W demonologii.
By go przywołać i podporządkować, potrzebna jest jego pieczęć, która według "Sztuki Goecji" powinna być zrobiona ze złota. 
Posiada moc stawania się niewidzialnym i ma zdolność obdarzenia śmiertelnika wszelką wiedzą.
Ukazuje się pod różnymi postaciami. Może być ropuchą, kotem lub człowiekiem, potrafi również ukazać się pod postacią wszystkich trzech naraz. Jego znakiem rozpoznawczym jest chrapliwy głos.
W kulturze masowej.
W grach:
W literaturze:
W kinematografii:

</doc>
<doc id="785355" url="https://pl.wikipedia.org/wiki?curid=785355" title="Kolonia Grochów">
Kolonia Grochów

Kolonia Grochów – część wsi Grochów Włościański w Polsce, położona w województwie mazowieckim, w powiecie sokołowskim, w gminie Sokołów Podlaski, nad Czerwonką.
W latach 1975–1998 Kolonia Grochów należała administracyjnie do województwa siedleckiego.
Do 1954 roku istniała gminy Grochów. 

</doc>
<doc id="785360" url="https://pl.wikipedia.org/wiki?curid=785360" title="Alutorzy">
Alutorzy

Alutorzy (Aliutorcy, aliutor. "alutal’u") – grupa etniczna z grona oficjalnego spisu narodów rdzennych Północy, Syberii i Dalekiego Wschodu Rosji. W ostatnich latach, przestała istnieć jako odrębny naród (według spisu ludności z 2002 roku, liczba Alutorów wynosiła 12 osób). Posługiwali się językiem alutorskim, zaliczanym do czukocko-kamczackiej rodziny językowej. Regionem ich zamieszkiwania był Kraj Kamczacki, a także miejscowości Tymlat, Kicziga, Anapka, Tilicziki, Kultuszino, Oljutorka, Chailino i na wschodnim wybrzeżu przesmyku Kamczackiego. Spokrewnieni z narodem Koriaków (uznawani za ich podgrupę etniczną). Formowanie się narodu pod znacznym wpływem językowym i kulturowym Koriaków i Eskimosów. Prawdopodobnie spokrewnieni również z Czukczami, Itelmenami i Kerekami. Religia – szamanizm, kulty przodków i duchów.
Historia.
Pierwsza wzmianka o Alutorach pojawiła się za sprawą rosyjskich Kozaków w 1697 r. Przez wiele lat stawiali zbrojny opór Rosjanom. Po stłumieniu powstania w 1751 r. Ich liczba zmniejszyła się. Padali również ofiarą najazdów Czukczów. Pod koniec XVIII wieku Alutorzy stali się zamkniętą, izolującą się grupą. Dzięki temu udało im się zachować tradycyjny wygląd gospodarstwa domowego. Pod koniec XVIII wieku terytoria Alutorów zostały podbite przez Imperium Rosyjskie. W XIX w. przybyli tu pierwsi misjonarze prawosławni oraz rosyjscy kupcy. Po ustanowieniu władzy radzieckiej, w 1930 roku utworzono Autonomiczny Okręg Koriacki. Wraz z wprowadzeniem kolektywizacji, hodowcy reniferów zostali zmuszeni do życia osiadłego. Nowe stosunki gospodarcze zostały splecione z ideologiczną reorientacją i zwalczeniem analfabetyzmu. Początkowo (w latach 30. XX w.) Alutorzy posługiwali się w piśmie alfabetem opracowanym dla języka koriackiego, z biegiem lat dominację wśród nich uzyskał język rosyjski. Ateizm był propagowany w celu przeciwdziałania szamanizmowi i religii.
Kultura.
Do tradycyjnych zajęć narodu należało rybołówstwo i myślistwo, zajmowali się również hodowlą reniferów, z czym związana była sezonowa zmiana miejsca zamieszkania. Większa część połowu ryb trafiała do jukoli – tradycyjnej potrawy Alutorów – którą również karmili psy, używane jako zwierzęta pociągowe. Rybołówstwem morskim zajmowali się wiosną i jesienią. Używali mięsa i tłuszczu zwierząt morskich. Tłuszcz był również używany do oświetlenia. Od grudnia do lutego polowali na zwierzęta futerkowe.
Utrata tożsamości etnicznej.
W Rosji, według Ogólnorosyjskiego spisu ludności z 2002 roku, Alutorzy nie byli wyodrębniani jako osobny naród i zaliczani byli przeważnie do Koriaków, wśród których trzy osoby określiły siebie jako „Aliutorcy”, kolejne 3 osoby – jako „Alutalu”, 6 osób – jako Oliutorcy, w sumie – 12 osób. Ogólnorosyjski spis ludności z 2010 r. już nie wspomina o Alutorach nawet jako subetnosie. Według spisu z 2002 r. 40 osób w Rosji, w tym dwóch Koriaków w byłym Koriackim Okręgu Autonomicznym na terytorium Kamczatki, znało język alutorski.
Język.
Język alutorski należy do grupy czukocko-kamczackiej języków paleoazjatyckich lub paleo-syberyjskich. Spokrewniony z językami czukockim, koriackim, kereckim i itelmeńskim. W latach 30. XX wieku alutorski był zaliczany do południowych dialektów języka koriackiego, ale od lat 50. XX wieku zaczął być uznawany za język odrębny. Morfologicznie język najbardziej przypomina język Czukczów. Pod względem struktury alutorski jest językiem polisyntetycznym. Istnieją trzy dialekty: alutorski właściwy wraz ze zbliżonym ukińskim, palański i karagiński, ale ani podział dialektyczny, ani poszczególne dialekty nie zostały dostatecznie zbadane. Podobnie jak w przypadku języka czukockiego, istnieją regularne różnice w wymowie stosowanej przez mężczyzn i kobiety. Kobiety mówią „ts”, gdzie mężczyźni wymawiają „l” lub „s”, np. "plaki" (mężczyźni), "ptsaku" (kobiety) – ‘obuwie’. Rola języka rosyjskiego zaczęła wzrastać od lat 30. XX wieku, a w latach 60. Alutorzy sami zaczęli preferować rosyjski, ponieważ znajomość tego języka pomagała im zdobyć pracę.

</doc>
<doc id="785364" url="https://pl.wikipedia.org/wiki?curid=785364" title="Kerekowie">
Kerekowie

Kerekowie, Kerecy (własna nazwa: аӈӄалҕакку „ludzie nadmorscy”, каракыкку – od czuk. кэрэкит) – wymierający, autochtoniczny etnos paleoazjatycki ze wschodniej Syberii (Rosja).
Populacja.
Populacja liczy 4 osoby (rosyjski spis powszechny z 2010 r.); zamieszkują wybrzeże Morza Beringa, w Czukockim Okręgu Autonomicznym.
Kerekowie zawsze byli dość nieliczni (w 1959 liczyli ok. 100 osób), ulegli asymilacji ze strony znacznie liczniejszych Czukczów. W książce "O ziemi starożytnych Kereków" Vladilen Leontyev pisze o wojnach plemiennych, ostrym spadku fauny morskiej pod koniec XIX wieku i wybuchu epidemii ospy jako głównych przyczynach zniknięcia narodowości.
Religia.
Tradycyjne wierzenia Kereków charakteryzują się kultami przodków i zwierząt, przejawiającymi się w rytuałach pamięci i dziękczynienia. W świątyniach Kereków jako totem stał „słup ochronny” i czaszki morsa ułożone w półkole. Duchom przodków, Kerecy mieli w zwyczaju przynosić kawałki jedzenia. Składali dziękczynne ofiary duchom zwierząt. Szaman w rytualnych szatach z tamburynem w dłoniach wypowiadał niezbędne zaklęcia, które miały przekonywać duchy do bycia łaskawymi. W tym systemie wierzeń wszystko dookoła jest żywe, ma duszę i jest ze sobą nierozerwalnie związane. Zgodnie z ideami Kereków przeszłość, teraźniejszość i przyszłość wszechświata jest jednym nieprzerwanym potokiem energii.
Kultura.
W XX wieku życie materialne i duchowe było podobne do Czukczów. Kerekowie zajmowali się rybołówstwem, polowaniami morskimi i handlem futrami, polowaniem na dzikie jelenie i owce górskie oraz zbieractwem. Używali psów zaprzęgowych (sanki, w tym sanki typu wschodniosyberyjskiego i czukocko-koriackiego). W południowym Kereksie hodowano renifery o małych ogonach. Najpopularniejszą bronią morskiego polowania był harpun, tzw. „Igła Kereka” czy łuk ze strzałami. Podczas polowań na morskie zwierzęta i niedźwiedzie używali tzw. kelyunen (kij zakończony kłem morsa lub zaostrzonego metalu), który znajduje analogie wśród broni Indian Ameryki Północnej. Zimowe osady obejmowały 1–3 duże ziemianki, w każdej mieszkało kilka rodzin. Wiosną przenosili się do letnich domostw, organizując z tej okazji święta, podczas których odprawiano ochronne rytuały.
Język.
Niegdyś używali języka kereckiego, należącego do grupy paleoazjatyckiej, obecnie wymarł on, wyparty przez języki rosyjski i czukocki i dziś żaden Kerek nie posługuje się ojczystym językiem.
Uważa się, iż język kerecki jest dialektem języka koriackiego. W leksyce języka możemy znaleźć również elementy języka Inuitów.
Język kerecki nie był językiem pisanym (był językiem komunikacji werbalnej między członkami etnosu). Zachowało się około 4-5 tysięcy słów tego języka. Pierwszy opis języka kereckiego sporządził radziecki specjalista z dziedziny paleoazjatyki P. Skorik, badania prowadzone były w latach 1954–1956. Badacz radziecki Vladilen Leontyev kontaktował się w latach siedemdziesiątych ze starszymi ludźmi, którzy jeszcze pamiętali swój ojczysty język. Archeolog Alexander Orekhov badał również starożytne miejsca kultury Kerek i Lakhta. Według danych z 1991 roku, już tylko trzy osoby mówiły w tym języku: Ekaterina Khatkana, Nikolay Etynkeu (dialekt meynypilygy), Ivan Uvargyrgyn (dialekt Khatir). Wszystkie wymienione osoby, oprócz kereckiego, znali również języki czukocki i rosyjski. Historia trudnego życia wspomnianej J. Khatkany została szczegółowo opisana przez etnografa i folklorystę Vladilena Leontieva.
Historia.
Archeolodzy wiążą naród Kereków z proto-itelmeńską grupą etniczną, żyjącym w I poł. I tysiąclecia n.e. (Н. Н. Диков). Do czasu przybycia Rosjan na wybrzeże Morza Beringa obszar osadniczy Kereków rozciągał się od estuarium Anadyr do ujścia Opuki. W XVIII wieku, podczas brutalnych starć pomiędzy Czukczami i Koriakami, Kerekowie zostali zaatakowani przez oba ludy. Mężczyzn zabijano, zaś kobiety i dzieci kereckie brano w niewolę. Kerecy, nie mogąc stawić skutecznego oporu, chronili się w jaskiniach i innych odosobnionych, skalistych miejscach. Epidemie i konflikty etniczne zdziesiątkowały Kereków. V. V. Leontiev napisał: „Nie przez przypadek wielu badaczy uważało Kereka za najbardziej nieszczęśliwe plemię na północnym wschodzie”. W XIX–XX wieku Kerekowie nazywani byli zwykle Koriakami. Według spisu z 1897 r. żyło w regionie 102 Kereków.

</doc>
<doc id="785366" url="https://pl.wikipedia.org/wiki?curid=785366" title="Synagoga w Lipanach">
Synagoga w Lipanach

Synagoga w Lipanach – synagoga znajdująca się w Lipanach na Słowacji, przy ulicy Sabinovskiej 9.
Synagoga została zbudowana w 1929 roku według projektu Eugena Bárkánego w stylu modernistycznym. Obecnie w synagodze znajduje się sklep z rowerami oraz na piętrze biura. Z dawnego wyposażenia zachowało się niewiele elementów. Wewnątrz zachowała się kuta poręcz z charakterystycznymi wyrzeźbionymi w niej tablicami Dekalogu. Na miejscu dawnego Aron ha-kodesz znajduje się obecnie okno. Dawną salę główną podzielono stropem, wydzielając przy tym drugą kondygnację, na której znajdują się biura.

</doc>
<doc id="785367" url="https://pl.wikipedia.org/wiki?curid=785367" title="Czuwańcy">
Czuwańcy

Czuwańcy (nazwa własna: этэль – "etel", этал – "etał") – autochtoniczny lud paleosyberyjski ze wschodniej Syberii (Rosja).
Nazwa własna Czuwańców pochodzi z języka czukockiego i oznacza Jukagira.
Liczebność i obszary zamieszkiwania.
Populacja Czuwańców liczy 1087 osób (rosyjski spis powszechny z 2002); zamieszkują oni głównie Czukocki Okręg Autonomiczny. W Okręgu tym mieszka 80% wszystkich Czuwańców (909 osób) i stanowią oni 1,8% populacji Czukockiego OA.
Tereny zamieszkane przez Czuwańców charakteryzuje bardzo surowy klimat subpolarny. Zima w północnej części ziem zamieszkanych przez Czukczów trwa nawet do 9 miesięcy; średnia temperatura powietrza w styczniu waha się od –15 °C do –39 °C, zaś w lipcu od +5 °C do +10 °C. Pod ziemią obecna wieczna zmarzlina. Dominującą formację roślinną stanowi tundra, na zachodzie i południu przechodząca w lasotundrę. Na skrajnej północy oraz na terenach górskich (zajmujących ok. ¼ obszaru czukockich ziem) występują też lodowe pustynie.
Język.
Czuwańcy utracili rodzimy język, który był prawdopodobnie pokrewny jukagirskiemu. Obecnie Czuwańcy prowadzący tradycyjny, koczowniczy tryb życia porozumiewają się w dialekcie języka czukockiego, należącego do grupy paleoazjatyckiej, zaś Czuwańcy osiadli przeszli na język rosyjski.
Tradycyjną religią był szamanizm, obecnie Czuwańcy formalnie wyznają prawosławie.
Historia.
Czuwańcy prawdopodobnie są potomkami najstarszej ludności północnej Azji.
W źródłach rosyjskich Czuwańcy występują od połowy XVII wieku jako jeden z ludów jukagirskich. W owym czasie byli oni rozsiani w rejonie Przylądka Szelaskiego, w dorzeczu dolnego i środkowego biegu rzeki Paławaam oraz w górnych biegach rzek Amguema, Czaun, Wielki i Mały Aniuj. Zajmowali się koczowniczą hodowlą reniferów, myślistwem praz polowaniem na morskie ssaki i rybołówstwem. Trudnili się także pośrednictwem w handlu wymiennym pomiędzy Czukczami a ludami zamieszkującymi wybrzeża Morza Ochockiego. Dzielili się na patrylinearne rody, na czele których stali "tojonami"
Mieszkali w stożkowych szałasach, o konstrukcji drewnianej, krytymi korą i darnią
Wraz z formalnym przyjęciem prawosławia na przełomie XVII i XVIII wieku Czuwańcy zaczęli podlegać silnemu wpływowi kultury rosyjskiej.
W latach 40. i 50. XVIII wieku osady Czuwańców były często obiektem najazdów ze strony Czukczów; z tego powodu duża grupa Czuwańców przesiedliła się najpierw w rejon Anadyru, a ponieważ i tam zagrażali im Czukcze, następnie przenieśli oni się dalej, do Giżygi. Tamtejsi Czuwańcy podlegali kulturowemu i językowemu wpływowi Koriaków. Po ujarzmieniu Czukczów przez Rosjan Czuwańcy zaczęli powracać na obszar Anadyru. W wyniku tych migracji i rozdzielenia populacji na różne grupy, podlegające wpływom różnych narodów, na początku XIX wieku sformowały się dwie grupy etnograficzne Czuwańców. Jedną z nich byli częściowo zrusyfikowani Czuwańcy osiadli (zwani Markowcami, Anadyrcami), zamieszkujący głównie okolice osady Markowo, częściowo zaś w rejonie dolnego Anadyru, zaś drugą – prowadzący koczownicze życie hodowcy reniferów, zbliżeni kulturowo do Czukczów i Koriaków, zamieszkujący głównie górny bieg rzeki Anadyr.
W końcu XIX wieku osiadli Czuwańcy byli jednym z pięciu „społeczeństw” rejonu Anudyru. Mówili dialektem "markowskim" i nazywali siebie "Markowcami" i "Anadyrcami".
Tryb życia w XIX wieku.
W wieku XIX dla osiadłych Czuwańców – Markowców był charakterystyczny jukagirski typ gospodarowania, którego cechami było życie osiadłe, zaś głównym źródłem pozyskiwania pożywienia były polowania (zwłaszcza na dzikie renifery) i rybołówstwo. Duże znaczenie miała hodowla, wykorzystanie i sprzedaż psów pociągowych. Markowcy żyli we wspólnych z osadnikami rosyjskimi osadach, czasem też wraz z Jukagirami. Typowym mieszkaniem było zrębowe domy o płaskich dachach, bez podsufitki, z klepiskiem zamiast podłogi.
W czerwcu, w oczekiwaniu na wędrówkę tzw. czerwonej ryby (ket, gorbusza) całe rodziny udawały się nad rzeki, gdzie obozowali przez okres kilkunastu dni – do kilka tygodni, łowiąc, oraz susząc złowione ryby. Jesienią, w okresie wędrówki reniferów, polowali na przeprawiające się przez rzeki zwierzęta. Do polowań tych służyły specjalne łódki, przypominające kajaki, zaś do zabijania zwierzyny stosowano charakterystyczne włócznie, zwane "pokolug". Mniejsze znaczenie miało polowanie na inne zwierzęta.
Koczownicy Czuwańcy zajmowali się przede wszystkim hodowlą wielkich stad reniferów. Żyli w tradycyjnych szałasach.
W okresie zimowym koczujący Czuwańcy nosili odzież futrzaną typu czukockiego, natomiast osiadli ubierali się na modłę rosyjską i częściowo kozacką.
Pożywienie.
Osiadli Czuwińcy żywili się głównie rybami i mięsem reniferów, przyprawionych produktami pochodzenia roślinnego, zebranymi w tundrze. Typowe rosyjskie jedzenie – jak chleb lub pierogi – były z racji trudności w dostępie do produktów potrzebnych do ich wykonania pożywieniem jedynie świątecznym, natomiast przejęty został rosyjski zwyczaj picia herbaty. Czasem, także pod wpływem rosyjskim, pito wódkę.
Pożywienie koczowników składało się w zdecydowanej większości z mięsa reniferów. Koczownicy, nie znający alkoholu stosowali inną odurzającą używkę, zapożyczoną od Czukczów i Koriaków, jaką stanowiły różne gatunki muchomora
Religia i kultura duchowa.
Kultura duchowa i stosunki społeczne osiadłych Czuwańców wykazywały znaczny wpływ Rosjan. Po przyjęciu prawosławia centrami życia kulturalnego były cerkwie, obchodzono prawosławne święta, zaś książki religijne były praktycznie jedynymi publikacjami znajdującymi się w czuwańskich domach. Także ślub i ceremonie go poprzedzające były zapożyczone z kultury rosyjskiej. Ceremonia pogrzebowa, jakkolwiek dokonywana w obrządku prawosławnym, miała pewną lokalną specyfikę, której odrębnością był m.in. zwyczaj dawania zmarłemu na drogę pewnych przedmiotów – tytoniu (gdy zmarłym był mężczyzna), lub przyborów do prac ręcznych (kobiecie).
Wpływ duchowej kultury rosyjskiej był tak silny, iż także w czasach obecnych u osiadłych Czuwańców zachowały się stare rosyjskie pieśni i bajki, które często praktycznie już wymarły wśród etnicznych Rosjan.
Zarówno u osiadłych, jak i koczowników duże znaczenie miał folklor związany z polowaniem.
Koczownicy wyznawali religie tradycyjne, jedynie niewielka część przyjęła prawosławie. Obchodzili tradycyjne święta, związane z cyklem przyrody, zwłaszcza w aspekcie hodowli renów i polowaniami.
Istotne znaczenie miało składanie ofiar. Dużą rolę odgrywała osoba szamana. Kultem otaczano antropomorficzne i zoomorficzne figurki z drewna, skóry, kości, kamienia; posążki te służyły głównie do przepowiadania przyszłości.
Czuwańcy obecnie.
W okresie powojennym Czuwańcy – koczownicy pracowali wspólnie z Czukczami i Ewenami w gospodarstwach hodowlanych (typu kołchozowego), zajmujących się chowem reniferów. Większość ten tryb życia zachowała do dnia dzisiejszego.
Czuwańcy osiadli dziś zajmują się m.in. łowieniem i przetwórstwem ryby, ale większość żyje z hodowli i ogrodnictwa. Upadła natomiast całkowicie tradycja hodowli psów pociągowych.
Liczebność.
Populacja Czuwańców zawsze była dość nieliczna; ok. roku 1750 liczyła ok. 600 osób, zaś na początku XVIII wieku już tylko ok. 520; zmniejszanie to było wynikiem asymilacji Czuwańców przez inne narody. W latach kolejnych liczba ta utrzymywała się na zbliżonym poziomie.
Spis statystyczny z 1897 r. wykazał, iż w Rosji żyło 275 "rosyjskojęzycznych" i 177 "koczowniczych", z czego zdecydowana większość (odpowiednio: 262 i 144) żyła w okręgu anadyrskim.
W 1926 liczba Czuwańców wzrosła do 707, z czego osiadli stanowili 55%. W okresie tym osiadłych Czuwańców zaczęto określać mianem Kamczadali, zaś nazwa Czuwańcy zaczęła być stosowana jedynie do koczowniczej części narodu. Przez pewien czas kolejne spisy powszechne nie uwzględniały narodowości czuwańskiej, zaś Czuwańcy byli zapisywani jako Czukcze bądź Rosjanie. Jednocześnie następował proces mieszania się obu grup tego ludu zarówno między sobą, jak i sąsiednimi narodami.
W ostatnich latach populacja Czuwańców zmniejsza się, czego przyczyną są postępujące procesy asymilacyjne i małżeństwa mieszane. Obecnie w Rosji zamieszkuje 1087 Czuwańców, podczas gdy jeszcze w 1989 ich populacja liczyła 1384 osoby.

</doc>
<doc id="785373" url="https://pl.wikipedia.org/wiki?curid=785373" title="Synagoga w Ľuboticach">
Synagoga w Ľuboticach

Synagoga w Ľuboticach – synagoga znajdująca się w Ľuboticach na Słowacji, przy ulicy Bardejovskiej 57.
Została zbudowana w 1833 roku w stylu neoklasycystycznym. W 1905 roku synagoga spłonęła i w tym samym roku ją zrekonstruowano. Obecnie mieści się w niej cerkiew greckokatolicka.
Synagoga posiada neoklasycystyczne dekoracje, pilastry z żelaznymi kapitelami oraz wysokie półokrągle zakończone okna. Wewnątrz, na ścianie wschodniej na miejscu Aron ha-kodesz znajduje się ołtarz. Z zewnątrz na tej ścianie wisi krucyfiks. Na dawnych galeriach dla kobiet znajduje się obecnie chór.

</doc>
<doc id="785375" url="https://pl.wikipedia.org/wiki?curid=785375" title="Darren Ferguson">
Darren Ferguson

Darren Ferguson (ur. 9 lutego 1972, Glasgow) − szkocki piłkarz i trener występujący na pozycji pomocnika. Jest synem byłego menedżera Manchester United Sir Alexa Fergusona.
Kariera piłkarska.
Darren swoją profesjonalną przygodę z piłką nożną rozpoczął w Manchesterze United, gdzie ze Szkocji sprowadził go ojciec. W latach 1990–1994 rozegrał w Manchesterze 27 oficjalnych spotkań nie strzelając w nich ani jednej bramki. Następnie w roku 1994 przeniósł się za kwotę 250 000 £ do klubu Wolverhampton Wanderers, w którym grał do roku 1999. W ciągu 5 lat rozegrał w tym klubie 117 występów, w których zanotował 4 trafienia. Po tym okresie zaliczył krótki epizod w zespole Sparta Rotterdam. Następnie dalej w roku 1999 przeniósł się do klubu Wrexham. Zespół ten reprezentuje klasę rozgrywkową League Two (odpowiednik polskiej IV ligi). Do roku 2007 rozegrał w tej drużynie 297 spotkań, strzelając 24 bramki.
Kariera trenerska.
20 stycznia 2007 roku został grającym trenerem zespołu Peterborough United, grającego w League One. W ciągu dwóch sezonów wyciągnął Peterborough z IV do II ligi angielskiej. W listopadzie 2009 roku stracił posadę managera zespołu. Pomimo corocznego awansu do wyższej ligi włodarze "The Posh" uznali, że czas najwyższy zakończyć współpracę. Wszystko z powodu złych wyników w obecnym sezonie. Kontrakt rozwiązano za porozumieniem stron.
6 stycznia 2010 roku został szkoleniowcem drugoligowego Preston North End zastępując zdymisjonowanego Alana Ivrvine'a. Podpisał umowę na trzy i pół roku. Spędził w tym klubie około roku, po czym został zwolniony na początku stycznia 2011.
12 stycznia 2011 podpisał nowy kontrakt z Peterborough Utd na cztery i pół roku, gdzie wrócił po rocznej przerwie.

</doc>
<doc id="785378" url="https://pl.wikipedia.org/wiki?curid=785378" title="Synagoga w Ľubotínie">
Synagoga w Ľubotínie

Synagoga w Ľubotínie – synagoga znajdująca się w Ľubotínie na Słowacji, przy ulicy Hlavnej 58.
Drewniana synagoga została zbudowana na początku XX wieku, w stylu miejscowej, folkowej architektury. Obecnie w synagodze znajduje się prywatne mieszkanie. Przez miejscowych zwana była bužňą; w miejscowym dialekcie oznaczało to synagogę.

</doc>
<doc id="785381" url="https://pl.wikipedia.org/wiki?curid=785381" title="Łukasz Masłowski (piłkarz)">
Łukasz Masłowski (piłkarz)

Łukasz Masłowski (ur. 31 maja 1981 w Zduńskiej Woli) – polski piłkarz, grający na pozycji pomocnika lub napastnika. Był dyrektorem sportowym Widzewa Łódź. Brat Macieja. Syn Jacka, który w przeszłości był czołowym hokeistą ŁKS-u Łódź.
Życiorys.
Masłowski swoją karierę zaczął w klubie MKS MOS Zduńska Wola, skąd w wieku 18 lat został zakupiony przez Widzew Łódź. Pierwszy mecz w barwach łódzkiego zespołu zagrał 27 lutego 1999 r. z Ruchem Radzionków (2:1). Był to jednocześnie debiut zawodnika w polskiej Ekstraklasie. Pierwszą bramkę w najwyższej klasie rozgrywkowej w Polsce zdobył 30 października 1999 w meczu z Pogonią Szczecin (1:2).
Na rundę wiosenną sezonu 2000/2001 został wypożyczony do Włókniarza Konstantynów. Później powrócił do Widzewa. Po powrocie do Łodzi zagrał tylko w 4 spotkaniach w barwach "czerwono-biało-czerwonych" (2 w Pucharze Ligi, 1 w Pucharze Polski i 1 w Ekstraklasie).
Po pół roku Masłowski przeszedł do niemieckiego zespołu SG Sonnenhof Großaspach. Przez pierwsze pół roku nie zachwycał, lecz runda jesienna sezonu 2002/2003 była jego istnym popisem - w 15 meczach zdobył 13 bramek. Następnie wrócił do Łodzi, lecz nie do Widzewa, a do ŁKS-u. Zadebiutował w nim 15 marca 2003 r. w meczu ze Świtem Nowy Dwór (2:0).
W 2003 roku sprowadziła go Odra Wodzisław. Zadebiutował w niej 2 sierpnia 2003 r. w meczu II rundy Pucharu Polski z Ceramiką Paradyż (4:0). W Ekstraklasie pierwszy mecz w barwach Odry rozegrał 23 sierpnia z Widzewem (1:0). Pierwszą bramkę dla klubu z Wodzisławia Śląskiego zdobył natomiast 29 października w meczu z Górnikiem Zabrze (1:3).
Po pół roku znów wrócił do Widzewa, tym razem na zasadzie wypożyczenia. Zagrał tam w 10 meczach i strzelił 2 bramki. Sezon nie skończył się dla Masłowskiego pomyślnie, bowiem spadł z łódzkim klubem do II ligi.
Na sezon 2004/2005 wrócił do Wodzisławia. Grał tam jeszcze przez półtora roku. Łącznie w koszulce Odry wystąpił w 59 meczach i zdobył 9 bramek (w tym 45/6 w Ekstraklasie). Na początku 2006 roku przeszedł do Górnika Łęczna, w którym grał przez 1,5 roku. Zadebiutował w nim 22 marca 2006 r. w meczu z GKS Bełchatów (1:1). Pierwszą bramkę dla Górnika zdobył 18 kwietnia 2007 r. w przegranym 1:2 meczu z Wisłą Kraków. Łącznie dla Górnika zagrał w 10 spotkaniach i strzelił 1 bramkę.
W związku z aferą korupcyjną i relegacją łęcznian do III ligi odszedł z zespołu. Od 23 sierpnia 2007 roku ponownie reprezentował barwy Widzewa. Z łódzkim klubem spadł do I ligi. W kolejnym sezonie zajął z Widzewem 1. miejsce w lidze, ale w wyniku decyzji PZPN w związku z aferą korupcyjną klub musiał pozostać na następny sezon w I lidze.
5 sierpnia 2009 podpisał dwuletni kontrakt z Wisłą Płock. W jej barwach zadebiutował 11 sierpnia w przegranym 1:2 meczu z Górnikiem Zabrze. Pierwszą bramkę strzelił natomiast 3 października w zremisowanym 1:1 spotkaniu z Podbeskidziem. Wisła zajęła 15. miejsce w tabeli i spadła do niższej klasy rozgrywkowej.
Latem 2010 Masłowski przeniósł się na Cypr, gdzie został zawodnikiem II-ligowego zespołu Digenis Akritas Morfou. Rozegrał tam 12 spotkań, po czym wrócił do Polski. Karierę zakończył w Olimpii Karsznice (Zduńska Wola)
Masłowski rozegrał 89 meczów i strzelił 11 bramek w ekstraklasie.

</doc>
<doc id="785382" url="https://pl.wikipedia.org/wiki?curid=785382" title="Test kometowy">
Test kometowy

Test kometowy − test polegający na metodzie elektroforezy badania komórek w żelu agarozowym. Bada on uszkodzenia DNA oraz umożliwia wyszukanie metody, która pozwoliłaby uniknąć takich uszkodzeń.

</doc>
<doc id="785383" url="https://pl.wikipedia.org/wiki?curid=785383" title="Ben Harper">
Ben Harper

Benjamin Chase „Ben” Harper (ur. 28 października 1969 w Claremont) – amerykański muzyk i multiinstrumentalista.
Życiorys.
Wczesne lata.
Urodził się w Claremont w stanie Kalifornia jako syn Ellen Chase-Verdries i Leonarda Harpera. Jego ojciec był Afroamerykaninem, mającym przodków wśród Indian Cherokee, podczas gdy matka pochodziła z rodziny pochodzenia angielskiego i Żydów aszkenazyjskich. Jego prababka ze strony matki była rosyjsko-litewską Żydówką.
Harper zaczął grać na gitarze jako dziecko. Jego dziadkowie ze strony matki prowadzili sklep muzyczny The Folk Music Center and Museum. W 1978, w wieku 9 lat, ważny wpływ miał koncert Boba Marleya w Burbank w Kalifornii.
Kariera.
Specjalizuje się w grze na gitarze slide (gitara Hermann Weissenborn). Jako młody chłopiec nagrał ze swoim przyjacielem Tomem Freundem LP – "Pleasure and Pain" ("Przyjemność i ból").
Po tym limitowanym krążku przyszedł czas na zawiązanie umowy z wytwórnią Virgin Records, która wydała jego debiutancki album – "Welcome to the Cruel World" (1994). Wydarzenie to sprowokowało Bena do dalszej pracy, w 1995 ukazuje się "Fight for Your Mind", które zostaje pozytywnie przyjęte przez radio w college'u Bena, tworząc jednocześnie obfitość piosenek, które utrzymują się na szczytach list przebojów do dzisiejszego dnia.
W 1999 Harper spotyka w Santa Barbara Bowl Jacka Johnsona, który był wówczas nieznany. Harper otrzymuje kasetę demo zawierającą 12 piosenek Johnsona, które poprzednio nadesłał do swojego producenta, J.P. Pluniera, z którym Johnson nagrał swój pierwszy album.
Życie prywatne.
W 1996 ożenił się z Joanną. Mają dwoje dzieci, syna Charlesa (ur. 1997) i córkę Harris (ur. 2000). Harper i Joanna rozstali się w 2000 i rozwiedli się w 2001.
We wrześniu 2000 zaręczył się z aktorką Laurą Dern. Pięć lat później, 23 grudnia 2005 w ich domu w Los Angeles, pobrali się. Mają dwoje dzieci: syna Ellery Walkera (ur. 21 sierpnia 2001) i córkę Jayę (ur. 28 listopada 2004). We wrześniu 2013 doszło do rozwodu.
1 stycznia 2015 poślubił swoją trzecią żonę, rzeczniczkę społeczną Jaclyn Matfus. Ich syn Besso urodził się w czerwcu 2017.

</doc>
<doc id="785387" url="https://pl.wikipedia.org/wiki?curid=785387" title="Negidalowie">
Negidalowie

Negidalowie – autochtoniczna tunguska grupa etniczna ze wschodniej Syberii (Rosja).
Używana powszechnie, też w języku polskim nazwa tego narodu pochodzi z języka ewenkijskiego, gdzie wyraz "ngegida" oznacza „mieszkańca wybrzeża”. Sami Negidalowie określają się nazwą "ilkan bejenin" ("elekem beje"), oznaczającą „tutejsi”, lub "amgun bejenin" – „ludzie znad rzeki Amguń”.
Populacja Negidalów liczy 513 osób (rosyjski spis powszechny z 2010 r.). Zamieszkują oni głównie nad rzekami Amur i Amguń w Kraju Chabarowskim.
Używają języka negidalskiego, należącego do grupy tunguskiej języków tungusko-mandżurskich, choć w ostatnich latach jest on szybko wypierany przez rosyjski i obecnie jedynie mniejszość posługuje się ojczystym językiem.
Zmiany populacji Negidalów
Tradycyjnymi zajęciami tego ludu są myślistwo i rybołówstwo.
Tradycyjną religią Negidalów był szamanizm, obecnie zachowały się tylko jego przeżytki, a formalnie naród ten wyznaje prawosławie.

</doc>
<doc id="785390" url="https://pl.wikipedia.org/wiki?curid=785390" title="Synagoga w Pečovskiej Novej Vsi">
Synagoga w Pečovskiej Novej Vsi

Synagoga w Pečovskiej Novej Vsi – synagoga znajdująca się w Pečovskiej Novej Vsi na Słowacji.
Synagoga została zbudowana w 1868 roku, przez miejscową ortodoksyjną gminę żydowską. Dawniej była centrum religijnym oraz edukacyjnym wsi. Obecnie w synagodze znajduje się opuszczona stodoła. 
Pierwotnie synagoga posiadała charakterystyczny układ wnętrz. W zachodniej części znajdował się mały przedsionek z klatką schodową, która prowadziła na babiniec. We wschodniej części znajdowała się główna sala modlitewna, z pięknym Aron ha-kodesz znajdującym się na wschodniej ścianie. Obecnie z dawnego wyposażenia nic się nie zachowało oprócz fragmentarycznych resztek dekoracji naściennych.

</doc>
<doc id="785398" url="https://pl.wikipedia.org/wiki?curid=785398" title="Lewica heglowska">
Lewica heglowska



</doc>
<doc id="785399" url="https://pl.wikipedia.org/wiki?curid=785399" title="Sinclair ZX Spectrum">
Sinclair ZX Spectrum



</doc>
<doc id="785401" url="https://pl.wikipedia.org/wiki?curid=785401" title="Synagoga w Popradzie">
Synagoga w Popradzie

Synagoga w Popradzie (niem. "Synagoge in Deutschendorf") – synagoga znajdująca się w Popradzie na Słowacji, przy ulicy Popradskej brigády 9, jednej z głównych ulic miasta.
Synagoga została zbudowana w 1906 roku w stylu neoklasycystycznym, na planie prostokąta. Jej północna fasada skierowana jest w stronę ulicy. W synagodze znajduje się obecnie drukarnia. Z dawnego wyposażenia zachowały się jedynie żelazne słupy stojące w swoich oryginalnych pozycjach. Pozostałe wyposażenie uległo zniszczeniu.

</doc>
<doc id="785406" url="https://pl.wikipedia.org/wiki?curid=785406" title="Instytut Badań Systemowych Polskiej Akademii Nauk">
Instytut Badań Systemowych Polskiej Akademii Nauk

Instytut Badań Systemowych Polskiej Akademii Nauk (IBS PAN) – instytut naukowy Polskiej Akademii Nauk z siedzibą w Warszawie zajmujący się badaniami z pogranicza matematyki, informatyki, ekonometrii, organizacji i zarządzania.
Historia.
Instytut rozpoczął działalność w 1976 r., jako kontynuator:
Obecnym dyrektorem IBS PAN jest prof. dr hab. Sławomir Zadrożny.
Struktura organizacyjna.
W skład IBS PAN wchodzą:
Kadra.
W 2016 roku w Instytucie Badań Systemowych PAN zatrudnionych było 117 pracowników, w tym: 20 profesorów zwyczajnych, 13 profesorów nadzwyczajnych, 17 adiunktów i 9 asystentów.
Uprawnienia do nadawania stopni naukowych.
Instytut Badań Systemowych PAN posiada uprawnienia do nadawania stopni doktora nauk technicznych i doktora habilitowanego nauk technicznych w dyscyplinach:
W wyniku postępowania o nadanie tytułu naukowego profesora nauk technicznych przed Radą Naukową IBS PAN tytuły uzyskały 34 osoby, stopnie doktora habilitowanego nauk technicznych – 60 osób, zaś 187 osobom Rada Naukowa IBS PAN nadała stopnie doktora nauk technicznych.
Najważniejsze osiągnięcia.
W dziedzinie badań podstawowych i zastosowań praktycznych do najważniejszych osiągnięć IBS PAN zalicza się:

</doc>
<doc id="785413" url="https://pl.wikipedia.org/wiki?curid=785413" title="Ekstraklasa w futsalu">
Ekstraklasa w futsalu

Ekstraklasa w futsalu (do 2008 oficjalnie I liga w futsalu) jest najwyższą w hierarchii klasą ligowych rozgrywek w futsalu w Polsce, będąc jednocześnie najwyższym szczeblem centralnym (I poziom ligowy). Jej triumfator zostaje Mistrzem Polski, zaś najsłabsze drużyny są relegowane do I ligi. Obecnie zarządzana przez spółkę Futsal Ekstraklasa.
Historia.
6 listopada 1994 - podczas posiedzenia "Komisji Futsalu PZPN" w Kielcach - powołano do życia Ligę Halową Piłki Nożnej Pięcioosobowej (LHPNP), ustalając równocześnie jej regulamin. Pierwszą edycję rozgrywek przeprowadzono w sezonie 1994/1995 a do rywalizacji przystąpiło osiem drużyn, natomiast obecnie występuje w tych rozgrywkach dwanaście zespołów. Zwycięzca ligi otrzymuje tytuł Mistrza Polski, dwie najsłabsze drużyny spadają do I ligi, a trzecia drużyna od końca bierze udział w barażach o ekstraklasę. Do sezonu 2009/2010 organizatorem rozgrywek był PZPN. W 2010 roku powstała spółka Futsal Ekstraklasa sp. z o.o., która od sezonu 2010/2011 jest odpowiedzialna za rozgrywki ekstraklasy. Najwięcej razy mistrzostwo Polski zdobywały: Clearex Chorzów, PA Nova Gliwice i Rekord Bielsko-Biała (po pięć razy), zaś na podium najczęściej stawały: Clearex Chorzów i Rekord Bielsko-Biała (po dziesięć razy).
Statystyka.
Tabela medalowa.
Stan po sezonie 2021/22.
Najlepsi strzelcy.
"Stan po zakończeniu sezonu 2019/2020"

</doc>
<doc id="785415" url="https://pl.wikipedia.org/wiki?curid=785415" title="Arczar (rzeka)">
Arczar (rzeka)

Arczar (także "Arczarica"; bułg. "Арчар", "Арчарица") – rzeka w północno-zachodniej Bułgarii, prawy dopływ Dunaju. Długość - 60 km, powierzchnia zlewni - 365,4 km², średni przepływ - 1,568 m³/s. 
Źródła Arczaru leżą na wschodnich stokach pasma górskiego Babin nos w zachodniej Starej Płaninie. Rzeka płynie na wschód przez zachodni kraniec Niziny Naddunajskiej i uchodzi do Dunaju we wsi Arczar. Dolina rzeki jest wycięta w wapieniach i jej wysokości względne sięgają 100 m.

</doc>
<doc id="785417" url="https://pl.wikipedia.org/wiki?curid=785417" title="Małgorzata Szapował">
Małgorzata Szapował

Małgorzata Szapował (ur. 1 października 1978 w Szczecinie) – polska aktorka i artystka kabaretowa.
Życiorys.
Od 1997 mieszka w Zielonej Górze i od tego też roku jest związana z zielonogórskim zagłębiem kabaretowym. Współtwórczyni kabaretu Szum, występowała także w Grupie Scenicznej „A czemu nie”, formacji „Miłe twarze” oraz Teatrze Absurdu „Żżżżż”. Od lipca 2008 współtworzy kabaret Słoiczek po cukrze wraz z Magdaleną Mleczak (inną członkinią rozwiązanego w 2006 Kabaretu Szum).
Ma syna Filipa Borysa (ur. 15 listopada 2006).

</doc>
<doc id="785420" url="https://pl.wikipedia.org/wiki?curid=785420" title="Synagoga w Raslavicach">
Synagoga w Raslavicach

Synagoga w Raslavicach – synagoga znajdująca się w Raslavicach na Słowacji, przy ulicy Hlavnej.
Synagoga została zbudowana w latach 30. XX wieku w stylu modernistycznym. Obecnie w synagodze znajduje się sklep i magazyn materiałów budowlanych. Z dawnego wyposażenia nie zachowało się nic, w latach powojennych przebudowano sale główną. Jedynym pomieszczeniem nieprzebudowanym jest galeria dla kobiet, która częściowo zachowała swoje oryginalne drewniane balustrady oraz kolumny. Obecnie synagoga jest jednym z najlepszych przykładów architektury wczesnomodernistycznej na terenie Słowacji.

</doc>
<doc id="785424" url="https://pl.wikipedia.org/wiki?curid=785424" title="Arczar">
Arczar

 

</doc>
<doc id="785425" url="https://pl.wikipedia.org/wiki?curid=785425" title="Kultura lateńska">
Kultura lateńska

Kultura lateńska – archeolodzy terminem "La Tène" określają zbiór cech kulturowych charakterystycznych dla ludności celtyckiej, jednak kultura lateńska nie jest jednoznacznie tożsama z kulturą Celtów, gdyż niektóre grupy ludności celtyckiej znalazły się poza oddziaływaniem kultury lateńskiej (badania językowe). Kultura lateńska wykrystalizowała się na miejscowym podłożu kultury halsztackiej.
Sama nazwa stanowi eponim i pochodzi od stanowiska archeologicznego La Tène nad jeziorem Neuchâtel w Szwajcarii, na którym w czasie badań archeologicznych, prowadzonych w XIX wieku, odkryto znaczną liczbę zabytków związanych z ludnością celtycką.
Chronologia, geneza i zanik.
Pierwszą chronologię kultury lateńskiej wypracował Otto Tischler; wydzielił on trzy okresy: La Tène I, II, III; badania opierały się na zmienności fibul. Najstarszymi fibulami są te z nóżką odgiętą do tyłu i nie połączoną z kabłączkiem. Fibule środkowolateńskie posiadają nóżkę połączoną z kabłąkiem, lecz wyraźnie wyodrębnioną, fibule późnolateńskie zaś posiadają nóżkę połączoną z kabłąkiem i tworzącą z nią jednolite obramowanie. Chronologia według P. Reineckego: La Tène A (500-400 p.n.e.), La Tène B (400-300 p.n.e.) i La Tène D (100 p.n.e. – przełom er).
Chronologia obecnie stosowana LT A (480-420 p.n.e.), LT B 1 (420-330 p.n.e.), LT B 2 (330-260/250 p.n.e.), LT C 1 (260/250-220 p.n.e.), LT C 2 (220-120 p.n.e.), LT D (120 p.n.e. – przełom er). Kultura lateńska powstaje na podłożu inwentarza typowego dla schyłkowego okresu kultury halsztackiej, zanika wraz z ekspansją Rzymu.
Obszar występowania i kontekst kulturowy.
Kultura lateńska początkowo zajmowała obszar górnego Dunaju. Około V w. p.n.e. ludność celtycka rozpoczęła ekspansję na różne obszary Europy (ma to zapewne związek z demokracją wojenną wymuszającą kolejne wyprawy wojenne w czasie których dochodziło do zasiedlania opanowanych obszarów). Doszło wtedy do opanowania terenów współczesnej Francji, Hiszpanii, Brytanii. Około 400 p.n.e. zasiedlono północną Italię, a w 390 p.n.e. Celtowie złupili Rzym. W IV i III w. p.n.e. formy celtyckie pojawiają się w środkowej Europie.
W latach 280-279 p.n.e. Celtowie atakują Macedonię, Tesalię i Epir, 278-277 p.n.e. przekraczają cieśninę Bosfor i zakładają państwo Galatów. Kultura lateńska współwystępuje z Republiką Rzymską, państwami greckimi, kulturą jastorfską, kulturą puchowską i kulturą przeworską.
Charakterystyczne wytwory kulturowe.
Charakterystycznymi zabytkami kultury lateńskiej są zapinki typu La Tène, groty włóczni, miecze, owalne tarcze z umbem taśmowatym, bransolety rozszerzone na końcach, pasy łańcuchowe z profilowanych ogniw, początkowo ceramika robioną ręcznie od LT C ceramika wytwarzana na kole garncarskim (formy garnkowate i wiaderkowate), szklane bransolety.
Osadnictwo.
Około połowy II w. p.n.e. na terenie objętym kulturą lateńską wykształcają się "oppida"; są to osady o charakterze "protomiejskim" otoczone fortyfikacjami. Najbardziej znane to tak zwane "murus gallicus" opisane przez Cezara w "O wojnie galijskiej". Były one ośrodkami rzemiosła i władzy politycznej. Budynki były wznoszone na planie prostokąta w formie "półziemianki" o konstrukcji słupowej; występują one zarówno w "oppidach", jak i w osadach otwartych o charakterze „wiejskim”. Najbardziej charakterystyczne stanowiska typu osadniczego ("oppida") to Alezja, "Mediolanum", "Bibracte", Numancja, "Londinum", Stare Hradisko.
Obrządek pogrzebowy.
W okresie LT A i LT B dominuje pochówek inhumacyjny (szkieletowy), od okresu LT C forma pochówku zmienia się na pochówek ciałopalny (prawdopodobny wpływ świata greckiego), dary grobowe niszczone rytualnie, stopniowe ubożenie inwentarza grobowego w fazie schyłkowej zanikają stanowiska o charakterze cmentarnym (najprawdopodobniej spowodowane jest to stosowaniem nieuchwytnego archeologicznie typu pochówku).
Wierzenia.
Z opisów starożytnych znamy trzech głównych bogów celtyckich: Teutatesa, Taranisa, Esusa. Składano im ofiary z ludzi zgodnie z upodobaniami bóstw. Istnieje kasta kapłanów zwanych druidami, którzy prawdopodobnie posiadali w swych rękach także znaczną władzę polityczną.
Gospodarka.
Rolnictwo celtyckie wykazywało wysoki poziom zaawansowania stosowano koski, półkoski, żniwiarki dwukołowe, kompleksy pól uprawnych z granicami w postaci wałów kamienno-ziemnych (tzw. "Celtic fields"), hodowla, znaczny rozwój wytopu żelaza, kowalstwa, mennictwa.
Pismo.
Celtowie znali pismo, z którym zetknęli się w czasie kontaktów z Grekami i Rzymianami. Używali go sporadycznie, m.in. na monetach, ale druidzi zabraniali zapisywania jakichkolwiek wiadomości o ich wierzeniach, historii, tradycji. Wszystkie opisy pochodzą od obcych, którzy często byli uprzedzeni do Celtów lub byli ich wrogami, jak Juliusz Cezar ("Commentarii de bello gallico").

</doc>
<doc id="785427" url="https://pl.wikipedia.org/wiki?curid=785427" title="Piecewo (Bieszkowice)">
Piecewo (Bieszkowice)

Piecewo (kasz. "Piecewò") – nieoficjalna nazwa części wsi Bieszkowice w Polsce położona w województwie pomorskim, w powiecie wejherowskim, w gminie Wejherowo
Miejscowość leży na obszarze leśnym Trójmiejskiego Parku Krajobrazowego.
Osada wchodzi w skład sołectwa Bieszkowice.
W latach 1975–1998 miejscowość administracyjnie należała do województwa gdańskiego.

</doc>
<doc id="785435" url="https://pl.wikipedia.org/wiki?curid=785435" title="Wyspa doktora Moreau (powieść)">
Wyspa doktora Moreau (powieść)

Wyspa doktora Moreau (ang. "The Island of Doctor Moreau") – powieść science fiction, napisana w 1896 przez H.G. Wellsa, poruszająca kwestie społeczeństwa, natury ludzkiej, religii, darwinizmu i eugeniki, a także niebezpieczeństwa wynikającego z niekontrolowanych i nieodpowiedzialnie prowadzonych badań naukowych.
Wiwisekcja.
W czasie, gdy powieść była pisana, w Wielkiej Brytanii toczyła się debata na temat wiwisekcji przeprowadzanej na zwierzętach.
Fabuła.
Powieść rozpoczyna się od katastrofy statku na oceanie, z której jednym z ocalałych jest gentleman o nazwisku Edward Prendick. Zostaje uratowany przez przepływający w pobliżu statek i dochodzi do zdrowia dzięki przebywającemu na nim doktorowi Montgomery’emu. Doktor wyjaśnia Prendickowi, że udają się na jeszcze nienazwaną wyspę, a wszystkie zwierzęta znajdujące się na statku płyną tam razem z nimi. Pendrick na statku poznaje również groteskowego, przypominającego zwierzę, tubylca o imieniu M’ling, który okazuje się być służącym Montgomery’ego.
Gdy statek dociera w pobliże wyspy, zarówno kapitan statku jak i doktor Montgomery, odmawiają wzięcia Prendicka ze sobą. Widząc, że załoga statku chce porzucić Prendicka na łodzi ratunkowej, z której go uratowali, doktor Montgomery decyduje się zabrać go na wyspę i tam przedstawia go doktorowi Moreau, zimnemu i skrupulatnemu człowiekowi, który prowadzi badania na wyspie. Prendick zostaje umieszczony w zewnętrznej części budynku. Jest on ogromnie ciekawy rodzaju badań, jakie doktor Moreau przeprowadza na wyspie, zwłaszcza że wewnętrzna cześć budynku pozostaje stale zamknięta. Prendick przypomina sobie, że już wcześniej słyszał o doktorze Moreau, znakomitym fizjologu z Londynu, którego makabryczne eksperymenty z zastosowaniem wiwisekcji zostały ujawnione przez jednego z dziennikarzy.
Następnego dnia Moreau rozpoczyna badania nad pumą, której przerażające jęki wyganiają Prendicka aż do dżungli. Natyka się tam na grupę ludzi bez wątpienia przypominających wieprze. Gdy decyduje się na powrót, zdaje sobie sprawę, że jest śledzony. Prendick wpada w panikę i zaczyna uciekać. W desperackim akcie obrony udaje mu się ogłuszyć napastnika, potworną hybrydę człowieka i zwierzęcia. Gdy wraca do budynku zadaje Montgomeremu dręczące go pytania, a gdy ten odmawia odpowiedzi rezygnuje i decyduje położyć się spać.
Prendick budzi się następnego dnia z żywymi wspomnieniami zajść dnia poprzedniego. Dostrzega, że wewnętrzne drzwi nie są zamknięte, wchodzi więc do pomieszczenia i widzi, leżącą na stole, postać przypominającą człowieka pokrytą bandażami. Rozzłoszczony doktor Moreau wyrzuca zszokowanego Prendicka za drzwi. Prendrick dochodzi do wniosku, że doktor Moreau przeprowadza wiwisekcję na ludziach i że on będzie jego następną ofiarą. Ucieka do dżungli, gdzie spotyka Małpoluda, który zabiera go do kolonii, gdzie żyją podobne do niego półludzie-półpotwory. Przywódca, duży, szary stwór o imieniu Odmawiacz Prawa, zmusza go do recytacji dziwnej litanii zwanej Prawem, która zakazuje zwierzęcego zachowania i wychwala Moreau. Nagle Moreau wpada do kolonii i Prendick ucieka z powrotem do dżungli. Dociera do oceanu, gdzie woli się utopić, niż pozwolić Moreau na eksperymenty na nim. Moreau i Montgomery doprowadzają do konfrontacji i Moreau wyjaśnia, że stworzenia, Zwierzoludy, to zwierzęta, na których przeprowadził wiwisekcję na podobieństwo człowieka. Prendick wraca do zabudowania, gdzie Moreau wyjaśnia mu, że spędził na wyspie jedenaście lat, dążąc do pełnej transformacji zwierzęcia w człowieka. Zdaje się, że jedynym usprawiedliwieniem dla bólu jest naukowa ciekawość. Prendick akceptuje jego wyjaśnienia i rozpoczyna życie na wyspie.
Pewnego dnia Prendick i Montgomery podczas spaceru po wyspie natykają się na wpół zjedzonego królika. Jedzenie mięsa i picie krwi jest jednym z najważniejszych zakazów w Prawie, więc Montgomery i Prendick są bardzo zmartwieni. Moreau zwołuje zgromadzenie Zwierzoludzi. Identyfikuje Człowieka-Leoparda jako przestępcę. Człowiek-Leopard ucieka do dżungli, ale grupa poszukiwaczy osacza go w niskich zaroślach. Prendick litując się nad nim strzela do niego, czym oszczędza mu powrotu na stół operacyjny Moreau. Doktor jest wściekły, ale w zaistniałej sytuacji nic już nie może zrobić.
Wraz z upływem czasu Prendick przestaje zauważać groteskowość Zwierzoludzi. Jednakże pewnego dnia wytrąca go z tej stagnacji puma, który wyrywa się z więzów i ucieka z laboratorium. Moreau podąża jej śladem, ale w ostatecznym rozrachunku puma i doktor zabijają się nawzajem. Montgomery zupełnie się rozkleja i po wypiciu sporej ilości alkoholu postanawia podzielić się nim z Zwierzoludźmi. Prendick próbuje go powstrzymać, ale ten grozi mu i samotnie opuszcza zabudowanie z butelką w ręku. Później, tej samej nocy, Prendick słyszy na zewnątrz jakieś hałasy. Wybiega z pokoju i dostrzega Montgomery’ego, który wdał się w przepychanki ze Zwierzoludźmi. Montgomery ginie na oczach Prendicka, który jest teraz ostatnim żyjącym człowiekiem na wyspie. Nie próbuje on zająć miejsca Moreau, ale zamieszkuje ze Zwierzoludźmi i w międzyczasie buduje prowizoryczną tratwę, na której planuje opuścić wyspę. Szczęśliwie dla niego łódka z dwoma martwymi ludźmi przypływa do brzegu. Prendick wyrzuca ciała, zabiera zapasy żywności i odpływa następnego ranka.
Po trzech dniach ratuje go statek, ale gdy opowiada swoją historię załodze, biorą go za niespełna rozumu. By zapobiec posądzeniu o niepoczytalność, udaje, że nie ma żadnych wspomnień z roku, jaki upłynął między rozbiciem statku a ostatecznym ratunkiem. Po powrocie do Anglii czuje się bardzo niekomfortowo pomiędzy innymi ludźmi, ponieważ irracjonalnie podejrzewa, że są oni Zwierzoludźmi, którym grozi niespodziewana i nagła przemiana w zwierzęta. Zadowala się samotnością i zgłębianiem chemii, astronomii, a spokój odnajduje pośród ciał niebieskich.
Adaptacje.
Jak dotąd powstały trzy ekranizacje tej powieści:
Nawiązania.
Ta popularna powieść miała wpływ na wiele dzieł. Jej echa są szczególnie słyszalne w opowieściach przedstawiających nam historię szalonych naukowców, którzy są opętani swą pracą nad wyhodowaniem chimery.
Polskie wydania.
w przekładzie Ewy Krasińskiej

</doc>
<doc id="785436" url="https://pl.wikipedia.org/wiki?curid=785436" title="Kultura Cucuteni-Trypole">
Kultura Cucuteni-Trypole

Kultura Cucuteni-Trypole, zwana też "kulturą ceramiki malowanej"; wydzielona w latach siedemdziesiątych XIX w. eneolityczna kultura archeologiczna (zob. też Kultura trypolska). Największym znanym stanowiskiem są Talianki, położone koło wsi o tej samej nazwie w obwodzie czerkaskim na Ukrainie. Według badań z 2014 roku osada była zamieszkała przez 15-21 tys. mieszkańców (skrajne liczby 6-30 tys.) i jest największym dotychczas odkrytym osiedlem neolitycznej Europy.
Historia odkrycia.
W wyniku badań w Mołdawii wyróżniono początkowo grupę Cucuteni (Diamandi 1899), zaś niedługo później nad środkowym Dnieprem wyróżniono grupę Trypole (Chvojko 1901). Do lat siedemdziesiątych XX w. traktowano je jako osobne, niezależne od siebie kultury (Dumitrescu 1963). Mimo że aktualnie przyjmuje się, że grupy Cucuteni i Trypole należałoby traktować jako jeden kompleks kulturowy, niektórzy badacze (jak na przykład L.W. Ćwiek, T.G. Mowsza) wciąż podkreślają różnice (dla przykładu w grupie Cucuteni dominującą jest ceramika malowana, w grupie Trypole – taka występuje w bardzo niewielkich ilościach), czego efektem jest między innymi osobny system periodyzacyjny.
Kryteria wydzielenia.
Podstawą wydzielenia kultury był nietypowy w tym okresie system osadniczy, charakteryzujący się brakiem osad tellowych, a także bogata wytwórczość krzemieniarska, ceramiczna i miedziana.
Chronologia, geneza i zanik.
Kompleks Cucuteni-Trypole formuje się w 4500 p.n.e., w epoce miedzi/chalkolitu/eneolitu, na podłożu wcześniejszych kultur Boian-Giuleşti i Precucuteni I-III. Zanik kultury Cucuteni-Trypole związany z ekspansją z południowego wschodu stepowej kultury Sredni Stog i z migracją KAK z północnego zachodu wzdłuż łuku Karpat. Najpóźniejsze znaleziska pochodzą z 2750 p.n.e.
Obszar występowania i kontekst kulturowy.
Kompleks Cucuteni-Trypole umiejscawia się, na rdzennym obszarze eneolitycznych kultur z ceramiką malowaną – na terenie dzisiejszej Mołdawii i Ukrainy oraz pn. Rumunii. Graniczył on w różnym czasie z kulturami: dniepro-doniecką, Sredni Stog, ceramiki grzebykowej, Gumelnita-Karanowo VI, tiszapolgarską, bodrogkereszturską, badeńską oraz kulturą wołyńsko-lubelską ceramiki malowanej. Zasięg występowania stanowisk kultury zamykają na wschodzie rzeki Seret, Prut, Dniestr i Dniepr.
Charakterystyczne wytwory kulturowe.
W kulturze Cucuteni-Trypole można wyróżnić trzy podstawowe grupy. Ceramika „kuchenna” była wytwarzana z dodatkiem gruboziarnistego tłucznia ceramicznego i piasku. Prawie zawsze zdobiono ją ornamentem szczypanym, na całej powierzchni naczynia. Ceramika „stołowa”, była ceramiką cienkościenną, ornamentowaną kanelurami, liniami rytymi i odciskami grzebienia. Grupa ceramiki „dekoracyjnej” o starannie gładzonej powierzchni charakteryzuje się zwykle ornamentem wycinanym negatywowo-pozytywowo (tzw. „wilcze zęby” i układ szachownicowy) lub w późniejszym okresie ornamentem spiralnym. Dwa rodzaje zdobienia łączono zwykle z ornamentem krzywolinijnym i inkrustowano białą lub czerwoną masą wapienną. W późniejszym okresie pojawiają się naczynia częściowo lub całkowicie malowane czerwoną farbą, a także malowane dwubarwnie (czerwień i biel) i trójbarwnie (czerwień, czerń i biel). W najpóźniejszych okresach pojawiają się malowane przedstawienia zoomorficzne i antropomorficzne.
Najbardziej rozpowszechnionymi formami ceramiki dla kultury Cucuteni-Trypole były dwustożkowe wazy, wazy na pustych nóżkach, puchary, misy i pokrywki z grzybowatym uchwytem, a także gliniane statuetki o antropomorficznych lub zoomorficznych kształtach. Odnaleziono też ceramiczne modele domów.
Osadnictwo.
Charakterystyczną formą osadnictwa kultury Cucuteni-Trypole były rozległe osady (nawet do 335 ha – stanowisko Talianki) na tarasach rzek. W późniejszym okresie zakładano też osady na skraju wysoczyzn – miejscach o naturalnych walorach obronnych. Siedliska złożone były z prostokątnych, długich budynków, wspartych na masywnych słupach, z glinianymi ścianami (zachowały się po nich charakterystyczne zwały polepy). Domy te otaczały zwykle półkoliście lub koliście plac, na którym czasami znajdował się większy budynek.
Bardzo często udaje się wśród budynków wyróżnić warsztaty, co wskazuje na istnienie wśród ludności wyodrębnionej grupy rzemieślników.
W początkowych fazach kultury nie odnaleziono żadnych konstrukcji obronnych, które pojawiają się w środkowym i późniejszym etapie – a więc rowów, wałów i palisad (stanowiska Polywaniw Jar III, Cucuteni A, Trusesti, Zhvanets' -Shchovb, Mayaki, Majdanetske i inne).
Obrządek pogrzebowy.
Nie odnaleziono żadnych cmentarzy, które można powiązać z kulturą Cucuteni-Trypole. Odnotowano tylko kilka pojedynczych pochówków na terenie osad. Wyjątkiem ponad 20 ciałopalnych grobów cegłowych z Bilcze Złote, Podole, Ukraina. W roku 1900 W. Demetrykiewicz uważał jednak, że nie są to groby, a pozostałości po konstrukcjach mieszkalnych związanych z osadą kultury trypolskiej. W innych przypadkach były to jednak groby, np.grób 1 kobiety i dziecka ze Scanteia [Rumunia].

</doc>
<doc id="785437" url="https://pl.wikipedia.org/wiki?curid=785437" title="Jarosław Marek Sobański">
Jarosław Marek Sobański

Jarosław Marek Sobański (ur. 17 lipca 1980 w Chojnowie) – polski artysta kabaretowy i konferansjer.
Życiorys.
W latach 1999–2014 występował w Kabarecie Słuchajcie. Występował także w Kabarecie Ciach. Prowadził program kulturalny "3 po godzinach" w TVP3 Wrocław oraz program kabaretowy "Bombonierka" w TVN7.
Autor i współautor skeczy i piosenek kabaretowych.
Tworzy wraz z kolegami i koleżanką Kabaret Zachodni.

</doc>
<doc id="785443" url="https://pl.wikipedia.org/wiki?curid=785443" title="Kalisz Szczypiorno">
Kalisz Szczypiorno

Kalisz Szczypiorno – przystanek kolejowy w Kaliszu, w województwie wielkopolskim, w Polsce.
W 2017 przystanek obsługiwał 0–9 pasażerów na dobę.

</doc>
<doc id="785444" url="https://pl.wikipedia.org/wiki?curid=785444" title="Zjawisko Eberharda">
Zjawisko Eberharda

Zjawisko Eberharda - zjawisko polegające na silniejszym zaczernianiu się małych fragmentów wywoływanego obrazu fotograficznego w porównaniu z polami dużymi, mimo identycznych warunków ekspozycji i wywoływania. Zjawisko to tłumaczy się dyfuzją świeżego wywoływacza z sąsiedniego pola o słabszym naświetleniu.
Zjawisko zostało odkryte w 1912 przez astrofizyka niem. G. Eberharda.

</doc>
<doc id="785445" url="https://pl.wikipedia.org/wiki?curid=785445" title="Wyspa doktora Moreau">
Wyspa doktora Moreau



</doc>
<doc id="785448" url="https://pl.wikipedia.org/wiki?curid=785448" title="Balthasar Teuber">
Balthasar Teuber

Balthasar Teuber – patrycjusz świdnicki, burmistrz miasta w latach 1620/1621, 1623/1624, 1626/1627 i 1632/1633.
Był właścicielem jednej z kamienic w Rynku (obecnie nosi ona numer 14). Odziedziczył ją po swoim teściu, rajcy miejskim Davidzie Kriegu.
Zmarł w 1633 roku, w wyniku wielkiej zarazy, która pochłonęła około 16-17 tysięcy istnień ludzkich.

</doc>
<doc id="785450" url="https://pl.wikipedia.org/wiki?curid=785450" title="Gacyny">
Gacyny

Gacyny (albo: Gacyna, kaszb. "Gacynë") - nieoficjalny przysiółek wsi Łężyce położona w województwie pomorskim, w powiecie wejherowskim, w gminie Wejherowo.
Miejscowość leży na obszarze Trójmiejskiego Parku Krajobrazowego. Osada stanowi część sołectwa Łężyce.

</doc>
<doc id="785453" url="https://pl.wikipedia.org/wiki?curid=785453" title="Dżamal Mubarak">
Dżamal Mubarak

Dżamal ad-Din Muhammad Husni as-Sajjid Mubarak, Gamal Mubarak (arab: جمال مبارك; ur. 27 grudnia 1963 w Kairze) – egipski polityk, młodszy z dwojga synów byłego prezydenta Egiptu, Husniego Mubaraka i Suzan Mubarak. W przeciwieństwie do starszego brata, Ala, Dżamal Mubarak angażował się w życie polityczne kraju. Często wymieniany był jako sukcesor fotelu prezydenckiego po swoim ojcu.
Dżamal Mubarak ukończył "American University" w Kairze. Pracował dla Bank of America w jego filii w Egipcie.
W 2002 roku został mianowany przez ojca sekretarzem generalnym "Komitetu Politycznego Partii Narodowodemokratycznej". W gabinecie premiera Ahmeda Nazifa, utworzonym w 2004 roku, znalazło się wielu ministrów związanych z tą instytucją i młodym Mubarakiem.
Kadencja Husniego Mubaraka wygasła w 2011 roku. Wielu obserwatorów przewidywało odziedziczenie władzy przez syna prezydenta. Opozycja była jednak temu przeciwna i chciała, aby zmiana u sterów rządów dokonała się w sposób demokratyczny. Mubarak pod naciskiem opozycji w lutym 2005 roku wprowadził do konstytucji przepis gwarantujący udział w wyborach prezydenckich więcej niż jednego kandydata.
5 lutego 2011 roku w czasie egipskich protestów Dżamal Mubarak zrezygnował z kierowania BP Partii Narodowo-Demokratycznej.

</doc>
<doc id="785454" url="https://pl.wikipedia.org/wiki?curid=785454" title="Memoriał Alfreda Smoczyka 1974">
Memoriał Alfreda Smoczyka 1974

XXIV Memoriał Alfreda Smoczyka odbył się 6 października 1974 r. Wygrał Zbigniew Jąder.
Bieg po biegu.
O Puchar ZMS

</doc>
<doc id="785455" url="https://pl.wikipedia.org/wiki?curid=785455" title="Synagoga w Białej Spiskiej">
Synagoga w Białej Spiskiej

Synagoga w Białej Spiskiej – synagoga znajdująca się w Białej Spiskiej na Słowacji, przy ulicy Letniej 3.
Synagoga została zbudowana w 1922 roku w stylu modernistycznym. Obecnie w synagodze znajduje się prywatny dom mieszkalny. Swoją oryginalną formę zachowała jedynie elewacja południowa.

</doc>
<doc id="785457" url="https://pl.wikipedia.org/wiki?curid=785457" title="Tarpeja">
Tarpeja

Tarpeja (łac. "Tarpeia") – według rzymskiej legendy westalka, córka Spuriusza Tarpejusza, który dowodził obroną twierdzy na Kapitolu podczas najazdu Sabinów, wywołanego porwaniem Sabinek.
Podczas oblężenia Tarpeja zobaczyła wodza Sabinów Tytusa Tacjusza, w którym się zakochała. Obiecała otworzyć mu bramy twierdzy w zamian za obietnicę małżeństwa i to, co Sabinowie "mieli na lewych rękach". Na lewych rękach Sabinowie nosili złote naramienniki i pierścienie, jednak nosili w nich także tarcze. Gdy Tarpeja wpuściła wrogów do twierdzy, ci zrzucili na nią swoje tarcze, zabijając ją.
Miejsce, w którym miała zginąć Tarpeja, nazwano skałą Tarpejską. Rzymianie zrzucali z niej winnych krzywoprzysięstwa, cudzołóstwa i zdrady stanu.

</doc>
<doc id="785460" url="https://pl.wikipedia.org/wiki?curid=785460" title="Marianów (gmina Solec nad Wisłą)">
Marianów (gmina Solec nad Wisłą)

Marianów – wieś w Polsce położona w województwie mazowieckim, w powiecie lipskim, w gminie Solec nad Wisłą.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Jana Chrzciciela w Pawłowicach.

</doc>
<doc id="785465" url="https://pl.wikipedia.org/wiki?curid=785465" title="Melchior Lange">
Melchior Lange

Melchior Lange (zm. 9 lipca 1586) – patrycjusz świdnicki, rajca, a w latach 1580/1581 i 1581/1582 burmistrz miasta.
Posiadał jedną z kamienic niedaleko Rynku (obecnie ulica Świętokrzyska 2; do dnia dzisiejszego z budynku zachował się jedynie renesansowy portal z łacińską inskrypcją poświęconą burmistrzowi).

</doc>
<doc id="785468" url="https://pl.wikipedia.org/wiki?curid=785468" title="Bosman portu">
Bosman portu

Bosman portu – w Polsce: urzędnik urzędu morskiego stojący na czele bosmanatu.
W mniejszych portach i przystaniach żeglarskich bosman portu jest osobą będącą odpowiedzialną za stan techniczny portu i znajdującego się w nim sprzętu pływającego, podlegającą bezpośrednio administracji właściwego urzędu morskiego.
W dużych portach morskich bosman odpowiada za stan techniczny i bezpieczeństwo w obrębie jednego basenu portowego lub zespołu nabrzeży; podlega w takim przypadku właściwemu kapitanatowi.

</doc>
<doc id="785476" url="https://pl.wikipedia.org/wiki?curid=785476" title="Rezerwy dewizowe">
Rezerwy dewizowe



</doc>
<doc id="785478" url="https://pl.wikipedia.org/wiki?curid=785478" title="Grbavica (film)">
Grbavica (film)

Grbavica – film bośniackiej reżyserki Jasmili Žbanić z 2006, wyprodukowany w koprodukcji bośniacko-austriacko-chorwacko-niemieckiej.
Film zdobył Złotego Niedźwiedzia na festiwalu w Berlinie. Był również nominowany do Europejskiej Nagrody Filmowej w kategorii najlepszy film i najlepsza aktorka pierwszoplanowa (Mirjana Karanović). Jasmila Žbanić zdobyła nagrodę za reżyserię na festiwalu Sundance. W 2006 film został zgłoszony do rywalizacji o Oscara w kategorii filmu nieanglojęzycznego, ale nie otrzymał nominacji.
Film przedstawia historię Esmy (Mirjana Karanović) i jej córki Sary (Luna Mijović) mieszkających w Grbavicy, dzielnicy Sarajewa. Esma utrzymuje córkę w przekonaniu, że jej ojciec był szahidem, bohaterem wojennym, który zginął za Bośnię. W końcu musi jej jednak wyjawić prawdę: córka jest owocem gwałtu dokonanego na Esmie przez serbskiego żołnierza w czasie wojny w Jugosławii. W filmie pojawiają się również inne kobiety, które w czasie wojny zostały wykorzystane seksualnie.

</doc>
<doc id="785481" url="https://pl.wikipedia.org/wiki?curid=785481" title="Batowa reka">
Batowa reka

Batowa reka (bułg. Батова река) – rzeka w północno-wschodniej Bułgarii (Dobrudży), uchodzi bezpośrednio do Morza Czarnego. Długość – 39 km, powierzchnia zlewni – 339 km², średni przepływ – 0,34 m³/s.
Źródła Batowej reki leżą na północ od Warny, w północnej części płaskowyżu Frangensko Płato (południowej części Płaskowyżu Dobrudży). Rzeka płynie na północ, po czym zatacza obszerny łuk na wschód i uchodzi do Morza Czarnego tuż na południe od kurortu Albena.
Batowa reka jest jedyną rzeką Dobrudży, która nie wysycha w lecie. Najwyższe stany wód są w lutym, najniższe w lipcu i sierpniu.

</doc>
<doc id="785482" url="https://pl.wikipedia.org/wiki?curid=785482" title="Jasmila Zbanić">
Jasmila Zbanić



</doc>
<doc id="785483" url="https://pl.wikipedia.org/wiki?curid=785483" title="9 Batalion Dowodzenia">
9 Batalion Dowodzenia

9 Batalion Dowodzenia (9 bdow) – oddział dowodzenia i łączności Wojsk Lądowych RP.
Pułk został sformowany w 1994, w Białobrzegach, w wyniku połączenia 9 Pułku Łączności (JW 4425) i 4 Kołobrzeskiego Pułku Zabezpieczenia Dowództwa Warszawskiego Okręgu Wojskowego.
15 sierpnia 1994 szef sztabu Warszawskiego OW gen. bryg. Tomaszewski wręczył dowódcy pułku sztandar ufundowany przez społeczeństwo i władze Radzymina.
Od chwili sformowania realizował zadania na rzecz Dowództwa Warszawskiego Okręgu Wojskowego (JW 2529). Od 1 stycznia 1999 wykonywał zadania na rzecz Dowództwa Wojsk Lądowych. Jednostka obchodziła swoje święto 28 października, w rocznicę utworzenia 1 Pułku Łączności w 1921, którego tradycje dziedziczyła.
Pułk był dyslokowany w dwóch garnizonach: Białobrzegi (dowództwo) i Skierniewice. Jego głównym zadaniem było rozwijanie i eksploatacja stacjonarno-polowych stanowisk dowodzenia i organizacji systemu łączności na rzecz Dowództwa Wojsk Lądowych.
W 2007 pułk został przeformowany w 9 batalion łączności.
Rozkazem Dowódcy Garnizonu Warszawa nr Z-35/2012 z 23 października 2012 roku 9 batalion łączności został przeformowany w 9 batalion dowodzenia i włączony w podporządkowanie dowódcy 15 Brygady Wsparcia Dowodzenia.
Z dniem 1 marca 2014 9 bdow podporządkowany został dowódcy 9 Brygady Wsparcia Dowodzenia Dowództwa Generalnego RSZ.
Z dniem 30 października 2017 9 bdow podporządkowany został dowódcy 16 Pomorskiej Dywizji Zmechanizowanej.

</doc>
<doc id="785484" url="https://pl.wikipedia.org/wiki?curid=785484" title="Synagoga w Starej Wsi Spiskiej">
Synagoga w Starej Wsi Spiskiej

Synagoga w Starej Wsi Spiskiej – synagoga znajdująca się w Starej Wsi Spiskiej na Słowacji, przy ulicy SNP 57.
Synagoga została zbudowana w XIX wieku. Od czasu zakończenia II wojny światowej do ściany, która znajdowała się przed główna ulicą, dodano mniejszy budynek. Jedynym obecnie oryginalny elementem jest zachodnia ściana. Obecnie synagoga stoi opuszczona, dawniej znajdował się w niej klub młodzieżowy.

</doc>
<doc id="785486" url="https://pl.wikipedia.org/wiki?curid=785486" title="Zemborzyn-Kolonia">
Zemborzyn-Kolonia

Zemborzyn-Kolonia – część wsi Zemborzyn Pierwszy w Polsce, położona w województwie mazowieckim, w powiecie lipskim, w gminie Solec nad Wisłą. Leży około 9 km na południowy zachód od Solca nad Wisłą, 12 km na południe od Lipska oraz 138 km na południe od Warszawy.
W latach 1975–1998 Zemborzyn-Kolonia administracyjnie należał do województwa radomskiego.
Wierni kościoła rzymskokatolickiego należą do parafii św. Mikołaja Biskupa w Zemborzynie.

</doc>
<doc id="785487" url="https://pl.wikipedia.org/wiki?curid=785487" title="Erasmus Freund">
Erasmus Freund

Erasmus Freund (ur. ok. 1504 zm. 5 lutego 1578) – patrycjusz świdnicki, burmistrz miasta w latach 1547/1548, 1550/1551, 1553/1554, 1557/1558, 1561/1562, 1564/1565, 1567/1568, 1570/1571 i 1572/1573.
Pochodził ze znanej rodziny, której członkowie od dawna odgrywali ważną rolę w życiu społeczno - politycznym miasta.
Kształcił się na Uniwersytecie we Frankfurcie nad Odrą (jego nazwisko widnieje na liście nowo przyjętych studentów z datą 1519).
W 1551 wybudował kamienicę na obecnej ulicy Grodzkiej 7 (do dzisiaj z tego budynku zachował się jedynie renesansowy portal z wizerunkiem burmistrza i jego żony).

</doc>
<doc id="785491" url="https://pl.wikipedia.org/wiki?curid=785491" title="Deniz Baykal">
Deniz Baykal

Deniz Baykal (ur. 20 lipca 1938 w Antalyi, zm. 11 lutego 2023) – polityk turecki, wieloletni lider Republikańskiej Partii Ludowej (CHP) w latach 1992–1995, 1995–1999 oraz 2000–2010. Były lider opozycji w parlamencie. Minister spraw zagranicznych w latach 1995–1996.
Życiorys.
Deniz Byakal studiował prawo na Uniwersytecie w Ankarze, a następnie na Uniwersytecie Kalifornijskim w Berkeley i Columbia University w Nowym Jorku. Po studiach wykładał nauki polityczne na Uniwersytecie w Ankarze.
Karierę akademicką zakończył w 1973, gdy został wybrany członkiem parlamentu z ramienia CHP. W czasie dotychczasowej kariery sprawował urząd ministra finansów, ministra energii, a w latach 1995–1996 wicepremiera i ministra spraw zagranicznych. W 1992 został wybrany przewodniczącym Republikańskiej Partii Ludowej i funkcję tę, z krótkimi przerwami w 1995 i w latach 1991–2000, pełnił do maja 2010. 10 maja 2010 zrezygnował ze stanowiska lidera partii w związku ze skandalem obyczajowym związanym z opublikowaniem nagrań ukazujących go razem z byłą sekretarką, a później deputowaną CHP. 22 maja 2010 nowym przewodniczącym CHP został wybrany Kemal Kılıçdaroğlu.

</doc>
<doc id="785495" url="https://pl.wikipedia.org/wiki?curid=785495" title="Zamek w Amboise (rysunek szkoły Leonarda da Vinci)">
Zamek w Amboise (rysunek szkoły Leonarda da Vinci)

Zamek w Amboise – rysunek stworzony w 1517 r. przez włoską renesansową szkołę Leonarda da Vinci. Rysunek przedstawia widok z okien pałacu Clos Lucé we Francji. Został wykonany czerwoną kredką. Jego wymiary wynoszą 18,4 i 12,7 cm. Najprawdopodobniej jego twórcą jest Francesco Melzi. Dzieło znajduje się obecnie w Royal Library.

</doc>
<doc id="785504" url="https://pl.wikipedia.org/wiki?curid=785504" title="Denny Doherty">
Denny Doherty

Denny Doherty właśc. Dennis Gerrard Stephen Doherty (ur. 29 listopada 1940 w Halifaksie, zm. 19 stycznia 2007 w Mississauga) – kanadyjski piosenkarz, zdobył sławę jako członek popularnego w latach 60. XX wieku zespołu The Mamas &amp; the Papas, z którym zdobył nagrodę Grammy.
Przed rozpoczęciem kariery w The Mamas &amp; the Papas, występował wspólnie z Cass Elliot w zespole Mugwumps.
Muzyk zmarł 19 stycznia 2007 roku w swym domu w Mississauga. Na krótko przed śmiercią borykał się z problemami zdrowotnymi, cierpiał na niewydolność nerek. Miał 66 lat. Był dwukrotnie żonaty, miał troje dzieci.

</doc>
<doc id="785505" url="https://pl.wikipedia.org/wiki?curid=785505" title="Synagoga w Spiskim Podgrodziu">
Synagoga w Spiskim Podgrodziu

Synagoga w Spiskim Podgrodziu – synagoga znajdująca się w Spiskim Podgrodziu na Słowacji, przy ulicy Štefánikovej 78.
Synagoga została zbudowana około 1875 roku w stylu mauretańskim. W latach 1905-1906 została pieczołowicie zrekonstruowana po pożarze. Obecnie w synagodze znajduje się sala wystawowo-koncertowa.
Dawniej jak i do dnia dzisiejszego synagoga jest jednym z najbardziej charakterystycznych i najbardziej oryginalnych budynków w mieście. Wewnątrz zachowały się fragmenty orientalnej dekoracji naściennej, Aron ha-kodesz oraz galerie dla kobiet wsparte na kolorowych, żelaznych słupach. Z zewnątrz synagoga zachowała oryginalny wygląd.

</doc>
<doc id="785506" url="https://pl.wikipedia.org/wiki?curid=785506" title="Ludwikówko">
Ludwikówko

Ludwikówko – część wsi Barłomino w Polsce, położona w województwie pomorskim, w powiecie wejherowskim, w gminie Luzino.
W latach 1975–1998 Ludwikówko administracyjnie należało do województwa gdańskiego.

</doc>
<doc id="785509" url="https://pl.wikipedia.org/wiki?curid=785509" title="Mods">
Mods

Mods – subkultura młodzieżowa powstała w Wielkiej Brytanii z końcem lat 50. XX wieku. Modsi wywodzili się głównie ze środowisk robotniczych, jednakże początki ruchu wywodzą się z londyńskiego Soho. Charakteryzowali się pedantycznym sposobem ubioru, nienawiścią do edukacji, zainteresowaniem najnowszymi trendami mody oraz muzyką eksperymentalną. Często nosili bujne włosy – bądź to ścięte na sposób "studencki", bądź też ułożone w ekstrawaganckie fryzury. Lubili szokować pełnym jaskrawych barw, krzykliwym i prowokującym wyglądem. Chętnie opowiadali się za hasłami związanymi z rewolucją seksualną.
Gusta muzyczne modsów oscylowały między rock and rollem, ska, rhythm and bluesem, modern jazzem, beatem, popem a hard rockiem. Modsi stworzyli ciekawą mieszankę nowoczesnych nurtów w muzyce i elementów muzyki starego pokolenia. Entuzjastycznie przyjmowali wytwory sztuki awangardowej.
Głównym zespołem kojarzonym z subkulturą mods jest The Who. Inne chętnie słuchane grupy i wykonawcy to: The Kinks, The Small Faces, Yardbirds, T. Rex, Marmalade, Julie Driscoll, Brian Auger and the Trinity, Shocking Blue, David Bowie &amp; The Lower Third.
Modsi w latach 60. prowadzili regularne walki z rockersami (m.in. "druga bitwa pod Hastings", starcia w Brighton). Często kojarzy się ich również z ulicznymi rozbojami oraz tworzeniem gangów. Poruszali się głównie na skuterach (najczęściej na lambrettach i vespach) i nosili ubrania typowo angielskich marek jak Merc, Fred Perry, Ben Sherman oraz charakterystyczne zielone parki (wojskowe płaszcze z kapturami), do których najczęściej przyszywali naszywki z motywami brytyjskimi takimi jak Union Jack czy symbol RAF-u.
Uważa się, że subkultura modsów była prekursorska względem ruchu skinhead.
Filmem uznanym za kultowy dla subkultury mods jest "Kwadrofonia" Franca Roddama z 1979. Film opowiada o grupie przyjaciół utożsamiających się z kulturą mods i ich starciach z rockersami. Akcja toczy się w Londynie i Brighton w 1966 roku, na ścieżkę dźwiękową składają się utwory The Who, a jedną z ról zagrał Sting.

</doc>
<doc id="785510" url="https://pl.wikipedia.org/wiki?curid=785510" title="Tell">
Tell

Tell, także tall – typ stanowiska archeologicznego, utworzonego z nawarstwiających się wskutek długotrwałego osadnictwa, szczątków osad ludzkich. Po raz pierwszy zjawisko akumulacji poziomów stratygraficznych osadnictwa ludzkiego na stanowisku tego typu zostało zauważone przez Heinricha Schliemanna i Wilhelma Dörpfelda podczas prac wykopaliskowych w Troi w latach 70 i 80 XIX wieku. Pierwsze naukowe metody prac wykopaliskowych na tego typu stanowisku opracował William Flinders Petrie i Frederick J. Bliss podczas wykopalisk w Tell el-Hesi w latach 1890–1892.
Nazwa.
Nazwa, związana z charakterystyczną formą stanowisk, jest pochodzenia semickiego i oznacza ‛wzgórze’ lub ‛kopiec’ (arabskie "tall", hebrajskie "tel") lub pochodzi z jęz. babilońskiego, w którym słowo "tillu" oznaczało ‛rumowisko’.
Przedrostek "tell" występuje czasem jako fragment nazwy miejscowości np. Tel Awiw. Współczesne miasta nie są już jednak położone na tellach, choć często w ich pobliżu. Czasem jednak określenie pojawia się, pomimo że pobliskie stanowiska nie są tellami. Przykładem jest miasto Amarna w środkowym Egipcie, nazywane Tall al-Amarna. W południowo-zachodnich rejonach Azji na określenie tellów używa się terminów: "tepe", "toprak", lub "kale".
Struktura.
Kopiec składa się z wielu nakładających się jednostek stratygraficznych. W pierwszej fazie – przed powstaniem kopca, naturalne wzniesienie było zamieszkiwane przez ludzi. Na przestrzeni lat kolejne osady ulegały zniszczeniu i poszczególne gruzowiska tworzyły warstwy wypiętrzającego się wzgórza. Ze względu na charakterystyczną morfologię, najczęściej stosowaną metodą odnajdywania tellów jest penetracja lotnicza.
Na tellach najczęściej występowały ciasno zagęszczone osady. Zabudowa wykonana była głównie z cegły mułowej oraz bloków kamiennych. Osady te podczas użytkowania ulegały częściowemu niszczeniu, a kolejne budowle powstawały na gruzach poprzednich, co powodowało podnoszenie się całego terenu. W czasie przerw w osadnictwie szczątki zabudowy często ulegały zasypaniu przez piaski pustyni lub rozmywaniu przez deszcze. Ze względu na istnienie wielu warstw stratygraficznych, na stanowiskach typu tell rzadko stosuje się sztywną siatkę wykopów kwadratowych. Jedną z powszechnie przyjętych metod jest wykop schodkowy z szeroką płaszczyzną górną, która w miarę obniżania się wykopu zamienia się w serię dużych stopni.
Występowanie.
Ten typ stanowisk charakterystyczny jest przede wszystkim dla Bliskiego Wschodu, gdzie dopatruje się ich ponad 50 tysięcy. Duża liczba występujących w tym regionie tellów związana jest (obok licznego występowania pierwotnych kultur epipaleolitu, neolitu i młodszych) z półsuchym klimatem, który najlepiej sprzyja powstawaniu kopców osadniczych. Telle są świadectwem wysoko rozwiniętego osadnictwa w czasach prehistorycznych. Występują od Doliny Indusu na wschodzie po południowo-wschodnią Europę na zachodzie.

</doc>
<doc id="785512" url="https://pl.wikipedia.org/wiki?curid=785512" title="Katedra św. Kolmana">
Katedra św. Kolmana

Katedra św. Kolmana – rzymskokatolicka katedra znajdująca się w Cobh, w Irlandii. Siedziba diecezji Cloyne.
Neogotycka katedra zaprojektowana została przez E. W. Pugina, G. Ashlina i Thomasa Colemana. Kamień węgielny położył biskup William Keane 30 września 1868 roku. Pierwsza msza została odprawiona 15 czerwca 1879, prace wykończeniowe oraz budowa 90-metrowej wieży trwały do roku 1915.

</doc>
<doc id="785514" url="https://pl.wikipedia.org/wiki?curid=785514" title="Synagoga w Zborovie">
Synagoga w Zborovie

Synagoga w Zborovie – synagoga znajdująca się w Zborovie na Słowacji, przy ulicy Zákutie 4.
Synagoga została zbudowana w XIX wieku; przed 1915 roku przeprowadzono w niej remont. Obecnie zachowała się częściowo oryginalna fasada oraz częściowo okna. Obecnie pozostaje opuszczona, dawniej mieściła się w niej ochotnicza straż pożarna.

</doc>
<doc id="785515" url="https://pl.wikipedia.org/wiki?curid=785515" title="Hanna Bakuła">
Hanna Bakuła

Hanna Aniela Lemaitre z d. Bakuła (ur. 30 marca 1950) – polska malarka, scenografka, kostiumolożka, pisarka.
Życiorys.
Jest absolwentką stołecznego L Liceum Ogólnokształcącego im. Ruy Barbosy. Ukończyła studia na Wydziale Malarstwa Akademii Sztuk Pięknych w Warszawie.
W 1981 zamieszkała na Manhattanie. Pozostając w Stanach Zjednoczonych, zdobyła tam wiele nagród, w tym stypendium IREX z rekomendacji Fundacji Guggenheima, ponadto została laureatką Festiwalu Malarzy Słowiańskich w Nowym Jorku.
W 1990 wróciła do Warszawy, gdzie rozpoczęła współpracę z miesięcznikami „Playboy” i „Urodą”, do których pisała przez kolejne lata. Współpracowała także z redakcjami „Dziennika Łódzkiego” i magazynu „Joy”. W 2020 dołączyła do redakcji tygodnika „Fakty po Mitach”.
W 1997 ufundowała imienną Fundację Hanny Bakuły, a w 1999 powstał przy niej "Klub Kobiet". Fundacja zajmuje się pomocą dzieciom z domów dziecka w Kielcach i w Warszawie.
10 września 2022 w kamienicy na Rynku w Prudniku otwarta została Galeria Sztuki Hanny Bakuły „No Ba!”. Muzeum Ziemi Prudnickiej posiada największą kolekcję prac artystki.
Wydała 22 książki, w tym dwie bestsellerowe powieści: „Hazardzistka” oraz „Idiotka miłość w Nowym Jorku”.
Była czterokrotnie zamężna.
Publikacje.
Wybrana proza:
Poradniki:

</doc>
<doc id="785519" url="https://pl.wikipedia.org/wiki?curid=785519" title="Synagoga w Borskim Mikulášu">
Synagoga w Borskim Mikulášu

Synagoga w Borskim Mikulášu – synagoga znajdująca się w Borskim Mikulášu na Słowacji, przy ulicy Ludvíka Svododu 664.
Synagoga została zbudowana w XIX wieku. Obecnie znajduje się w niej piekarnia. Nic się nie zachowało z dawnego wyposażenia. 

</doc>
<doc id="785522" url="https://pl.wikipedia.org/wiki?curid=785522" title="Dąbrowski Młyn">
Dąbrowski Młyn

Dąbrowski Młyn – osada kaszubska w Polsce położona w województwie pomorskim, w powiecie wejherowskim, w gminie Luzino na zachodnich obrzeżach Trójmiejskiego Parku Krajobrazowego. Wieś wchodzi w skład sołectwa "Dąbrówka".
W latach 1975–1998 miejscowość należała administracyjnie do województwa gdańskiego.
Na terenie wsi znajduje się przytulisko dla bezdomnych zwierząt.

</doc>
<doc id="785529" url="https://pl.wikipedia.org/wiki?curid=785529" title="Twierdzenie pi">
Twierdzenie pi



</doc>
<doc id="785530" url="https://pl.wikipedia.org/wiki?curid=785530" title="Kultura cucuteni-trypole">
Kultura cucuteni-trypole



</doc>
<doc id="785536" url="https://pl.wikipedia.org/wiki?curid=785536" title="Document Management Alliance">
Document Management Alliance

Document Management Alliance, DMA – opracowana w 1998 roku przez grupę roboczą organizacji AIIM, specyfikacja opisująca wspólny interfejs dostępu i przeszukiwania baz dokumentów, z myślą o zapewnieniu wymienności informacji między rozmaitymi systemami zarządzania dokumentacją.

</doc>
<doc id="785538" url="https://pl.wikipedia.org/wiki?curid=785538" title="Rzepecka">
Rzepecka

Rzepecka – część wsi Tępcz w Polsce, położona w województwie pomorskim, w powiecie wejherowskim, w gminie Luzino.
W latach 1975–1998 Rzepecka administracyjnie należała do województwa gdańskiego.

</doc>
<doc id="785543" url="https://pl.wikipedia.org/wiki?curid=785543" title="Charwatynia">
Charwatynia

Charwatynia (kaszb. "Charwatëniô") – osada kaszubska w Polsce położona w województwie pomorskim, w powiecie wejherowskim, w gminie Luzino przy drodze krajowej nr , administracyjnie należy do wsi Kębłowo. 
Historia.
W latach 1975–1998 miejscowość administracyjnie należała do województwa gdańskiego.
13 listopada 1992 roku w wypadku samochodowym zginął tu Waldemar Malak, polski sztangista, który podczas Igrzysk Olimpijskich w Barcelonie 1992 zdobył brązowy medal w wadze ciężkiej.

</doc>
<doc id="785550" url="https://pl.wikipedia.org/wiki?curid=785550" title="Parki narodowe w Azji">
Parki narodowe w Azji

Parki narodowe położone na obszarze Azji

</doc>
<doc id="785551" url="https://pl.wikipedia.org/wiki?curid=785551" title="Bożejewo">
Bożejewo

Bożejewo (kaszb. "Bożejéwó") – przysiółek wsi Kębłowo w Polsce, położony w województwie pomorskim, w powiecie wejherowskim, w gminie Luzino.
W latach 1975–1998 przysiółek administracyjnie należał do województwa gdańskiego.

</doc>
<doc id="785553" url="https://pl.wikipedia.org/wiki?curid=785553" title="Chronologia powstawania dzieł Williama Shakespeare’a">
Chronologia powstawania dzieł Williama Shakespeare’a

Chronologia powstawania dzieł Williama Shakespeare’a – nie jest możliwa do ustalenia ani pod względem ich wydania drukiem, ani pod względem inscenizacji. Jest tak dlatego, że nie istnieje weryfikowalne źródło, z którego można by skorzystać, a także dlatego, że wiele z nich zostało wystawionych na scenie na długo przed publikacją.
Pomijając wersje pirackie (np. Fałszywe Folio), większość jego dzieł pozostała nieopublikowana aż do roku 1623, czyli do wydania Pierwszego Folio. Współcześni pisarzowi nie wymieniają żadnego z jego utworów, które nie przetrwałyby do naszych czasów, z wyjątkiem "Cardenio" i "Love’s Labour’s Won". Jednocześnie jego udział w powstawaniu wielu z nich jest przedmiotem ciągłej debaty.
Poniższe sztuki były przypisywane Shakespeare'owi, jednak ich autorstwo jest trudne do ustalenia lub w rzeczywistości napisał je inny twórca:

</doc>
<doc id="785560" url="https://pl.wikipedia.org/wiki?curid=785560" title="Prowadijska reka">
Prowadijska reka

Prowadijska reka (bułg. Провадийска река) – rzeka w północno-wschodniej Bułgarii, uchodzi bezpośrednio do Morza Czarnego. Długość – 119 km, powierzchnia zlewni – 2132 km², średni przepływ – 3,10 m³/s.
Źródła Prowadijskiej reki leżą w południowej części Wyżyny Samuiłowskiej (wschodniej części Niziny Naddunajskiej), na północ od miasta Szumen. Rzeka płynie na południowy wschód, przyjmując dopływy z Płaskowyżu Ludogorskiego na północy (Kamenica i Kriwa reka) i z Płaskowyżu Prowadijskiego na południu (Gławnica). Koło wsi Sinde Prowadijska reka zbliża się na kilka kilometrów do Kamcziji, po czym ostro skręca na północ i uchodzi do zachodniego krańca Jeziora Bełosławskiego (które przez Jezioro Warneńskie łączy się z Zatoką Warneńską Morza Czarnego).

</doc>
<doc id="785569" url="https://pl.wikipedia.org/wiki?curid=785569" title="Wspólnota Chrześcijan">
Wspólnota Chrześcijan

Wspólnota Chrześcijan nazywana również Społecznością Chrześcijan (niem. "Die Christengemeinschaft") – światowy ruch odnowy religijnej powołujący się na Biblię i antropozofię. Kościół ten nie uznaje żadnych dogmatów. Całość życia religijnego koncentruje się na kulcie. Kościół ten nie jest uznawany za chrześcijański przez inne, większe kościoły. 
Wspólnota została założona w 1922 w Szwajcarii przez luterańskiego teologa Friedricha Rittelmeyera zainspirowanego przez austriackiego mistyka Rudolfa Steinera, twórcę antropozofii. Kongregacja Wspólnot Chrześcijan działa w 32 krajach i składa się z około 350 niezależnych finansowo grup oraz regionalnych i międzynarodowych organów administracyjnych nadzorujących ich działalność. W Niemczech Wspólnota liczy około 20 tys. ludzi a w Berlinie mieści się Międzynarodowa Siedziba Wspólnoty Chrześcijan.

</doc>
<doc id="785571" url="https://pl.wikipedia.org/wiki?curid=785571" title="Osiedle Grunwaldzkie (Gniezno)">
Osiedle Grunwaldzkie (Gniezno)

Osiedle Grunwaldzkie – południowa część Gniezna, ok. 4000 mieszkańców. Zabudowa:
Istnieją tu przedszkola, Szkoła Podstawowa nr 8, Państwowa Wyższa Szkoła Zawodowa im. Hipolita Cegielskiego, Gnieźnieńska Szkoła Wyższa Milenium, urząd pocztowy. Od północy graniczy z dzielnicą Stare Miasto, od wschodu, z dzielnicami Kawiary i Osiniec, od zachodu z dzielnicą Dalki, od południa z dzielnicą Pustachowa.

</doc>
<doc id="785572" url="https://pl.wikipedia.org/wiki?curid=785572" title="Die Christengemeinschaft">
Die Christengemeinschaft



</doc>
<doc id="785576" url="https://pl.wikipedia.org/wiki?curid=785576" title="Zielony Dwór (Gościcino)">
Zielony Dwór (Gościcino)

Zielony Dwór (kaszb. "Zélony Dwór") – część wsi Gościcino w Polsce, położona w województwie pomorskim, w powiecie wejherowskim, w gminie Wejherowo, nad Bolszewką, w pobliżu linii kolejowej Gdynia-Słupsk-Szczecin.
W latach 1975–1998 Zielony Dwór administracyjnie należał do województwa gdańskiego.

</doc>
<doc id="785578" url="https://pl.wikipedia.org/wiki?curid=785578" title="Pyrola minor">
Pyrola minor



</doc>
<doc id="785579" url="https://pl.wikipedia.org/wiki?curid=785579" title="Wspólnota chrześcijańska">
Wspólnota chrześcijańska



</doc>
<doc id="785581" url="https://pl.wikipedia.org/wiki?curid=785581" title="Mike Zwerin">
Mike Zwerin

Michael "Mike" Zwerin (ur. 18 maja 1930 w Nowym Jorku - zm. 2 kwietnia 2010 w Paryżu) – amerykański puzonista jazzowy.
Życiorys.
Najbardziej znany ze współpracy z Milesem Davisem, kiedy nagrali album "Birth of the Cool". Mike Zwerin współpracował także z m.in. Maynard Ferguson, Claude Thornhill, Bill Russo.
W wieku 21 lat został krytykiem paryskiej gazety International Herald Tribune, a następnie w pracował telewizji Bloomberg.
Zmarł w wieku 79 lat po długiej chorobie rano 2 kwietnia 2010.

</doc>
<doc id="785583" url="https://pl.wikipedia.org/wiki?curid=785583" title="Goldowie">
Goldowie



</doc>
<doc id="785588" url="https://pl.wikipedia.org/wiki?curid=785588" title="Joe Eszterhas">
Joe Eszterhas

József A. "Joe" Eszterhas (ur. 23 listopada 1944 w Csákánydoroszló na Węgrzech) - amerykański scenarzysta węgierskiego pochodzenia, znany głównie jako autor scenariusza "Nagiego instynktu".
Urodził się na Węgrzech. Od 1950 roku mieszka z rodziną w Stanach Zjednoczonych. Po ukończeniu college'u pracował jako reporter w "Cleveland Plain Dealer", a po przenosinach do San Francisco w tygodniku "Rolling Stone". Jako scenarzysta debiutował filmem "F.I.S.T." (1978), dramatem o tematyce związkowej.

</doc>
<doc id="785591" url="https://pl.wikipedia.org/wiki?curid=785591" title="Zielony Dwór">
Zielony Dwór



</doc>
<doc id="785595" url="https://pl.wikipedia.org/wiki?curid=785595" title="AgustaWestland AW101">
AgustaWestland AW101

AgustaWestland AW101 (dawniej "EH101") – europejski śmigłowiec wielozadaniowy opracowany przez dwie firmy: włoską Agusta i brytyjską Westland Helicopters. Firmy te po połączeniu tworzą obecnie konsorcjum AgustaWestland. W służbie brytyjskiej i portugalskiej śmigłowiec nosi nazwę Merlin.
Historia.
W 1977 brytyjskie ministerstwo obrony ogłosiło wymagania jakie powinien spełniać nowy śmigłowiec do zwalczania okrętów podwodnych mający zastąpić Westlandy Sea Kingi. W tym samym czasie włoska marynarka wojenna również poszukiwała następcy dla budowanych na licencji przez Agustę Sea Kingów. Doszło do rozmów o współpracy, których owocem była podpisana w 1979 umowa o utworzeniu nowej firmy EH Industries (skrót od "Elicottero Helicopter"). Celem konsorcjum było opracowanie śmigłowca transportowego, taktycznego, wielozadaniowego dla wojsk lądowych i marynarki wojennej. Zdecydowano się na opracowanie równocześnie trzech wariantów, ponieważ charakterystyki wymagane od tego typu śmigłowców były do siebie zbliżone.
W 1987 Kanada w konkursie na następcę floty śmigłowców morskich CH-124 Sea King i ratowniczych CH-113 Labrador wybrała EH101, zamawiając 48 sztuk w odmianach 33 "CH-148 Petrel" (zredukowane do 28) i 15 "CH-149 Chimo." Śmigłowce miały być montowane w Kanadzie. W 1993 kontrakt anulowano, co doprowadziło do zapłacenia kar. W 1998 EH101 wygrał kontrakt na dostawę 15 śmigłowców SAR "CH-149 Cormorant". Przetarg na śmigłowce zwalczania okrętów podwodnych wygrał w 2004 Sikorsky S-92, a dostawy "CH-148 Cyclone" rozpoczęto w 2015.
Śmigłowce są produkowane w Yeovil w Anglii i Vergiate koło Mediolanu. Należący do producenta egzemplarz promocyjny EH101 Mk.510 (rej. "G-17-510") wystąpił w filmie Skyfall z 2012 roku.
W ogłoszonym 29 marca 2012 przetargu na śmigłowiec wielozadaniowy (oparty na wspólnej platformie) dla Wojsk Lądowych, Marynarki Wojennej i Sił Powietrznych WSK PZL-Świdnik wystawił AgustaWestland AW149. Początkowo miało być zakupionych 26 śmigłowców w czterech wersjach dla zastąpienia Mi-8 i Mi-14. W 2013 roku liczbę śmigłowców zwiększono do 70 sztuk, w tym 48 transportowych. Termin składania ofert upłynął 30 grudnia 2014. 21 kwietnia 2015 roku Ministerstwo Obrony Narodowej dopuściło do fazy testów śmigłowiec Airbus Helicopters H225M "Caracal" z zamiarem zakupu 50 śmigłowców za 13,5 mld PLN, w wersjach: 16 transportowych, 13 ratownictwa bojowego (CSAR), 8 dla wsparcia żołnierzy Wojsk Specjalnych, 8 zwalczanie okrętów podwodnych i 5 ewakuacji medycznej. Oferta na AW149 została odrzucona z powodu terminu dostaw od 2019, a oferta PZL na S-70i Black Hawk/S-70B Seahawk z powodu braku uzbrojenia 4 października 2016 Ministerstwo Rozwoju zakończyło negocjacje offsetowe z Airbus Helicopters bez podpisania kontraktu
W październiku 2016 zgłoszono Pilną Potrzebę Operacyjną na śmigłowce dla wojsk specjalnych i morskie śmigłowce poszukiwawczo-ratownicze. 7 Eskadra Działań Specjalnych dysponowała w tym czasie Mi-17 przejętymi od Wojsk Lądowych. Marynarka Wojenna wycofała trzy ratownicze Mi-14PS w latach 2008-2010. W 2011 zastąpiły je dwa Mi-14PŁ/R, które zakończą służbę w 2018 roku. Resursy czterech pozostałych w służbie śmigłowców ZOP Mi-14PŁ wyczerpią się w 2021 roku. Od października 2015 w związku z remontami trzech z sześciu W-3RM Anakonda MW prowadziła dyżury SAR na przemian z baz w Darłowie i Gdyni, utrzymując w gotowości jeden zamiast dwóch śmigłowców SAR. 20 lutego 2017 Inspektorat Uzbrojenia zaprosił do składania ofert w dwóch postępowaniach i rozpoczął formalne negocjacje z zaproszonymi oferentami: PZL (własność Lockheed Martin), WSK PZL-Świdnik (własność Leonardo) i Airbus Helicopters. W pierwszej kolejności zakupionych będzie osiem śmigłowców poszukiwawczo-ratowniczych w warunkach bojowych (CSAR) dla wsparcia Wojsk Specjalnych, a następnie osiem śmigłowców w wersji zwalczania okrętów podwodnych dla Lotnictwa MW z możliwością prowadzenia operacji poszukiwawczo-ratowniczych (ZOP/SAR) dla marynarki. Termin składania ofert upłynął 27 marca 2017. Trzech oferentów złożyło oferty w postępowaniu na śmigłowce CSAR dla Wojsk Specjalnych, natomiast PZL Mielec zrezygnował z udziału w postępowaniu na dostawę śmigłowców morskich. PZL-Świdnik w obu postępowaniach zaproponował śmigłowiec AW101.

</doc>
<doc id="785598" url="https://pl.wikipedia.org/wiki?curid=785598" title="Abdullah Gül">
Abdullah Gül

Abdullah Gül (wym. []; ur. 29 października 1950 w Kayseri) – turecki polityk, prezydent Turcji w latach 2007–2014, wicepremier i minister spraw zagranicznych w latach 2003–2007 oraz premier w latach 2002–2003.
Życiorys.
Młodość i edukacja.
Urodził się w Kayseri w narodowe święto tureckie. Wychowywał się w konserwatywnej rodzinie, jego ojciec był mechanikiem. Studiował ekonomię na Uniwersytecie Stambulskim, potem przez dwa lata studiował także w Londynie oraz w Exeter.
Po studiach rozpoczął karierę akademicką, m.in. współpracował przy zakładaniu Wydziału Inżynierii Przemysłowej na Uniwersytecie Sakarya w Adapazarı, na którym wykładał zarządzanie. W latach 1983-1991 pracował w Islamskim Banku Rozwoju.
Początki kariery politycznej.
Pierwsze doświadczenia polityczne zdobył już podczas studiów, kiedy to był członkiem Narodowego Stowarzyszenia Tureckich Studentów.
W 1991 został po raz pierwszy wybrany do parlamentu z ramienia Partii Dobrobytu ("Refah Partisi"). Od 1991 do 1995 Gül był członkiem Komisji Planowania i Budżetu parlamentu tureckiego. W 1995 uzyskał reelekcję. Do 2001 roku zasiadał w Komisji Spraw Zagranicznych. Od 1996 do 1997 był rzecznikiem prasowym rządu.
W 1999 został po raz trzeci wybrany do parlamentu, tym razem z ramienia Partii Cnoty ("Fazilet Partisi"). 14 maja 2000 niewielką ilością głosów przegrał walkę o przewodnictwo w partii. Odsunął się więc od partyjnego establishmentu i skierował w stronę formującego się, nowego ruchu, na bazie którego w sierpniu 2001 utworzono nową konserwatywną Partię Sprawiedliwości i Rozwoju ("AKP, Adalet ve Kalkinma Partisi"). Został jej wiceprzewodniczącym.
Premier i szef dyplomacji.
W wyniku wyborów z 3 listopada 2002 Gül ponownie zasiadł w parlamencie, tym razem z ramienia Partii Sprawiedliwości i Rozwoju (AKP). 18 listopada 2002 został wybrany przez AKP na stanowisko przejściowego premiera ponieważ szef partii, Recep Tayyip Erdoğan nie mógł objąć urzędu z powodu ciążącego na nim zakazu sprawowania funkcji publicznych. Po zmianie przepisów prawa, dokonanych przez AKP, Erdogan dostał się do parlamentu w wyniku wyborów uzupełniających i 14 marca 2003 zastąpił Güla na stanowisku premiera. Gül został w zamian mianowany wicepremierem oraz ministrem spraw zagranicznych.
W czasie jego rządów jako szefa dyplomacji, w Turcji doszło do ataków terrorystycznych, m.in. w Stambule i Kuşadasi. Gül zapowiedział wzmocnienie środków bezpieczeństwa. Prowadził również rozmowy z Unią Europejską na temat otwarcia negocjacji akcesyjnych. Próbował również umocnić stosunki z Syrią i relacje z państwami Kaukazu. W lutym 2007 złożył wizytę w Stanach Zjednoczonych, gdzie spotkał się z prezydentem George’em W. Bushem oraz Condoleezzą Rice.
Prezydentura.
24 kwietnia premier Erdogan ogłosił Abdullaha Güla kandydatem Partii Sprawiedliwości i Rozwoju w wyborach prezydenckich w 2007. Wyboru prezydenta wedle konstytucji miało dokonać Wielkie Zgromadzenie Narodowe Turcji (parlament), większością 2/3 głosów (367 na 550) w dwóch pierwszych turach głosowania lub zwykłą większością w trzeciej turze.
Dwie pierwsze tury głosowania 27 kwietnia i 6 maja 2007 zostały zbojkotowane przez opozycję, z powodu czego zabrakło wymaganego kworum. Opozycja zapowiedziała bojkot także trzeciego głosowania. W takiej sytuacji, 6 maja 2007 Abdullah Gül wycofał swoją kandydaturę, a trzy dni później Sąd Najwyższy zarządził odroczenie wyborów z powodu braku kandydatów.
Partia Sprawiedliwości i Rozwoju doprowadziła do rozpisania na dzień 22 lipca 2007 wcześniejszych wyborów parlamentarnych, w których zdobyła 341 mandatów w 550-osobowym parlamencie. 13 sierpnia 2007 Abdullah Gül został ponownie nominowany kandydatem AKP do stanowiska prezydenta. W dwóch pierwszych turach głosowania 20 i 24 sierpnia Gül nie uzyskał wymaganych 2/3 głosów poparcia. W trzeciej turze 28 sierpnia 2007, w której wymagana była zwykła większość głosów, zdobył 339 na 448 głosów i został wybrany nowym prezydentem Turcji. Tego samego dnia został zaprzysiężony na stanowisku.
We wrześniu 2008 Gül jako pierwszy w historii turecki szef państwa udał się z oficjalną wizytą do Armenii, wzbudzając tym wiele kontrowersji w kraju.

</doc>
<doc id="785599" url="https://pl.wikipedia.org/wiki?curid=785599" title="Pokarm (akwarystyka)">
Pokarm (akwarystyka)

Pokarm – w akwarystyce to pożywka dostarczająca substancji chemicznych niezbędnych dla odpowiedniego rozwoju hodowanych organizmów. Odpowiednio dobrany pokarm wpływa korzystnie na prawidłowy rozwój, kondycję i ubarwienie rybek.
Pokarm ryb akwariowych powinien zawierać niezbędne dla prawidłowego rozwoju mikro i makroelementy, związki mineralne i witaminy.
Pokarm w akwarystyce dzielimy na sztuczny i naturalny:

</doc>
<doc id="785600" url="https://pl.wikipedia.org/wiki?curid=785600" title="Ukraińska Grupa Inicjatywna na rzecz Uwolnienia Więźniów Sumienia">
Ukraińska Grupa Inicjatywna na rzecz Uwolnienia Więźniów Sumienia

Ukraińska Grupa Inicjatywna na rzecz Uwolnienia Więźniów Sumienia – ukraińska organizacja społeczno-polityczna.
Grupę założyło w sierpniu 1987 sześciu byłych więźniów politycznych:
Grupa zakończyła działalność w roku 1990, kiedy zwolniono ostatniego ukraińskiego więźnia politycznego, którym był Bohdan Kłymczak.

</doc>
<doc id="785601" url="https://pl.wikipedia.org/wiki?curid=785601" title="Białachówko">
Białachówko

Białachówko – wieś kociewska w Polsce położona w województwie pomorskim, w powiecie starogardzkim, w gminie Zblewo na Kociewiu. Osada wchodzi w skład sołectwa Białachowo.
W latach 1975–1998 miejscowość administracyjnie należała do województwa gdańskiego.

</doc>
<doc id="785604" url="https://pl.wikipedia.org/wiki?curid=785604" title="Andrzej Szłapa">
Andrzej Szłapa

Andrzej Szłapa (ur. 19 czerwca 1975 w Tychach) – polski piłkarz, futsalista. Uczestnik Euro 2001. Sześciokrotny mistrz Polski. Obecnie występuje w Rekordzie Bielsko-Biała.
Przebieg kariery.
Swoją przygodę z piłką rozpoczął w roku 1992 zostając piłkarzem GKS-u Tychy. W swoim macierzystym klubie rozegrał trzy sezony skąd trafił do MK Górnik Katowice. W 1998 roku został zawodnikiem Szombierek Bytom. W tym samym sezonie trafił do MKS Myszków, a później do Polonii Bytom. Po dwóch sezonach w Polonii trafił na trzy sezony do Podbeskidzie Bielsko-Biała. Następnym zespołem Szłapy był GKS Tychy '71. Rozegrał tam niecały sezon i przeszedł do Sokołu Zabrzeg.
Szłapa przez prawie 10 lat występował w Clearexie Chorzów. Przez dwa sezony był zawodnikiem Wisły Kraków. Obecnie występuje w Rekordzie Bielsko-Biała, w którym pełni także rolę asystenta trenera. Wystąpił w 87 meczach reprezentacji Polski, w której pełnił funkcję kapitana. Wziął udział Euro 2001. Andrzej Szłapa sześciokrotnie zdobywał tytuł mistrza Polski, pięciokrotnie Puchar Polski, trzykrotnie Superpuchar Polski. Pięć razy był wicemistrzem Polski.

</doc>
<doc id="785605" url="https://pl.wikipedia.org/wiki?curid=785605" title="Dennis Kucinich">
Dennis Kucinich

Dennis Kucinich (ur. 8 października 1946 w Cleveland) – amerykański polityk należący do Partii Demokratycznej, członek Izby Reprezentantów (wybrany po raz pierwszy w 1996 i ponownie w 1998, 2000, 2002, 2004, 2006, 2008 i 2010). Reprezentował dziesiąty dysktrykt stanu Ohio, który obejmował zachodnią część aglomeracji miejskiej Cleveland.
W latach 1977-1979 był burmistrzem Cleveland.
Kandydował w wyborach prezydenckich roku 2004, ale nie zdobył nominacji swojej partii w prawyborach. Kandydował ponownie w wyborach prezydenckich roku 2008, ale zdobył znikome poparcie w prawyborach i oficjalnie wycofał swoją kandydaturę 24 stycznia 2008.
Uchodzi za jednego z bardziej lewicowych amerykańskich polityków.
9 czerwca 2008 Kucinich zapoczątkował procedurę impeachmentu George’a W. Busha odczytując w Izbie Reprezentantów akt oskarżenia składający się z 35 artykułów.

</doc>
<doc id="785606" url="https://pl.wikipedia.org/wiki?curid=785606" title="Siergiej Lebiediew (chemik)">
Siergiej Lebiediew (chemik)

Siergiej Wasiljewicz Lebiediew (ros. "Сергей Васильевич Лебедев", ur. 25 lipca 1874 w Lublinie — zm. 1 maja 1934 w Leningradzie) – chemik rosyjski.
Profesor uniwersytetu w Petersburgu, członek Petersburskiej Akademii Nauk. Prowadził badania nad polimeryzacją związków nienasyconych. W 1910 otrzymał kauczuk syntetyczny, a w 1932 opracował technologię produkcji kauczuku syntetycznego z butadienu.

</doc>
<doc id="785608" url="https://pl.wikipedia.org/wiki?curid=785608" title="Jeziornik">
Jeziornik

Jeziornik – kolonia kociewska w Polsce położona w województwie pomorskim, w powiecie starogardzkim, w gminie Zblewo na Kociewiu nad południowym brzegiem jeziora Borzechowskiego. Osada wchodzi w skład sołectwa Borzechowo.
W latach 1975–1998 miejscowość administracyjnie należała do województwa gdańskiego.

</doc>
<doc id="785611" url="https://pl.wikipedia.org/wiki?curid=785611" title="Bitwa pod Tuliłowem">
Bitwa pod Tuliłowem

Bitwa pod Tuliłowem – bitwa stoczona w okolicach wsi Tuliłów pod Międzyrzecem Podlaskim pomiędzy wojskami rosyjskimi i austro-węgierskimi podczas I wojny światowej w dniach 14–16 sierpnia 1915 roku.
Wojska rosyjskie w pośpiechu uciekały z Mazowsza na wschód za rzekę Bug. Po 27 sierpnia 1915 roku również armia austriacka otrzymała rozkaz wycofania się międzyrzecczyzny do Brześcia Litewskiego.
Z powodu konieczności błyskawicznego przegrupowania wojsk oraz dużych upałów ciała zabitych żołnierzy pogrzebano na miejscu ich śmierci, a niektóre zostawiano nawet bez pochówku. Nadciągające wojska niemieckie po austriackich utworzyły cmentarz w miejscu najcięższych walk.

</doc>
<doc id="785613" url="https://pl.wikipedia.org/wiki?curid=785613" title="Maria Elikowska-Winkler">
Maria Elikowska-Winkler

Maria Elikowska-Winkler (ur. w 1951 w Poznaniu) – serbołużycka działaczka na rzecz kultury i języka dolnołużyckiego pochodzenia polskiego.
Życiorys.
Z wykształcenia filolog-germanista, od 1981 przeniosła się do NRD, gdzie początkowo uczyła języka polskiego, a następnie języka dolnołużyckiego w Dešank/Dissenchen, w 1990 założyła szkołę języka dolnołużyckiego, w 1992 przekształconą w Szkołę Języka i Kultury Dolnołużyckiej ("Šula za serbsku rec i kulturu") z siedzibą w Chociebużu, której jest dyrektorką.
Jedna z najbardziej aktywnych propagatorek języka dolnołużyckiego, autorka programów nauki i promocji tego języka; współpracuje m.in. z Uniwersytetem Viadrina i centrum programu językowego „WITAJ”.
Nagrody.
W 1997 otrzymała nagrodę polskiego Ministra Kultury i Sztuki, w 2001 została odznaczona Krzyżem Zasługi polskiego Ministra Edukacji, w 2002 kierowana przez nią szkoła została uhonorowana European Language Seal, od 2004 Maria Elikowska jest członkiem Rady Serbołużyckiej parlamentu Brandenburgii.

</doc>
<doc id="785615" url="https://pl.wikipedia.org/wiki?curid=785615" title="Twardy Dół">
Twardy Dół

Twardy Dół (niem. "Hartigstal") – kociewska osada leśna (pierwotnie "Leśniczówka Twardy Dół") w Polsce położona w województwie pomorskim, w powiecie starogardzkim, w gminie Zblewo nad wschodnim brzegiem jeziora Niedackiego, w obrębie "Nadleśnictwa Kaliska". Osada wchodzi w skład sołectwa Borzechowo.
W latach 1975–1998 miejscowość administracyjnie należała do województwa gdańskiego.

</doc>
<doc id="785620" url="https://pl.wikipedia.org/wiki?curid=785620" title="Kaguł">
Kaguł

Kaguł (rum. "Cahul") – miasto w Mołdawii, w dolinie Prutu, 27 tys. mieszk. (2012); stolica Rejonu Kaguł; przemysł spożywczy (winiarski), drzewny, tekstylny, produkcja wyrobów żelbetowych; muzeum; założone 1835. Miasto znane jest z gorących źródeł i muzyki ludowej.

</doc>
<doc id="785621" url="https://pl.wikipedia.org/wiki?curid=785621" title="Żółty szlak im. Piotra Diernowa w Olsztynie">
Żółty szlak im. Piotra Diernowa w Olsztynie

 Żółty szlak im. Piotra Diernowa w Olsztynie – pieszy szlak w Olsztynie, znajdujący się niemal w całości na terenie Lasu Miejskiego. Rozpoczyna się w Jakubowie, a kończy na terenie osiedla Podleśna przy szpitalu onkologicznym. Jego długość wynosi 10,3 km.
Charakterystyka.
Szlak żółty w zdecydowanej większości wiedzie ścieżkami Lasu Miejskiego. Startuje w Jakubowie, skąd pierwsze 800 metrów biegnie wspólnie ze szlakiem błękitnym. Po rozejściu obu szlaków mija Stadion Leśny oraz strzelnicę LOK. Po trzech kilometrach dochodzi do jeziora zaporowego, powstałego w celu uruchomienia tu w 1907 roku elektrowni wodnej, pierwszego tego typu obiektu energetycznego w Olsztynie. Zaraz za jeziorem szlak żółty przecina się ze szlakiem czerwonym. Miejscami można trafić tu na ostre i strome podejścia. Po 4,8 km szlak przecina drogę Olsztyn-Dobre Miasto, po czym wiedzie wzdłuż rzeki Wadąg. Następnie na krótko opuszcza teren lasu. W pobliżu tego miejsca znajduje się głaz, upamiętniający śmierć patrona szlaku, szeregowego Piotra Diernowa. Po ponad trzech kilometrach od przecięcia szosy szlak dociera do schroniska dla zwierząt. Następnie leśną drogą kieruje się ku ulicy Jagiellońskiej, gdzie kończy swą trasę przy szpitalu onkologicznym.

</doc>
<doc id="785623" url="https://pl.wikipedia.org/wiki?curid=785623" title="Fort Saganne">
Fort Saganne

Fort Saganne – francuski film fabularny z 1984 roku w reżyserii Alaina Corneau.

</doc>
<doc id="785624" url="https://pl.wikipedia.org/wiki?curid=785624" title="Uruinimgina">
Uruinimgina



</doc>
<doc id="785625" url="https://pl.wikipedia.org/wiki?curid=785625" title="Leon Mitkiewicz-Żołłtek">
Leon Mitkiewicz-Żołłtek

Leon Mitkiewicz-Żółłtek (ur. 20 lutego 1896 w Zambrowie, zm. 12 grudnia 1972 w Andes) – pułkownik dyplomowany kawalerii Wojska Polskiego.
Życiorys.
Urodził się 20 lutego 1896 w Zambrowie, w rodzinie Jana Michała Żółłtek-Mitkiewicza h. Prus III i Aleksandry z Kozłowskich h. Jastrzębiec. W 1915 ukończył gimnazjum realne w Białymstoku. Podczas I wojny światowej powołany do Armii Imperium Rosyjskiego, ukończył szkołę kawalerii w Jelizawietgradzie. Pełnił służbę w 4 pułku Huzarów Mariampolskich. W listopadzie 1917 zaczął służbę w I Korpusie Polskim gen. Dowbora Muśnickiego w 2 Pułku Ułanów w Mińsku Litewskim.
W listopadzie 1918 wstąpił do Wojska Polskiego. Podczas wojny polsko-bolszewickiej był oficerem sztabu. 3 maja 1922 został zweryfikowany w stopniu rotmistrza ze starszeństwem z 1 czerwca 1919 i 183. lokatą w korpusie oficerów jazdy. W 1923 był szefem sztabu IV Brygady Jazdy w Suwałkach. Następnie pełnił służbę w Biurze Ścisłej Rady Wojennej w Warszawie na stanowisku referenta. Od 3 listopada 1924 do 15 października 1925 był słuchaczem IV Kursu Doszkolenia Wyższej Szkoły Wojennej w Warszawie. 12 kwietnia 1927 został awansowany na majora ze starszeństwem z dniem 1 stycznia 1927 i 36. lokatą w korpusie oficerów kawalerii. Po ukończeniu kursu i uzyskaniu dyplomu naukowego oficera Sztabu Generalnego został przeniesiony do Centralnej Szkoły Kawalerii w Grudziądzu, która 1 czerwca 1928 została przeformowana w Centrum Wyszkolenia Kawalerii. Następnie powrócił do Wyższej Szkoły Wojennej w Warszawie, w charakterze wykładowcy. 6 lipca 1929 roku został przeniesiony z 2 pułku Ułanów Grochowskich w Suwałkach do 7 pułku Ułanów Lubelskich w Mińsku Mazowieckim na stanowisko zastępcy dowódcy pułku. Awansowany na podpułkownika ze starszeństwem z dniem 1 stycznia 1930 roku w korpusie oficerów kawalerii. 20 września 1930 roku otrzymał przeniesienie do Wyższej Szkoły Wojennej w Warszawie. W wyniku doskonałych opinii z dniem 1 kwietnia 1932 roku został wyznaczony na stanowisko dowódcy 2 pułku Szwoleżerów Rokitniańskich w Starogardzie Gdańskim. 26 stycznia 1935 Prezydent RP nadał mu stopień pułkownika ze starszeństwem z dniem 1 stycznia 1935 i 3. lokatą w korpusie oficerów kawalerii. Razem z nim stopień pułkownika otrzymało tylko dwóch oficerów kawalerii: Witold Dzierżykraj-Morawski (lok. 1) i Edmund Heldut-Tarnasiewicz (lok. 2).
W 1936 wyznaczony na stanowisko I oficera sztabu Inspektora Armii gen. dyw. Leona Berbeckiego. Wiosną 1938 po przywróceniu stosunków dyplomatycznych z Litwą został attaché wojskowym w Kownie. W połowie października 1939 wraz z całym personelem ambasady opuszcza Litwę na znak protestu wobec układu litewsko-sowieckiego w wyniku którego sowieci przekazali Litwie część terytorium polskiego wraz z Wilnem.
Po upadku Francji został w 1940 szefem Oddziału II Sztabu Naczelnego Wodza. Następnie awansował na stanowisko zastępcy szefa Sztabu Naczelnego Wodza. 10 czerwca 1942 Naczelny Wódz, generał broni Władysław Sikorski wyznaczył go na stanowisko zastępcy dowódcy 1 Dywizji Pancernej. Obowiązki zastępcy generała brygady Stanisława Maczka objął 26 czerwca 1942. 22 stycznia Naczelny Wódz wyznaczył go polskim przedstawicielem w Połączonym Sztabie Sojuszniczym (ang. Combined Allied Staff) przy Połączonym Komitecie Szefów Sztabów (ang. Combined Chief of Staff) w Waszyngtonie w randze zastępcy szefa Sztabu Naczelnego Wodza.
Po zakończeniu wojny pozostał w USA, gdzie utrzymywał się z prowadzenia wiejskiego pensjonatu. Działał w Stowarzyszeniu Polskich Kombatantów i współpracował z Radiem Wolna Europa. Jest autorem kilku książek opisujących dzieje Wojska Polskiego a także przedstawiających wspomnienia z różnych okresów służby.
Żonaty z Grażyną Stefanią z Olechno-Huszczów, której dedykował swoje "Wspomnienia kowieńskie".
Publikacje.
Książki
Artykuły

</doc>
<doc id="785630" url="https://pl.wikipedia.org/wiki?curid=785630" title="Kiev">
Kiev

Kiev - nazwa aparatów fotograficznych produkcji radzieckiej i ukraińskiej produkowanych przez 
zakłady Arsenal w Kijowie. Nazwa Kiev zapisywana była także cyrylicą jako КИЕВ.
Aparaty substandardowe na film 16 mm.
Miniaturowe aparaty na film 16 mm produkowane w latach 1959-1990. Zdjęcia w formacie 10x14 mm we wczesnych modelach Kiev Vega, a począwszy do modelu Kiev 30 w formacie 13x17. Obiektyw Industar-M 3,5/23.
Aparaty małoobrazkowe.
Produkcja aparatów fotograficznych w kijowskich zakładach Arsenal rozpoczęła się od przeniesienia w 1946 r. z Drezna całej, ledwie uruchomionej po zniszczeniach wojennych linii produkcyjnej aparatów małoobrazkowych Contax, wraz z zatrudnionymi przy niej fachowcami. Contaxom produkowanym w zakładach Arsenal nadano nazwę Kiev, przy czym modele produkowane do 1955 r. były dokładną kontynuacją przedwojennych pierwowzorów. 
Innym aparatem o nazwie Kiev jest lustrzanka jednoobiektywowa nosząca oznaczenie 19M, wyposażona w mocowanie obiektywów zgodne z bagnetem Nikon F.
Aparaty średnioformatowe.
Obecnie nazwa Kiev najczęściej kojarzona jest z dwiema konstrukcjami aparatów średnioformatowych.
Kiev 60.
Wyglądem przypomina "nieco powiększoną" lustrzankę na film 35 mm. Konstrukcja oparta jest na aparacie Pentacon Six. Początkowym oznaczeniem modelu było 6C. Mógł obsługiwać średnioformatową błonę 120 i 220. Miał nietypowo położony spust migawki, znajdował się on po lewej stronie korpusu. Nowsze modele, o oznaczeniu 60 nie obsługują filmu 220, a spust migawki znajduje się po prawej stronie. Niektóre modele były przerabiane tak, aby można nimi było robić zdjęcia w formacie 6 x 4,5 cm.
Kiev 88.
Kopia aparatu Hasselblad 1600F/1000F, zwana z tego powodu "Hasselbladzki". Wyglądem zdecydowanie przypomina inne średnioformatowe aparaty.
Obiektywy.
Obiektywy dla aparatów Kiev produkowane przez Arsenal:

</doc>
<doc id="785640" url="https://pl.wikipedia.org/wiki?curid=785640" title="Wrota Baldura (miasto)">
Wrota Baldura (miasto)



</doc>
<doc id="785643" url="https://pl.wikipedia.org/wiki?curid=785643" title="Esomeprazol">
Esomeprazol

Esomeprazol, ezomeprazol – organiczny związek chemiczny, lek z grupy inhibitorów pompy protonowej, zmniejszający wydzielanie do światła żołądka jonów wodorowych. Jest stosowany głównie w terapii choroby wrzodowej.
Mechanizm działania.
Esomeprazol jest "S"-izomerem omeprazolu, pochodną benzimidazolu. Działa jako specyficzny inhibitor enzymu, pompy protonowej (K+/H+ ATP-azy). Ponieważ jest słabą zasadą, osiąga duże stężenie w kwaśnym środowisku kanalików wydzielniczych komórek okładzinowych błony śluzowej żołądka. Jest tam przekształcany do formy czynnej i wiąże się nieodwracalnie z receptorami cystynowymi pompy. Bezpośrednim skutkiem jego działania jest zmniejszenie wydzielania do światła żołądka jonów wodorowych, co powoduje zmniejszoną kwaśność soku żołądkowego.
Przeciwwskazania.
Ostrożnie:
Działania niepożądane.
Często:
Rzadko:
Preparaty dostępne w Polsce.
Preparaty zarejestrowane w Polsce (stan na styczeń 2021): "Emanera", "Esomeprazole", "Helides", "Mesopral", "Nexium", "Stomezul", "Texibax"

</doc>
<doc id="785644" url="https://pl.wikipedia.org/wiki?curid=785644" title="Nexium">
Nexium



</doc>
<doc id="785649" url="https://pl.wikipedia.org/wiki?curid=785649" title="Rajd Monte Carlo 2007">
Rajd Monte Carlo 2007

Rezultaty Rajdu Monte Carlo ("75ème Rallye Automobile de Monte-Carlo"), eliminacji Rajdowych Mistrzostw Świata, w 2007 roku, który odbył się w dniach 18 – 21 stycznia:
Klasyfikacja po 1 rundzie.
Tabele przedstawiają tylko pięć pierwszych miejsc.

</doc>
<doc id="785651" url="https://pl.wikipedia.org/wiki?curid=785651" title="Rod Barry">
Rod Barry

Rod Barry (ur. 5 grudnia 1971 w stanie Nowy Jork) – amerykański aktor pornograficzny.
Życiorys.
Wczesne lata.
Dorastał w Nowym Jorku i stanie Ohio w rodzinie pochodzenia francusko-kanadyjskiego i irlandzkiego. Służył w Marynarce Wojennej. Początkowo myślał, że zostanie policjantem. Dorabiał w przemyśle szpitalnym. Pracował jako eskorta, model i tancerz w barze dla homoseksualistów. 
Kariera.
W połowie lat 90 został odkryty przez Dirka Yatesa i rozpoczął karierę w gejowskiej branży porno. Wziął udział w sesjach zdjęciowych i był na okładkach magazynów dla gejów - „Honcho” (w lipcu 1997, w sierpniu 2001, w marcu 2002, w lipcu 2002, w czerwcu 2004), „All Man” (w listopadzie 1997, w lipcu 1998), „Jocks” (w styczniu 1998, w październiku 1998, w grudniu 2002, w maju 2006), „Unzipped” (w lutym 1998, w kwietniu 2005), „Torso” (w czerwcu i grudniu 1998), „In Touch for Men” (w grudniu 1999) i „Freshman” (w czerwcu 2002, w sierpniu 2006) i „Mandate” (w listopadzie 2002). 
Brał udział w filmach gejowskich, realizowanych w Los Angeles, Nowym Jorku i San Francisco, m.in. dla wytwórni Falcon Studios, Devil's Film, Legends, White Ghetto i kink.com. Do roku 1996 wystąpił w ponad 100 produkcjach pornograficznych. W 1998 za udział w produkcji All Worlds Video "A Lesson Learned" (1997) odebrał nagrodę Adult Erotic Gay Video jako najlepszy aktor drugoplanowy, a w 2003 otrzymał nagrodę GayVN za drugoplanową rolę w filmie "White Trash" (2002). 
W 2006 debiutował jako reżyser "Down the Drain". 26 września 2006 gościł w programie Howarda Sterna w Sirius Satellite Radio. 16 lutego 2008 został wprowadzony do Galerii Sław GayVN podczas GAYVN Award Show w San Francisco. 
W styczniu 2009 za pośrednictwem swojego bloga w artykule zatytułowanym "Moja walka" napisał o swojej dwudziestoletniej walce z alkoholizmem i przejściu na odwyk.

</doc>
<doc id="785653" url="https://pl.wikipedia.org/wiki?curid=785653" title="ISIM">
ISIM

ISIM (ang. "IP Multimedia Services Identity Module") – aplikacja działająca na karcie chipowej UICC (ang. "Universal Integrated Circuit Card") używanej w telefonach komórkowych trzeciej generacji (3G). ISIM zawiera parametry pozwalające na identyfikację i uwierzytelnienie użytkownika w systemie IMS.
Struktura plików.
Nadrzędnym katalogiem aplikacji ISIM jest ADF ISIM (ang. "Application Dedicated File"), który zawiera informacje związane z usługami i siecią. ADF zawiera w sobie pliki podstawowe EF (ang. "Elementary Files"), które można podzielić na obowiązkowe i opcjonalne – rozmiar opcjonalnych plików powinien wynosić 0. Wszystkie zaimplementowane pliki podstawowe, których rozmiar jest większy niż zero, powinny zawierać w sobie wszystkie obowiązkowe dane. Opcjonalne dane mogą być w postaci ‘FF’ lub, jeśli położone są na końcu pliku, mogą nie istnieć.
EFKEYS – plik zawiera klucz szyfrujący (ang. "Ciphering Key") CK, klucz integralności danych IK (ang. "Integrity Key"), a także KSI (ang. "Key Set Identifier"):
EFIMPI – plik zawiera prywatny identyfikator użytkownika (IMPI, ang. "IP Multimedia Private Identity"), który jest używany tylko w celu uwierzytelniania.
EFDOMAIN – plik zawiera nazwę domeny wskazująca macierzystą sieć abonenta.
EFIMPU – każdy abonent IMS posiada chociaż jeden publiczny identyfikator użytkownika IMPU. W odróżnieniu od IMPI publiczny identyfikator jest znany abonentowi.
EFAD (ang. "Administrative Data") – zawiera informacje dotyczące trybu pracy. Dostępne są tryby:
EFARR – definiuje prawa dostępu do plików znajdujących się w ADF ISIM.
EFIST – opcjonalny plik wskazujący, które dodatkowe usługi są dostępne.
EFP-CSCF (ang. "Proxy Call Session Control Function") – opcjonalny plik zawiera jeden (lub więcej) adresów funkcji Proxy CALL Session Control. Nie jest on używany w terminalach korzystających z sieci dostępowej 3G. Plik ten powinien być obecny kiedy usługa P-CSCF (usługa nr 1) jest dostępna w tablicy usług ISIM.
EFGBA BP (ang. "Generic Bootstrapping Architecture Bootstrapping Parameters") – plik ten jest używany tylko, gdy usługa GBA (usługa nr 2) jest dostępna w tablicy usług ISIM. Zawiera losowe wyzwanie (RAND) i B-TID (ang." Bootstrapping Identifier") skojarzony z procedurą GBA.
EFGBA NL (ang. "GBA Network Application Function list") – ten plik powinien istnieć jeśli usługa nr 2 jest dostępna w tablicy usług ISIM. Zawiera listę NAF_ID i B-TID skojarzonych z procedura GBA NAF.
Mechanizm uwierzytelniania.
Klucze i funkcje uwierzytelniające w systemie IMS są dzielone pomiędzy kartę chipową od strony użytkownika i HSS (ang. "Subscriber Server") od strony sieci. Identyfikator używany do uwierzytelniania abonenta w IMS to IMPI (ang. "Private Identity"). Schemat uwierzytelniania w IMS bazuje na mechanizmie obustronnego uwierzytelniania w sieciach UMTS nazywanym UTMS AKA (ang. "Authentication and Key Agreement").
UMTS AKA.
UMTS AKA jest protokołem typu "challenge-response". Wyzwanie (ang. "Challenge") pochodzi od Centrum Uwierzytelnienia (ang. "Authentication Center") AuC z sieci macierzystej abonenta. Kwintet (ang. "Quintet") zostaje wysłany z AuC do sieci oferującej usługę (VLR\SGSN) i zawiera:
Sieć oferująca daną usługę przesyła RAND I AUTN do UE (ang. "User Equipment"), który po ich otrzymaniu generuje IK, CK, XMAC i RES oraz wydobywa MAC i SQN z otrzymanego AUTN. UE porównuje wygenerowany przez siebie XMAC z otrzymanym. Jeśli są zgodne i SQN mieści się w określonym zakresie, to UE uwierzytelnia sieć. Wtedy sieć oferująca usługę otrzymuje odpowiedź RES (ang. "Response") od UE i porównuje ją z XRES. Jeśli są zgodne UE zostaje uwierzytelniony.
Celem tej procedury jest obopólne uwierzytelnienie użytkownika i sieci oferującej usługę oraz ustanowienie nowej pary kluczy: CK i IK pomiędzy siecią a aplikacją ISIM. CK jest używany w szyfrowaniu głosu, IK zabezpiecza integralność danych wiadomości sygnalizacyjnych SIP (ang. "Session Initiation Protocol").
IMS AKA.
Ten sam algorytm został wykorzystany w IMS, gdzie jest nazywany IMS AKA. Parametry zabezpieczeń (np. klucze) generowane przez IMS AKA są transportowane za pomocą SIP. Chociaż metody obliczania parametrów przez UMTS AKA i IMS AKA są identyczne, parametry te są transportowane w nieco inny sposób. W UMTS AKA odpowiedź UE (czyli RES) jest wysyłana pojedynczo, podczas gdy IMS RES jest wysyłana w połączeniu z innymi parametrami, tak aby wytworzyć uwierzytelniającą odpowiedź, która jest wysyłana do sieci. Aby zabezpieczyć przesyłanie wiadomości sygnalizacyjnych (SIP) pomiędzy UE i P-CSCF (ang. "Proxy Call Session Control Function") wszystkie wiadomości SIP chronione są na poziome IP przez IPsec ESP. Terminale IMS używają IK do ochrony integralności wiadomości SIP przesyłanych pomiędzy UE i P-CSCF. Również CK może być opcjonalnie użyty do kodowania wiadomości SIP.
Podsumowanie.
Odpowiedni poziom zabezpieczenia dostępu do IMS zapewniają znajdujące się na ISIM następujące dane i funkcje ochronne:
Protokół uwierzytelniający AKA zawsze działa niezależnie między IMS i siecią 3G, zatem, nie istnieje niebezpieczeństwo, że złamanie zabezpieczeń i uzyskanie kluczy IK/CK w jednej domenie będzie prowadziło do powstania słabych punktów w innych domenach.
Współdzielenie funkcji i danych..
Jako odrębna aplikacja ISIM może współdzielić dane i funkcje zabezpieczające z aplikacjami USIM na karcie chipowej.
Możliwe jest współdzielenie:

</doc>
<doc id="785656" url="https://pl.wikipedia.org/wiki?curid=785656" title="Marcowe migdały">
Marcowe migdały

Marcowe migdały – polski film obyczajowy z 1989 roku w reżyserii Radosława Piwowarskiego.
Zdjęcia do filmu powstały: w Bardzie (stacja kolejowa, dom przy ul. 1 Maja 11, tunel kolejowy), w Trzebnicy (dworzec PKP), w Nysie Kłodzkiej, we Wrocławiu (Plac Piłsudskiego na osiedlu Karłowice) oraz w Warszawie (cmentarz żydowski na Woli).

</doc>
<doc id="785658" url="https://pl.wikipedia.org/wiki?curid=785658" title="James Morrison">
James Morrison

James Morrison (właśc.: James Morrison Catchpole, ur. 13 sierpnia 1984 w Rugby) – angielski piosenkarz i twórca tekstów. Wykonawca muzyki z pogranicza rocka, southern rocka, rocka alternatywnego i popu. Jego muzyczne inspiracje to Al Green, Otis Redding, The Kinks. Zadebiutował singlem „You Give Me Something”, który stał się hitem w Europie i Japonii. Jego debiutancki album „Undiscovered”, wydany 31 lipca 2006, od razu stał się numerem jeden w Wielkiej Brytanii i od 24 grudnia 2006 sprzedał się na świecie w liczbie 1 mln egzemplarzy.
Kariera muzyczna.
W wieku 13 lat zaczął uczyć się gry na gitarze po tym, jak wujek Will pokazał mu, jak grać bluesowe riffy na tym instrumencie. Zdolności doskonalił również wtedy, kiedy zamieszkał w miejscowości Porth, w Konrnwalii, z dala od rodzinnego domu. Po latach prób, graniu utworów innych wykonawców, zaczął tworzyć swoją własną muzykę. W karierze artystycznej postanowił odrzucić nazwisko rodowe i pozostawić - James Morrison, zaś wytwórnia płytowa Polydor zdecydowała się dać mu szansę i podpisać kontrakt. "Undiscovered" zebrało fantastyczne recenzje. "Na tej płycie nie ma złej piosenki" (The Sun). Album w chwili obecnej zdobył status platynowej płyty na rynku brytyjskim.
Zdecydowanie najmocniejszą stroną Jamesa jest jego głos. Często porównywany jest do brzmienia czarnych piosenkarzy z kręgu R&amp;B. Jego niepowtarzalność to efekt choroby - krztuśca, który prawie odebrał mu życie we wczesnym dzieciństwie. Jego soulowa muzyka zawiera pełną gamę uczuć. 
Jego drugi album "Songs For You, Truths For Me" oraz singiel "You Make It Real" ukazały się pod koniec września 2008. Album zawiera 12 utworów utrzymanych w stylu pop z elementami rocka, jazzu, chillout. W wydanym 8 grudnia 2008 singlu "Broken Strings" w duecie z Jamesem śpiewa Nelly Furtado. 
James pracował również z Jessie J. Owocem tej pracy jest piosenka "Up".
Życie prywatne.
Artysta od dawna jest związany ze swoją dziewczyną, Gill. 30 września 2008 roku urodziło się pierwsze dziecko pary, dziewczynka Elsie.

</doc>
<doc id="785661" url="https://pl.wikipedia.org/wiki?curid=785661" title="Fryderyk Alembek">
Fryderyk Alembek

Fryderyk Alembek (ur. 13 października 1598 we Lwowie, zm. w 1672) – polski teolog, filozof, dziekan, kanonik, wikariusz, sekretarz królewski, kantor.
Życiorys.
Fryderyk Alembek swoją edukację rozpoczął wstępując do karmelitów bosych w Krakowie. Następnie w 1616, chcąc kontynuować zdobywanie wiedzy, zapisał się na studia w Akademii Krakowskiej. Najpierw studiował na wydziale sztuk wyzwolonych, gdzie w 1620 otrzymał bakalaureat. Również na tym wydziale przez następne dwa lata prowadził wykłady. Po kilku latach Fryderyk Alembek postanowił zrezygnować z pełnionej funkcji. Jego rozbrat z nauką nie trwał długo. Powrócił na uczelnię i rozpoczął studia teologiczne. To zaowocowało tytułami doktora teologii i filozofii, które otrzymał wiosną 1634. Jeszcze wcześniej bo w 1620 przyjął niższe święcenia, dzięki czemu otrzymał probostwo w Żurawicy, które sprawował aż do śmierci. Następnie w 1624 został wyświęcony na kapłana.
Jego kariera jako duchownego rozwijała się bardzo dynamicznie. Dnia 26 października 1634 został dziekanem przemyskim, a niedługo później honorowym kanonikiem kapituły katedralnej. Jako dziekan, dokonał Fryderyk Alembek, wizytacji swojego dekanatu. Została ona zakończona w 1642. Doprowadziła do uporządkowania archiwów diecezjalnych, ustalenia stanu prawnego beneficjów i dostarczała informacje opisujące kościoły. W 1653 został mianowany protonotarjuszem apostolskim. Cztery lata później uzyskał tytuł sekretarza króla Jana Kazimierza. W tym samym roku w przemyskiej kapitule awansował na godność kantora. Sprawował również rolę oficjała i wikariusza, pomagając w ten sposób dwóm biskupom przemyskim: Piaseckiemu i Trzebickiemu. Pełnił również funkcje państwowe.
W roku 1650 działał w królewskiej komisji dla załagodzenia sporu między biskupami ruskimi.
Twórczość.
Do największych jego dzieł zaliczana jest księga "Status ecclesiarum dioecesis Premisliensis", która dotyczyła wizytacji z lat 1636-1642. Około 1830 roku oryginał zaginął, pozostały po niej jedynie liczne wypisy i wyciągi. Ponadto w Przemyślu zachowało się 7 jego rękopisów. Zawierają one między innymi następujące informacje: katalogi arcybiskupów halicko-lwowskich, katalogi biskupów, prałatów i kanoników, a także regesta ważniejszych aktów z ksiąg konsystorskich z lat 1470–1646. Pisał on również wiersze, które były drukowane w jego czasach studenckich w Krakowie. Stworzył także bardzo istotny w historii uzdrowisk opis źródeł mineralnych w Iwoniczu.

</doc>
<doc id="785663" url="https://pl.wikipedia.org/wiki?curid=785663" title="Edward FitzGerald (lord)">
Edward FitzGerald (lord)

Edward FitzGerald (ur. 15 października 1763 w Carton House niedaleko Dublina, zm. 4 czerwca 1798 w więzieniu Newgate w Dublinie) – brytyjski arystokrata pochodzenia irlandzkiego, jeden z przywódców powstania 1798 r., młodszy syn Jamesa FitzGeralda, 1. księcia Leinster, i lady Emilii Lennox, córki 2. księcia Richmond i Lennox.
Życiorys.
Lord spędził większość dzieciństwa we Frescati House na Black Rock w Dublinie. Jego wychowawcą był William Ogilvy. Młody Edward zainteresował się twórczością Jana Jakuba Rousseau, jego ulubioną książką był „Emil, czyli rzecz o wychowaniu”. W 1779 r. zaciągnął się do armii i wziął udział w wojnie o niepodległość Stanów Zjednoczonych. Służył w sztabie lorda Rawdona. Uczestniczył w bitwie pod Eutaw Springs, gdzie został ciężko ranny. Życie zawdzięczał wyzwolonemu czarnoskóremu niewolnikowi, Tony’emu Smallowi. Tony pozostawał na służbie u lorda Edwarda do końca jego życia.
W 1783 r. Edward wrócił do Irlandii, gdzie jego starszy brat, 2. książę Leinster, postarał się o załatwienie Edwardowi miejsca w irlandzkim parlamencie, jako reprezentantowi okręgu Kildare. Związał się tam z niewielką grupą opozycyjną, którą kierował Henry Grattan. Nie odegrał jednak wielkiej roli w działalności irlandzkiej Izby Gmin. Po krótkiej nauce w szkole wojskowej w Woolwhich wybrał się w 1787 r. w podróż do Hiszpanii. Później, załamany nieodwzajemnioną miłością do swojej kuzynki, Georginy Lennox (poślubiła później lorda Bathursta), zaciągnął się do 54 regimentu ("54th Regiment") w randze majora i udał się do Nowego Brunszwiku.
Rozczytanemu w dziełach Rousseau i z natury romantycznemu Edwardowi ziemie kanadyjskie od razu przypadły do gustu. Dzięki swojej pozycji społecznej i majątkowej nie musiał poświęcać zbyt wiele czasu obowiązkom wojskowym, więc spędzał czas podróżując po okolicy. W 1789 r., wyposażony tylko w kompas, przeszedł jako pierwszy drogę z Fredricton w Nowym Brunszwiku do Quebecu. Podczas tej podróży zawarł liczne znajomości z Indianami. Został m.in. przyjęty do jednego z plemion Huronów z okolic Detroit. Następnie udał się w dół rzeki Missisipi do Nowego Orleanu. Stamtąd powrócił do Wielkiej Brytanii.
Po powrocie lord Edward zamierzał zwiększyć swój udział w życiu politycznym Irlandii. Korzystając ze swojego miejsca w Izbie Gmin, utrzymywanego dlań przez jego brata, prowadził aktywną działalność polityczną. Chcąc być na bieżąco ze sprawami Szmaragdowej Wyspy odrzucił propozycję premiera Williama Pitta Młodszego objęcia dowództwa wyprawy na Kadyks. FitzGerald nawiązał kontakty z licznymi przedstawicielami partii wigów, m.in. z Charlesem Jamesem Foxem i Richardem Brinsleyem Sheridanem. Przyjaciel Edwarda i poeta Thomas Moore pisał, że Edward zalecał się do pierwszej żony Sheridana i miał spotkać się z przychylnym przyjęciem ze strony damy.
Prowigowskie sympatie oraz liczne podróże sprawiły, że lord Edward stał się gorącym zwolennikiem rewolucyjnych idei francuskich. Sympatie te zwiększyły się, kiedy w październiku 1792 r. Edward odwiedził Paryż. Zamieszkał z angielskim filozofem i wolnomyślicielem, Thomasem Painem, który był deputowanym do Konwentu. Edward z uwagą przyglądał się obradom ciała ustawodawczego. 19 listopada przyłączył się do toastu „za błyskawiczne zniesienie wszystkich tytułów dziedzicznych i feudalnych godności”. Na dowód tego zrezygnował z używania przysługującego mu tytułu lorda. Za to wystąpienie został wydalony z armii.
Edward niewiele się tym przejął, zwłaszcza że zakochał się w pewnej dziewczynie, którą spotkał w teatrze, a która przypominała mu panią Sheridan. Dziewczyna miała na imię Pamela (1773 – 1831) i była protegowaną Madame de Sillery, hrabiny de Genlis. Jej pochodzenie było nieznane, hrabina twierdziła, że rodzice dziewczyny nosili nazwisko Sims i pochodzili z Nowej Fundlandii. Wieść gminna głosiła natomiast, że Pamela jest w rzeczywistości córką Madame de Sillery, owocem jej związku z Ludwikiem Filipem, księciem Orleanu.
27 grudnia 1792 r. w Tournay, Edward i Pamela wzięli ślub. Świadkiem na tym ślubie był hrabia Chartres, syn księcia Orleanu i późniejszy król Francuzów. Małżonkowie w styczniu 1793 r. powrócili do Dublina. Edward i Pamela mieli razem syna i dwie córki:
W Irlandii tymczasem popularność zyskiwało katolickie Stowarzyszenie Zjednoczonych Irlandczyków, założone w 1791 r., dążące do wprowadzenia w Irlandii rozwiązań na wzór francuski. Po wybuchu wojny francusko-brytyjskiej w 1793 r. Stowarzyszenie zeszło do podziemia. Lord Edward, który niedawno jeszcze przypatrywał się obradom Konwentu, na forum irlandzkiej Izby Gmin wystąpił z obroną Stowarzyszenia. Potępił później uchwałę Izby na temat Stowarzyszenia, która potępiała Zjednoczonych Irlandczyków i musiał za to przepraszać. W 1796 r. Edward przyłączył się do Zjednoczonych Irlandczyków, którzy porzucili już nadzieję na współpracę z administracją brytyjską, po tym jak w 1795 r. Londyn odwołał sprzyjającego katolikom lorda namiestnika, hrabiego FitzWilliam. Od tej pory celem Stowarzyszenia stało się utworzenie niepodległej Republiki Irlandzkiej.
W maju 1796 r. jeden z przywódców Stowarzyszenia, Theobald Wolfe Tone, udał się do Paryża, gdzie prowadził rozmowy na temat udzielenia pomocy przez Francuzów powstaniu w Irlandii. W tym samym czasie lord Edward i jego przyjaciel Arthur O’Connor udali się do Hamburga, gdzie mieli prowadzić rozmowy z francuskim rezydentem. W drodze do Hamburga lord Edward wraz z żoną zatrzymali się w Devonshire House w Londynie. Tam lady Pamela spotkała księcia Yorku, który powiedział jej, że „wszystko jest wiadome” na temat podróży jej męża i radził jej, aby przekonała Edwarda do niewyjeżdżania za granicę. Edward nie posłuchał żony i udał się do Hamburga, gdzie spotkał się z Johanem Andersem Jägerhornem, szwedzkim arystokratą fińskiego pochodzenia, gorącym rzecznikiem autonomii Finlandii, który odgrywał rolę pośrednika między Edwardem a Francuzami.
Konspiracyjne rozmowy w Londynie stały się znane rządowi w Londynie dzięki informacjom Samuela Turnera. Lady Pamela ze swej strony wspierała męża w jego poczynaniach. Znała wszystkie jego zamierzenia i umiała dochować tajemnicy. Rozmowy hamburskie zakończyły się jesienią 1796 r. Ich jedynym rezultatem było nieudane lądowanie wojsk generała Hoche’a w Bantry Bay.
We wrześniu 1797 r. informator MacNally powiadomił Londyn o kształtujących się w kierownictwie Zjednoczonych Irlandczyków planach powstania i znacznej roli jaka w tym planie przypadała lordowi Edwardowi, który odpowiadał za sprawy wojskowe. Zjednoczeni Irlandczycy byli gotowi do powstania, a ich przywódcy liczyli na pomoc rewolucyjnej Francji. Francuska pomoc była jednak niepewna, a wśród samych konspiratorów nie było zgodności co do sposobów prowadzenia walki i co do tego, czy warto stawać w polu przeciwko wojskom brytyjskim bez posiadania posiłków z zagranicy. Lord Edward opowiadał się za śmiałymi działaniami. Prawdopodobnie planował masakrę irlandzkich parów podczas ich przemarszu na proces lorda Kingstona w maju 1798 r.
Tymczasem dzięki informatorom umieszczonym w szeregach konspiratorów aresztowano 12 marca 1798 r. w domu Oliviera Bonda kilkoro przywódców stowarzyszenia. W przesłuchaniach często pojawiało się nazwisko FitzGeralda. Pozycja i znaczenie rodziny Edwarda sprawiły, że rząd brytyjski chciał zrobić dla lorda wyjątek i umożliwić mu ucieczkę z kraju. lord kanclerz, hrabia Clare, miał powiedzieć: "Na miłość boską, zabierzcie tego młodzieńca z kraju! Porty będą otwarte i nic mu się nie stanie podczas ucieczki". Lord FitzGerald nie chciał jednak uciec i pozostawić towarzyszy. Tymczasem 30 marca wprowadzono stan wojenny w Irlandii. Wojsko przejęło władzę.
Schwytanie lorda Edwarda, najważniejszego z przywódców Zjednoczonych Irlandczyków pozostających na wolności, stało się sprawą priorytetową dla administracji Zamku Dublińskiego. 9 maja wyznaczono 1000 funtów nagrody za schwytanie FitzGeralda. Od czasu aresztowań w domu Bonda lord pozostawał w ukryciu. Dwukrotnie był odwiedzany przez żonę i ojczyma. Tymczasem wyznaczono datę wybuchu powstania – 23 maja 1798 r.
O miejscu pobytu FitzGeralda doniósł władzom katolicki adwokat nazwiskiem Magan. 18 maja oddział pod dowództwem majora H.C. Sirra wdarł się do mieszkania lorda. Edward miał wówczas gorączkę i leżał w łóżku. Na wieść o zbliżającym się aresztowaniu wyskoczył z łóżka. Zignorował prośby oficerów, majora Swana i kapitana Ryana, aby poddał się bez walki, i podjął próbę ucieczki. Dźgnął nożem majora Swana i śmiertelnie ranił kapitana Ryana. Powstrzymał go dopiero postrzał w ramię, jaki otrzymał od majora Sirra. Powalony na ziemię został dokliwie pobity kolbami karabinów żołnierzy z oddziału Sirra.
Lord Edward został przewieziony do więzienia Newgate. Powstanie wybuchło rankiem 24 maja i trwało do października. Przy ograniczonej pomocy Francuzów nie odniosło większych sukcesów. FitzGerald nie dożył końca powstania. Choroba, obrażenia odniesione przy aresztowaniu i ciężkie warunki więzienne zrujnowały jego zdrowie. Zmarł w więzieniu 4 czerwca 1798 r. Jego dobra skonfiskowano. Zostały zwrócone rodzinie w 1819 r.

</doc>
<doc id="785664" url="https://pl.wikipedia.org/wiki?curid=785664" title="Wackersberg (Bawaria)">
Wackersberg (Bawaria)

Wackersberg – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen. Leży około 4 km na południe od Bad Tölz, przy drodze B13 i B472.
Polityka.
Wójtem gminy jest Alois Bauer z WG Oberfischbach, poprzednio urząd ten obejmował Georg Kellner, rada gminy składa się z 16 osób.

</doc>
<doc id="785665" url="https://pl.wikipedia.org/wiki?curid=785665" title="Wiaczesłau Kiebicz">
Wiaczesłau Kiebicz



</doc>
<doc id="785671" url="https://pl.wikipedia.org/wiki?curid=785671" title="Eurasburg (powiat Bad Tölz-Wolfratshausen)">
Eurasburg (powiat Bad Tölz-Wolfratshausen)

Eurasburg – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen. Leży około 17 km na północny zachód od Bad Tölz, nad rzeką Loisach, przy autostradzie A95.
Polityka.
Wójtem gminy jest Michael Bromberger, rada gminy składa się z 16 osób.

</doc>
<doc id="785672" url="https://pl.wikipedia.org/wiki?curid=785672" title="Salvatore Cascio">
Salvatore Cascio

Salvatore Cascio (ur. 8 listopada 1979 w Palermo) – włoski aktor dziecięcy.
Najbardziej pamiętną rolę zagrał w filmie "Kino Paradiso" (1988) w reżyserii Giuseppe Tornatore, gdzie wcielił się w postać małego Salvatore. Za tę rolę otrzymał nagrodę BAFTA dla najlepszego aktora drugoplanowego.

</doc>
<doc id="785673" url="https://pl.wikipedia.org/wiki?curid=785673" title="La Tène">
La Tène

La Tène – miejscowość nad jeziorem Neuchâtel w Szwajcarii, stanowisko archeologiczne badane w połowie XIX wieku w bezpośrednim sąsiedztwie (określane tą samą nazwą) stało się eponimem kultury archeologicznej, zbiór charakterystycznych zabytków ze stanowiska La Tène archeolodzy określają mianem kultury lateńskiej.

</doc>
<doc id="785674" url="https://pl.wikipedia.org/wiki?curid=785674" title="Julian Łukaszewicz">
Julian Łukaszewicz

Julian Łukaszewicz (ur. 16 lipca 1904 w Jekaterynosławiu, zm. 3 lipca 1982 w Łodzi) – polski lekkoatleta, olimpijczyk.
Życiorys.
Wychował się w Petersburgu. Maturę zdał w Warszawie w Gimnazjum im. Tadeusza Reytana (1924). Ukończył następnie Politechnikę Warszawską (Wydział Elektryczny) w 1932. W latach 1937–1939 montował sieć elektryczną w ramach Działu Budowy Wytwórni Amunicji nr 3, budowanej w ramach COP. W czasie okupacji pracował w firmie inż. Meissnera, która obsługiwała elektrownię na terenie Lager Deba. Od sierpnia 1944 r. do lutego 1945 r. był zatrudniony na stanowisku zastępcy Kierownika Działu Technicznego odbudowywanej Wytwórni. W tym samym roku wyjechał z Dęby na Lubelszczyznę.
Jako lekkoatleta startował w biegach długodystansowych. Wziął udział w Igrzyskach Olimpijskich w Paryżu w 1924 w konkurencji biegu na 3000 m drużynowo (startował z Stefanem Szelestowskim i Stanisławem Zifferem). Polski zespół odpadł w przedbiegach. Był także uczestnikiem akademickich mistrzostw świata w Paryżu w 1928, ale nie odniósł sukcesów.
Dwa razy zdobył mistrzostwo Polski: w biegu na 5000 m w 1924 i w biegu przełajowym w 1925; trzy razy był wicemistrzem: na 3000 m w 1924, na 5000 m w 1925 i na 10 000 m także w 1925. Był również brązowym medalistą na 3000 m drużynowo w 1924 i w biegu przełajowym w 1926. Trzykrotnie ustanawiał rekordy Polski (wszystkie w 1925): na 3000 m (9:12,7), 5000 m (16:13,2) i 10 000 m (34:06,2).
Rekordy życiowe:
Reprezentował Polonię Warszawa. Zakończył karierę w 1929.

</doc>
<doc id="785675" url="https://pl.wikipedia.org/wiki?curid=785675" title="Kamczija">
Kamczija

Kamczija (bułg. Камчия) – rzeka we wschodniej Bułgarii, uchodzi bezpośrednio do Morza Czarnego. Długość (od źródeł Golamej Kamczii) – 244,5 km, powierzchnia zlewni – 5358 km², średni przepływ – 26,29 m³/s.
Źródła Kamczii znajdują się na wysokości 710 m n.p.m. w paśmie górskim Lisa Płanina we wschodniej Starej Płaninie. Stamtąd rzeka płynie na wschód, w okolicy Presławia zataczając łuk na północ i wracając do kierunku wschodniego. Przed Presławiem zasila sztuczny zbiornik Ticza. Po opuszczeniu gór Starej Płaniny Golama Kamczija łączy się z Łudą Kamcziją, tworząc właściwą Kamcziję. Bagnista i często zalewana dolina dolnej Kamczii tworzy krainę Łongoz z tropikalną florą i fauną. Kamczija uchodzi do Morza Czarnego 30 km na południe od Warny, koło letniska o tej samej nazwie.
Największym dopływem Kamczii jest Wrana.
Kamczija jest najdłuższą i największą rzeką Bułgarii uchodzącą bezpośrednio do Morza Czarnego. Tereny zalewowe u jej ujścia wpisano w 1977 roku na listę rezerwatów biosfery UNESCO.

</doc>
<doc id="785676" url="https://pl.wikipedia.org/wiki?curid=785676" title="Königsdorf (Bawaria)">
Königsdorf (Bawaria)

Königsdorf – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen. Leży około 10 km na północny zachód od Bad Tölz, przy drodze B11.
Polityka.
Wójtem gminy jest Anton Demmel, poprzednio urząd ten obejmował Alfred Stangler, rada gminy składa się z 14 osób.

</doc>
<doc id="785679" url="https://pl.wikipedia.org/wiki?curid=785679" title="Akademia Polonijna w Częstochowie">
Akademia Polonijna w Częstochowie

Akademia Polonijna – uczelnia niepubliczna w Częstochowie założona w 1992 roku jako Wyższa Szkoła Języków Obcych i Ekonomii. W latach 2004 i 2005 w rankingu tygodnika „Polityka” zajęła 2. miejsce wśród szkół niepublicznych w kategorii Ekonomia-Zarządzanie. Obecnie uczelnia zajmuje 16. miejsce w rankingu niepublicznych uczelni magisterskich Perspektywy 2013.
Budynki uczelni przy ul. Kazimierza Pułaskiego powstały w miejscu dawnego stadionu Skry Częstochowa.
Kierunki kształcenia.
Obecnie (rok akademicki 2017/18 Szkoła daje możliwość podjęcia studiów I i II stopnia na dziewięciu kierunkach:
Struktura organizacyjna.
Uczelnia składa się z siedmiu instytutów i szkół, które tworzą jeden Wydział Interdyscyplinarny.

</doc>
<doc id="785681" url="https://pl.wikipedia.org/wiki?curid=785681" title="Dietramszell">
Dietramszell

Dietramszell – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen. Leży około 10 km na północ od Bad Tölz.
Polityka.
Wójtem gminy jest Leni Gröbmaier, poprzednio urząd ten obejmował Hans Demmel, rada gminy składa się z 20 osób.

</doc>
<doc id="785682" url="https://pl.wikipedia.org/wiki?curid=785682" title="Organizacja Armii Austro-Węgier w 1914">
Organizacja Armii Austro-Węgier w 1914

Organizacja cesarskiej i królewskiej Armii w 1914 roku
Cesarska i królewska Armia była jednym z czterech rodzajów sił zbrojnych Monarchii Austro-Węgierskiej, obok wspólnej cesarskiej i królewskiej Marynarki Wojennej oraz cesarskiej i królewskiej Obrony Krajowej i królewsko-węgierskiej Obrony Krajowej. Wskutek intensywnych ćwiczeń i dozbrojenia formacje obrony krajowej były równorzędne aktywnym oddziałom Armii. W czasie mobilizacji sformowane został oddziały rezerwowe i jednostki pospolitego ruszenia (Landsturmu), złożone głównie z żołnierzy starszych roczników.
Podstawową jednostką terytorialną podległą Ministerstwu Wojny były Okręgi Komendy Korpusu – było ich 16.
Najniższy szczebel terytorialnej organizacji wojska stanowiło 114 wojskowych okręgów uzupełnień. Spośród nich 102 były podporządkowane pułkom piechoty armii wspólnej, 4 należały do jednostek bośniacko-hercegowińskich, 4 należały do pułków tyrolskich strzelców cesarskich, 4 należały do marynarki wojennej (Triest, Fiume, Szybenik, Kotor).
Obrona krajowa miała własne okręgi pułkowych uzupełnień, które nie pokrywały się z okręgami armii wspólnej: 37 okręgów należało do k.k. Landwehry (Austria), natomiast 32 do Honvedów (Węgry).
Szkoły wojskowe.
W czasie pokoju armia dysponowała 24 tysiącami oficerów, będących absolwentami trzech Wyższych Szkół Wojskowych:
Aby dostać się do Akademii, należało albo posiadać maturę, albo ukończyć Szkołę Kadetów Piechoty (takich szkół było 15), Szkołę Kadetów Kawalerii, Szkołę Kadetów Artylerii, albo Szkołę Kadetów Wojsk Technicznych.
Wywiad.
Centralę służby wywiadowczej stanowiło Biuro Ewidencyjne ("Evidenzbureau") Sztabu Generalnego w Wiedniu. Sam wywiad podlegał wydzielonej Grupie Wywiadu ("Kundschafts-gruppe") w Biurze Ewidencyjnym.
Przy każdym dowództwie korpusu istniał Główny Ośrodek Wywiadowczy ("Hauptkundschaftsstelle" – w skrócie "HK-Stelle"). Zwierzchnikiem z urzędu był szef sztabu korpusu. Na czele każdego ośrodka stał szef, którym był zazwyczaj oficer Sztabu Generalnego. W skład ośrodka wchodziło dwóch lub więcej oficerów, oprócz tego do współpracy przydzielano im funkcjonariuszy policji, żandarmerii, Straży Skarbowej, prokuratury oraz sędziego śledczego.
Na szczeblu powiatowym w miarę potrzeby, szczególnie w rejonach przygranicznych, tworzone były ośrodki wywiadowcze niższego rzędu ("K-Stelle").
Po wybuchu wojny utworzony został przy Naczelnym Dowództwie Armii (AOK) Oddział Informacyjny ("Nachrichtenabteilung"), któremu podlegały oddziały informacyjne przy dowództwach poszczególnych armii ("Armeekommando") i grup operacyjnych ("Armeegruppekommando"). Przy niższych związkach taktycznych istniały oddziały zwiadowcze ("Nachrichtendetachement").
Sztab Generalny.
Głównodowodzącym sił zbrojnych monarchii austro-węgierskiej był sam cesarz Franciszek Józef I.
Organem pomocniczym cesarza była Kancelaria Wojskowa ("Militarkanzlei") utrzymująca łączność z Ministerstwem Wojny Monarchii ("k.u.k. Reichskriegsministerium") oraz oddzielnymi dla Austrii i Węgier ministerstwami obrony krajowej (Ministerium fur Landesverteidigung).
Ministerstwo Wojny od 1896 posiadało Biuro Prezydialne podzielone na 15 oddziałów. Ponadto istniał Sztab Generalny (Generalstab) z szefem sztabu na czele, inspektoraty poszczególnych rodzajów broni i szereg innych związanych z działalnością wojska inspektoratów i komitetów. Korpus oficerski wychowany był w duchu wierności przede wszystkim cesarzowi i dynastii.
Sztab posiadał kilka wydziałów, z których trzy były najważniejsze: wydział operacyjny, personalny i wywiadowczy ("Kundschaftsdienst"). Na czele tego ostatniego stał płk Hranilović. Po wybuchu wojny duże znaczenie uzyskały również dowództwo etapów ("Etappenoberkommando", przemianowane później na oddział kwatermistrzowski) oraz oddział transportów. Sztab generalny posiadał więc władzę decydującą, a do Ministerstwa Wojny należały tylko sprawy finansowe i organizacyjne wojska.
Wódz naczelny (Fryderyk Habsburg) i szef sztabu generalnego gen. piechoty Franz Conrad von Hötzendorf tworzyli Naczelną Komendę Armii (Armeeoberokommando, AOK) odpowiedzialną za przebieg operacji militarnych. W skład AOK poza nimi wchodzili: zastępca szefa Sztabu Generalnego (Stellvertreter) gen. mjr Franz Höfer von Feldsturm, szef oddziału operacyjnego (Chef der Operationabteilung) płk Joseph Metzger i najwyższy komendant etapów (Etappenoberkommandant) gen. mjr Franz Kanik.
Korpusy armijne (stan na 28 lipca 1914).
Na czele korpusu stał komendant w stopniu generała dywizji lub broni. Podlegał mu sztab korpusu nazywany oddziałem sztabu generalnego (z szefem sztabu), oraz komenda korpusu, zajmująca się sprawami administracyjno-zaopatrzeniowymi. W skład komendy korpusu wchodziło Biuro Prezydialne, oraz oddziały: wojskowy, sprawiedliwości, ekonomiczny, zaopatrzenia, sanitarny, inżynierii wojskowej.
Ogółem zmobilizowano 50 dywizji piechoty, 19 brygad piechoty (poza składem dywizji), 5 brygad górskich (pozadywizyjnych), 14 brygad marszowych, 5 brygad pospolitego ruszenia i 11 dywizji kawalerii. We wrześniu 1914 powołano dalszych 26 brygad pospolitego ruszenia.
W skład zmobilizowanego korpusu wchodziły dwie liniowe dywizje piechoty i jedna dywizja Honwedów lub k.k. Landwehry. Artylerię korpusu stanowił dwubateryjny dywizjon 150 mm haubic z 8 działami.
W skład korpusu wchodził ponadto batalion saperów, ewentualnie również pionierów, oddziały łączności, kolumna drutów kolczastych, oddział sanitarny, tabory i oddziały zaopatrzenia.
Dywizja piechoty składała się z dwóch brygad piechoty po dwa pułki każda, artylerii dywizyjnej, złożonej z 1 pułku armat 76,5 mm po 5 baterii, i 1 dywizjonu haubic 104 mm po 2 baterie, jednego dywizjonu rozpoznawczego (2–3 szwadrony kawalerii), oddziału łączności, oddziału sanitarnego, parku amunicyjnego, kolumny zaopatrzeniowej, piekarni i taborów.
W skład pułku piechoty liniowej wchodziły 3–4 bataliony piechoty (w pułkach Honwedów i Landwehry po 3 bataliony) i oddziały karabinów maszynowych, złożone z dwóch kaemów, w zasadzie po jednym oddziale na każdy batalion.
W sumie, w zależności od liczby batalionów, zmobilizowana dywizja liczyła 12–16 tysięcy bagnetów, 8–10 oddziałów kaemów 300–420 jeźdźców i 42 działa.
Wojska liniowe, Honved i k.k. Landwehr zmobilizowały 694 1/2 batalionu, pospolite ruszenie (Landsturm) dalsze 233 bataliony, a więc łącznie 927 1/2 batalionu w ramach 253 pułków.
Ilości zmobilizowanych poborowych wystarczyłyby na utworzenie ponad 70 dywizji, gdyby nie braki w artylerii. One to stanęły na przeszkodzie organizacyjnemu rozrostowi armii austro-węgierskiej.
Oprócz wymienionych wyżej formacji w ciągu sierpnia 1914 wystawiono dalszych 227 batalionów pospolitego ruszenia i wojsk etapowych, 83 tysiące ludzi straży kolejowej, 267 oddziałów roboczych, 14 oddziałów roboczych pospolitego ruszenia.
Po rozpoczęciu wojny, 20 sierpnia 1914 utworzono dodatkowy:
Kawaleria.
Kawaleria Austro-Węgier poza szwadronami rozpoznawczymi przydzielonymi dywizjom piechoty tworzyła 11 dywizji (w tym 2 dywizje Honvedu). W skład każdej dywizji kawalerii wchodziły dwie brygady jazdy po dwa pułki (1 pułk = 6 szwadronów), 1 lub 2 oddziały karabinów maszynowych (po 4 sztuki w oddziale), dywizjon artylerii konnej (3 baterie po 4 armaty 76,5 mm), oddział łączności, kolumny amunicyjne i zaopatrzeniowe, oddział sanitarny, kolumna mostowa i tabory.
Stan bojowy dywizji wynosił 24 szwadrony (około 3600 jeźdźców), 4 – 8 karabinów maszynowych i 12 dział. Nie wszystkie pułki kawalerii wchodziły w skład dywizji kawalerii.
W sierpniu 1914 zmobilizowano łącznie 15 pułków dragonów (=90 szwadronów), 16 pułków huzarów (=96 szwadronów), 11 pułków ułanów (=66 szwadronów), 6 pułków strzelców konnych (= 36 szwadronów), 1 tyrolski dywizjon strzelców konnych (= 3 szwadrony), 1 dalmatyński dywizjon strzelców konnych (= 2 szwadrony), 10 pułków huzarów Honved (=60 szwadronów), 10 dywizjonów huzarów pospolitego ruszenia i 22 oddziały karabinów maszynowych – razem 383 szwadrony i 22 oddziały karabinów maszynowych.
Kawaleria austro-węgierska nie tworzyła samodzielnych korpusów, była szkolona dość tradycyjnie, głównie do walk konnych, szarż i ataków, które wobec wzrostu siły ogniowej piechoty i artylerii narażały ją na wysokie straty.
Artyleria.
Artyleria austro-węgierska była w większości rozdzielona pomiędzy dywizje piechoty i kawalerii oraz poszczególne korpusy. Dowództwa armii i naczelne dowództwo posiadały skromny tylko odwód artylerii ciężkiej dla wzmocnienia działań wojsk na wybranych kierunkach. Były to najcięższe moździerze 305 mm i 240 mm oraz pewna liczba 150 mm haubic i 120 mm armat, określanych jako artyleria forteczna i oblężnicza.
W sierpniu 1914 Austro-Węgry zmobilizowały następujące jednostki artylerii:
Razem stanowiło to 2620 dział w 483 bateriach.
Artyleria forteczna (tylko baterie ruchome):
Razem stanowiło to 280 dział w 76 bateriach.
Sumarycznie więc armia Austro-Węgier posiadała 2900 dział w 559 bateriach.
Zapasy amunicji do dział nie były zbyt wielkie, dopiero w czasie wojny udało się uruchomić stosunkowo wysoką produkcję pocisków artyleryjskich.
Wyposażenie wojsk austro-węgierskich w broń maszynową nie odbiegało od przydziału karabinów maszynowych na bataliony piechoty i pułki kawalerii w innych armiach tego czasu. Jak już wspomniano powyżej, w jednostkach liniowych Honwedów i Landwehry na każdy batalion piechoty przypadał na ogół jeden oddział złożony z 2 ckm Schwarzlose, a na brygadę kawalerii jeden oddział z 4 kaemami. W sierpniu 1914 w jednostkach polowych i w twierdzach znajdowały się łącznie 1582 karabiny maszynowe. Zarówno broń maszynowa, jak i zwykła broń strzelecka były na dobrym poziomie.
Artyleria forteczna poza bardzo dobrymi moździerzami 305 mm była na ogół przestarzała. Baterie artylerii, podobnie jak i kolumny zaopatrzenia, posługiwały się przeważnie trakcją konną. Tylko ciężkie 305 mm moździerze były ciągnione przez traktory.
Transport.
Podstawowym środkiem przerzutu wojsk na większe odległości była kolej. Monarchia rozbudowała poważnie sieć linii kolejowych, dzięki czemu mogła szybko przerzucać wojska na wybrane odcinki frontu, jak również utworzyła specjalne formacje wojsk kolejowych. Istniał jeden pułk i 28 kompanii takich wojsk oraz szereg specjalistycznych oddziałów.
W terenie armia korzystała głównie z taborowego transportu konnego. Od 1880 w armii austro-węgierskiej istniało 3 pułki taborowe, po 5 dywizjonów każdy. W 1910 pułki zostały rozwiązane, a 16 zreorganizowanych dywizjonów przydzielono po jednym do każdego korpusu. Dywizjony liczyły od 4 do 11 szwadronów. Dywizjony nr 14, 15 i 16 przystosowane były do transportu wysokogórskiego.
Naczelne władze wojskowe czyniły starania o zwiększenie motoryzacji armii przez wyposażenie jej w kolumny transportowe. W sierpniu 1914 wystawiono 58 kolumn samochodów transportowych. Liczyły one około 1000 samochodów ciężarowych i przydzielono je przeważnie dowództwom korpusów. Ponadto zarekwirowano około 2500 prywatnych samochodów, z których około 1000 przydzielono do dyspozycji wyższych dowództw, a resztę do kolumn zaopatrzenia.
W 1909 porucznik Gunther Bustryn zaprojektował pojazd gąsienicowo-kołowy z obrotową wieżą uzbrojoną w działo i karabin maszynowy (prototyp czołgu), jednak z przyczyn finansowych nie skorzystano z wynalazku.
Wojska techniczne.
Wojska saperskie i mostowe nie były zbytnio rozbudowane. W sierpniu 1914 zmobilizowano 14 batalionów saperów z 79 kompaniami, 29 etapowych batalionów saperów pospolitego ruszenia, 9 batalionów pionierów z 43 kompaniami, 1 batalion i 122 kompanie mostowe.
Łączność.
Wojska łączności, poza jednostkami łączności wchodzącymi w skład dywizji piechoty i kawalerii oraz korpusów, składały się z batalionów telegraficznych na szczeblu armii i naczelnego dowództwa oraz batalionów specjalnych. Łączność radiowa była dopiero w początkowym stadium rozwoju, całe siły zbrojne dysponowały jedenastoma radiostacjami.
Lotnictwo.
Już na początku XX wieku Austro-Węgry tworzyły wojska lotnicze, a od 1909 zaczęto przeznaczać na ten cel fundusze.
W 1914 istniał jeden oddział sterowców wraz z obsługą techniczną, 15 kompanii lotniczych oraz jedna kompania i 12 oddziałów balonów.
Kompanie lotnicze liczyły po 106 ludzi każda i dysponowały łącznie 84 samolotami, służącymi do celów rozpoznawczych, i 35 samolotami szkolnymi. Miały one zasięg 150 km i szybkość 90–100 km/godz.
Prowadzono studia nad użyciem sterowców i samolotów do bombardowania zaplecza wojsk przeciwnika. W praktyce eskadrami samolotów dysponowały dowództwa armii i naczelne dowództwo.
Twierdze.
Austro-Węgry miały na swym terytorium pewną liczbę twierdz i stałych umocnień, które rozbudowywały w latach poprzedzających wybuch wojny.
Na przyszłym froncie północnym najsilniejszymi twierdzami były: Twierdza Kraków i Twierdza Przemyśl, a ponadto Rejon Umocniony Lwów. Istniały też ufortyfikowane przyczółki ze stałymi załogami: Jarosław, Sieniawa, Mikołajów, Halicz i Niżniów.
Na południu stałą obsadę wojskową miały twierdze i umocnienia: Pula, Kotor, Petrovaradin, Sarajewo, Mostar, Trebinje, Bileća, Kalinovik, Grad, Fort Sveti Nikole i Kastel Stolac. Obsadzone wojskami były również umocnienia na pograniczu włoskim w Tyrolu i w Karyntii.
Flota.
W 1913 budżet marynarki sięgał kwoty 175 mln koron, a to stawiało Austro-Węgry na ósmym miejscu w świecie po Wielkiej Brytanii, Niemczech, USA, Francji, Rosji, Japonii i Italii.
W chwili wybuchu wojny światowej w skład floty Austro-Węgier wchodziło 12 okrętów liniowych (3 po 20 300 t, 3 po 14 500 t, 3 po 10 600 t i 3 po 8 300 t), 14 różnego wieku krążowników o tonażu od 1530 do 7300 t, 20 kontrtorpedowców, co najmniej 55 torpedowców, 6 okrętów podwodnych, 12 zarekwirowanych cywilnych transportowców i pewna liczba okrętów specjalnych.
Ogólny tonaż okrętów wojennych Austro-Węgier wynosił 218 200 ton, zmobilizowana marynarka liczyła 38 609 ludzi, w tym 1974 oficerów i 3328 żołnierzy pospolitego ruszenia marynarki (Seewehr). Z jednostek tych utworzono dwie eskadry okrętów liniowych po dwa dywizjony w eskadrze i flotyllę krążowników, w skład której wszedł jeden dywizjon krążowników i dwie flotylle torpedowców. Te trzy ugrupowania uderzeniowe dysponowały flotą transportową i zaopatrzeniową złożoną z 18 jednostek.
Ponadto istniało dowództwo obrony wybrzeża dysponujące dwoma dywizjonami krążowników, 30 kontrtorpedowcami i torpedowcami oraz szeregiem jednostek pomocniczych. Komendantem floty był admirał Anton Haus.
Pomimo stosunkowo skromnych w porównaniu z innymi mocarstwami środków we flocie austro-węgierskiej panowała doktryna ofensywna, jednak zagrożenie ze strony Włoch i Bałkanów powodowało konieczność obrony długiej linii wybrzeża adriatyckiego. Starano się więc maksymalnie zabezpieczyć posiadane bazy morskie przed nagłym atakiem i rozbudować umocnienia nadbrzeżne. Główna baza floty wojennej Austro-Węgier mieściła się w Pula na półwyspie Istria. W południowej części Dalmacji silną bazę stanowił Kotor, ponadto punkty oparcia dla floty istniały w Dubrowniku, Zadarze, Szybeniku, Splicie i Rijece.
W Rijece i Trieście, znajdowały się stocznie budujące okręty wojenne, w których w chwili wybuchu wojny budowano 4 wielkie okręty liniowe, 3 krążowniki, 6 kontrtorpedowców i 1 okręt podwodny.
Skład narodowościowy armii.
Ważny problem dla armii austro-węgierskiej stanowił jej skład narodowościowy. Statystycznie na 1000 żołnierzy c. i k. przypadało 267 Austriaków, 223 Węgrów, 135 Czechów, 85 Polaków, 81 Rusinów, 67 Chorwatów i Serbów, 64 Rumunów, 38 Słowaków, 26 Słoweńców i 14 Włochów.
W wyliczeniu tym nie uwzględniono Żydów, których liczba w obu członach monarchii była znaczna, a którzy byli odnotowywani zależnie od deklarowanego języka jako Austriacy, Polacy, Czesi itd. Było to spowodowane tym, że Austria nie uznawała faktu istnienia narodowości żydowskiej, a język jidisz traktowała jako dialekt języka niemieckiego.
Pomimo mozaiki narodowościowej armia monarchii zachowała stosunkowo dużą spoistość i poczucie wspólnoty, pomimo że w korpusie oficerskim duży odsetek kadry dowódczej stanowili Austriacy, dla których język niemiecki był językiem ojczystym.
Dla zachowania spoistości armii dowództwo starało się unikać zadrażnień narodowościowych, lansując ideę ponadnarodowego charakteru monarchii i jej armii.
Rozwiązywanie problemów językowych.
W armii występował problem języka komendy. Język niemiecki, poza niewielkim zakresem najpotrzebniejszych słów, znany był lepiej tylko 25% żołnierzy. Oczywiście ogromnie utrudniało to dowodzenie oddziałami. Starano się więc zachowywać możliwie jednolity narodowo skład formacji, zwłaszcza do szczebla pułków, które były rekrutowane według zasady terytorialnej, by o ile możności skupiać ludzi tej samej narodowości. Każdy pułk posiadał na stałe przypisany okręg uzupełnień.
Językiem służbowym był zawsze niemiecki, oprócz tego węgierski w formacjach Honvedu oraz serbsko-chorwacki w VI dystrykcie Honvedów.
Oprócz tego istniał termin „język pułkowy”. Był to język, w którym prowadzono szkolenie żołnierzy, i który musieli znać przynajmniej częściowo oficerowie i podoficerowie. Językiem pułkowym mógł zostać język, którym mówiło co najmniej 20% żołnierzy, musiał to być jeden z 10 oficjalnych języków monarchii. W roku 1910 132 jednostki były jednojęzyczne, 144 dwujęzyczne, a 19 trójjęzycznych.
W armii Habsburgów posługiwano się także językiem polskim. Język ten był wykładany, jako jeden z języków dodatkowych, w Terezjańskiej Akademii Wojskowej w Wiener Neustadt, gdzie został wprowadzony po interwencji Józefa Popowskiego – członka wiedeńskiego Koła Polskiego i referenta spraw wojskowych w Parlamencie.
Plany wojenne.
W końcu lipca 1914 Sztab Generalny Austro-Węgier pod dowództwem Franza Conrada von Hötzendorfa w związku z nieuchronnością wojny przystąpił do realizacji wcześniejszych planów wojennych. Przygotowano dwa warianty planu: „B” (Balkan) zakładający pokonanie Serbii przy neutralności Rosji, i „R” (Russland) zakładający wystąpienie Rosji w obronie Serbii. W obydwu wersjach przewidywano utworzenie 6 armii ogólnowojskowych, oraz załóg fortecznych. Według panu „B” przeciw Serbii miały wystąpić 3 słabsze armie złożone z 7 korpusów, a 3 silniejsze armie z 9 korpusami zabezpieczały granicę z Rosją. Według planu „R” przeciw Rosji miały wystąpić 4 armie, złożone z 13 korpusów, a przeciw Serbii 2 armie.
W związku z tym utworzono dwa fronty. Dowództwo frontu bałkańskiego (południowego) powierzono gen. broni Oskarowi Potiorkowi. Podlegały mu: 5 Armia, 6 Armia i Banacki Rejon Umocniony. Chwilowo oddano mu również część 2 Armii. Front galicyjski (północny) powierzono gen. Franzowi Conradowi von Hötzendorf. Podlegały mu: 1 Armia, 3 Armia, 4 Armia, część 2 Armii w postaci Samodzielnej Grupy Operacyjnej Kövessa, Grupa Armijna Kummera, Twierdza Kraków, Twierdza Przemyśl, Rejon Umocniony Lwów oraz 5 przyczółków mostowych (Jarosław, Sieniawa, Mikołajów, Halicz, Niżniów).

</doc>
<doc id="785683" url="https://pl.wikipedia.org/wiki?curid=785683" title="Trzosowo">
Trzosowo

Trzosowo ("Trosowo") – przysiółek wsi Cis w Polsce położony w województwie pomorskim, w powiecie starogardzkim, w gminie Zblewo na Kociewiu w pobliżu trasy linii kolejowej Tczew-Chojnice-Piła.
W latach 1975–1998 miejscowość administracyjnie należała do województwa gdańskiego.

</doc>
<doc id="785684" url="https://pl.wikipedia.org/wiki?curid=785684" title="Lista gazet i czasopism Olsztyna">
Lista gazet i czasopism Olsztyna

Lista gazet i czasopism Olsztyna (dot. Olsztyna lub wydawanych w Olsztynie).

</doc>
<doc id="785685" url="https://pl.wikipedia.org/wiki?curid=785685" title="Wybory parlamentarne na Białorusi w 2000 roku">
Wybory parlamentarne na Białorusi w 2000 roku

Wybory parlamentarne na Białorusi w 2000 roku odbyły się w dwóch turach – 15 i 29 listopada.
I turę wyborów do Izby Reprezentantów wyznaczono na 15 listopada. Wzięło w niej udział 562 kandydatów. W pierwszej turze wybrano deputowanych w 41 okręgach. 29 listopada odbyła się II tura. Wybrano w niej kolejnych 56 deputowanych. Na 96 wybranych tylko 17 zadeklarowało przynależność partyjną
Sytuacja ugrupowań politycznych na Białorusi.
Przed wyborami doszło do morderstw ludzi związanych z opozycją m.in. Dzmitryja Zawadskiego. Partie polityczne nie mają dostępu do państwowych środków masowego przekazu na zorganizowanie własnych brakuje im środków mimo pewnej pomocy z zewnątrz. Większościowy system wyborczy umożliwia zwycięstwo indywidualnym kandydatom zwłaszcza gdy każda zorganizowana grupa społeczna jest dla władzy, a zwłaszcza władzy osobistej prezydenta zagrożeniem, nawet jeśli się z nim identyfikuje. Pierwsza połowa lat 90. była bowiem okresem rozwoju partii politycznych. W 1990 zarejestrowano jedną, w 1991 było ich 5, w 1992 – 6, 1994 – 16, a w 1995, w okresie parlamentarnej kampanii wyborczej – 34. Do rady najwyższej wybrano 109 członków partii i 95 bezpartyjnych. Utworzono 5 frakcji, najliczniejszą tworzyli zwolennicy prezydenta – była to partia zgoda. Liczyła ona 49 członków, komunistów 45, Akcja Obywatelska skupiała 18 osób, natomiast Związek Pracy skupił 15. Można więc mówić o zalążkach systemu partyjnego, który mógł się rozwijać wraz z kolejnymi demokratycznymi wyborami
Sytuacja bezpośrednio przed wyborami.
Część antyprezydenckiej opozycji ogłosiła bojkot wyborów i organizowała nawołujące doń manifestacje. Apelujących do niego opozycjonistów skazywano na grzywny skonfiskowano nakład pisma "Rabaczy" wzywającego do bojkotu. Cześć opozycyjnych ugrupowań zdecydowała się jednak wystawić swoich kandydatów
Przebieg wyborów.
W okręgach w których startowali lider komunistów, socjaldemokratów i liberałów, wybory okazały się nieważne ze względu na niską frekwencję. Sukces natomiast odniósł inny były premier i rywal prezydenta Łukaszenki – Wiaczasłau Kiebicz. Na Białorusi przebywała jednak tzw. misja robocza biura instytucji demokratycznych i praw człowieka OBWE oraz Trójka Parlamentarna reprezentująca Parlament Europejski, Radę Europy i OBWE. Uznano, że nie spełniono minimalnych wymagań dla demokratycznych wyborów. Jak wynika z przytoczonych powyżej danych nowo wybrani deputowani Izby Reprezentantów to przede wszystkim bezpartyjni. Partie polityczne zarówno pro- jak i antyprezydenckie nie odgrywają w białoruskim systemie władzy większej roli. Sam prezydent podobnie jak niektórzy inni przywódcy strefy Wspólnoty Niepodległych Państw nie stworzył, a nawet nie próbował stworzyć własnego ugrupowania politycznego
Białoruska scena polityczna w okresie wyborów.
Obie partie komunistyczne opowiadają się za odbudową ZSRR i budowaniem społeczeństwa komunistycznego. PKB zarzuca drugiej partii komunistycznej wspieranie prezydenta zmierzającego do "kapitalizacji republiki", a KPB tej drugiej sojusz z burżuazyjnymi partiami prawicy i dążenia do kapitalizmu opartego na modelu liberalnym.
Nurt centrowy reprezentuje głównie Partia Liberalno-Demokratyczna, pierwotnie związana ze swym rosyjskim odpowiednikiem pod przewodem Władimira Żyrinowskiego. Uważana jest za najbogatszą partię opozycji.
Opcję konserwatywno-liberalną reprezentuje Zjednoczona Partia Obywatelska. Za swój atut uważa m.in. fakt, że żaden jej deputowany nie wszedł do "kieszonkowego parlamentu".
Partia Białoruskiego Frontu Ludowego jest nadal głównym organizatorem antyprezydenckich demonstracji nawołujących do bojkotu wyborów z 2000 r. i poza granicami postrzega się ją jako główną siłę opozycyjną. Pod przywództwem W. Winczorka usiłuje odgrywać wśród opozycji bardziej koncyliarną rolę, starając się poprzez Radę Koordynacyjną Sił Demokratycznych doprowadzić do wysunięcia wspólnego kandydata sił opozycyjnych w wyborach prezydenckich 2001 r., co wydawało się prawie niemożliwe. Z innych ugrupowań opozycyjnych należy jeszcze wymienić "Kartę'97" wzorowaną na czeskiej "Karcie 77". Pod jej apelem podpisało się w lutym 1998 r. 40 tys. obywateli.
Do ugrupowań opozycyjnych należała także Białoruska Partia Kobiet "Nadzieja", przekształcona w czerwcu 2003 r. w Białoruską Partię Demokratyczną. Głównym zadaniem nowej partii jest zwiększenie roli kobiet w społeczeństwie. BPD opowiada się też za pełnoprawnym członkostwem Białorusi w politycznych, gospodarczych i społecznych strukturach unijnych.
Sytuacja polityczna po wyborach.
Poparcie dla poszczególnych partii jest jednak niewielkie. Przed wyborami parlamentarnymi 2000 r. usiłowano pod patronatem OBWE doprowadzić do "okrągłego stołu" z udziałem opozycji i władz. Osiem partii opozycyjnych występowało wspólnie. Nie udało się od władz uzyskać znaczących ustępstw, choć opozycja gotowa była zaakceptować prawomocność jego przedłużonej prezydentury. Na tle stosunku do wyborów partie poróżniły się znowu. W 2001 r. udało im się jednak wystawić wspólnego kandydata w wyborach prezydenckich.
12 sierpnia 2003 r. liderzy Zjednoczonej Partii Obywatelskiej, Białoruskiego Frontu Ludowego, Partii Komunistów, Socjaldemokratycznej "Hramady" zatwierdzili pierwszy projekt wariantu listy potencjalnych kandydatów w wyborach do Izby Reprezentantów na jesieni 2004 r. Z partiami tymi współpracuje wyodrębniona w parlamencie grupa opozycyjnych deputowanych "Republika", która dążyła do przekształcenia się w partię polityczną, akces do niej zgłosili radni z różnych miast. Grupę te opuściło jednak 4 deputowanych, pozostało 7, podczas gdy regulamin izby przewiduje, iż grup deputowanych tworzy co najmniej 10 osób, co dało zastępcy przewodniczącego izby asumpt do stwierdzania, że nie ma prawnych podstaw do jej dalszego funkcjonowania. W lipcu 2003 r. weszła w życie ustawa ułatwiająca likwidację partii politycznych i stowarzyszeń. Grozi im zamknięcie, jeśli choćby raz narusza ustawę o zgromadzeniach. Zamknięcie grozi też za "szkody wyrządzone prawom i interesom obywateli, państwa i społeczeństwa". Władze wykorzystują różne prawdziwe lub wymyślone preteksty, aby rozwiązywać bądź szykanować niezależne organizacje

</doc>
<doc id="785686" url="https://pl.wikipedia.org/wiki?curid=785686" title="Zamczysko (Zamość)">
Zamczysko (Zamość)

Osiedle Zamczysko w Zamościu – jedna z szesnastu dzielnic (jednostek), na jakie podzielone jest miasto Zamość. Jest położona w jego południowej części.
Jest to jedna z największych zamojskich dzielnic, ale sama zabudowa stanowi niewielki udział w jej powierzchni, a skupia się w południowej części (skrzyżowanie ulic: Lipska i Źródlana), gdzie znajduje się niewielkie osiedle o tej samej nazwie. Zdecydowana przewaga przypada tu na domy jednorodzinne, poza którymi jest także kilka (6) bloków wielorodzinnych.
Główną ulicą tego osiedla, ul. Lipską, przebiega droga wojewódzka nr 849.
Nazwa tego niewielkiego osiedla jest związana z historią miasta. W I połowie XVII wieku znajdowała się tu letnia rezydencja Tomasza Zamoyskiego, II ordynata, jaka została zniszczona podczas najazdu Kozaków w 1648 roku. Obecnie w jej miejscu wznosi się niewielkie, sztucznie usypane wzgórze.
Nie funkcjonuje tu żaden obiekt oświaty. Podobnie w przypadku kościołów.
Bardzo duży udział w powierzchni tej dzielnicy przypada na tereny zielone i inne elementy środowiska przyrodniczego: znajduje się tu kilka ogrodów działkowych, rozległe łąki oraz jedyny w Zamościu las (komunalny). Występują tu zwierzęta chronione, takie jak m.in.: rzekotka drzewna, ślimak żółtawy, kumak czy traszki. Teren na wschód od zabudowy ul. Lipskiej po rzekę Łabuńkę zajmuje obszar specjalnej ochrony NATURA 2000 ("Dolina Górnej Łabuńki"), jaki ciągnie się od południowego wschodu i jest miejscem występowania ponad 20 gatunków ptaków, wśród których trzy posiadają swoje ostoje.
Ważniejsze obiekty na terenie tej dzielnicy to zalew miejski, miejsce przeznaczone do rekreacji i wypoczynku w mieście. Początkowo podzielony był groblą na dwa zbiorniki (północny przeznaczony na kąpielisko oraz południowy do hodowli ryb i wędkarstwa), o łącznej powierzchni ok. 18 ha. Powstał w latach 1961-63, choć jeszcze do I połowy XIX wieku znajdował się tu znacznie większy zbiornik wodny o nazwie "Wielka Zalewa", jaki sięgał po południowe mury ówczesnego Zamościa. Współcześnie, po rozebraniu grobli w 2020 roku, na zalewie jest tylko jedna niewielka wyspa przeznaczona dla ptactwa.
W jej granicach, na północ od zalewu, mieści się Rotunda Zamojska, fragment dawnej twierdzy Zamość, jaka powstała w XIX wieku. Z rotundą wiąże się zwłaszcza okres II wojny światowej i hitlerowskiej okupacji, kiedy funkcjonowała jako miejsce aresztowań, a nawet egzekucji.
Fragment północnej granicy dzielnicy ciągnie się wzdłuż ulicy Szczebrzeskiej, przy której biegnie linia kolejowa ze stacją Zamość. Inne ważniejsze obiekty na terenie tej dzielnicy to m.in. kilka obiektów usługowych (motoryzacyjne, zajazd) przy głównej ulicy Lipskiej oraz kompleks pięciu pełnowymiarowych boisk trawiastych KS Hetman i strzelnica na zachód od zalewu. Do 2019 r. w budynku w lesie miejskim mieścił się dom dziecka (przeniesiony do innej siedziby). 

</doc>
<doc id="785687" url="https://pl.wikipedia.org/wiki?curid=785687" title="Heptadekan">
Heptadekan



</doc>
<doc id="785688" url="https://pl.wikipedia.org/wiki?curid=785688" title="Gaißach">
Gaißach

Gaißach – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen. Leży około 3 km na południowy wschód od Bad Tölz, nad Izarą, przy drodze B13 i linii kolejowej Monachium – Lenggries.
Dzielnice.
Grundern, Kellern, Lehen, Lexen, Lus, Moosen, Mühle, Obergries, Oberreut, Obersteinbach, Pfistern, Puchen, Rain, Reuth, Schalchern, Taxern, Untergries, Untermberg, Unterreut, Untersteinbach, Wetzl i Wiedmoos
Polityka.
Wójtem gminy jest Nikolaus Trischberger, rada gminy składa się z 16 osób.

</doc>
<doc id="785690" url="https://pl.wikipedia.org/wiki?curid=785690" title="Oktadekan">
Oktadekan



</doc>
<doc id="785693" url="https://pl.wikipedia.org/wiki?curid=785693" title="Nonadekan">
Nonadekan



</doc>
<doc id="785695" url="https://pl.wikipedia.org/wiki?curid=785695" title="Ikozan">
Ikozan

Ikozan, eikozan – organiczny związek chemiczny, alkan o dwudziestu atomach węgla w cząsteczce. . Ikozan ma małe znaczenie w przemyśle petrochemicznym ze względu na wysoką temperaturę zapłonu, co sprawia, że jest mało wydajnym paliwem. Jest składnikiem parafin i jest najkrótszą cząsteczką wśród związków używanych do produkcji świec.
Ikozan ma właściwości fizyczne i chemiczne zbliżone do alkanów leżących niżej w szeregu homologicznym. Jest bezbarwny, lżejszy od wody, niepolarny, słabo reaktywny i nierozpuszczalny w wodzie. Jego niepolarność sprawia, że jest w stanie tworzyć tylko słabe międzycząsteczkowe wiązania wodorowe (hydrofobowe/siły van der Waalsa).

</doc>
<doc id="785697" url="https://pl.wikipedia.org/wiki?curid=785697" title="Egling (Bawaria)">
Egling (Bawaria)

Egling – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen. Leży około 20 km na północ od Bad Tölz.
Polityka.
Wójtem gminy jest Hans Sappl, rada gminy składa się z 16 osób.

</doc>
<doc id="785699" url="https://pl.wikipedia.org/wiki?curid=785699" title="Bülent Arınç">
Bülent Arınç

Bülent Arınç (ur. 1948 w Bursie), turecki polityk, przewodniczący Wielkiego Zgromadzenia Narodowego Turcji w latach 2002-2007. Wicepremier od 1 maja 2009.
Życiorys.
Urodził się w Bursie. Po ukończeniu szkoły w Manisie, rozpoczął studia prawnicze na Uniwersytecie w Ankarze, które zakończył w 1970. Po studiach pracował jako prawnik w Manisie.
W wyniku wyborów w 1995 dostał się do parlamentu z ramienia Partii Refah (Partia Dobrobytu) jako deputowany okręgu Manisa. Po rozwiązaniu partii nakazem Sądu Konstytucyjnego w lutym 1998, wstąpił do Partii Fazilet (Partia Cnoty). Jako jej kandydat w 1999 ponownie dostał się do parlamentu.
W czerwcu 2001 Sąd Konstytucyjny nakazał również rozwiązanie Partii Cnoty. Wówczas, w sierpniu tego samego roku, Arınç, wspólnie z Recepem Tayyipem Erdoğanem, współtworzył nową Partię Sprawiedliwości i Rozwoju (AKP, "Adalet ve Kalkınma Partisi").
W wyborach parlamentarnych w 2002 po raz trzeci dostał się do parlamentu (z ramienia AKP). 19 listopada 2002 został wybrany przewodniczącym Wielkiego Zgromadzenia Narodowego Turcji. Urząd ten zajmował przez całą kadencję parlamentu, do 9 sierpnia 2007.
1 maja 2009 objął stanowisko wicepremiera i ministra stanu w gabinecie premiera Recepa Tayyipa Erdoğana.

</doc>
<doc id="785700" url="https://pl.wikipedia.org/wiki?curid=785700" title="Białoruska Armia Narodowa">
Białoruska Armia Narodowa

Białoruska Armia Narodowa – nazwa Sił Zbrojnych Białoruskiej Republiki Ludowej (biał. Узброеныя сілы Беларускай Народнай Рэспублікі) po ich przekazaniu pod operacyjne dowództwo Wojska Polskiego w czasie wojny polsko-bolszewickiej.
Historia.
23 lutego 1920 roku przedstawiciele II Rzeczypospolitej Polskiej i Białoruskiej Republiki Ludowej podpisali w Rydze umowę o charakterze konwencji wojskowej, mówiącej o wspólnej walce wojsk polskich i białoruskich przeciwko bolszewickiej Rosji.
W okresie od 9 czerwca do 30 września 1920 roku Białoruska Armia Narodowa pod dowództwem gen. Stanisława Bułak-Bałachowicza uczestniczyła w wielu bitwach, m.in. w decydującej bitwie niemeńskiej.
25 października 1920 roku gen. Bułak-Bałachowicz ogłosił przystąpienie do walki o niepodległą Białoruś i przekroczył ze swoimi oddziałami wyznaczoną rozejmem granicę polsko-radziecką. Białoruska Armia Narodowa rozpętała tam powstanie słuckie, lecz mimo początkowych sukcesów, w swej samotnej walce poniosła porażkę i powróciła na terytorium Polski 4 grudnia 1920 roku.
Tam oddziały białoruskie zostały w internowane, początkowo w obozie przejściowym w Łunińcu, a następnie w obozach dla internowanych w Płocku, Różanie, Szczypiornie i Radomiu.
Ordre de Bataille.
Skład Białoruskiej Armii Narodowej (stan na dzień 11 września 1920):
Dowódca – gen. Stanisław Bułak-Bałachowicz; szef sztabu – kpt. Bazyli Ciemnicki;

</doc>
<doc id="785703" url="https://pl.wikipedia.org/wiki?curid=785703" title="Icking">
Icking

Icking – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen. Leży około 25 km na północny zachód od Bad Tölz, nad Izarą, przy autostradzie A95, drodze B11 i linii kolejowej Monachium – Wolfratshausen.
Polityka.
Wójtem gminy jest Margit Menrad z UB, rada gminy składa się z 16 osób.

</doc>
<doc id="785707" url="https://pl.wikipedia.org/wiki?curid=785707" title="Broniki">
Broniki

Broniki – część wsi Franki w Polsce położona w województwie wielkopolskim, w powiecie konińskim, w gminie Rychwał.
W latach 1975–1998 miejscowość administracyjnie należała do województwa konińskiego.

</doc>
<doc id="785712" url="https://pl.wikipedia.org/wiki?curid=785712" title="Plik relokowalny">
Plik relokowalny

Plik relokowalny (ang. "relocatable file") to rodzaj pliku obiektowego generowanego przez kompilator lub asembler podczas kompilacji pliku z kodem źródłowym. Plik relokowalny może zostać również utworzony przez konsolidator w wyniku połączenia kilku plików relokowalnych. Proces ten nazywamy konsolidacją przyrostową.
Pliki relokowalne są przeznaczone do późniejszego przetwarzania przez konsolidator w celu otrzymania pliku wykonywalnego lub biblioteki dynamicznej. Istnieje też możliwość załadowania pliku relokowalnego do pamięci wykonywanego programu, a następnie odwoływania się do symboli zdefiniowanych w tym pliku (np. odczytu i modyfikacji zmiennych globalnych oraz wywoływania funkcji). Wspomniana możliwość jest wykorzystywana przez systemy operacyjne z jądrem monolitycznym do ładowania modułów jądra oraz przez programy trybu użytkownika do ładowania wtyczek.
Pliki relokowalne zwykle mają rozszerzenie ".o" w systemach Unix oraz ".obj" w Microsoft Windows.

</doc>
<doc id="785715" url="https://pl.wikipedia.org/wiki?curid=785715" title="Jachenau">
Jachenau

Jachenau – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen. Leży w Alpach Bawarskich, około 20 km na południowy zachód od Bad Tölz, nad rzeką Jachen i jeziorem Walchensee.
Polityka.
Wójtem gminy jest Georg Riesch senior, poprzednio urząd ten obejmował Kaspar Danner, rada gminy składa się z 8 osób.

</doc>
<doc id="785723" url="https://pl.wikipedia.org/wiki?curid=785723" title="Sirhan Sirhan Bishara">
Sirhan Sirhan Bishara



</doc>
<doc id="785724" url="https://pl.wikipedia.org/wiki?curid=785724" title="Zielony szlak im. Marii Zientary-Malewskiej w Olsztynie">
Zielony szlak im. Marii Zientary-Malewskiej w Olsztynie

 Zielony szlak im. Marii Zientary-Malewskiej w Olsztynie – pieszy szlak w Olsztynie i jego okolicach, zaprojektowany dla upamiętnienia setnej rocznicy urodzin poetki. Rozpoczyna się na olsztyńskim osiedlu Likusy, a kończy w Brąswałdzie. Jego długość wynosi 10 km.
Charakterystyka.
Szlak zielony odzwierciedla trasę wędrówek Marii Zientary-Malewskiej, która z rodzinnego Brąswałdu chodziła do Likus, miejsca zamieszkania jej dziadków. Szlak rozpoczyna się przy ulicy Bałtyckiej na terenie Likus. Stamtąd prowadzi ku ulicy Żbiczej, a następnie zmierza brzegami dwóch jezior: Tyrsko i Redykajny. Po około 5 km od startu dociera do wsi Redykajny. Druga część szlaku to głównie leśne drogi oraz brzegi jeziora Karaśnik. Dwa kilometry za jeziorem szlak dociera do Brąswałdu, miejscowości urodzin poetki, gdzie ujrzeć można m.in. jej dom rodzinny.

</doc>
<doc id="785725" url="https://pl.wikipedia.org/wiki?curid=785725" title="Jean-Louis Lully">
Jean-Louis Lully

Jean-Louis Lully (ur. 24 września 1667 w Paryżu, zm. 23 grudnia 1688 tamże).
Był najmłodszym synem Jean-Baptiste Lully'ego. 8 czerwca 1687 roku przejął dwa stanowiska, jakie jego ojciec miał na dworze, zostając: "surintendant" i "compositeur de la musique de la chambre du roi". Miał zostać również dyrektorem dworskiej opery lecz decyzję tę odwlekano z racji jego młodego wieku. W końcu nie został dyrektorem.

</doc>
<doc id="785726" url="https://pl.wikipedia.org/wiki?curid=785726" title="Pieprzyk">
Pieprzyk



</doc>
<doc id="785727" url="https://pl.wikipedia.org/wiki?curid=785727" title="Jean Vincent">
Jean Vincent

Jean Vincent (ur. 29 listopada 1930, zm. 13 sierpnia 2013) – francuski piłkarz i trener.
Kariera piłkarska.
Zaliczył w reprezentacji Francji 46 występów i strzelił 22 gole. Grał na mistrzostwach świata 1954 i 1958, oraz na mistrzostwach Europy 1960.

</doc>
<doc id="785728" url="https://pl.wikipedia.org/wiki?curid=785728" title="Rajdowe Mistrzostwa Świata 2007">
Rajdowe Mistrzostwa Świata 2007

Rajdowe Mistrzostwa Świata w roku 2007 były 35 sezonem Rajdowych Mistrzostwach Świata FIA. Sezon składał się z 16 rajdów. Mistrzem świata kierowców rajdowych w roku 2007 został po raz czwarty z rzędu francuski kierowca Sébastien Loeb startujący samochodem Citroën Xsara WRC, wyprzedzając dwóch Finów Marcusa Grönholma i Mikko Hirvonena. Tytuł konstruktorów wygrał zespół Forda, który wyprzedził zespoły Citroëna i Subaru.
Kalendarz.
W kalendarzu zadebiutowały dwa rajdy: Norwegii i Irlandii, a Rajd Portugalii powrócił po pięcioletniej przerwie. Natomiast wypadły z kalendarza rajdy Cypru, Turcji i Australii.
Aktualna klasyfikacja.
Klasyfikacja generalna kierowców.
Do klasyfikacji mistrza świata kierowców w sezonie 2007 zaliczane było osiem pierwszych miejsc zajętych w rajdzie i punktowane one były według zasady:
Klasyfikacja generalna konstruktorów.
Do klasyfikacji mistrza świata producentów w sezonie 2007 zaliczane było osiem pierwszych miejsc zajętych w rajdzie przez nominowane załogi i punktowane one były według zasady:
Dla każdego producenta punkty zdobywały tylko dwie załogi nominowane.

</doc>
<doc id="785731" url="https://pl.wikipedia.org/wiki?curid=785731" title="Miłowanie kata">
Miłowanie kata

Miłowanie kata – powieść polskiego prozaika Romana Bratnego z 1986 roku.
Książka opowiada o losach okupacyjnych Jakuba będącego żołnierzem AK, a także o jego pobycie w więzieniu po wojnie.
Najważniejszym wydarzeniem w książce jest wykonanie wyroku na rzekomym konfidencie, ale jak się główny bohater później dowiaduje, o egzekucji nic nie wiedziało dowództwo jego grupy oporu.
Jak sam autor mówi, pisze ponieważ chce ocalić od zapomnienia czasy, w których żył. W "Miłowaniu kata" dla urealnienia literackiej fikcji autor wprowadził postać autentyczną Kazimierza Moczarskiego wybitnego dziennikarza i pisarza, żołnierza AK.

</doc>
<doc id="785734" url="https://pl.wikipedia.org/wiki?curid=785734" title="Biały Bukowiec">
Biały Bukowiec

Biały Bukowiec (kaszb."Biôłë Bùkòwc") – osada kociewska w Polsce położona w województwie pomorskim, w powiecie starogardzkim, w gminie Zblewo w sołectwie Karolewo na Kociewiu.
Wierni Kościoła rzymskokatolickiego należą do parafii św. Elżbiety w Pinczynie.
W latach 1975–1998 miejscowość administracyjnie należała do województwa gdańskiego.

</doc>
<doc id="785736" url="https://pl.wikipedia.org/wiki?curid=785736" title="Ajtoska reka">
Ajtoska reka

Ajtoska reka (bułg. "Айтоска река") – rzeka we wschodniej Bułgarii, uchodzi bezpośrednio do Morza Czarnego. Długość – 32,5 km, powierzchnia zlewni – 304,7 km², średni przepływ – 0,475 m³/s (we wsi Kameno).
Źródła Ajtoskiej reki znajdują się w paśmie górskim Karnobatska płanina we wschodniej Starej Płaninie. Stamtąd rzeka płynie na południowy wschód, omijając od północy wzgórza Chisar. Uchodzi do Jeziora Burgaskiego na zachód od Burgasu. Poniżej miasta Ajtos rzeka jest silnie zanieczyszczona.

</doc>
<doc id="785744" url="https://pl.wikipedia.org/wiki?curid=785744" title="Pitch (krykiet)">
Pitch (krykiet)

Pitch (ang. "murawa") to centralna część boiska krykietowego o wymiarach 22 jardy na 10 stóp. Na każdym jego końcu wbite są w ziemię "wickety" ("bramki"). 
Jeden koniec "pitchu" wyznaczany jest jako "koniec odbicia" (to tam pozycję zajmuje "batsman"), a drugi jako "koniec rzutu" (stamtąd rzuca "bowler"). Linia łącząca "wickety" dzieli pole na dwie części; zależnie od tego, jak "batsman" trzyma kij, prawa (dla odbijającego praworęcznego) lub lewa (dla leworęcznego) nosi nazwę "off side", a przeciwna "on side" lub "leg side" ("strona nogi").
Obszar chroniony.
Obszar chroniony (ang. "protected area") to centralny pas "pitchu" o szerokości dwóch stóp i rozpoczynający się pięć stóp od "popping crease". Na mocy zasad krykieta "bowler" musi unikać stawania na nim po oddaniu rzutu. Trzykrotne naruszenie tej reguły skutkuje wykluczeniem "bowlera" z gry do końca "inningsu".
Celem tej zasady jest chronienie tej części "pitchu", od której najczęściej odbija się piłka po rzucie, aby nie powodować dodatkowego, niesprawiedliwego utrudnienia dla "batsmana".
Zasada ta nie dotyczy sytuacji po odbiciu piłki przez "batsmana", kiedy to zawodnicy drużyny rzucającej starają się możliwie najszybciej strącić "baile" z "wicketów".

</doc>
<doc id="785752" url="https://pl.wikipedia.org/wiki?curid=785752" title="Hoechst (barwnik)">
Hoechst (barwnik)

Hoechst – grupa barwników fluorescencyjnych zawierających układ bis-benzimidazolowy, wybarwiających DNA poprzez przyłączenie się w małym rowku helisy DNA. Powszechnie używany do wybarwiania jąder komórkowych, chromosomów lub mitochondriów (poprzez wizualizację DNA) w mikroskopii fluorescencyjnej. Najpopularniejsze z rodziny są barwniki Hoechst 33258 oraz Hoechst 33342. Nazwa tych barwników pochodzi od nazwy niemieckiej firmy farmaceutycznej "Hoechst AG".
Barwniki te (33258 i 33342) są wzbudzane światłem ultrafioletowym przy długości fali świetlnej około 345 nm. Maksimum emisji wypada przy około 485 nm (kolor niebiesko-fioletowy). Ponieważ Hoechst przenika przez nienaruszone błony biologiczne, może być używany do wybarwiania zarówno żywych komórek jak i utrwalonych i często bywa używany jako substytut innego barwnika – DAPI. Różnica pomiędzy nimi, wynika z tego, że Hoechst 33342, wyposażony w dodatkową grupę etylową, jest bardziej lipofilowy, w związku z czym lepiej przenika przez nienaruszone błony biologiczne. Z kolei Hoechst 33258, w niektórych zastosowaniach, ma znacząco mniejszą zdolność penetracji komórek.
Barwniki Hoechst nadają się także do ilościowego oznaczania DNA w próbie, gdyż siła ich sygnału jest wprost proporcjonalna do ilości DNA (por. prawo Lamberta-Beera).
Ponieważ Hoechst wiążą się bardzo ściśle z DNA na zasadzie interkalacji i tym samym wpływają na jego strukturę, i mogą zaburzać replikację, związki te są toksyczne i mutagenne. Przy pracy z Hoechst powinno się zachować szczególną ostrożność.

</doc>
<doc id="785753" url="https://pl.wikipedia.org/wiki?curid=785753" title="Bulent Arinc">
Bulent Arinc



</doc>
<doc id="785754" url="https://pl.wikipedia.org/wiki?curid=785754" title="Ron Carter">
Ron Carter

Ron Carter (ur. 4 maja 1937 w Ferndale w stanie Michigan) – amerykański kontrabasista i kompozytor jazzowy, a także pedagog muzyczny. Laureat NEA Jazz Masters Award 1998.
Dysponuje znakomitą techniką i jest uważany za jednego z najwybitniejszych współczesnych kontrabasistów. Grał w latach 60. z kwintetem Milesa Davisa. Współpracował ze ścisłą światową czołówką muzyków jazzowych: Herbiem Hancockiem, Wayne'em Shorterem i wieloma innymi.

</doc>
<doc id="785756" url="https://pl.wikipedia.org/wiki?curid=785756" title="Hoechst">
Hoechst

Zobacz też:

</doc>
<doc id="785757" url="https://pl.wikipedia.org/wiki?curid=785757" title="Hoechst 33258">
Hoechst 33258



</doc>
<doc id="785759" url="https://pl.wikipedia.org/wiki?curid=785759" title="Hoechst 33342">
Hoechst 33342



</doc>
<doc id="785761" url="https://pl.wikipedia.org/wiki?curid=785761" title="Nowa Wieś (powiat koniński)">
Nowa Wieś (powiat koniński)

Nowa Wieś – wieś sołecka w Polsce położona w województwie wielkopolskim, w powiecie konińskim, w gminie Sompolno.
W latach 1975–1998 miejscowość administracyjnie należała do województwa konińskiego. W roku 2009 liczyła 536 mieszkańców.
Mieszkańcy Nowej Wsi wyznania katolickiego przynależą do parafii św. Jadwigi w Lubstowie. Według gminnej ewidencji zabytków w miejscowości znajduje się zabytkowa kapliczka z 1958 roku.
Z Nowej Wsi pochodzi Bronisław Kupczyński, prezydent Wrocławia w latach 1947–1950.

</doc>
<doc id="785762" url="https://pl.wikipedia.org/wiki?curid=785762" title="Cytadela Aleksandrowska">
Cytadela Aleksandrowska



</doc>
<doc id="785764" url="https://pl.wikipedia.org/wiki?curid=785764" title="Big Day Out">
Big Day Out

Big Day Out (BDO) - cykliczny festiwal muzyczny organizowany w Australii oraz Nowej Zelandii, zapoczątkowany w 1992 roku. Odbywa się na przełomie stycznia i lutego. Podczas festiwalu grana jest muzyka rock, hip-hop, oraz elektroniczna.
Miasta, w których odbywają się koncerty:

</doc>
<doc id="785767" url="https://pl.wikipedia.org/wiki?curid=785767" title="Płoszewo">
Płoszewo

Płoszewo – wieś w Polsce położona w województwie wielkopolskim, w powiecie konińskim, w gminie Sompolno, w sołectwie Police.
W latach 1975–1998 miejscowość administracyjnie należała do województwa konińskiego.
Mieszkańcy Płoszewa wyznania katolickiego przynależą do parafii św. Jadwigi w Lubstowie.

</doc>
<doc id="785769" url="https://pl.wikipedia.org/wiki?curid=785769" title="Jacob Young">
Jacob Young

Jacob Wayne Young, lepiej znany jako Jacob Young (ur. 10 września 1979 w Renton) – amerykański aktor telewizyjny i piosenkarz.
Życiorys.
Wczesne lata.
Urodził się w Renton w stanie Waszyngton jako najmłodszy z czwórki rodzeństwa. Ma starszego brata Michaela i dwie starsze siostry – Tiffany i Charity. Dorastał w Tillamook, w stanie Oregon i Roy, w stanie Waszyngton. Kiedy jego rodzice rozwiedli się, mając 17 lat przeprowadził się ze swoją matką do San Diego, w stanie Kalifornia. 
W Tri-City Christian High School występował w przedstawieniach: "Grease", "Chłopaki i lalki" ("Guys &amp; Dolls"), "Nasze miasto" ("Our Town") i "Czarnoksiężnik z krainy Oz" ("Wizard of Oz"). 
Był wykwalifikowanym wrestlerem w kategorii stylu wolnym i grecko-rzymskim stylu wrestlingowym.
Kariera.
Od 31 grudnia 1997 do 15 września 1999 wcielał się w postać Ricka Forrestera w operze mydlanej CBS "Moda na sukces" ("The Bold and the Beautiful"). Postać ta przyniosła mu w 1999 roku nominację do nagrody Daytime Emmy. Następnie zastąpił Jonathana Jacksona i od 25 lutego 2000 do 10 lutego 2003 grał rolę Lucasa Lorenzo 'Lucky'ego' Spencera Jr. w operze mydlanej ABC "Szpital miejski" ("General Hospital"). Za rolę w 2002 odebrał nagrodę Daytime Emmy oraz został nazwany przez magazyn „People” najseksowniejszym gwiazdorem opery mydlanej. 
Jego pasją stała się także muzyka. 11 września 2001 roku w nowojorskiej wytwórni płytowej Artemis Records zrealizował płytę CD. 
20 sierpnia 2006 roku debiutował rolą Lumière'a na scenie Broadwayu w disneyowskim musicalu "Piękna i Bestia" ("Beauty and the Beast").
Ujawnił, że był ofiarą molestowania.
Życie prywatne.
4 kwietnia 2006 zaręczył się z modelką Christen Stewart. Wzięli ślub 13 maja 2007 roku w Westmount Country Club w Woodland Park, w stanie New Jersey. Mają syna Luke'a Wayne'a (ur. w listopadzie 2008).

</doc>
<doc id="785770" url="https://pl.wikipedia.org/wiki?curid=785770" title="Suki. Dakara suki">
Suki. Dakara suki

 – manga grupy Clamp, znana również pod tytułem "Suki: A Like Story". W Japonii została wydana przez wydawnictwo Kadokawa Shoten. 
Opis fabuły.
"Suki" przedstawia historię Hinaty Asahi (zwanej również Hina), dziecinnej nastolatki mającej obsesję na punkcie pluszowych misiów. Mieszka samotnie. Na początku historii do pustego domu w sąsiedztwie przeprowadza się Shirou Asou, jej nowy nauczyciel. Staje się on jej pierwszą miłością i wydaje się, że z wzajemnością. Jednakże w ciągu trawnia historii to proste uczucie staje się coraz bardziej skomplikowane.
Linki zewnętrzne.
Manga "Suki" na Anime News Network

</doc>
<doc id="785771" url="https://pl.wikipedia.org/wiki?curid=785771" title="Grupa Operacyjna „Wisła”">
Grupa Operacyjna „Wisła”

Grupa Operacyjna „Wisła” – doraźnie zorganizowany związek operacyjny ludowego Wojska Polskiego.
Powstanie.
Genezą powstania jednostki było zamordowanie gen. broni Karola Świerczewskiego 28 marca 1947 pod Jabłonkami i dokonana w tym samym miejscu przez ukraińskich nacjonalistów cztery dni później zasadzka na 34-osobową grupę manewrową Wojsk Ochrony Pogranicza nr z Koszalina. Zdarzenia te skłoniły władze Polski Ludowej do „podjęcia radykalnych środków celem zlikwidowania band ukraińskich na terenie południowo-wschodniej Polski”. Państwowy Komitet Bezpieczeństwa z 14 kwietnia 1947 oraz Naczelny Dowódca Wojsk Polskich rozkazem z 17 kwietnia 1947 zdecydowali o przeprowadzeniu o akcji specjalnej pod pseudonimem „Wisła”. Grupa Operacyjna „Wisła” jako związek operacyjny został powołany z dniem 20 kwietnia 1947 zarządzeniem Państwowej Komisji Bezpieczeństwa nr 00189/III z dnia 17 kwietnia 1947 do przeprowadzenia akcji „Wisła”.
Trzon grupy stanowiły kombinowane pułki piechoty sformowane z najlepiej wyszkolonych żołnierzy wybranych ze składu trzynastu dywizji piechoty. Na czas akcji otrzymały nową numeracje, w większości odpowiadającą numerom tworzących je dywizji. Zasadą było, że poszczególne bataliony wystawiane były przez pułki piechoty macierzystych dywizji, a dowództwo formowane było na bazie grupy operacyjnej sztabu jednego z pułków.
Struktura organizacyjna grupy.
Dowództwo.
Teren działania Grupy Operacyjnej „Wisła” podzielono na dwa obszary: „S” – Sanok i „R” – Rzeszów. Pierwszym z nich osobiście dowodził gen. Mossor, a drugim płk Ignacy Wieliczko.
Skład grupy.
W skład obszaru „S” wchodziły jednostki:
W skład obszaru „R” wchodziły jednostki:
Ponadto dowództwu GO przydzielono jednostki:
Według różnych wersji GO liczyła żołnierzy lub 17 550.
W skład GO „Wisła” weszło również kilkudziesięciu funkcjonariuszy Ministerstwa Bezpieczeństwa Publicznego (MBP) oraz oddział Służby Ochrony Kolei (SOK) w sile 874 ludzi.
Działania bojowe grupy.
Zadania GO „Wisła”.
Państwowa Komisja Bezpieczeństwa w zarządzeniu nr 00189/III z 17 kwietnia 1947 postawiła GO „Wisła” następujące zadania: 
Podstawowym zadaniem Grupy Operacyjnej „Wisła” była więc likwidacja sił zbrojnych UPA, a pomocniczym – przesiedlenie miejscowej ludności ukraińskiej na tzw. Ziemie Odzyskane.
Sztab Grupy Operacyjnej „Wisła” funkcjonował w ówczesnej siedzibie Powiatowego Urzędu Bezpieczeństwa Publicznego (PUBP) w Sanoku.
Zadania dywizji.
20 kwietnia związki taktyczne otrzymały następujące zadania:
Realizacja.
Siły ukraińskich nacjonalistów liczyły wówczas ok. 6 tys. członków OUN, ok. 2,5 tys. w oddziałach UPA, kilkaset funkcjonariuszy SB i ok. 3 tys. członków OUN zgrupowanych w kuszczach.
Akcję „Wisła”, zaplanowaną początkowo na dwa, przeprowadzono w trzech etapach:
Rozwiązanie GO „Wisła”.
Zgodnie z zarządzeniem PKB nr 00322/III z 17 lipca generał Mossor rozwiązał z dniem 31 lipca 1947 Grupę Operacyjną „Wisła”. Z tym dniem Akcja „Wisła” została zakończona. Oddziały ludowego Wojska Polskiego z głębi kraju odjechały do swoich macierzystych garnizonów.
Na obszarze województw rzeszowskiego i lubelskiego nie było ani jednej zwartej sotni UPA. Pozostały tylko nieliczne pododdziały i grupy. Między innymi z kurenia „Zalizniaka” pozostały grupy (dawne sotnie) Hryhorija Mazura „Kałynowycza”, Mykoły Tarabana „Tuczy” i Hrihorija Łewki „Kruka”. Każda liczyła nie więcej jak 14–25 osób. Jedynie w powiatach Hrubieszów i Tomaszów Lubelski pozostały grupy – pozostałości sotni Wasyla Krala „Czausa”, Mychajły Dudy „Hromenki” i Mychajły Kuczera „Jara”, każda licząca po 25–45 ludzi. Ogółem liczyły one nie więcej niż 150 osób. Podobnie było w powiatach Przemyśl, Sanok i Lesko: drobne grupy UPA, kuszcze, patrole Służby Bezpieczeństwa OUN oraz łącznicy, liczące 80–100 ludzi. Ogółem pozostałości sił UPA oceniano na około 400 ludzi, a pozostałości kuszczy i SB OUN – na 70 ludzi.
Dalsza akcja zwalczania oddziałów UPA.
Kierownictwo akcją zwalczania tych grup UPA przejęli na siebie dowódcy Okręgów Wojskowych: nr 5 – gen. dyw. Mikołaj Prus-Więckowski oraz nr 7 – gen. dyw. Bolesław Zarako-Zarakowski.
Gen. dyw. Mikołaj Prus-Więckowski wyznaczył do tych działań 9 Dywizję Piechoty, brygadę KBW, dwa bataliony operacyjne i dwa bataliony specjalne, oddział wydzielony KBW, batalion operacyjny KBW. Natomiast gen. dyw. Bolesław Zarako-Zarakowski 3 Dywizję Piechoty, pododdział kombinowany 14 Dywizji Piechoty, dwa bataliony specjalne KBW, batalion specjalny KBW i szwadron jazdy KBW.
Zorganizowano grupy operacyjne:
Post scriptum.
Ogółem podczas działań GO „Wisła” przeprowadziła 357 operacji i akcji zbrojnych, podczas których zabito 630 członków OUN i UPA, a ponad 820 wzięto do niewoli.
Liczba zabitych obejmuje 120 osób, które zostały skazane na karę śmierci przez Sąd GO „Wisła”. Ponadto 52 osoby otrzymały wyroki wieloletniego więzienia. Po zakończeniu akcji „Wisła” do końca 1947 zginęło jeszcze co najmniej 50 Ukraińców. Do szacunków tych należy dodać straty OUN i UPA na terenie Czechosłowacji, gdzie do 12 listopada 1947 zginęło 60 osób, a ponad 280 dostało się do niewoli.
Rozbito całkowicie sotnie „Kryłacza”, „Łastiwki”, „Stiaha”, „Bryla” i „Wołodi”. Łącznie rozbito i zlikwidowano 75% stanów liczebnych sotni UPA. 
Wojska Grupy Operacyjnej „Wisła” zdobyły w trakcie działań m.in.: 
Zniszczono także 1178 różnego rodzaju schronów oraz 302 szałasy.
Podczas walk z grupami i oddziałami OUN i UPA aresztowano 3 627 osób w tym 436 uzbrojonych. Do Centralnego Obozu Pracy w Jaworznie (decyzją Biura Politycznego KC PPR z 23 kwietnia 1947) odesłano 2 781 Ukraińców. Do 24 lipca z obszaru operacyjnego GO „Wisła” wysłano 431 transportów kolejowych z wysiedlonymi Ukraińcami. Na ziemie zachodnie i północne Polski Ludowej przesiedlono łącznie w tym okresie 136 900 osób narodowości ukraińskiej.
Straty jednostek GO „Wisła” (bez KBW) wyniosły 152 żołnierzy (61 zabitych i 91 rannych). Oprócz tego bardzo wysokie straty spowodowały nieszczęśliwe wypadki (nieostrożne obchodzenie się z bronią, wypadki samochodowe itp.) – zginęło w nich 29, a rannych zostało 97 żołnierzy. Straty KBW wyniosły 32 zabitych i zmarłych z ran żołnierzy.
W okresie trwania akcji „Wisła” zbrojne podziemie ukraińskie dokonało 460 napadów. Zabito 152 osoby cywilne, a 113 raniono. Pododdziały UPA spaliły 1118 budynków, wysadziły 11 mostów i zniszczyły dwie stacje kolejowe.

</doc>
<doc id="785774" url="https://pl.wikipedia.org/wiki?curid=785774" title="Jesionka (województwo wielkopolskie)">
Jesionka (województwo wielkopolskie)

Jesionka – wieś w Polsce położona w województwie wielkopolskim, w powiecie konińskim, w gminie Sompolno, w sołectwie Marianowo.
W latach 1975–1998 miejscowość administracyjnie należała do województwa konińskiego.
Mieszkańcy Jesionki wyznania katolickiego przynależą do parafii Narodzenia Najświętszej Maryi Panny w Racięcicach .

</doc>
<doc id="785776" url="https://pl.wikipedia.org/wiki?curid=785776" title="Ośno Podleśne">
Ośno Podleśne

Ośno Podleśne – część wsi Belny w Polsce, położona w województwie wielkopolskim, w powiecie konińskim, w gminie Sompolno.
W latach 1975–1998 Ośno Podleśne administracyjnie należało do województwa konińskiego.

</doc>
<doc id="785777" url="https://pl.wikipedia.org/wiki?curid=785777" title="Test immunofluorescencyjny">
Test immunofluorescencyjny

Test immunofluorescencyjny (FIA - ang. "fluorescent immunoassay") - reakcja serologiczna znakowana bezpośrednia lub pośrednia.
W reakcji pośredniej za pomocą znakowanych fluoresceiną antyludzkich przeciwciał wykrywa się ludzkie przeciwciała związane z danym mikroorganizmem.
W reakcji bezpośredniej antygen reagując ze znakowanym przeciwciałem daje znakowany kompleks antygen-przeciwciało.

</doc>
<doc id="785778" url="https://pl.wikipedia.org/wiki?curid=785778" title="Stalag Luft III">
Stalag Luft III

Stalag Luft III – niemiecki obóz jeniecki podczas II wojny światowej, przeznaczony dla zatrzymanych lotników sił alianckich.
Obóz ("Kriegsgefangenen Stammlager der Luftwaffe 3, Sagan"; w literaturze niemieckojęzycznej cyfra jest arabska, a w anglojęzycznej rzymska) powstał w 1942 roku na terenie Rzeszy. Podlegał dowództwu niemieckich wojsk lotniczych.
Zlokalizowanie obozu w słabo zaludnionym terenie w okolicy Żagania ponad 600 km od neutralnej Szwajcarii i blisko 300 km od wybrzeża Bałtyku miało za zadanie zniechęcenie do podjęcia prób ucieczki. Piaszczysta gleba, podwójne, wysokie ogrodzenie z drutu kolczastego, pozostawienie pustej przestrzeni pod barakami i duże oddalenie ich od drutów, a nawet zainstalowanie mikrofonów mających wychwycić jakąkolwiek podziemną działalność, miało uniemożliwić budowę tunelu. Z tego powodu do obozu trafiali przede wszystkim jeńcy, którzy już wcześniej podejmowali próby ucieczki. Początkowo byli to głównie Brytyjczycy, a później także obywatele USA, Australii, Nowej Zelandii, ZPA, Kanady i różnych krajów europejskich.
Na początku września 1944 do tego Stalagu przywieziono kilkusetosobową grupę lotników radzieckich ze zlikwidowanego w Łodzi (Litzmannstadt) Stalagu Luft II. W Łodzi pozostawiono tylko nieliczną grupę chorych i niezdolnych do pracy, którzy w większości doczekali wyzwolenia w dniu 19 stycznia 1945 roku.
Na przełomie lat 1944–1945 w Stalagu Luft 3 przetrzymywano ok. 10 tysięcy jeńców, w tym ok. 100 Polaków.
Wielka ucieczka.
Wcześniejsze próby ucieczki z obozu kończyły się zwykle zatrzymaniem uciekiniera i osadzeniem go w karcerze. Dopiero po przybyciu do obozu Rogera Bushella powstał plan precyzyjnie zorganizowanej i masowej ucieczki z obozu. W przygotowaniach brało udział ok. 600 ludzi. Przygotowywali oni fałszywe dokumenty, cywilne ubrania, mapy i inne rzeczy przydatne podczas ucieczki. Pomagały w tym przedmioty przemycane w paczkach dostarczanych przez Czerwony Krzyż. Z polskich jeńców szczególnie dużą rolę w przygotowaniach do ucieczki odegrał porucznik Włodzimierz Kolanowski, który współkierował grupą sporządzającą mapy i zajmował się konstrukcją schodów do tuneli.
Przemyt do obozu organizowany był przez tajny ośrodek Wywiadu Armii USA w Forcie Hunt, Virginia, USA. W paczkach żywnościowych przemycano narzędzia, mapy, kompasy, niemiecką walutę, gotowe podrobione dokumenty, odbiorniki radiowe i aparaty fotograficzne. Jeńcy w listach do najbliższych przekazywali zaszyfrowane informacje o charakterze danych wywiadowczych. Informacje były zdobywane tak przez samych jeńców, wykonujących „krótkotrwałe ucieczki”, jak i od wartowników niemieckich.
Aby zwiększyć szanse ucieczki planowano drążenie trzech tuneli, którym nadano nazwy „Tom”, „Dick” i „Harry”. Dwa pierwsze, położone w zachodniej części obozu, wydawały się najdogodniejszą drogą ucieczki. Jednak „Tom” został odkryty podczas jednej z rewizji, a wyjście z tunelu „Dick” w wyniku rozbudowy obozu znalazło się na terenie nowego sektora. Ostatnią szansą ucieczki pozostał 111 metrowy tunel „Harry”. Do jego budowy wykorzystano wszelkie możliwe materiały: deski z baraków i prycz, puszki i worki, z których zbudowano specjalną pompę dostarczającą powietrze. Gdy tunel był już gotowy, chęć ucieczki zgłosiło 500 osób. Zakładano, że zdoła uciec ok. 200, przeprowadzono więc losowanie. Ostatecznie uciekło 81 jeńców różnych narodowości, w tym sześciu Polaków.
W nocy z 24 na 25 marca 1944 roku uciekinierzy zebrali się w baraku, w którym znajdowało się wejście do tunelu. Okazało się wtedy, że tunel jest za krótki i kończy się przed linią lasu. Ponadto ogłoszony alarm lotniczy nie był na rękę uciekinierom planującym ucieczkę pociągiem. Pomimo to z tunelu zdążyło wydostać się 76 jeńców, zanim wartownicy zauważyli uciekinierów.
Ucieczka w pełni powiodła się tylko trzem lotnikom. Byli to Norwegowie Peter Bergsland i Jens Muller oraz Holender Bram van der Stok. Reszta uciekinierów została prędzej czy później schwytana. Na specjalny rozkaz Hitlera (tzw. Sagan-Befehl) wszyscy uciekinierzy mieli zostać rozstrzelani, lecz po interwencji Göringa ostatecznie zdecydowano się rozstrzelać pięćdziesięciu lotników.
Ewakuacja obozu.
W obliczu szybko zbliżającej się Armii Czerwonej, 27 stycznia 1945 Hitler wraz z Göringiem podjęli decyzję o ewakuacji obozu. Wieczorem tego samego dnia, ok. 10 000 jeńców, zostało wyprowadzonych w kierunku miasta Spremberg. Na terenie obozu zostało ok. 500 chorych, których później dowieziono samochodami do Stalagu XIII D Nürnberg. Reszta po dotarciu do miasta Spremberg została pociągami rozwieziona do stalagów w Norymberdze, Moosburg an der Isar, Tarmstedt i Luckenwalde.

</doc>
<doc id="785782" url="https://pl.wikipedia.org/wiki?curid=785782" title="Suki">
Suki



</doc>
<doc id="785783" url="https://pl.wikipedia.org/wiki?curid=785783" title="Premierzy Jordanii">
Premierzy Jordanii



</doc>
<doc id="785784" url="https://pl.wikipedia.org/wiki?curid=785784" title="Anemoskop">
Anemoskop



</doc>
<doc id="785785" url="https://pl.wikipedia.org/wiki?curid=785785" title="Johann Friedrich Fasch">
Johann Friedrich Fasch

Johann Friedrich Fasch (ur. 15 kwietnia 1688 w Buttelstedt, zm. 5 grudnia 1758 w Zerbst/Anhalt) – niemiecki skrzypek i kompozytor epoki późnego baroku.
Urodził się w Buttelstedt w pobliżu Weimaru. Jako chłopiec śpiewał w chórze w Weißenfels. Muzyki uczył go Johann Kuhnau w Thomasschule w Lipsku, gdzie już jako dojrzały muzyk założył Collegium Musicum. Podróżował po całych Niemczech. W roku 1714 został skrzypkiem w orkiestrze w Bayreuth, później pracował też w Greiz i Dolní Lukavicy. W roku 1722 został kapelmistrzem książęcym w Zerbst/Anhalt i pozostał nim do śmierci w wieku 70 lat.
Od roku 1983 w mieście Zerbst odbywają się coroczne festiwale muzyczne dla uczczenia jego pamięci.
Johann Friedrich Fasch był ojcem Carla Friedricha Christiana Fascha, również muzyka.
Twórczość.
Johann Friedrich Fasch komponował zarówno muzykę kościelną, jak i świecką. Jego muzykę cenił i kopiował Johann Sebastian Bach. Twórczość Fascha stanowi ważny etap przejściowy między muzyką baroku i klasycyzmu. Wśród jego kompozycji znajduje się m.in.

</doc>
<doc id="785790" url="https://pl.wikipedia.org/wiki?curid=785790" title="Malinów (wzniesienie)">
Malinów (wzniesienie)

 
Malinów (1115 m n.p.m.) – płaskie, rozległe wzniesienie w paśmie Baraniej Góry w Beskidzie Śląskim, w grzbiecie biegnącym od Malinowskiej Skały ku Przełęczy Salmopolskiej.
Grzbietowa część Malinowa zbudowana jest z występujących tylko w tej części Beskidu Śląskiego tzw. zlepieńców z Malinowskiej Skały. Na stokach liczne wychodnie skalne w formie m.in. baszt i ambon, dochodzących do 9 m wysokości i 120 m długości. W zboczach góry znajduje się szereg jaskiń, w tym najdłuższa jaskinia polskiego fliszu karpackiego - Jaskinia Wiślańska o łącznej długości korytarzy 2275 m, a także druga co do długości jaskinia fliszowa – Jaskinia Miecharska o długości korytarzy 1838 m. Na południowym stoku góry, tuż pod grzbietem od strony Wisły Malinki, znajduje się otwór wejściowy znanej Jaskini Malinowskiej, chronionej jako pomnik przyrody, lecz udostępnionej do zwiedzania. 
Szczyt Malinowa jeszcze na początku lat 90. XX w. w całości porośnięty był lasami świerkowymi. Dziś pokryty jest wielkimi wyrębami, z których można oglądać panoramy na Pasmo Czantorii i Stożka, Klimczok, Kotarz, Skrzyczne oraz Szczyrk.
Przez Malinów przebiega czerwony szlak z Przełęczy Salmopolskiej na Malinowską Skałę. Na szczycie kończy się szlak zielony ze Szczyrku Soliska.

</doc>
<doc id="785792" url="https://pl.wikipedia.org/wiki?curid=785792" title="Łagiewniki (gmina Sompolno)">
Łagiewniki (gmina Sompolno)

Łagiewniki – kolonia w Polsce położona w województwie wielkopolskim, w powiecie konińskim, w gminie Sompolno, w sołectwie Marianowo. Wyróżnione są też nazwy Łagiewniki Górne i Łagiewniki Dolne.
W latach 1975–1998 miejscowość administracyjnie należała do województwa konińskiego.
Mieszkańcy Łagiewnik wyznania katolickiego przynależą do parafii św. Mateusza Apostoła w Lubstówku, a mieszkańcy Łagiewnik Dolnych do parafii Narodzenia Najświętszej Maryi Panny w Racięcicach .
W Łagiewnikach urodził się Mieczysław Tomczak - poseł na Sejm.

</doc>
<doc id="785794" url="https://pl.wikipedia.org/wiki?curid=785794" title="Ośno Dolne">
Ośno Dolne

Ośno Dolne – część wsi Ośno Górne w Polsce, położona w województwie wielkopolskim, w powiecie konińskim, w gminie Sompolno, przy drodze wojewódzkiej nr 269.
W latach 1975–1998 Ośno Dolne administracyjnie należało do województwa konińskiego.

</doc>
<doc id="785800" url="https://pl.wikipedia.org/wiki?curid=785800" title="Guernikako arbola">
Guernikako arbola



</doc>
<doc id="785802" url="https://pl.wikipedia.org/wiki?curid=785802" title="Cabombaceae">
Cabombaceae



</doc>
<doc id="785803" url="https://pl.wikipedia.org/wiki?curid=785803" title="Waterdeep">
Waterdeep



</doc>
<doc id="785807" url="https://pl.wikipedia.org/wiki?curid=785807" title="Archeologiczne Zdjęcie Polski">
Archeologiczne Zdjęcie Polski

Archeologiczne Zdjęcie Polski (AZP) – realizowane na terenie całej Polski od 1978 przedsięwzięcie poszukiwania, rejestrowania i nanoszenia na mapy stanowisk archeologicznych. Jego celem jest uzyskanie informacji potrzebnych do celów naukowych i konserwatorskich (związanych z ochroną zabytków). Przedsięwzięcie jest koordynowane przez poszczególnych wojewódzkich konserwatorów zabytków, a centralna baza danych przechowywana jest w Narodowym Instytucie Dziedzictwa w Warszawie.
Poszukiwania stanowisk archeologicznych prowadzone są głównie metodą tzw. badań powierzchniowych, czyli obserwacji powierzchni zaoranych pól wiosną i jesienią. Dodatkowo wykorzystuje się informacje ze źródeł archiwalnych oraz wywiady z mieszkańcami danej miejscowości. Badania powierzchniowe uzupełniane są metodami archeologii lotniczej.
Informacje o odkrytych stanowiskach archeologicznych nanoszone są na mapy w skali 1:25 000 i 1:10 000 oraz specjalne ujednolicone w całym kraju karty (Karta Ewidencji Stanowiska Archeologicznego). W ostatnich latach czynione są starania o wprowadzenie wszystkich stanowisk archeologicznych do komputerowej bazy danych i udostępnienia map występowania stanowisk archeologicznych w ramach Systemu Informacji Geograficznej (GIS). Dostępność takich map pozwoli na wykorzystanie zebranych informacji do celów naukowych, jak również do celów planowania przestrzennego. Dzięki wprowadzeniu danych z AZP do systemu informacji geograficznej będą mogły być one dostępne także w nawigacji GPS.
Do czerwca 2008, według danych Narodowego Instytutu Dziedzictwa, zarejestrowano 435 000 stanowisk archeologicznych na 87% powierzchni Polski. Definicja stanowisk AZP na terenie zabudowanym pozostaje jednak przedmiotem dyskusji, a zalesiona trzecia część obszaru kraju wciąż oczekuje na przebadanie, co według szacunków może zająć ponad 100 lat.
Program pilotażowy przedsięwzięcia opracował i zrealizował Stefan Woyda, konserwator zabytków archeologicznych w województwie warszawskim 1964–1975.

</doc>
<doc id="785809" url="https://pl.wikipedia.org/wiki?curid=785809" title="Dragowisztica">
Dragowisztica

Dragowisztica (serb. Драговиштица – "Dragovištica", bułg. Драговищица) – rzeka w południowo-wschodniej Serbii i w zachodniej Bułgarii, prawy dopływ Strumy w zlewisku morza Egejskiego. Długość – 63 km.
Dragowisztica powstaje w górach Vardenik w południowo-wschodniej Serbii z połączenia dwóch małych rzek – Božičkej reki i Ljubatskej reki. Miejsce połączenia rzek znajduje się na wysokości 787 m n.p.m. koło miasta Bosilegrad. Rzeka płynie na południowy wschód, tuż przed granicą bułgarsko-serbską przyjmuje swój największy dopływ – Brankovačką rekę i przecina granicę koło bułgarskiej wsi Dolno Ujno. Wpada do Strumy w jej górnym biegu, u stóp pasma górskiego Konjawska płanina.

</doc>
<doc id="785810" url="https://pl.wikipedia.org/wiki?curid=785810" title="MI7">
MI7

MI7 – sekcja 7. Brytyjskiego Wywiadu Wojskowego, była oddziałem Brytyjskiego Zarządu Wywiadu Wojskowego, części Biura Wojny. Zajmowała się propagandą i cenzurą.

</doc>
<doc id="785811" url="https://pl.wikipedia.org/wiki?curid=785811" title="Siedliska (powiat koniński)">
Siedliska (powiat koniński)

Siedliska – wieś w Polsce położona w województwie wielkopolskim, w powiecie konińskim, w gminie Sompolno, w sołectwie Mąkolno.
W roku 1930 z inicjatywy nauczyciela Kazimierza Rakowskiego we wsi utworzono powszechną szkołę siedmioklasową. W latach 1975–1998 miejscowość administracyjnie należała do województwa konińskiego.
W gminnej ewidencji zabytków ujęty jest siedliski cmentarz ewangelicko-augsburski z końca XIX wieku. Mieszkańcy Siedlisk wyznania katolickiego przynależą do parafii św. Andrzeja Apostoła w Mąkolnie.

</doc>
<doc id="785812" url="https://pl.wikipedia.org/wiki?curid=785812" title="William Babell">
William Babell

William Babell (ur. ok. 1690 w Londynie, zm. 23 września 1723 tamże) – angielski klawesynista, organista, skrzypek i kompozytor epoki baroku.
Studiował u Pepuscha i być może także u Händla. Był członkiem prywatnej orkiestry królewskiej i organistą w All Hallows w Londynie. Komponował suity na instrumenty klawiszowe (klawesyn, szpinet), sonaty na skrzypce, obój lub flet, a także koncerty na skrzypce lub flet piccolo.
Dokonał wielu transkrypcji na klawesyn popularnych wówczas arii operowych, zwłaszcza z oper Händla, np. Rinaldo. Był wyjątkowo sprawnym instrumentalistą, a wiele jego transkrypcji mogło być wykonywanych tylko przez wirtuoza.
Jego rękopisy są chętnie analizowane przez badaczy, stanowią bowiem bogate źródło informacji na temat praktyki muzycznego zdobnictwa i improwizacji stosowanej w baroku.
Opublikowane utwory.
Wiele kompozycji i transkrypcja na klawesyn zachowało się w rękopisach.

</doc>
<doc id="785814" url="https://pl.wikipedia.org/wiki?curid=785814" title="Alfred Bäumler">
Alfred Bäumler



</doc>
<doc id="785815" url="https://pl.wikipedia.org/wiki?curid=785815" title="Departament (Gwatemala)">
Departament (Gwatemala)



</doc>
<doc id="785816" url="https://pl.wikipedia.org/wiki?curid=785816" title="Dąbrowa (powiat koniński)">
Dąbrowa (powiat koniński)

Dąbrowa – wieś w Polsce położona w województwie wielkopolskim, w powiecie konińskim, w gminie Sompolno, w sołectwie Police.
W latach 1975–1998 miejscowość administracyjnie należała do województwa konińskiego. Mieszkańcy Dąbrowy wyznania katolickiego przynależą do parafii św. Marii Magdaleny w Sompolnie.
W roku 2011 mieszkaniec Dąbrowy, działający w Związku Szkółkarzy Polskich Karol Piątkowski, zdobył tytuł Wielkopolskiego Rolnika Roku w konkursie organizowanym przez Zarząd Województwa Wielkopolskiego.
We wsi znajduje się pomnikowy dąb szypułkowy o obwodzie pierśnicy 400 cm. Miejscowość jest siedzibą leśnictwa Lubstów należącego do nadleśnictwa Konin.

</doc>
<doc id="785819" url="https://pl.wikipedia.org/wiki?curid=785819" title="Jaskinia Malinowska">
Jaskinia Malinowska

Jaskinia Malinowska położona jest w Beskidzie Śląskim pod szczytem góry Malinów. Otwór wejściowy znajduje się na wysokości 1080 m n.p.m.
Dojście.
Ze szczytu Malinowa schodzimy kilkaset metrów grzbietem w kierunku Malinowskiej Skały i skręcamy w prawo na wyraźną ścieżkę biegnącą prawie poziomo, którą docieramy do otworu.
Opis jaskini.
Jaskinia Malinowska jest jaskinią typu osuwiskowego. Powstała w tzw. zlepieńcach z Malinowskiej Skały i piaskowcach górnych warstw godulskich. Otwór wejściowy (2,5 m x 0,6 m) stanowi duża szczelina (głębokości około 10 m) rozwinięta na kierunku NW-SE. Pionowe odcinki szczeliny zabezpieczone zostały metalowymi drabinami, które zastąpiły ustawiane tu niegdyś ostrewki i drabiny drewniane. Obecnie wykonane i zakotwione w skałach są metalowe uchwyty, klamry i stopnie które bardzo ułatwiają zejście do jaskini oraz sprawiają, że jest ona dostępna praktycznie dla wszystkich. Jaskinia rozwinięta jest w dwóch ciągach, zbudowanych z wąskich, wysokich szczelin, połączonych wąskimi, krętymi korytarzykami i kominkami. Dno korytarzy w ciągu I pokryte gruzem i żwirem, rzadziej większymi blokami, miejscami błotniste (głębokie kałuże!), w ciągu II – pokryte rumoszem skalnym lub gliną. Największą salą jest tzw. Galeria w ciągu I – długości 13,5 m, szerokości do 1,4 m i wysokości 9,5 m.
Jaskinia jest wilgotna, szczególnie w niektórych partiach ciągu I. W porze roztopów wiosennych i po długotrwałych opadach deszczu w wielu miejscach występuje deszcz podziemny, a za ścianą w Galerii słychać szum wody. Od pierwszych pomiarów w 1950 r. (Kazimierz Kowalski) temperatura w jaskini utrzymuje się w granicach +6 °C. Przewiew powietrza jest wyczuwalny w szczelinie wejściowej. Światło dzienne sięga do dna tejże szczeliny i do wstępnych partii korytarzy poniżej.
Jaskinia w dawnych przekazach.
Jaskinia jest znana od bardzo dawna. Jak przekazują podania ludowe (nie potwierdzone!), miała służyć już w XV w. husytom (jako kryjówka i miejsce nabożeństw), a w XVI i XVII wieku ewangelikom (wówczas prześladowanym na Śląsku). Na początku XVIII wieku miała być jedną z kryjówek zbójników Ondraszka, a jeszcze w XIX wieku mieli się w niej chronić jacyś rozbójnicy. Według innych podań, jaskinia miała mieć dwie mile długości i ciągnąć się aż do Żywca.
W dawnych przekazach przewija się również informacja, że jedno z wejść jaskini było o wiele niżej, nad potokiem Malinka, a obecnie znany otwór odsłonięty został później, około roku 1860–1870 (podczas wyrębu lasu nieumiejętnie podcięta jodła wyrwała korzeniami fragment ziemi, odsłaniając otwór). Nigdy nie zostało to jednak potwierdzone: nie odnaleziono innego otworu wejściowego, a wszystkie znane opisy dotyczą tych samych partii jaskini.
Dzieje poznawania jaskini.
Jaskinia pojawiła się w literaturze w 1850 r., w opisie odbytej rok wcześniej podróży Ludwika Zejsznera do źródeł Wisły, jako „...jama w piaskowcu właściwie szczelina, o kierunku południowo-wschodnim, 12 kroków długa, 4 szeroka, a znajdująca się 30 kroków głęboko”. W 1888 r. Bogumił Hoff podał opis dojścia do jaskini, scharakteryzował ją bardzo ogólnie, koncentrując się raczej na przedstawionych powyżej podaniach ludowych z nią związanych i informacjach o pierwszych penetracjach obiektu. W 1910 r. Wilhelm Friedberg podał szczegółowy opis jaskini, jej szkicowy plan i przekrój rozwinięty. Władysław Milata badał jaskinię w 1933 r. i przedstawił jej uproszczony przekrój rozwinięty. O „...jaskini w górze Malinowa na Śląsku Cieszyńskim” pisał szerzej w 1948 r. Alojzy Szupina. Tekst uzupełniały plan i przekrój rozwinięty. Pełny opis inwentarzowy jaskini, wykonany przez Kazimierza Kowalskiego w 1954 r., zaopatrzony w plan z przekrojami poprzecznymi, obejmował 132 m korytarzy. Jaskinia wzmiankowana była następnie w innych pracach, jednak nie zawierały one z reguły nowych danych.
Zwiedzanie.
Zejście do jaskini było w przeszłości dość trudne, raczej dla zaawansowanych turystów. Na pierwszą półkę skalną prowadziła metalowa drabinka oparta o skałę (nie przymocowana). Dalsze wymagało użycia sprzętu alpinistycznego. Zwiedzanie głównych partii jaskini – bez trudności. Możliwości pobłądzenia niewielkie. Aktualnie brak informacji o możliwych innych zagrożeniach. Niezbędna latarka i okrycie przeciwdeszczowe. Główny ciąg jest licznie odwiedzany przez turystów.
8 czerwca 2019 jaskinia została oficjalnie udostępniona do publicznego zwiedzania po zamontowaniu bezpiecznego systemu zejścia. Projekt, wykonanie i montaż drabin i pochwytów został zrealizowany przez członków Klubu Alpinistycznego przy Grupie Beskidzkiej GOPR przy wsparciu finansowym Miasta Wisła. 

</doc>
<doc id="785820" url="https://pl.wikipedia.org/wiki?curid=785820" title="Puchar Świata w skeletonie">
Puchar Świata w skeletonie

Puchar Świata w skeletonie – rozgrywany corocznie, pomiędzy listopadem a lutym, cykl zawodów w skeletonie, przeprowadzany przez Międzynarodową Federacją Bobsleja i Toboganu - FIBT. Zawody odbywają w specjalnych do tego stworzonych torach lodowych w różnych krajach świata. Najwięcej konkursów odbywa się w Niemczech, Stanach Zjednoczonych oraz Kanadzie, jednakże konkursy odbywają się też m.in. w Austrii, Szwajcarii, czy w Rosji. Za zajęcie odpowiedniego miejsca w pojedynczych zawodach uczestnik otrzymuje daną liczbę punktów. Każdemu zawodnikowi, który co najmniej raz zajął miejsce wśród 30 najlepszych w konkursie, sumuje się zdobyte w nich punkty. Na podstawie tych punktów tworzona jest klasyfikacja Pucharu Świata. Jest ona przejściowa, tzn. jest aktualizowana po każdym konkursie. Po odbyciu się wszystkich konkursów Pucharu Świata (czyli na koniec sezonu) klasyfikacja staje się klasyfikacją końcową. Zawodnik na jej czele staje się zwycięzcą i otrzymuje Puchar Świata.
Rozgrywki wśród mężczyzn rozpoczęły się w sezonie 1986/1987, natomiast kobiety wystartowały po raz pierwszy w Pucharze Świata w sezonie 1996/1997.

</doc>
<doc id="785821" url="https://pl.wikipedia.org/wiki?curid=785821" title="Wymysłowo (Sompolinek)">
Wymysłowo (Sompolinek)

Wymysłowo – część wsi Sompolinek w Polsce, położona w województwie wielkopolskim, w powiecie konińskim, w gminie Sompolno.
W latach 1975–1998 Wymysłowo należało administracyjnie do województwa konińskiego.
Osadnictwo na obszarze współczesnego Wymysłowa istniało w okresach: kultury pucharów lejkowatych, kultury łużyckiej i kultury przeworskiej.

</doc>
<doc id="785822" url="https://pl.wikipedia.org/wiki?curid=785822" title="Andrew Ilie">
Andrew Ilie

Andrew Ilie (ur. 18 kwietnia 1976 w Bukareszcie) – australijski tenisista pochodzenia rumuńskiego, reprezentant w Pucharze Davisa, olimpijczyk.
Kariera tenisowa.
Praworęczny Ilie, który bekhend grał jedną ręką, znany był jako ekspresyjny gracz, szukający efektownych rozwiązań na korcie. Jednym z jego popisowych uderzeń był drajw-wolej z backhandu. Od French Open 1999 wprowadził na korty nowy zwyczaj – po ważnym dla siebie zwycięstwie w ramach triumfalnych gestów rozdzierał na sobie koszulkę. Miał opinię jednego z nielicznych graczy australijskich potrafiących grać na wolnym korcie ziemnym.
Treningi tenisowe rozpoczął w Rumunii, skąd przeniósł się z rodzicami do Australii jako 13-latek (wkrótce otrzymał obywatelstwo australijskie). Zaliczał się do światowej czołówki juniorów, sezon 1994 kończąc jako 8. zawodnik rankingu juniorów, z finałem Australian Open (przegrał z Benem Ellwoodem), ćwierćfinałem US Open oraz wygraną międzynarodowych mistrzostw Kanady. W tym samym roku oficjalnie rozpoczął karierę zawodową, którą kontynuował do jesieni 2003 roku.
W 1995 roku dzięki dzikiej karcie debiutował w męskim Wielkim Szlemie w Australian Open, ale start zakończył na 1 rundzie. Lepiej powiodło mu się kilka miesięcy później na French Open w Paryżu, gdzie przeszedł eliminacje, a w turnieju głównym pokonał Richarda Krajicka, by odpaść w 3 rundzie z Junusem al-Ajnawim. Latem 1995 roku wygrał pierwszy turniej o randze ATP Challenger Tour, w Lillehammer, a w grudniu tegoż roku kolejny, w Perth. W kolejnych latach grał głównie w imprezach ATP Challenger Tour, a w 1997 roku stracił znaczną część sezonu z powodu kontuzji.
Na początku sezonu 1998, podczas Australian Open osiągnął 3 rundę, w której odpadł z Marcelo Ríosem, a w kwietniu tegoż roku odniósł pierwsze turniejowe zwycięstwo z cyklu ATP World Tour, w Coral Springs. W decydującym meczu pokonał Davide Sanguinettiego. Do 3 rundy doszedł także na French Open, gdzie odpadł z Carlosem Moyą.
W 1999 roku awansował w Australian Open do 4 rundy. Osiągnął także półfinał w Dubaju, pokonując wicelidera rankingu Àlexa Corretję oraz Gustavo Kuertena i Petra Kordę, by odpaść z Nicolasem Kieferem.
W 2000 roku wygrał drugi turniej ATP World Tour, w finale w Atlancie pokonując Jasona Stoltenberga. W tym samym roku był w finale w Sankt Pölten, gdzie poniósł porażkę z Andreim Pavelem. Wystąpił także na igrzyskach olimpijskich w Sydney, z których został wyeliminowany w 1 rundzie przez Fernando Vicente.
W 2001 roku Ilie ponownie doszedł do 4 rundy Australian Open, pokonując m.in. Juana Carlosa Ferrero, a ulegając późniejszemu zwycięzcy Andre Agassiemu. W marcu odniósł zwycięstwo w Scottsdale nad byłym liderem rankingu Pete'em Samprasem, pokonał w ciągu roku także dwukrotnie innego amerykańskiego weterana, Michaela Changa. W dalszej części sezonu był jeszcze w kilku ćwierćfinałach turniejowych oraz w półfinale w Hongkongu.
W rankingu gry pojedynczej Ilie najwyżej był na 38. miejscu (29 maja 2000), a w klasyfikacji gry podwójnej na 296. pozycji (12 czerwca 2000).
W lutym 2002 roku Ilie został powołany na rozgrywki o Puchar Davisa przeciwko Argentynie, jednak uległ Gastonowi Gaudio i Juanowi Ignacio Cheli. Ostatecznie Argentyna triumfowała w rywalizacji 5:0.

</doc>
<doc id="785824" url="https://pl.wikipedia.org/wiki?curid=785824" title="Spólnik (wieś)">
Spólnik (wieś)

Spólnik – wieś w Polsce położona w województwie wielkopolskim, w powiecie konińskim, w gminie Sompolno, w sołectwie Belny.
W latach 1975–1998 miejscowość administracyjnie należała do województwa konińskiego.
Mieszkańcy Spólnika wyznania katolickiego przynależą do parafii św. Marii Magdaleny w Sompolnie.

</doc>
<doc id="785827" url="https://pl.wikipedia.org/wiki?curid=785827" title="Johann Christoph Pepusch">
Johann Christoph Pepusch

Johann Christoph Pepusch (ur. 1667 w Berlinie, zm. 20 lipca 1752 w Londynie) – niemiecki kompozytor okresu baroku.
Życiorys.
Pepusch w wieku lat 14 został zatrudniony na dworze pruskim. Około roku 1700 osiedlił się w Anglii. Mecenasem kompozytora był James Brydges, 1. hrabia Carnarvon i 1. książę Chandos, znany także jako największy mecenas Haendla.
Najbardziej znany jako aranżer słynnej "The Beggar's Opera" ("Opery Żebraczej") z roku (1728) – do libretto autorstwa Johna Gaya. Skomponował wiele sonat na obój, flet prosty i skrzypce.
Pepusch zaangażował się też w badania nad muzyką czasów dawniejszych jako jeden z założycieli londyńskiej "Academy of Ancient Music", której dyrygentem był do śmierci w 1752 r.

</doc>
<doc id="785828" url="https://pl.wikipedia.org/wiki?curid=785828" title="Incydent w świątyni Honnō-ji">
Incydent w świątyni Honnō-ji

 – wydarzenie odnoszące się do samobójstwa japońskiego daimyō, Nobunagi Ody, do którego zmusił go jeden z jego dowódców, Mitsuhide Akechi. 
Miało ono miejsce 21 czerwca 1582 w świątyni buddyjskiej Honnō (Honnō-ji) w Kioto, kładąc kres dążeniom Nobunagi do centralizacji władzy w Japonii. Kontrola Mitsuhide Akechiego nad ziemiami Nobunagi była jednak bardzo krótka. Niedługo potem został on pokonany przez Hideyoshiego Toyotomiego, który przejął dziedzictwo Nobunagi.
Kontekst.
W pierwszej połowie roku Nobunaga Oda zniszczył klan Takeda i znajdował się u szczytu potęgi. Sprawował ścisłą kontrolę nad centralną Japonią, a jego jedynymi przeciwnikami były klany: Mōri, Uesugi i Hōjō, wszystkie osłabione wewnętrznymi sporami. Po śmierci Motonariego jego wnuk, Terumoto Mōri, starał się jedynie utrzymać status quo, w czym pomagali mu dwaj wujowie, zgodnie z testamentem Motonariego. Zmarł również Ujiyasu Hōjō, poważany strateg i zarządca, pozostawiając władzę w rękach mniej znakomitego syna, Ujimasy. W końcu, śmierć Kenshina Uesugi, uznawanego za najznakomitszego generała okresu Sengoku i konflikt pomiędzy jego dwoma adoptowanymi synami, znacznie osłabiła klan Uesugi.
Wykorzystując sytuację, Nobunaga zaczął agresywnie wysyłać swoich generałów w różne strony, kontynuując zbrojną ekspansję. Rozkazał Hideyoshiemu Toyotomi zaatakować klan Mōri, Nagahide Niwa miał przygotować się do inwazji Sikoku, Kazumasu Takigawa miał obserwować klan Hōjō z prowincji Kozuke i Shinano, a Katsuie Shibata miał zaatakować prowincję Echigo, rodowe ziemie klanu Uesugi.
W tym samym czasie Nobunaga zaprosił swojego sprzymierzeńca, Ieyasu Tokugawę, na objazd regionu Kansai, którym mieli uczcić zniszczenie klanu Takeda. W międzyczasie Hideyoshi przesłał prośbę o posiłki, ponieważ jego siły zostały zaangażowane w oblężenie Takamatsu. Nobunaga rozdzielił się z Ieyasu, który udał się na dalszy objazd Kansai i rozpoczął przygotowania do wsparcia Hashiby. Rozkazał Mitsuhide Akechiemu, aby również ruszył na pomoc Hashibie i udał się do Honnō-ji, gdzie zwykle odpoczywał przebywając w Kioto. Towarzyszyli mu jedynie dworacy, kupcy, artyści wysokiego rodu i liczna służba.
Zdrada Mitsuhide.
Po otrzymaniu rozkazu Mitsuhide Akechi powrócił do zamku Sakamoto i przeniósł się do swojego obozu w prowincji Tamba. Mniej więcej w tym samym czasie miał sesję rengi z kilkoma znanymi poetami, w czasie której ujawnił swój zamiar buntu.
Mitsuhide uznał okoliczności za sprzyjające, nie tylko dlatego, że Nobunaga odpoczywał w Honnō-ji i był nieprzygotowany na atak, ale też dlatego, że wszyscy pozostali daimyō i generałowie Ody byli zaangażowani w innych częściach kraju.
Mitsuhide poprowadził swoją armię do Kioto, ogłaszając że Nobunaga chce zaprezentować wojsko. Nie był to pierwszy raz, gdy Nobunaga prezentował swoje nowoczesne i dobrze wyposażone oddziały w Kioto, więc nikt nie wątpił w ten pretekst. Po dotarciu do Honnō-ji Mitsuhide ogłosił: „Wróg czeka w Honnō-ji!”
Przed świtem armia Akechi dokonała zamachu stanu, otaczając Honnō-ji. Nobunaga stawił opór wraz z ochroną i służbą, ale w obliczu ogromnej przewagi liczebnej żołnierzy Mitsuhide uświadomili sobie beznadziejność sytuacji. Nobunaga popełnił samobójstwo podpalając świątynię. Fakt, że jego ciało nie zostało odnalezione, często staje się obiektem spekulacji pisarzy i historyków.
Po zajęciu Honnō-ji, Mitsuhide zaatakował zamek Nijō (także w Kioto), gdzie po odesłaniu kōtaishi przebywał najstarszy syn Nobunagi i jego spadkobierca, Nobutada Oda. Nobutada popełnił tam samobójstwo.
Po próbie skłonienia przebywających w pobliżu wasali Nobunagi do uznania go za nowego pana ziem Ody, Akechi wkroczył do zamku Azuchi i zaczął wysyłać wiadomości na dwór cesarski, próbując poprawić swoją pozycję i zmusić dwór do uznania go.
Powody przewrotu.
Powody, które skłoniły Mitsuhide Akechi do przewrotu są nadal źródłem kontrowersji i spekulacji. Istnieje wiele teorii, wśród których najczęściej przytaczane są te stwierdzające, że Mitsuhide działał z powodu osobistej urazy lub ze strachu, lub że jego ambicją było przejęcie Japonii, lub działał po prostu w obronie dworu cesarskiego, którego autorytet nie był uznawany przez Nobunagę, albo że próbował usunąć obrazoburczego rewolucjonistę. Wiele osób sądzi, że była to kombinacja przynajmniej niektórych z wymienionych.
Gdy Nobunaga zaprosił Tokugawę Ieyasu do zamku Azuchi, Akechi był jego osobistym przedstawicielem mającym zajmować się grupą Ieyasu. Wkrótce jednak został usunięty z tej pozycji. Istnieje opowieść, według której Nobunaga krzyczał na niego przed gośćmi z powodu podania nieświeżej ryby.
Według innej opowieści, gdy Nobunaga rozkazał Mitsuhide pomóc Hideyoshiemu, w jakiś sposób zasugerował, że Akechi utraci obecne terytorium i będzie musiał walczyć o ziemię, która nie znajdowała się jeszcze pod kontrolą Ody. Ponieważ Nobunaga wysłał już dwóch długoletnich wasali, Nobumoriego Sakumę i Hidesadę Hayashiego, na wygnanie z powodu słabych wyników, Akechi mógł sądzić, że czeka go podobny los. W tym czasie miał już ponad 50 lat i niektórzy uważają, że mógł czuć się niepewnie wobec takiej ponurej perspektywy.
Co więcej, podczas najazdu na prowincję Tamba, Mitsuhide Akechi miał wysłać swoją matkę jako zakładnika do wrogiego zamku Yagami, aby przekonać klan Hatano do poddania się. Jednak Nobunaga stracił braci Hatano, w odpowiedzi na co byli wasale Hatano zabili matkę Mitsuhide. Mitsuhide Akechi był tym upokorzony i załamany, co ostatecznie doprowadziło go do decyzji o zabiciu swego pana. Jednakże ta opowieść zaczęła krążyć dopiero w okresie Edo i ma wątpliwe podłoże historyczne.
Bez względu na przyczynę przewrotu, Akechi odbył sesję renga z kilkoma znanymi poetami przed wymarszem do Kioto. Jedna z linii, które wypowiedział, brzmiała:
"Toki wa ima, ame ga shitashiru satsuki ka na."
Dosłownie, oznacza to: „Czas jest teraz, w piątym miesiącu [księżycowym], gdy pada deszcz”. Pozostawiając bez zmian wymowę, można jednak podstawić inne znaki pisma, a więc:
土岐は今 天が下治る 皐月かな
i zmienić znaczenie na:
„Toki teraz powinni rządzić całym krajem”, gdyż "Toki", oznaczające „czas”, brzmi identycznie jak Toki, dziedziczne nazwisko Mitsuhide, a „deszcz” zastąpiło „niebo” (to co „pod niebem” w znaczeniu „cały kraj”).
Po incydencie.
Hideyoshi Toyotomi szybko zawarł pokój z klanem Mōri i wrócił z regionu Chūgoku w ciągu dziesięciu dni. Po drodze zebrał wcześniejszych wasali Ody i spotkał się z Nagahide Niwą i Nobutaką Odą w Sakai. Podczas marszu na Kioto pokonał Mitsuhide Akechi w bitwie pod Yamazaki. Akechi został zabity, gdy uciekał do swojego zamku.
Ieyasu Tokugawa początkowo objeżdżający Sakai, uciekł przez kilka prowincji i przekroczył góry w prowincji Iga, docierając na wybrzeże w prowincji Ise. Do swojej rodzinnej prowincji Mikawa dotarł drogą morską. Zajęło mu to tak wiele czasu, że zanim umocnił swoją pozycję, Hideyoshi kontrolował już większość terytorium Nobunagi.
Kazumasu Takigawa musiał nagle stawić czoła najazdowi klanu Hōjō, w którym stracił większość swoich ziem, co kosztowało go utratę wcześniejszego prestiżu w klanie Oda.
Katsuie Shibata i inni wasale Ody na północy zostali zajęci przez kontratak klanu Uesugi w prowincji Echizen i przez dłuższy czas nie byli w stanie podjąć znaczących działań.
Fakt, że nikt inny nie miał okazji, zasobów lub zdolności do zdecydowanego działania, zapewniły Hideyoshiemu zwierzchnictwo i wizerunek duchowego dziedzica Nobunagi.
Kultura popularna.
Wydarzenia w Honnōji często pojawiają się w filmach i grach odwołujących się do końcowego okresu Sengoku. 

</doc>
<doc id="785829" url="https://pl.wikipedia.org/wiki?curid=785829" title="Neustadt an der Tafelfichte">
Neustadt an der Tafelfichte



</doc>
<doc id="785830" url="https://pl.wikipedia.org/wiki?curid=785830" title="Rosica (dopływ Jantry)">
Rosica (dopływ Jantry)

Rosica (bułg. "Росица") – rzeka w północnej Bułgarii, lewy dopływ Jantry. Długość – 164 km, powierzchnia zlewni – 2 265 km². 
Rosica ma źródła w pasmie górskim Kałoferska Płanina w środkowej części Starej Płaniny. Płynie na północ, przecina miasto Sewliewo, stopniowo zmienia kierunek na wschodni, przepływa zbiornik wodny "Aleksander Stambolijski" i wypływa na Nizinę Naddunajską. Uchodzi do Jantry koło wsi Polikrajszte. 
Największe dopływy Rosicy to Łopusznica, Czuparata, Widima, Krapec, Negowanka i Bochot.

</doc>
<doc id="785834" url="https://pl.wikipedia.org/wiki?curid=785834" title="Riitta-Liisa Roponen">
Riitta-Liisa Roponen

Riitta-Liisa Roponen z d. Lassila (ur. 6 maja 1978 w Haukipudas) – fińska biegaczka narciarska, medalistka olimpijska, siedmiokrotna medalistka mistrzostw świata oraz zdobywczyni FIS Marathon Cup.
Kariera.
Po raz pierwszy na arenie międzynarodowej Riitta-Liisa Roponen pojawiła się 15 listopada 1997 roku podczas zawodów FIS Race w Rovaniemi, gdzie zajęła 24. miejsce w biegu na 5 km techniką dowolną. Nigdy nie brała udziału w mistrzostwach świata juniorów. W Pucharze Świata zadebiutowała 28 listopada 1998 roku w Muonio, zajmując 70. miejsce w biegu na 5 km stylem dowolnym. Był to jej jedyny start pucharowy w sezonie 1998/1999 i wobec braku zdobytych punktów nie została uwzględniona w klasyfikacji generalnej. Taka sama sytuacja miała miejsce w kolejnym sezonie, w którym mimo dwóch startów w Lahti nie zdobyła punktów. W sezonie 2000/2001 w ogóle nie pojawiła się w zawodach PŚ.
Pierwsze pucharowe punkty zdobyła 24 listopada 2001 roku w Kuopio, gdzie zajęła 22. miejsce na dystansie 10 km techniką klasyczną. W pozostałej części sezonu 2001/2002 wystartowała jeszcze ośmiokrotnie i tylko dwa razy nie zdobyła punktów. Najlepszy wynik osiągnęła 12 stycznia 2002 roku w Novym Měscie, gdzie była siódma w biegu na 5 km stylem dowolnym - było to dla Finki pierwsze miejsce w czołowej dziesiątce zawodów PŚ. Dzień później wspólnie z Riikką Sirviö była trzecia w sprincie drużynowym techniką dowolną. W klasyfikacji generalnej zajęła ostatecznie 35. miejsce. W lutym 2002 roku wystartowała na igrzyskach olimpijskich w Salt Lake City, gdzie była siódma w sztafecie, dziewiętnasta w biegu na 15 km stylem dowolnym, a rywalizację w sprincie stylem dowolnym zakończyła na 36. miejscu. Sezon 2002/2003 zaczęła od zajęcia dziewiątego miejsca w biegu na 5 km stylem dowolnym 23 listopada 2002 roku w Kirunie, jednak w kolejnych startach było coraz gorzej. Punkty zdobyła jeszcze tylko dwa razy i z dorobkiem 50 punktów znalazła się na 55. pozycji w klasyfikacji generalnej. Podczas mistrzostw świata w Val di Fiemme w lutym 2003 roku wystąpiła w dwóch konkurencjach: w biegu łączonym na 10 km zajęła 41. miejsce, a na dystansie 30 km stylem dowolnym uplasowała się sześć pozycji wyżej.
Roponen nie wystąpiła w żadnych zawodach pucharowych w sezonie 2003/2004, do rywalizacji na najwyższym poziomie wracając w listopadzie 2004 roku. Punktowała we wszystkich swoich startach, w tym pięciokrotnie plasowała się w czołowej dziesiątce. Jej najlepszymi wynikami były siódme miejsca w Ruce (bieg na 10 km stylem dowolnym), Tesero (bieg łączony na 15 km) oraz Reit im Winkl (bieg na 10 km stylem dowolnym). W klasyfikacji generalnej dało jej to szesnaste miejsce, a w klasyfikacji biegów dystansowych była czternasta. Na mistrzostwach świata w Oberstdorfie razem z Pirjo Muranen wywalczyła srebrny medal w sprincie drużynowym techniką dowolną. Na tych samych mistrzostwach była ponadto piąta w sztafecie, ósma w biegu łączonym na 15 km oraz dwunasta w biegu na 10 km stylem dowolnym. Podobnie jak cztery lata wcześniej, na igrzyskach olimpijskich w Turynie w 2006 roku nie zdobyła medalu. Zajęła tam między innymi siódme miejsce w sztafecie i trzynaste w biegu łączonym na 15 km. W startach pucharowych sezonu 2005/2006 punktowała we wszystkich biegach,w których wzięła udział, jednak w pierwszej dziesiątce znalazła się tylko raz - 14 stycznia 2006 roku w Tesero była czwarta w biegu na 15 km stylem dowolnym, przegrywając walkę o podium z Marit Bjørgen z Norwegii o 2,8 sekundy. Sezon ten Finka zakończyła na 37. miejscu.
Sezon 2006/2007 zaczęła od dziewiątego miejsca w biegu na 10 km stylem dowolnym w Gällivare i trzynastego w biegu na 10 km stylem dowolnym w Gällivare. Jeszcze pięciokrotnie znalazła się w najlepszej dziesiątce, a 16 grudnia 2006 roku w La Clusaz po raz pierwszy stanęła na podium, zajmując drugie miejsce w biegu na 15 km techniką dowolną. W biegu tym wyprzedziła ją tylko jej rodaczka Virpi Kuitunen, a trzecie miejsce zajęła Włoszka Arianna Follis. Następnie wzięła udział w pierwszej edycji Tour de Ski, punktując we wszystkich etapach. W czterech z sześciu etapach plasowała się w pierwszej piętnastce, co pozwoliło jej zakończyć cykl na trzynastym miejscu. Tuż po zakończeniu TdS Roponen odniosła swoje pierwsze pucharowe zwycięstwo: 20 stycznia 2007 roku w Rybińsku była najlepsza na dystansie 15 km stylem dowolnym. W pozostałej części sezonu jeszcze raz stanęła na podium, 10 marca 2007 roku w Lahti była druga za Kuitunen w sprincie stylem dowolnym. W klasyfikacji generalnej była szósta, co pozostaje najlepszym wynikiem w jej karierze; szósta była także w klasyfikacji dystansowej. Z mistrzostw świata w Sapporo w 2007 roku przywiozła dwa złote medale. Razem z Virpi Kuitunen, Aino-Kaisą Saarinen i Pirjo Manninen zwyciężyła w sztafecie, a wspólnie z Kuitunen najlepsza była także w sprincie drużynowym stylem dowolnym. Ponadto była piąta w biegu łączonym na 15 km oraz siódma w biegu na 10 km stylem dowolnym. Dobrą passę kontynuowała w sezonie 2007/2008. Tylko w pierwszych zawodach - 27 października 2007 roku w Düsseldorfie nie zdobyła punktów, zajmując 42. miejsce w sprincie stylem dowolnym. Później ośmiokrotnie plasowała się w czołowej dziesiątce, w tym dwukrotnie stawała na podium: 15 grudnia w Rybińsku była trzecia w biegu na 15 km stylem dowolnym, a 14 marca 2008 roku trzecia była w Bormio w biegu na 2,5 km stylem dowolnym. Drugą edycję Tour de Ski ukończyła na dziesiątym miejscu, punktując we wszystkich etapach. W drugim etapie (Nové Město - 10 km stylem dowolnym) była czwarta, a w szóstym (Asiago – sprint stylem dowolnym) i ósmym (Val di Fiemme – 9 km stylem dowolnym) była ósma. W klasyfikacji generalnej była trzynasta.
Kolejny medal zdobyła podczas mistrzostw świata w Libercu w 2009 roku, gdzie fińska sztafeta w składzie: Muranen, Kuitunen, Saarinen i Roponen ponownie była najlepsza. Indywidualnie była między innymi szósta na dystansie 30 km oraz czternasta w sprincie techniką dowolną. W zawodach Pucharu Świata w większości zdobywała punkty, ale nie stanęła na podium. Sześciokrotnie znalazła się w najlepszej dziesiątce, najlepszy wynik osiągając 30 stycznia 2009 roku w Rybińsku, gdzie była piąta w biegu na 10 km stylem dowolnym. W trzeciej edycji TdS była jedenasta, przy czym w ostatnim, siódmym etapie (Val di Fiemme - 9 km stylem dowolnym) była siódma. Wystartowała także w Finale Pucharu Świata, wygrywając trzeci etap (Falun – bieg łączony na 10 km), w drugim (Falun - 2,5 km stylem dowolnym) była czwarta, a w czwartym (Falun - 10 km stylem dowolnym) zajęła piąte miejsce, kończąc cały cykl na dziesiątym miejscu. Sezon 08/09 ukończyła na jedenastej pozycji. Kolejny sezon ukończyła na siódmym miejscu w klasyfikacji generalnej i piątym w dystansowej. Siedmiokrotnie znalazła się w pierwszej dziesiątce, ale w żadnym z biegów nie stała na podium. Najbliżej była 6 marca 2010 roku w Lahti, gdzie była czwarta w biegu łączonym na 15 km - w walce o podium lepsza była Norweżka Therese Johaug. Tour de Ski 2009/2010 ukończyła na szóstym miejscu, przy czym w ostatnim, ósmym etapie (Val di Fiemme - 9 km stylem dowolnym) Finka była druga, ulegając tylko Kristin Størmer Steirze z Norwegii. Była także piąta w cyklu Finału PŚ. W lutym 2010 roku brała udział igrzyskach olimpijskich w Vancouver, gdzie razem z Muranen, Kuitunen i Saarinen wywalczyła brązowy medal w sztafecie. W indywidualnych startach była szósta w biegu na 10 km stylem dowolnym oraz piętnasta w biegu łączonym na 15 km.
Swój medalowy dorobek Roponen powiększyła podczas mistrzostw świata w Oslo w 2011 roku, gdzie wspólnie z Muranen, Saarinen i Kristą Lähteenmäki zdobyła kolejny brązowy medal w sztafecie. We wszystkich indywidualnych startach plasowała się w drugiej dziesiątce, najlepszy wynik osiągając w biegu łączonym na 15 km, który ukończyła na czternastej pozycji. W Pucharze Świata wypadła nieco słabiej niż przed rokiem, zajmując czternaste miejsce w klasyfikacji generalnej. Punktowała w większości startów, ale tylko trzy razy zajmowała miejsce w pierwszej dziesiątce. Najlepiej wypadła 4 lutego 2011 roku w Rybińsku, gdzie była piąta w biegu łączonym na 10 km. piątą edycję TdS ukończyła na jedenastej pozycji, zajmując między innymi czwarte miejsce w pierwszym etapie (Oberhof – 2,5 km stylem dowolnym), szóste w drugim etapie (Oberhof - 10 km klasykiem) oraz czwarte w dziewiątym etapie (Oberstdorf – bieg łączony na 10 km). Jedenaste miejsce zajęła także w Tour de Ski 2011/2012, w tym w pierwszym etapie (Oberhof - 2,5 km stylem dowolnym) była szósta, w czwartym etapie (Oberstdorf - bieg łączony na 10 km) była ósma, a w dziewiątym (Val di Fiemme - 10 km stylem dowolnym) była dziewiąta. W pozostałych startach pucharowych trzykrotnie plasowała się w najlepszej dziesiątce, jej najwyższą lokata było szóste miejsce w biegu na 10 km stylem dowolnym 4 lutego 2012 roku w Rybińsku. Sezon 2011/12 ukończyła na osiemnastym miejscu.
Podobnie jak w czterech poprzednich sezonach Roponen w sezonie 2012/2013 nie zajęła miejsca na podium. Tylko raz zajęła miejsce w pierwszej dziesiątce, kończąc siódmą edycję Tour de Ski na ósmej pozycji. Punktowała we wszystkich etapach, w tym w pierwszym (Oberhof - 3 km stylem dowolnym) była piąta, w drugim (Oberhof - 9 km klasykiem) była dziewiąta, szóstym (Val di Fiemme - 10 km klasykiem) ponownie dziewiąta, a w siódmym (Val di Fiemme - 9 km stylem dowolnym) zajęła czwarte miejsce. W klasyfikacji generalnej Pucharu Świata była tym razem osiemnasta. Na przełomie lutego i marca 2013 roku startowała na mistrzostwach świata w Val di Fiemme, zajmując piąte miejsce w sztafecie, ósme w biegu na 10 km stylem dowolnym oraz szesnaste w biegu łączonym na 15 km. Startowała także w zawodach cyklu FIS Marathon Cup, od razu wygrywając dwa maratony: włoski La Sgambeda 16 grudnia 2012 roku oraz szwajcarski Engadin Skimarathon 10 marca 2013 roku. W klasyfikacji generalnej sezonu 2012/2013 FIS Marathon Cup była szósta. Podczas Mistrzostw Finlandii wywalczyła srebrny medal w biegu na 10 km stylem dowolnym i 30 km stylem dowolnym oraz brązowy krążek w sztafecie 3 x 5 km w barwach klubu Oulun Hiihtoseura. Poza tym była piąta na 5 km stylem klasycznym.
W sezonie 2013/2014 Roponen dwa razy zajęła miejsce w pierwszej dziesiątce zawodów o Puchar Świata. Była 7 w Davos na 15 km stylem dowolnym i 6 w Lahti na 10 km stylem dowolnym. Zmagania w Tour de Ski 2013/2014 zakończyła na szesnastej pozycji. Podczas Zimowych Igrzysk Olimpijskich w Soczi wystąpiła w biegu na 30 km stylem dowolnym ze startu wspólnego, który ukończyła na 26 miejscu. Sezon 2013/2014 Pucharu Świata zakończyła na 33 pozycji. Finka startowała także w zawodach z cyklu FIS Marathon Cup wygrywając trzy maratony: włoski La Sgambeda 15 grudnia 2013 roku, austriacki Dolomitenlauf 19 stycznia 2014 i szwajcarski Engadin Skimarathon 9 marca 2014. Zdobywając 300 punktów zwyciężyła w klasyfikacji generalnej sezonu 2013/2014. Podczas Mistrzostw Finlandii zdobyła srebrny medal na 5 km stylem dowolnym. Była także piąta na 10 km stylem klasycznym oraz w biegu sztafetowym 3 x 5 km w barwach klubu Oulun Hiihtoseura.
Sezon 2014/2015 przyniósł szóste miejsce na podium w zawodach o Puchar Świata. Roponen stanęła na najniższym stopniu podium w Rybińsku w biegu łączonym na 15 km. Poza tym Finka trzy razy zajmowała miejsca w pierwszej dziesiątce zawodów o Puchar Świata. Na dystansie 10 km techniką dowolną była 7 w Davos, 10 w Rybińsku i 7 w Oestersund. Sezon 2014/2015 Pucharu Świata zakończyła na 41 pozycji. Podczas Mistrzostw świata w narciarstwie klasycznym w Falun Roponen wraz z Aino Kaisą Saarinen, Kerttu Niskanen i Kristą Pärmäkoski zdobyła brązowy medal w sztafecie 4 x 5 km. Oprócz tego zajęła 8. miejsce w biegu łączonym na 15 km, 19. miejsce w biegu na 10 km stylem dowolnym i 18. miejsce na 30 km stylem klasycznym. Finka brała też udział w zawodach zaliczanych do cyklu FIS Marathon Cup. Wygrała 12 grudnia 2014 roku włoski maraton La Sgambeda oraz zajęła drugie miejsce 8 marca 2015 w szwajcarskim Engadin Skimarathon. 2 maja 2015 roku zwyciężyła w biegu Fossavatn Ski Marathon rozegranym na Islandii na dystansie 50 km stylem klasycznym zaliczanym do cyklu zawodów Worldloppet. Podczas Mistrzostw Finlandii zdobyła złoty medal w biegu na 10 km stylem dowolnym oraz była czwarta na 15 km stylem klasycznym.
W Pucharze Świata w sezonie 2015/2016 Roponen raz znalazła się w pierwszej dziesiątce zawodów. Bieg łączony 7,5 km + 7,5 km w Lahti ukończyła na piątym miejscu ustępując jedynie czterem reprezentantkom Norwegii. W końcowej klasyfikacji Pucharu Świata zajęła 31 lokatę. W rywalizacji drużynowej w sztafecie 4 x 5 km rozegranej w Nowym Mieście na Morawach wraz z Anne Kyllönen, Kristą Pärmäkoski i Kerttu Niskanen stanęła na najniższym stopniu podium. W dniach 27 oraz 28 lutego 2016 roku wygrała biegi Finlandia-hiihto na dystansie 42 kilometrów stylem klasycznym i dowolnym zaliczane do cyklu zawodów Worldloppet. Podczas Mistrzostw Finlandii zdobyła srebrny medal w biegu na 10 km stylem dowolnym oraz w sztafecie 3 x 5 km w barwach klubu Oulun Hiihtoseura. Poza tym była piąta na dystansie 3,75 km stylem klasycznym, szósta w biegu łączonym 3,75 km + 10 km, piąta w sprincie drużynowym oraz czwarta na 30 km stylem klasycznym.
W sezonie 2016/2017 Pucharu Świata Roponen raz znalazła się w pierwszej dziesiątce zawodów. Bieg na dystansie 15 km stylem dowolnym w Davos ukończyła na ósmym miejscu. W końcowej klasyfikacji Pucharu Świata zajęła 57 lokatę. W rywalizacji drużynowej natomiast w sztafecie 4 x 4 km rozegranej we francuskim La Clusaz wraz z Aino Kaisą Saarinen, Anne Kyllönen i Laurą Mononen zajęła drugie miejsce. Ze względu na kontuzję nie brała udziału w Tour de Ski ani w mistrzostwach świata w narciarstwie klasycznym w Lahti. Podczas Mistrzostw Finlandii zajęła czwarte miejsce na dystansie 10 km stylem klasycznym.
Najlepszym wynikiem w zawodach Pucharu Świata w sezonie 2017/2018 była szesnasta lokata w biegu na 10 km techniką klasyczną w Planicy. W końcowej klasyfikacji cyklu Finka zajęła 61. miejsce. Podczas Zimowych Igrzysk Olimpijskich w Pjongczangu Roponen była dwudziesta w biegu na 10 km stylem dowolnym oraz czwarta w sztafecie 4 x 5 km biegnąc wraz z Aino Kaisą Saarinen, Kerttu Niskanen i Kristą Pärmäkoski. W Mistrzostwach Finlandii zawodniczka zdobyła złoty medal na dystansie 10 km stylem dowolnym i brązowy medal w biegu łączonym 6,6 km + 6,6 km oraz była piąta na 30 km stylem klasycznym.
W sezonie 2018/2019 Pucharu Świata najlepszym wynikiem Finki była dziesiąta lokata w biegu na 15 kilometrów techniką dowolną w norweskim Beitostølen. W końcowej klasyfikacji Pucharu Świata znalazła się na 66 pozycji. Natomiast w zawodach drużynowych Pucharu Świata dwukrotnie zajęła trzecią lokatę w sztafecie 4 x 5 km, najpierw w Beitostølen biegnąc wraz z Johanną Matintalo, Kristą Pärmäkoski i Eveliiną Piippą, a następnie w szwedzkim Ulricehamn występując razem z Laurą Mononen, Kristą Pärmäkoski i Eveliiną Piippą. Podczas Mistrzostw Świata w narciarstwie klasycznym rozegranych w 2019 roku w austriackim Seefeld Roponen w biegu na 30 kilometrów techniką dowolną zajęła 22. miejsce, a w biegu sztafetowym wraz z Laurą Mononen, Kristą Pärmäkoski i Eveliiną Piippą została sklasyfikowana na szóstej pozycji. Podczas krajowych mistrzostw Roponen zajęła czwarte miejsce w sprincie rozegranym techniką dowolną, piąte miejsce w biegu na 10 km techniką klasyczną, szóste miejsce w biegu na 10 km techniką dowolną, piąte miejsce w biegu pościgowym na 10 km techniką klasyczną, szóste miejsce na 30 km stylem dowolnym oraz czwarte miejsce w sztafecie 3 x 5 km biegnąc w barwach Oulun Hiihtoseura wraz z Marjaaną Pitkänen i Anną-Kaisą Saari.
W sezonie 2019/20 Finka nie startowała w zawodach Pucharu Świata. W Mistrzostwach Finlandii zajęła piąte miejsce na dystansie 10 kilometrów techniką klasyczną. Wystartowała także 22 lutego 2020 roku w maratonie narciarskim American Birkebeiner na dystansie 50 kilometrów techniką dowolną, który ukończyła na drugim miejscu za Australijką Jessicą Yeaton.
W sezonie 2020/21 Roponen wystartowała w imprezie z cyklu Ruka Triple zaliczanej do Pucharu Świata. W zawodach rozgrywanych w Ruce na które składał się sprint techniką klasyczną, 10 km techniką klasyczną oraz bieg pościgowy na 10 km techniką dowolną Finka została sklasyfikowana na 39 miejscu. Roponen rzadko startowała w zawodach pucharowych i w klasyfikacji generalnej uplasowała się na 77 pozycji. W lutym Finka zdobyła złoty medal mistrzostw Finlandii w biegu na 10 km stylem dowolnym i dość niespodziewanie znalazła się w kadrze na mistrzostwa świata w narciarstwie klasycznym w Oberstdorfie. Podczas mistrzostw świata Roponen w biegu na 10 km stylem dowolnym zajęła 10. miejsce będąc najwyżej sklasyfikowaną reprezentantką Finlandii. Dzięki bardzo dobrej postawie w tym biegu ponad czterdziestodwuletnia zawodniczka znalazła się w składzie sztafety 4 x 5 km, gdzie wraz z Jasmi Joensuu, Johanną Matintalo i Kristą Pärmäkoski wywalczyła brązowy medal. Tym samym Roponen stała się najstarszą medalistką w historii mistrzostw świata w narciarstwie klasycznym. W drugiej części krajowych mistrzostw rozegranych w marcu wywalczyła złoty medal w biegu na 30 km stylem dowolnym oraz zajęła czwarte miejsce w sztafecie 3 x 5 km biegnąc w barwach Visa Ski Team Kemi wraz z Jonną Vestenius i Emmi Lämsą.
Od października 2021 jest sponsorowana przez polską spółkę doradztwa podatkowego.
W sezonie 2021/22 Roponen raz zajęła miejsce punktowane w rywalizacji indywidualnej. Było to 12 grudnia 2021 roku w szwajcarskim Davos w biegu na 10 km stylem dowolnym gdzie zajęła 27 lokatę. Po ośmiu latach wystartowała w Tour de Ski jednak wycofała się po drugim etapie. W końcowej klasyfikacji Pucharu Świata została sklasyfikowana na 97 miejscu. Podczas mistrzostw Finlandii rozegranych na początku kwietnia zajęła ósme miejsce w biegu na 5 km stylem dowolnym oraz czwarte miejsce w sztafecie 3 x 5 km biegnąc w barwach Visa Ski Team Kemi wraz z Emmi Lämsą i Eveliiną Toivanen.
W kwietniu 2022 roku ogłosiła zakończenie reprezentacyjnej kariery sportowej.

</doc>
<doc id="785836" url="https://pl.wikipedia.org/wiki?curid=785836" title="Królewski Bukowiec">
Królewski Bukowiec

Królewski Bukowiec – przysiółek wsi Lipia Góra Mała w Polsce położona w województwie pomorskim, w powiecie starogardzkim, w gminie Zblewo na Kociewiu. 
W latach 1975–1998 miejscowość administracyjnie należała do województwa gdańskiego.

</doc>
<doc id="785838" url="https://pl.wikipedia.org/wiki?curid=785838" title="John Gay">
John Gay

John Gay (ur. 30 czerwca 1685, zm. 4 grudnia 1732) – angielski poeta i dramaturg.
Najbardziej znany jako autor libretta do "Beggar’s Opera" (1728), do której muzykę napisał Niemiec Johann Christoph Pepusch. Bohaterowie tej sztuki, tacy jak: kapitan Macheath czy Polly Peachum, stali się tak sławni, że nadawano sobie te imiona na chrzcie.
Sztuka Gaya w dwudziestym wieku stała się inspiracją dla Opery za trzy grosze Bertolda Brechta.
Poeta pisał też epigramaty. Wśród nich było Moje własne epitafium (fraszka).

</doc>
<doc id="785841" url="https://pl.wikipedia.org/wiki?curid=785841" title="Konformizm normatywny">
Konformizm normatywny

Konformizm normatywny to rodzaj konformizmu, który motywowany jest lękiem przed odrzuceniem przez grupę lub pragnieniem bycia przez nią zaakceptowanym.
Typowe zachowania związane z tego typu konformizmem, to podporządkowanie się zdaniu grupy w obawie, że gdy wyrazi się własne prawdziwe i odmienne zdanie, to grupa przestanie nas akceptować. Na przykład jestem zdania, że nie należy dzisiaj uciekać z zajęć, ale cała grupa twierdzi, że uciekamy. W związku z tym nawet nie wyrażam swojego sprzeciwu, tylko uciekam tak jak wszyscy. Moi koledzy pracownicy uważają, że obcięcie premii przez szefa jest niesprawiedliwe, a ja sądzę, że na jego miejscu zrobiłbym to samo, ale nie powiem tego głośno, bo boję się odrzucenia przez kolegów.
Ten typ konformizmu odnosi się nie tylko do ujednolicania przekonań, ale całego spektrum innych zachowań, na przykład:
Zarówno konformizm normatywny jak i informacyjny badany był m.in. przez Solomona Ascha w słynnej serii eksperymentów (zobacz: Eksperyment Ascha), dzięki którym odkryto, że skłonność do ulegania motywowana lękiem przed wykluczeniem z grupy jest bardzo powszechna u ludzi we wszystkich kulturach. Drugim z paradygmatów badawczych konformizmu był paradygmat efektu autokinetycznego Sherifa.
Przyczyny lęku przed odrzuceniem przez grupę.
Badacze odkryli, że lęk przed odrzuceniem w razie nie dostosowania się do norm obowiązujących w danej społeczności (grupie społecznej) jest uzasadniony. Ludzie, którzy zachowują się, myślą, czują, ubierają się, mówią itp. inaczej niż jest to przyjęte podlegają ostracyzmowi o różnym nasileniu. Początkowo są to zaniepokojone spojrzenia innych osób, zwiększona uwaga, potem pojawiają się próby przekonania, w następnej fazie półuśmieszki i kpiny, twarde namowy. Kończy się agresją lub izolacją społeczną, jeśli nonkonformista nadal nie ulegnie naciskowi grupy i dalej forsuje swój styl.
Sytuacja może się zmienić wtedy, gdy grupa dostosuje się do owego dysydenta, co owocuje przemianą norm grupowych (zobacz: wpływ mniejszości, wpływ autorytetu) lub nonkonformista zostanie zetykietowany i przypisana mu zostanie odpowiednia rola społeczna (np. "ofiara losu", "głupek klasowy", "dziwak", "debil", "konus" itp.) Grupa silnie naciska na swoich członków, aby podporządkowywali się obowiązującym normom, bowiem na dłuższą metę utrzymywanie wyraźnych rozbieżności zagraża spójności grupy i prowadzi do jej rozpadu (zobacz też: anomia).
Geneza skłonności do ulegania.
Istnieje kilka teorii wyjaśniających tak silną skłonność ludzi do podporządkowania się normom grupowym:
Czynniki nasilające skłonność do konformizmu normatywnego.
Siła presji grupy na podporządkowanie się, a co za tym idzie, liczba osób, które podporządkowują się grupie zmienia się w zależności od poniższych czynników.
Współczesne badania.
Badania z lat 90. pokazały, że w amerykańskiej kulturze skłonność do zachowań konformistycznych spada.
Odkryto także, że na zachowania konformistyczne wpływ ma kultura, w której się wychowaliśmy – kultura kolektywistyczna sprzyja zachowaniom konformistycznym, kultura indywidualistyczna sprzyja nonkonformizmowi.
Zobacz też.
Literatura:

</doc>
<doc id="785843" url="https://pl.wikipedia.org/wiki?curid=785843" title="Autopoliploidia">
Autopoliploidia

W genetyce autopoliploidia to mutacja genomowa, rodzaj euploidii, polegająca na zaburzeniu ilości znajdujących się w jądrze komórkowym całych genomów pochodzących od organizmów tego samego gatunku. Autopoliploidia roślin skutkuje często korzystnymi zmianami fenotypowymi i bywa wywoływana umyślnie przez hodowców. Autopoliploidia zwierząt zwykle prowadzi do pogorszenia fenotypu, często jest letalna.

</doc>
<doc id="785845" url="https://pl.wikipedia.org/wiki?curid=785845" title="Chichicastenango">
Chichicastenango

Chichicastenango (Santo Tomás Chichicastenango) – miasto w środkowej Gwatemali, w departamencie Quiché. Położone jest w odległości około 140 km na północny zachód od stolicy kraju Gwatemali. Współrzędne geograficzne: . Ludność miasta według szacunków w 2012 roku liczyła 71 995, co sprawiało, że było to największe miasto w departamencie Quiché.
Chichicastenango znane jest jako ważny ośrodek kultury Majów z rozwinętym tradycyjnym rzemiosłem. Najważniejszym zabytkiem miasta jest XVII-wieczny kościół Santo Tomás.
Nazwa miasta pochodzi z języka nahuatl (pierwotnie "Tzitzicastenango") i oznacza „miejsce otoczone pokrzywami”.
Jest siedzibą władz gminy o tej samej nazwie, która w 2012 roku liczyła 148 854 mieszkańców. Gmina jest średniej wielkości, a jej powierzchnia obejmuje 400 km².

</doc>
<doc id="785849" url="https://pl.wikipedia.org/wiki?curid=785849" title="Projekt unii francusko-brytyjskiej">
Projekt unii francusko-brytyjskiej

Projekt unii brytyjsko-francuskiej został przedłożony przez premiera Francji Guya Molleta podczas spotkania 10 września 1956 premierowi Wielkiej Brytanii Anthonemu Edenowi. Brytyjski premier propozycję odrzucił, wtedy pojawiła się następna propozycja włączenia Francji do Wspólnoty Narodów, zdaniem Molleta królowa angielska bez problemu mogłaby się stać głową Francji.

</doc>
<doc id="785853" url="https://pl.wikipedia.org/wiki?curid=785853" title="MI9">
MI9

MI9, Sekcja 9 Brytyjskiego Wywiadu Wojskowego, była oddziałem Brytyjskiego Zarządu Wywiadu Wojskowego, części Biura Wojny. Wspierała ruch oporu na okupowanych terytoriach oraz zajmowała się odzyskiwaniem alianckich żołnierzy, którzy znaleźli się za liniami wroga (np. zestrzelonych pilotów). 
Utrzymywała kontakty z brytyjskimi więźniami wojennymi, służąc im radą i wysyłając paczki.
Została powołana w grudniu 1940 roku i początkowo mieściła się w pokoju 424 Hotelu Metropol w Londynie, ale później została przeniesiona .

</doc>
<doc id="785854" url="https://pl.wikipedia.org/wiki?curid=785854" title="Jubileusz Nadzwyczajny">
Jubileusz Nadzwyczajny



</doc>
<doc id="785857" url="https://pl.wikipedia.org/wiki?curid=785857" title="Riłska reka">
Riłska reka

Riłska reka (bułg. Рилска река) – rzeka w zachodniej Bułgarii, lewy dopływ Strumy w zlewisku Morza Egejskiego. Długość – 51 km, powierzchnia zlewni – 392 km², średni przepływ – 6,2 m³/s.
Źródła rzeki Riłskiej znajdują się w centralnej części gór Riła. Rzeka płynie na zachód przez zachodnią część tych gór i uchodzi do Strumy koło wsi Barakowo. Na rzece są dwie elektrownie wodne – "Riła" i "Pastra".

</doc>
<doc id="785861" url="https://pl.wikipedia.org/wiki?curid=785861" title="MI10">
MI10

MI10 – Sekcja 10 Brytyjskiego Wywiadu Wojskowego, była oddziałem Brytyjskiego Zarządu Wywiadu Wojskowego, części Biura Wojny. Była odpowiedzialna za broń i technikę w czasie II wojny światowej.

</doc>
<doc id="785863" url="https://pl.wikipedia.org/wiki?curid=785863" title="Domenico Zipoli">
Domenico Zipoli

Domenico Zipoli (ur. 17 października 1688 w Prato, zm. 2 stycznia 1726 r. w Córdobie) – włoski kompozytor epoki baroku, jezuicki misjonarz, działający w Ameryce Południowej.
Życiorys.
Od roku 1707 studiował we Florencji, prawdopodobnie uczył go tam Giovanni Maria Casini (1652-1719), naukę tę sponsorował Kosma III, Wielki Książę Toskanii. Zipoli odwiedził Neapol, gdzie pewien wpływ wywarł na niego Alessandro Scarlatti. Później celem jego podróży była Bolonia. W 1709 roku prawdopodobnie uczył go Bernardo Pasquini. Około r. 1715 Zipoli uzyskał prestiżową posadę organisty w macierzystym kościele jezuitów "Del Santissimo Nome di Gesù" w Rzymie.
1 lipca 1716 Zipoli wyruszył do Sewilli, a stamtąd do jezuickich misji w Ameryce Południowej (Paragwaj). Po wielu podróżach na tym kontynencie osiadł w mieście Córdobie (obecnie Argentyna). Odbył tam formację jezuicką oraz ukończył studia teologii, żeby zostać księdzem, jednak zmarł nie doczekawszy święceń z powodu braku biskupa.
Twórczość.
Zipoli znany jest dziś przede wszystkim jako autor utworów na instrumenty klawiszowe (organy, klawesyn), wydanych w zbiorze "Sonate d’intavolatura per organo e cimbalo" (1716). Z wczesnego okresu jego twórczości znane są też dwa oratoria: "San Antonio di Padova" (1712) i "Santa Caterina, Virgine e martire" (1714).
Niedawno w Chiquitos (Boliwia) odkryto niektóre z jego południowoamerykańskich utworów kościelnych: dwie msze, dwa opracowania psalmów, trzy hymny brewiarzowe, Te Deum laudamus itp. Msza skopiowana w Potosí w Boliwii w 1784 roku, a zachowana w Sucre (Boliwia), wydaje się lokalną kompilacją opartą na dwóch innych mszach. Jego muzyka dramatyczna, w tym dwa kompletne oratoria i fragmenty trzeciego, w większości zaginęły. Domenico Zipoli jest przypuszczalnie autorem trzech fragmentów „opery misyjnej” "San Ignacio de Loyola", którą skompilował Martin Schmid w Chiquitos wiele lat po tym, jak Zipoli zmarł. Zachowała się ona prawie w komplecie w źródłach lokalnych.

</doc>
<doc id="785865" url="https://pl.wikipedia.org/wiki?curid=785865" title="Jimmy Matthews">
Jimmy Matthews

Thomas James Matthews (ur. 3 kwietnia 1884 w Mount Gambier, Australia Południowa, zm. 14 października 1943, Melbourne, Wictoria) – australijski krykiecista, który w składzie reprezentacji Australii wystąpił w ośmiu meczach testowych.
Jest jedynym krykiecistą w historii, który w jednym meczu testowym zdobył dwa hat-tricki; dokonał tego w spotkaniu z RPA 28 maja 1912 w Manchesterze. 
Był też zawodnikiem futbolu australijskiego.

</doc>
<doc id="785867" url="https://pl.wikipedia.org/wiki?curid=785867" title="Gaullizm">
Gaullizm

Gaullizm – myśl polityczna i ruch polityczny, którego podstawy stworzył Charles de Gaulle (1890–1970), generał, polityk, prezydent V Republiki Francuskiej w latach 1959–1969. Doktryna gaullizmu łączyła liczne elementy nadające jej prawicowość w powojennej historii Francji.
Założenia.
Koncepcja centralizmu i wzmacniania władzy nie kolidowała z postulowanym demokratycznym charakterem państwa. Silne państwo winno aktywnie uczestniczyć w kształtowaniu i regulowaniu stosunków społecznych i gospodarczych.
Zakładano interwencjonizm państwowy jako instrument korygowania skutków mechanizmów rynkowych, w szczególności odniesieniu do cen, dochodów, zatrudnienia oraz bezrobocia. Państwo za sprawą swojego autorytetu winno pełnić rolę mediatora w przypadku konfliktu między pracodawcą a pracownikiem, konflikt ten miał być rozwiązany przez partycypację tj. udział pracowników w zarządzaniu przedsiębiorstwami. W kwestiach społecznych i obyczajowym przyjmowano stanowisko zbliżone do konserwatyzmu, podkreślając rolę rodziny jako fundamentu społeczeństwa i walory etyki chrześcijańskiej w życiu społeczeństwa.
Gaullizm a mocarstwowość Francji.
Eksponowano ideę mocarstwowości Francji, której realizacja miała polegać na stworzeniu w pełni samodzielnego i silnego państwa, zdolnego do prowadzenia niezależnej i własnej polityki zagranicznej, dysponującego potęgą militarną i niekwestionowaną pozycją w międzynarodowych stosunkach gospodarczych. Strategicznym celem De Gaulle’a było uczynienie z Europy zjednoczonej pod przywództwem Francji „trzeciej siły” zdolnej do przeciwstawienia się USA i ZSRR. Z tego wynikały posunięcia takie jak wycofanie Francji ze struktur wojskowych NATO (1966), potępienie amerykańskiej interwencji w Indochinach czy polityka osłabiania dolara. Środkiem budowy mocarstwowości było stworzenie przez Francję własnych sił nuklearnych („force de frappe”). De Gaulle poparł też separatystyczne dążenia Quebecu. Mocarstwowe aspiracje nie przeszkodziły De Gaulle’owi w uznaniu niepodległości Algierii.
„Europa ojczyzn” i „Europa od Atlantyku po Ural”.
Dalekowzroczna wizja przyszłych kontaktów międzynarodowych w Europie określana była mianem „Europy ojczyzn” i „Europy od Atlantyku po Ural”. Odnosiło się to do przezwyciężenia zimnowojennego podziału kontynentu przegrodzonego „żelazną kurtyną” i preferowanego przez de Gaulle’a modelu współpracy i integracji europejskiej z zachowaniem wyraźnej tożsamości uczestniczących w niej podmiotów.Obecnie, po ponad trzech dekadach, koncepcje te są przeciwstawiane modelowi integracji prowadzącej do stworzenia „Stanów Zjednoczonych Europy”, czy też „Europy Regionów”.
Partie gaullistowskie w historii Francji.
Początkowo wśród zwolenników de Gaulle’a znaleźli się niektórzy m.in. radykałowie, chadecy z MRP, socjaliści z SFIO, nawet niektórzy skrajni lewicowcy.
Partie:
Ruch gaullistowski był głęboko zróżnicowany, obejmując szerokie spektrum frakcji od lewicy po skrajną prawicę. Lewicę gaullistowską (Rene Capitant, Louis Vallon i inni) reprezentowały m.in. Union Democratique du Travail (1959-1963), Konwencja Lewicy V Republiki (1966-1967) i Federation de la Gauche Gaulliste (1969). Do skrajnej prawicy zaliczała się np. Union pour la Renouveau Français Jacquesa Soustelle’a.

</doc>
<doc id="785868" url="https://pl.wikipedia.org/wiki?curid=785868" title="Tim Buckley">
Tim Buckley

Tim Buckley, właściwie Timothy Charles Buckley III (ur. 14 lutego 1947 w Waszyngtonie, zm. 29 czerwca 1975 w Santa Monica) – amerykański muzyk, wokalista, autor tekstów, producent muzyczny.
Był jedną z czołowych postaci muzyki lat 60. i 70. XX wieku. W swoich kompozycjach łączył różne style muzyczne wykorzystując elementy jazzu, rocka i rhythm and bluesa, a także eksperymentował z formami muzycznymi. Zmarł wskutek reakcji toksycznej po zażyciu (bezwiednie, będąc pijanym) heroiny podanej mu przez inną osobę. Ojciec Jeffa Buckleya, muzyka i wokalisty, tragicznie zmarłego w 1997 roku.
Życiorys.
Wczesne lata.
Tim Buckley pierwszych 10 lat swojego życia spędził w Amsterdamie w stanie Nowy Jork. Następnie rodzina przeprowadziła się do Bell Gardens w Los Angeles. Jako dziecko zainteresował się muzyką folkową, nauczył się grać na bandżo i gitarze. Grał w szkolnych zespołach, a z Princess Ramoną oraz The Cherokee Riders odbywał tournée – miał wtedy około 15 lat. Twierdził, że to właśnie Princess Ramona poradziła mu zająć się folkiem. Nie wiadomo czy kobieta istniała naprawdę, czy była tylko tworem jego wyobraźni.
Wkrótce zwrócił na siebie uwagę w klubach Los Angeles i okolicy. Zaprzyjaźnił się z dwoma innymi muzykami, w których pokładano wiele nadziei: Steve’em Noonhanem i Jacksonem Browne’em (byli nazywani Trójką z powiatu Orange). W tym czasie znacznie też poszerzył swoje zainteresowania muzyczne, fascynował go jazz (zwłaszcza John Coltrane) i rock and roll (Chuck Berry i Little Richard). Krążyła nawet historia, że jako gitarzysta zagrał na pierwszym albumie The Byrds.
Jego najbardziej znanym zespołem tego okresu byli The Bohemians, który zwrócili na siebie uwagę perkusisty Mothers of Invention, Jimmy’ego Carla Blacka, który przedstawił ich menedżerowi, Mothers Herbowi Cohenowi. Wywarli na nim na tyle znaczące wrażenie, że zorganizował występy Buckleya w "The Night Owl Cafe" w Nowym Jorku oraz pokazowy występ The Bohemians przed Jackiem Holzmanem z przedsiębiorstwa Elektra, który podpisał z nimi kontrakt. Muzycy z tej grupy, w mniejszym lub większym stopniu, towarzyszyli Timowi Buckleyowi w czasie jego kariery muzycznej. Byli to: perkusista Larry Beckett, poeta, który pisał niektóre teksty dla Buckleya; basista Jim Fielder, który wstąpił później do dwu wielkich grup tego okresu – Blood, Sweat and Tears oraz Buffalo Springfield oraz klawiszowiec Van Dyke Parks.
Początek kariery.
Elektra postanowiła nagrać album solowy Tima. W tym czasie artysta ożenił się ze swoją dziewczyną z liceum, Mary Guibert. Grupa wyjechała na tournée, a gdy wrócił z nową dziewczyną, jego żona była w ciąży. Rozstali się, a Buckley łożył regularnie na utrzymanie swojego syna, Jeffreya. Wszyscy, którzy pracowali z nim zdawali sobie sprawę, że pracują z człowiekiem, któremu przeznaczone jest gwiazdorstwo na skalę światową. Miał wszelkie ku temu predyspozycje: bardzo przystojny (okładki płyt podkreślają androgyniczne cechy jego urody, co apelowało zarówno do kobiet, jak i mężczyzn), ze świetnymi włosami, pięknej budowy, z czterooktawowym głosem i niezwykłą charyzmą. Jednak zanim wydano album, nagrano singla z utworami „Once Upon a Time”/„Lady Give Me Your Key” (lub być może „Lady Give Me Your Heart”), który miał się ukazać natychmiast po „Light My Fire” The Doors, niestety zaginął i nic na temat tych utworów nie można powiedzieć.
Debiut płytowy.
Album "Tim Buckley" został wydany w październiku 1966. Był to album folkrockowy, duchowo powiązany z nagraniami takich grup jak Love, The Byrds i The Mamas and the Papas. Na 12 piosenek 7 zostało napisanych przez duet Buckley-Beckett, a 5 tylko przez Buckleya. Towarzyszyli mu Parks, Fielder i Lee Underwood, jeden z najoryginalniejszych gitarzystów tego czasu (bliski przyjaciel piosenkarza, będzie z nim współpracował regularnie przez wiele lat). Tim grał na gitarze elektrycznej. Album zawierał wiele zaledwie zasygnalizowanych pomysłów, które zostaną później rozwinięte na następnych płytach. 17 listopada 1966 urodził się jego syn, późniejszy muzyk i wokalista, Jeff Buckley.
Lata 1966 i 1967 artysta w większości spędził w Nowym Jorku wspierając koncerty Franka Zappy and Mothers of Invention i Nico, byłej wokalistki Velvet Underground. W czerwcu 1967 r. wrócił do Los Angeles, aby nagrać drugi album dla Elektry. Nowa hippisowska era była u szczytu rozwoju. Nowy album wyrósł z tej właśnie atmosfery i był jej idealnym przekazem. "Goodbye and Hello" to płyta epicka, bardzo złożona, najlepiej można ją określić jako psychodeliczny folk. W jej nagraniu wzięło udział dziesięciu muzyków, o których wiemy, oraz anonimowi muzycy z orkiestr. Na płycie gra zarówno Fielder, jak i Underwood, a także gitarzysta John Forsh oraz grający na kongach Carter C.C. Collins (który także zwiąże się z artystą na dłużej jako perkusista i perkusjonista). Znakiem szczególnym było użycie przez Buckleya 12-strunowej gitary. Z 10 piosenek połowa to kompozycje Tima, a druga połowa – duetu Buckley-Beckett. Był to album tak typowy dla tego okresu, że szybko wyszedł z mody; mimo tego mamy na tej płycie aż cztery klasyczne utwory piosenkarza: „Pleasant Street”, „I Never Asked to Be Your Mountain”, „Morning Glory” i „Once I Was”. Każda piosenka miała inny charakter. Akustyczny walczyk „Once I Was” ma zarówno muzyczne, jak i tekstowe podobieństwa do „The Dolphins” Freda Neila. Buckley i Beckett byli jego wielbicielami – uczestniczyli w sesji Neila nagrywającego album "Fred Neil", który był przez nich uważany na najlepszą płytę lat 60. Album nie odniósł wielkiego sukcesu, na liście Billboardu osiągnął 171 pozycję.
Apogeum artystyczne.
Rok 1968 r. artysta spędził występując z ad hoc zebranymi muzykami, chociaż trzon grupy, czyli Underwood i wibrafonista David Friedman, był stały. Z nimi także nagrał swój trzeci album, "Happy Sad", który został wydany w kwietniu 1969 r. Nagrywanie albumu było przerywane wyjazdami na koncerty, podczas których krystalizowało się nowe brzmienie Buckleya pod olbrzymim wpływem jazzu. Muzyka była improwizowana i piosenkarz nie bał się awangardowych tonalnych eksperymentów. W ogóle lata 1968–1970 były okresem największej jego kreatywności, o czym świadczą wydane nagrania z koncertów i z sesji radiowych.
Wiosną 1969 r. Buckley odbył tournée po Wielkiej Brytanii i Europie. Wielokrotnie pojawiał się w radiu i telewizji. "Happy Sad" był pierwszym z czterech jego albumów. Była to płyta odrywająca się od jego poprzedniego folkrockowego stylu. Buckley nie dotarł oczywiście tak daleko jak Captain Beefheart and His Magic Band. Zbliżoną stylistykę odnajdziemy raczej na takich płytach jak "Sessions" Freda Neila czy "Astral Weeks" Vana Morrisona.
Następny album "Blue Afternoon" został wydany w lutym 1970 r. przez przedsiębiorstwo Straight (Herba Cohena i Franka Zappy). Kolejny album "Lorca", w zaledwie pół roku później, wydała jednak jeszcze Elektra. W 1974 r. Buckley powiedział: „Nagrałem "Blue Afternoon", "Lorcę" i część "Starsailora" tego samego miesiąca”. W nagraniu "Blue Afternoon" brali udział ci sami muzycy, którzy wzięli udział w sesjach do "Happy Sad", z wyjątkiem Collinsa (gra tylko w jednym utworze), zastąpionego przez Jimmy’ego Madisona. Chociaż ogólne odczucie albumu było zbliżone do poprzedniego, artysta położył tu większy nacisk na tradycyjną strukturę piosenek kosztem partii improwizacyjnych. Jedna z najlepszych piosenek płyty „Happy Time” została wydana na singlu w Wielkiej Brytanii. Innym wyróżniającym się utworem jest „Blue Melody”.
W 1970 r. Buckley po raz drugi się ożenił. Wybranką była Judy Brejot Sutcliffe; jej siedmioletni syn Taylor został pasierbem muzyka.
"Lorca", wydany w październiku, został nagrany znów z Collinsem i Underwoodem oraz organistą Johnem Balkinem. Większość albumu, tzn. cała druga strona są tradycyjnymi buckleyowskimi utworami. Natomiast dwa długie utwory ze strony pierwszej są efektem olbrzymiego kroku artysty w stronę nieodkrytych jeszcze obszarów awangardy. Są to „Anonymous Proposition” i „Lorca”. Oba położyły kres nadziejom, że piosenkarz wróci jeszcze do folku ze swoich pierwszych albumów.
W 1971 r. ukazał się następny album artysty "Starsailor" nagrany z muzykami z "Lorki" i z nowymi nabytkami w postaci Mauri Baker (tympani) oraz Buzza i Bunka Gardnerów (z Mothers of Invention) grających na przeróżnych instrumentach dętych. Z 9 utworów Beckett jest współautorem czterech. Album jest przykładem dzikiej, wspaniale trudnej, atonalnej, wolnej muzyki. Jedynie dwie piosenki „Moulin Rouge” i „Song to the Siren” wykazują pewne podobieństwa do normalnych piosenek. Krytycy, którzy z reguły starają się zaszufladkować muzykę, którą oceniają, tutaj stanęli przed trudnym zadaniem; dla niektórych jasne było, że artysta opuścił w ogóle rejon muzyki. Idealistycznie myślący Buckley był przekonany, że tak wspaniała płyta, którą uważał za szczyt swojej twórczości, stanie się przebojem... Tymczasem stała się całkowitą klęską komercyjną, co wprowadziło piosenkarza w depresję. Przedsiębiorstwo Straight postanowiło nie finansować jego tournée i z konieczności artysta musiał się ograniczyć do okazjonalnych występów w małych klubach. Muzycy nie mogli się z tego utrzymać i jego grupa się rozpadła. W tym też czasie Buckley zaczął używać heroiny. Rodzina kupiła dom i piosenkarz na rok zaprzestał artystycznej działalności.
Buckley, który lubił rozsiewać wokół siebie romantyczne mity, rozpowiadał wszystkim, że pracował wtedy jako taksówkarz oraz kierowca Slya Stone’a. Jak się jednak okazało spędzał głównie czas w bibliotece namiętnie czytając książki. Grał także w niewydanym filmie "Why"? obok O.J. Simpsona, za co dostawał 420 dol. tygodniowo. Oprócz tego pracował nad własnym scenariuszem "Fully Airconditioned Inside", który nie został ukończony.
Okres rhythmandbluesowy.
W 1972 r. przedsiębiorstwo Warner Bros. wydało jego kolejny album "Greetings from L.A.", który ponownie narobił zamieszania w szeregach zainteresowanych jego twórczością ludzi. Już przedtem odrzucili go jako awangardzistę. Teraz otrzymali ostry, fizyczny rhythm and blues, z całym jego instrumentarium i typowymi zagrywkami; instrumenty dęte, żeńskie chórki, elektryczny Fender. No i tematyką wszystkich utworów był seks. Jedynym dawnym muzykiem artysty był Collins, a centralną postacią wśród nowych muzyków był gitarzysta Joe Falsia, który będzie także grał w jego zespole koncertowym. Część utworów została napisana z Beckettem. Album ten stał się początkiem trzeciej fazy w twórczości artysty. Piosenkarz nie poszukiwał już nowych terenów muzycznych a raczej zwrócił się w stronę ustalonej już formy muzycznej. Ale nawet i teraz zbaczał czasem w stronę eksperymentów. Album sprzedał się lepiej od jego poprzednich dwu płyt, dzięki czemu Buckley stał teraz na pewniejszym gruncie.
Był to okres pełen sukcesów, porównywalny do 1968 r. Szczególne sukcesy odnosił w Wielkiej Brytanii, gdzie regularnie koncertował. Najważniejsze branżowe pisma drukowały artykuły o nim. Pojawił się w słynnym programie telewizyjnym Old Grey Whistle Test (21 maja 1974 r.) oraz otworzył Festiwal w Knebworth. Miał także wiele pomysłów: wydanie podwójnego albumu koncertowego, który zawierałby wszystkie fazy jego twórczości, musical oparty na powieści Josepha Conrada "Out of the Islands". Rozpatrywano jego osobę (obok Tima Hardina) do zagrania postaci Woody’ego Guthrie w filmie "Bound for Glory" (ostatecznie zagrał go David Carradine).
Okres schyłkowy.
W 1974 r. wydany został przez przedsiębiorstwo Discreet (Cohena i Zappy) album "Sefronia". Została nagrana w trzech studiach z udziałem ponad 15 muzyków. Płyta ma charakter funkowo-soulowy. Po raz pierwszy pojawiają się na jego albumie piosenki innych autorów, które wykonywał podczas koncertów, takie jak „The Dolphins” Freda Neila, a także „Martha” Toma Waitsa.
W listopadzie 1974 r. wydał album "Look at the Fool" także utrzymany w funkowej stylistyce. Herb Cohen wkrótce przestał być jego menedżerem, mimo tego artysta koncertował przez resztę 1974 r. i w 1975 r. Po ostatnim koncercie tournée po Kalifornii i Teksasie zmarł 29 czerwca 1975 r. na skutek nadużycia heroiny. Jeden z jego przyjaciół dał mu heroinę, gdy Buckley był już mocno pijany. Ledwie przytomnego zawieziono go do domu. Wezwani ratownicy medyczni nie mogli go już uratować. Jego śmierć była raczej tragicznym wypadkiem, gdyż Buckley od jakiegoś czasu nie używał już narkotyków i nastąpiło przedawkowanie po pijanemu. Przyjaciel, który nie bacząc na jego stan, dostarczył mu narkotyku został oskarżony o morderstwo. W wyniku rozprawy sądowej został uznany winnym nieumyślnego zabójstwa.
Dziś Buckley osiągnął status kultowy dzikiego i wolnego muzycznego innowatora.

</doc>
<doc id="785869" url="https://pl.wikipedia.org/wiki?curid=785869" title="Lista meczów reprezentacji Andory w piłce nożnej mężczyzn">
Lista meczów reprezentacji Andory w piłce nożnej mężczyzn

Oficjalne mecze reprezentacji Andory.
Reprezentacja Andory rozegrała dotąd 147 oficjalnych meczów. Jej bilans według stanu na dzień 10.10.2017 to 5 zwycięstw, 13 remisów i 129 porażek. Bilans bramkowy – 41 zdobytych goli przy 397 straconych.
Za największe sukcesy drużyny narodowej Andory uchodzą zwycięstwa 1:0 z Macedonią w eliminacjach Mistrzostw Świata 2006, oraz także 1:0 z Węgrami w eliminacjach do mundialu 2018 w Rosji. Oprócz tego Andorczycy zdołali wygrać jeszcze trzy mecze towarzyskie z Albanią, Białorusią, oraz San Marino – wszystkie trzy spotkania zakończyły się wynikiem 2:0.
Nieoficjalne mecze reprezentacji Andory.
W 1998 roku reprezentacja Andory rozegrała sparingowy mecz z Czechami, przegrany 0:1. Spotkanie to nie jest wliczane do oficjalnych, zarówno przez piłkarskie federacje obu krajów, jak i przez FIFA.

</doc>
<doc id="785870" url="https://pl.wikipedia.org/wiki?curid=785870" title="Franglia">
Franglia



</doc>
<doc id="785871" url="https://pl.wikipedia.org/wiki?curid=785871" title="Bernardo Pasquini">
Bernardo Pasquini

Bernardo Pasquini (ur. 7 grudnia 1637 w Massa e Cozzile, zm. 22 listopada 1710 w Rzymie) – włoski kompozytor epoki baroku.
Życiorys.
Urodził się w Massa w Val di Nievole (dzisiejszej Massa e Cozzile) w Toskanii. Jego nauczycielami muzyki byli Pietro Antonio Cesti i Loreto Vittori. Odwiedził Rzym, gdzie pracował dla książąt Borghese; potem został organistą w bazylice Santa Maria Maggiore. Popierała go królowa Krystyna, dla której skomponował operę "Dov'è amore è pieta", w 1679.
Gdy Alessandro Scarlatti przybył po raz drugi w życiu do Rzymu (1703-1708), Pasquini i Arcangelo Corelli często organizowali z nim wspólne koncerty, nad którymi pieczę sprawowała Akademia Arkadyjska, której wszyscy trzej byli członkami. Pasquini zmarł w Rzymie, pochowany obok kościoła S. Lorenzo in Lucina.
Jest znany jako autor wielu wirtuozerskich utworów na klawesyn.

</doc>
<doc id="785875" url="https://pl.wikipedia.org/wiki?curid=785875" title="Hrant Dink">
Hrant Dink

Hrant Dink (orm. Հրանդ Տինք, ur. 15 września 1954 w Malatyi, zm. 19 stycznia 2007 w Stambule) – dziennikarz i publicysta, turecki Ormianin, założyciel i wydawca tygodnika "Agos" (ukazywał się w dwóch językach: tureckim i ormiańskim), współpracował z dziennikami "Bugun" i "Zaman". W 2006 roku otrzymał nagrodę międzynarodowego PEN Clubu „Oxfam Novib/PEN Award for Freedom of Expression”.
Pisał na temat ludobójstwa Ormian, a za swoje poglądy był sądzony i został skazany na mocy artykułu 301 tureckiego kodeksu karnego za obrazę tureckiej tożsamości narodowej. Wielokrotnie otrzymywał pogróżki ze strony tureckich nacjonalistów. Został zastrzelony przed siedzibą swojej gazety przez siedemnastoletniego tureckiego nacjonalistę Oguna Samasta. Dwie z czterech kul trafiły dziennikarza w głowę.

</doc>
<doc id="785877" url="https://pl.wikipedia.org/wiki?curid=785877" title="Medaliści igrzysk olimpijskich w skeletonie">
Medaliści igrzysk olimpijskich w skeletonie

Medaliści igrzysk olimpijskich w skeletonie – zestawienie zawodników i zawodniczek, którzy przynajmniej raz stanęli na podium zawodów olimpijskich w skeletonie.
Skeleton jest jedną z trzech dyscyplin zaliczanych do sportów saneczkowych, które znajdują się w programie zimowych igrzysk olimpijskich. Zawody skeletonowe zadebiutowały na Zimowych Igrzyskach Olimpijskich 1928 w szwajcarskim Sankt Moritz, gdzie w 1884 roku rozegrano pierwsze w historii zawody w tej dyscyplinie sportu. W jedynej skeletonowej konkurencji, jedynkach mężczyzn, zawodnicy mieli rywalizować w czterech przejazdach, a końcowa klasyfikacja miała zostać wyłoniona na podstawie sumy wszystkich czasów. Ostatecznie rozegrano jednak tylko trzy przejazdy. Po raz drugi w historii zawody skeletonowe na zimowych igrzyskach olimpijskich rozegrano w 1948 roku, ponownie na torze w Sankt Moritz. Podobnie jak 20 lat wcześniej jedyną konkurencją były jedynki mężczyzn. Tym razem zawodnicy rywalizowali w sześciu ślizgach, a o końcowej klasyfikacji decydował łączny czas wszystkich przejazdów. W latach 80. XX wieku zaczęto organizować zawody Pucharu Świata w skeletonie, a od 1996 roku w zawodach zaczęły startować także kobiety. Dzięki temu podczas Zimowych Igrzyskach Olimpijskich 2002 w Salt Lake City, po 54-letniej przerwie skeleton powrócił do programu zimowych igrzysk olimpijskich. Wówczas to, oprócz konkurencji męskich jedynek, po raz pierwszy w historii, rozegrano również zawody jedynek kobiet.
W 1928 roku pierwsze w historii zimowych igrzysk olimpijskich zawody skeletonowe wygrał reprezentant Stanów Zjednoczonych, Jennison Heaton, który na tych samych igrzyskach zdobył także srebrny medal w konkurencji bobslejowych piątek. Drugie miejsce zajął jego młodszy brat, Jack Heaton, który łącznie stracił sekundę do zwycięzcy. Najniższe miejsce na podium zajął Brytyjczyk David Carnegie.
Jack Heaton powtórzył swoje osiągnięcie 20 lat później, przegrywając jedynie z reprezentującym Włochy Nino Bibbią. Tytuł mistrza olimpijskiego zdobyty przez Włocha był pierwszym w historii startów jego kraju na zimowych igrzyskach olimpijskich. Podobnie jak 20 lat wcześniej, brązowym medalistą został reprezentant Wielkiej Brytanii, tym razem był to John Crammond.
W 2002 roku amerykański skeletonista Jimmy Shea, wnuk Jacka Shea, dwukrotnego mistrza olimpijskiego w łyżwiarstwie szybkim z 1932 roku, zdobył pierwszy tytuł mistrza olimpijskiego w skeletonie od 54 lat, wyprzedzając o 5 setnych sekundy Austriaka Martina Rettla i o 19 setnych sekundy Szwajcara Gregora Stähliego. Tego samego dnia, także reprezentująca Stany Zjednoczone, Tristan Gale, wygrała pierwsze w historii skeletonowe zawody kobiet rozgrywane podczas zimowych igrzysk olimpijskich, wyprzedzając swoją rodaczkę Leę Ann Parsley (srebro) i Brytyjkę Alex Coomber (brąz).
W 2006 roku złoty medal w rywalizacji mężczyzn zdobył 39-letni Kanadyjczyk Duff Gibson, który wyprzedził swojego rodaka i ówczesnego mistrza świata, Jeffa Paina, stając się jednocześnie najstarszym w historii zimowych igrzysk olimpijskich mistrzem olimpijskim. Podobnie jak 4 lata wcześniej brązowym medalistą został reprezentujący Szwajcarię Gregor Stähli. W rywalizacji kobiet nie wzięła udziału żadna z medalistek zawodów w 2002 roku. Mistrzynią olimpijską została Szwajcarka Maya Pedersen, która wyprzedziła Brytyjkę Shelley Rudman i reprezentującą Kanadę Mellisę Hollingsworth-Richards.
W 2010 roku tytuł mistrzyni olimpijskiej w rywalizacji kobiet zdobyła Brytyjka Amy Williams. Jej zwycięstwo dało Brytyjczykom jedyny medal podczas Zimowych Igrzysk Olimpijskich 2010. Jednocześnie Amy Williams została pierwszą brytyjską indywidualną złotą medalistką zimowych igrzysk olimpijskich od 1980 roku i pierwszą Brytyjką, która tego dokonała od 1952 roku. Pozostałe medale przyznano reprezentantkom Niemiec – odpowiednio Kerstin Szymkowiak (srebro) i Anji Huber (brąz). W rywalizacji mężczyzn mistrzem olimpijskim został Kanadyjczyk Jon Montgomery, który pokonał Łotysza Martinsa Dukursa o 7 setnych sekundy, wyprzedzając go w ostatnim, czwartym ślizgu. Brązowym medalistą został Rosjanin Aleksandr Trietjakow.
W 2014 roku w rywalizacji mężczyzn zwyciężył ówczesny mistrz świata, Aleksandr Trietjakow. Srebrny medal, podobnie jak 4 lata wcześniej, zdobył Martins Dukurs. W rywalizacji o trzecią pozycję przed ostatnim ślizgiem prowadził Amerykanin John Daly, jednak w ostatnim przejeździe popełnił błąd, w wyniku którego spadł na dalszą pozycję, a brązowy medal zdobył Matthew Antoine. W rywalizacji kobiet sukces swojej rodaczki z 2010 roku powtórzyła Brytyjka Elizabeth Yarnold. Przed ostatnim ślizgiem drugą pozycję zajmował Rosjanka Jelena Nikitina, jednak w ostatnim przejeździe popełniła błąd i spadła na 3. pozycję, a srebrny medal zdobyła Amerykanka Noelle Pikus-Pace. Po igrzyskach stwierdzono, że Trietjakow i Nikitina stosowali niedozwolone środki dopingujące, w związku z czym zostali zdyskwalifikowani, a zdobyte przez nich medale zostały im odebrane. Decyzję tę uchylił w lutym 2018 roku Sportowy Sąd Arbitrażowy, dzięki czemu Rosjanie odzyskali medale.
Na igrzyskach w Pjongczangu pierwszy złoty medal olimpijski w skeletonie dla Korei Południowej zdobył Yun Sung-bin w rywalizacji mężczyzn. Wśród kobiet triumfowała Lizzy Yarnold i została pierwszą zawodniczką w historii, która obroniła tytuł mistrzyni olimpijskiej w tej dyscyplinie sportu.
Medaliści chronologicznie.
Ślizg mężczyzn.
Poniższa tabela zawiera chronologiczne zestawienie wszystkich medalistów zimowych igrzysk olimpijskich w skeletonie w rywalizacji mężczyzn.
Raz w historii ślizgu mężczyzn zdarzyło się, że medal olimpijski został odebrany za doping – złoto zdobyte w 2014 roku przez Aleksandra Trietjakowa zostało mu odebrane po aferze dopingowej ujawnionej w 2017 roku. Dyskwalifikację uchylił jednak Sportowy Sąd Arbitrażowy i zawodnikowi przywrócono medal.
Ślizg kobiet.
Poniższa tabela zawiera chronologiczne zestawienie wszystkich medalistek zimowych igrzysk olimpijskich w skeletonie w rywalizacji kobiet.
Raz w historii ślizgu kobiet zdarzyło się, że medal olimpijski został odebrany za doping – brąz zdobyty w 2014 roku przez Jelenę Nikitinę został jej odebrany po aferze dopingowej ujawnionej w 2017 roku. Medal zawodniczce przywrócono w lutym 2018 roku, kiedy decyzję MKOl-u uchylił Sportowy Sąd Arbitrażowy.
Klasyfikacje medalowe.
Klasyfikacja zawodników.
Poniższa tabela zawiera zestawienie zawodników, którzy zdobyli przynajmniej jeden medal zimowych igrzysk olimpijskich w skeletonie.
Łącznie medale zimowych igrzysk olimpijskich w skeletonie zdobywało dwudziestu mężczyzn. Jednocześnie czterech z nich zdobyło więcej niż jeden medal – Aleksandr Trietjakow zdobył złoto i srebro, Jack Heaton i Martins Dukurs dwukrotnie zajmowali drugie miejsce oraz Gregor Stähli, który dwukrotnie zajął trzecią pozycję.
Klasyfikacja zawodniczek.
Poniższa tabela zawiera zestawienie zawodniczek, które zdobyły przynajmniej jeden medal zimowych igrzysk olimpijskich w skeletonie.
Łącznie medale zimowych igrzysk olimpijskich w skeletonie zdobywało siedemnaście zawodniczek z ośmiu krajów. Jedyną dwukrotną medalistką jest Brytyjka Elizabeth Yarnold z dwoma złotymi medalami.
Klasyfikacja państw.
W tabeli zawarto wszystkie kraje, których reprezentanci zdobyli przynajmniej jeden medal zimowych igrzysk olimpijskich w skeletonie. Do statystyk wliczone zostały zarówno konkurencje indywidualne mężczyzn, jak i kobiet.
Najwięcej medali w historii (9) zdobyli reprezentanci Wielkiej Brytanii, którzy jednocześnie, wspólnie z reprezentantami Stanów Zjednoczonych, zdobyli najwięcej złotych medali (po 3). Łącznie medale zdobywało 37 osób reprezentujących 14 narodowych komitetów olimpijskich.
Klasyfikacja państw według lat.
W poniższej tabeli zestawiono państwa według liczby medali zdobytych w skeletonie podczas kolejnych edycji zimowych igrzysk olimpijskich. Przedstawiono sumę wszystkich medali (złotych, srebrnych i brązowych) we wszystkich konkurencjach łącznie.
Klasyfikacja państw według konkurencji.
W poniższej tabeli przedstawiono liczbę medali olimpijskich zdobytych przez poszczególne państwa w konkurencjach skeletonowych.

</doc>
<doc id="785879" url="https://pl.wikipedia.org/wiki?curid=785879" title="Crostwitz">
Crostwitz

Crostwitz (, wym. ) – miejscowość i gmina w Niemczech, w kraju związkowym Saksonia, w okręgu administracyjnym Drezno, w powiecie Budziszyn (do 31 lipca 2008 w powiecie Kamenz) na Łużycach Górnych, wchodzi w skład związku gmin Am Klosterwasser. Gmina liczy 1017 mieszkańców (2015). Większość to Serbołużyczanie, 90% mieszkańców zna język górnołużycki.
Historia.
Osada Serbołużyczan po raz pierwszy wymieniona w dokumencie z 1225 jako "Crostiz".
W kwietniu 1945 okolice Crostwitz były miejscem krwawych walk między hitlerowskimi wojskami (Grupą Armii Południe oraz SS) i Armią Czerwoną wraz z 2 Armią Ludowego Wojska Polskiego. Była to bitwa, w której jednorazowo zginęło najwięcej Polaków podczas II wojny światowej na froncie wschodnim. W październiku 1967 odsłonięty został tam pomnik ku czci poległych Polaków z napisami w językach: niemieckim, polskim i górnołużyckim.
10 maja 1945 został ponownie założony związek organizacji serbołużyckich - Domowina.
We wrześniu 1975 w miejscowości gościł ówczesny arcybiskup krakowski Karol Wojtyła. Wizytę upamiętnia tablica w języku górnołużyckim na ścianie kościoła katolickiego.
Obecnie miejscowość jest ośrodkiem kulturalnym Serbołużyczan; odbywa się tu co dwa lata festiwal folklorystyczny. Corocznie wyrusza stąd "wielkanocna kawalkada jeźdźców".
Na miejscowym cmentarzu jest pochowany pisarz serbołużycki Jurij Brězan.
Zabytki.
Niedaleko Crostwitz w miejscowości Kopschin (górnoł. Kopšin) znajdują się pozostałości grodziska słowiańskiego z wczesnego średniowiecza Kopschiner Schanze.

</doc>
<doc id="785880" url="https://pl.wikipedia.org/wiki?curid=785880" title="Mistrzowie Igrzysk Olimpijskich w skeletonie">
Mistrzowie Igrzysk Olimpijskich w skeletonie



</doc>
<doc id="785883" url="https://pl.wikipedia.org/wiki?curid=785883" title="Katarzynki (województwo kujawsko-pomorskie)">
Katarzynki (województwo kujawsko-pomorskie)

Katarzynki – wieś w Polsce położona w województwie kujawsko-pomorskim, w powiecie wąbrzeskim, w gminie Ryńsk. Miejscowość wchodzi w skład sołectwa Cymbark.
Według podziału administracyjnego Polski obowiązującego w latach 1975–1998, miejscowość należała do województwa toruńskiego.

</doc>
<doc id="785884" url="https://pl.wikipedia.org/wiki?curid=785884" title="Booker T">
Booker T

Booker T, właśc. Booker Robert Tio Huffman (ur. 1 marca 1965 w Houston) – amerykański wrestler. Występuje w federacji World Wrestling Entertainment. Jest właścicielem Pro Wrestling Alliance. Występował w World Championship Wrestling i Total Nonstop Action Wrestling.
Do federacji WCW Hoffman został przyjęty w pierwszej połowie lat 90. XX wieku. Pod koniec lat 90. rozpoczął karierę solową i zdobył po raz pierwszy, 29 grudnia 1997, tytuł mistrza telewizyjnego (WCW World Television Championship). 9 lipca 2000 na gali Bash at the Beach 2000 został drugim w historii czarnoskórym mistrzem federacji, zdobywając tytuł World Heavyweight Championship. Na gali Greed, 18 marca 2001, pokonał Ricka Steinera i zdobył WCW United States Championship.
W federacji WWF zadebiutował na gali King of the Ring 2001. Podczas gali Vengeance 2001 Huffman zdobył tytuł WWE Undisputed Title. W maju 2002 dwukrotnie zdobył pas WWE Hardcore i po raz pierwszy wziął udział w WrestleManii. Na gali Armageddon 2002 zdobył pas World Tag Team Championship, a 7 lipca 2003 WWE Intercontinental Championship. 16 lutego 2004 wraz z Rob Van Damem zdobył World Tag Team titles. 20 października 2005 na gali SmackDown, Huffman zdobył tytuł WWE United States Championship. 21 maja 2006 został "królem ringu" wygrywając turniej King of the Ring, a 23 lipca 2006, na gali The Great American Bash 2006, najważniejszy tytuł gali – WWE World Heavyweight Championship. 27 października 2007, WWE zerwało kontrakt z Hoffmanem.
11 listopada 2007 Huffman zadebiutował w TNA.
W styczniu 2011 zerwał negocjacje dotyczące przedłużenia kontraktu z TNA i dołączył do WWE. Booker T po raz pierwszy wystąpił w ramach WWE na gali Royal Rumble 30 stycznia 2011.
Na WWE TLC 2011 zmierzył się z Codym Rhodesem o WWE Intercontinental Championship, gdzie przegrał.
3 sierpnia 2012 na Friday Night SmackDown został mianowany Generalnym menadżerem marki SmackDown.
Osiągnięcia.
World Wrestling Federation/Entertainment
World Championship Wrestling
Total Nonstop Action Wrestling
Global Wrestling Federation
Las Vegas Pro Wrestling
Pro Wrestling Illustrated
Wrestling Observer Newsletter

</doc>
<doc id="785887" url="https://pl.wikipedia.org/wiki?curid=785887" title="Geretsried">
Geretsried

Geretsried – miasto w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen. Leży około 18 km na północny zachód od Bad Tölz, przy drodze B11, nad Izarą.
Polityka.
Burmistrzem miasta jest bezpartyjna Cornelia Irmer, rada miasta składa się z 30 osób.
Współpraca.
Miejscowości partnerskie:

</doc>
<doc id="785892" url="https://pl.wikipedia.org/wiki?curid=785892" title="Czosnek błękitny">
Czosnek błękitny

Czosnek błękitny. czosnek niebieski ("Allium caeruleum" Pall.) – gatunek rośliny należący do rodziny czosnkowatych. Gatunek występuje na Kaukazie nad M. Kaspijskim, w południowo-zachodniej Syberii (Ałtaj), na terenie Azji Środkowej (Kazachstan, Kirgistan, Tadżykistan, w północno-zachodnich Chinach (Sinciang) i w Mongolii.
Biologia i ekologia.
Bylina, geofit. Roślina w naturze występuje na pozbawionych lasu stokach górskich i halach w piętrze alpejskim, 1100-2300 m n.p.m. Kwitnie od czerwca do sierpnia.

</doc>
<doc id="785893" url="https://pl.wikipedia.org/wiki?curid=785893" title="2 Minutes to Midnight">
2 Minutes to Midnight

2 Minutes to Midnight – singiel brytyjskiej heavymetalowej grupy Iron Maiden, promujący album "Powerslave". Został wydany 6 sierpnia 1984 roku. Osiągnął 11 pozycję na UK Single Chart. Jego autorami są Adrian Smith i Bruce Dickinson.
Treść utwóru nawiązuje do Zegara Zagłady – symbolicznego przedstawienia tego, kiedy nastąpi zagłada cywilizacji. Początkowo koniec oznaczał wybuch wojny nuklearnej. Koncepcja ta z czasem ewoluowała. 
"2 Minutes to Midnight" to utwór często wykonywany przez muzyków podczas koncertów. Znalazł się na albumach: "Live After Death", "A Real Dead One", "Live at Donington" i "Rock in Rio". Umieszczono go również na kompilacjach: "Best of the Beast", "Ed Hunter", "Edward the Great", "The Essential Iron Maiden" i "Somewhere Back in Time".
Pierwsza z piosenek zapisana na stronie B płyty jest coverem utworu "Rainbow's Gold" brytyjskiej grupy Beckett, wykonującej rock progresywny. Solo gitarowe zagrał Adrian Smith.
"Mission from 'Arry" – ostatnia piosenka na stronie B płyty – to nagranie kłótni pomiędzy basistą Steve'em Harrisem i perkusistą Nicko McBrainem, która miała miejsce podczas tournée "World Piece Tour" odbywającego się w 1983 roku. Podczas solowej partii na perkusji Harris miał problemy z grą na gitarze basowej, dlatego poprosił pierwszą ujrzaną osobę o przekazanie McBrainowi, by ten przedłużył swoją część. Perkusista nie zrozumiał wiadomości, a w wyniku rozproszenia się zepsuł swój występ. Po koncercie McBrain uderzył pomocnika Harrisa, co spowodowało kłótnię. Gdy napięcie zaczęło opadać, zjawił się wokalista Bruce Dickinson i na nowo wszczął gwałtowną i ostrą wymianę zdań. Harris i McBrain nie zdawali sobie sprawy, że Dickinson miał w kieszeni dyktafon, którym nagrał całą rozmowę.

</doc>
<doc id="785894" url="https://pl.wikipedia.org/wiki?curid=785894" title="Stary Cis">
Stary Cis

Stary Cis (kaszb. "Starë Cës") – zniesiona kolonia wsi Nowy Cis w Polsce położona w województwie pomorskim, w powiecie starogardzkim, w gminie Zblewo.
Miejscowość została zniesiona z dniem 1 stycznia 2015, jednocześnie zmieniono nazwę wsi "Nowy Cis" na Cis.
Miejscowość wchodziła w skład sołectwa Nowy Cis.
W latach 1975–1998 miejscowość administracyjnie należała do województwa gdańskiego.

</doc>
<doc id="785896" url="https://pl.wikipedia.org/wiki?curid=785896" title="Wolfratshausen">
Wolfratshausen

Wolfratshausen – miasto w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen. Leży około 20 km na północny zachód od Bad Tölz, przy autostradzie A95 i drodze B11, nad Izarą.
Polityka.
Burmistrzem miasta jest Helmut Forster, poprzednio urząd ten obejmował Reiner Berchtold, rada miasta składa się z 24 osób.
Współpraca.
Miejscowości partnerskie:

</doc>
<doc id="785902" url="https://pl.wikipedia.org/wiki?curid=785902" title="Gaissach">
Gaissach



</doc>
<doc id="785903" url="https://pl.wikipedia.org/wiki?curid=785903" title="Strjama">
Strjama

Strjama (bułg. Стряма, gr. Σύρμος – "Sirmos" lub Σύρμας – "Sirmas", łac. "Syrmus") – rzeka w środkowej Bułgarii, prawy dopływ Maricy w zlewisku Morza Egejskiego. Długość – 110,1 km, powierzchnia zlewni – 2853 km².
Źródła Strjamy znajdują się na południowych zboczach szczytu Weżen w paśmie Złatiszko-Tetewenska płanina w środkowej Starej Płaninie. W górnym biegu nosi nazwę "Kamenidica". Płynie na południowy wschód przez Kotlinę Karłowską, po czym, skręcając na południe, przełamuje się przez łańcuch Srednej Gory między pasmami Sysztinska Sredna Gora i Syrnena Gora (przełom czukurlijski). Po wypłynięciu z gór na Nizinę Górnotracką Strjama bifurkuje – oddziela się od niej rzeka Dyłga Wada. Strjama uchodzi do Maricy 15 km na wschód od Płowdiwu.
Największe dopływy Strjamy to Wyrlisztnica, Belesznica, Tatłydere, Stara reka i Bjała reka.

</doc>
<doc id="785907" url="https://pl.wikipedia.org/wiki?curid=785907" title="Lisewko">
Lisewko

Lisewko – mała osada kociewska w Polsce położona w województwie pomorskim, w powiecie starogardzkim, w gminie Zblewo.
W latach 1975–1998 miejscowość należała administracyjnie do województwa gdańskiego.

</doc>
<doc id="785908" url="https://pl.wikipedia.org/wiki?curid=785908" title="Munsing">
Munsing



</doc>
<doc id="785909" url="https://pl.wikipedia.org/wiki?curid=785909" title="Muensing">
Muensing



</doc>
<doc id="785911" url="https://pl.wikipedia.org/wiki?curid=785911" title="Danuta Zagrodzka">
Danuta Zagrodzka

Danuta Zagrodzka (ur. 14 stycznia 1934 w Gdyni, zm. 4 stycznia 2007 w Warszawie) – polska dziennikarka, publicystka, komentatorka wydarzeń międzynarodowych.
Studiowała na Wydziale Dziennikarstwa Uniwersytetu Warszawskiego. Była następnie publicystką „Życia Warszawy” (w latach 1957–1975), zajmując się problematyką społeczno - ekonomiczną. Następnie dziennikarka „Życia Gospodarczego” (1975–1977) i „Polityki” (1977–1981). Działała w Prymasowskim Komitecie Pomocy Osobom Represjonowanym i ich Rodzinom. W 1982 była stypendystką Fundacji Eberta w Niemczech. W latach 1982-1984 zastępca redaktora naczelnego miesięcznika „Przegląd Organizacji”, a następnie, w latach 1984–1989 kierownik działu ekonomicznego w miesięczniku „Zarządzanie”. Od 1989 do 2007 była dziennikarką dziennika „Gazeta Wyborcza”, specjalizując się zwłaszcza w zagadnieniach ekonomicznych oraz stosunków polsko-niemieckich (w latach 1996–1998 korespondentka w Niemczech). Współpracowała ponadto z Polskim Radiem i Telewizją Polską, jako komentator.
Była członkiem Stowarzyszenia Dziennikarzy Polskich (w tym członkiem Rady i Zarządu Oddziału Warszawskiego w latach 1980–1982). Laureatka m.in. Nagrody Klubu Publicystów Ekonomicznych SDP (dwukrotnie, w 1973 i 1978), Nagrody im. Cezarego Gawryluka (1981). Otrzymała Krzyż Zasługi I Klasy Orderu Zasługi RFN. Mieszkała w Warszawie.
Pochowana na cmentarzu ewangelicko-augsburskim w Warszawie (aleja 59a, grób 133).

</doc>
<doc id="785914" url="https://pl.wikipedia.org/wiki?curid=785914" title="Wszechzwiązkowy Państwowy Instytut Kinematografii im. S.A. Gierasimowa">
Wszechzwiązkowy Państwowy Instytut Kinematografii im. S.A. Gierasimowa



</doc>
<doc id="785919" url="https://pl.wikipedia.org/wiki?curid=785919" title="Babie Doły (Pinczyn)">
Babie Doły (Pinczyn)

Babie Doły (kaszb. "Babé Dołë") – przysiółek wsi Pinczyn w Polsce położona w województwie pomorskim, w powiecie starogardzkim, w gminie Zblewo.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Babie Doły: Babie Doły, Babidół, Babi Dół

</doc>
<doc id="785921" url="https://pl.wikipedia.org/wiki?curid=785921" title="Opera żebracza">
Opera żebracza

Opera żebracza ("The Beggar’s Opera") – dzieło teatralno-muzyczne, w trzech aktach z prologiem, wystawione po raz pierwszy 29 stycznia 1728 roku w Londynie na scenie Lincoln's Inn Fields Theatre, do którego libretto stworzył poeta angielski John Gay, a muzykę opracował niemiecki kompozytor mieszkający w Anglii Johann Christoph Pepusch. Dało początek nowemu gatunkowi, operze balladowej (a ta niemieckiemu singspielowi). Premiera polska opery miała miejsce 29 października 1968 w Bydgoszczy.
Opera była satyrą na rządy premiera Roberta Walpole’a i próbą przeciwstawienia się wpływom muzyki włoskiej, reprezentowanej w Londynie przez opery Georga Friedricha Händla i Giovanniego Battistę Bononciniego. "Opera" była niezwykle popularna także jako wyraz wyspiarskiego szowinizmu i natchnienie dla autorów komunizujących XX wieku takich jak Bertolt Brecht ("Opera za trzy grosze" – 1928).

</doc>
<doc id="785923" url="https://pl.wikipedia.org/wiki?curid=785923" title="Morinda cytrynolistna">
Morinda cytrynolistna

Morinda cytrynolistna ("Morinda citrifolia" ) – gatunek rośliny z rodziny marzanowatych. Pochodzi z Azji i Australii, ale została szeroko rozprzestrzeniona, głównie w strefie międzyzwrotnikowej. Jest tradycyjną rośliną leczniczą na Polinezji. Wykorzystywana jest jako lecznicza i barwierska.
Rozmieszczenie geograficzne.
Rodzimy obszar występowania gatunku obejmuje: Chiny, Tajwan, Japonię, Półwysep Indyjski, Półwysep Indochiński, wyspy Andamany i Nikobary oraz Australię. Został szeroko rozprzestrzeniony jako przyprawa i środek leczniczy. Występuje w efekcie także w Afryce, Ameryce Północnej (na Florydzie i w Meksyku), Ameryce Środkowej, północnej części Ameryki Południowej i licznych wyspach Oceanu Spokojnego.
Biologia i ekologia.
Rozwój.
Rośliny osiągają dojrzałość po około 18 miesiącach. Porastają zarówno gęste lasy, jak również otwarte tereny skaliste i piaszczyste. Spotykane są w bardzo różnorodnych środowiskach, m.in. na terenach wulkanicznych, skałach wapiennych, czy atolach koralowych. Gatunek toleruje zasoloną glebę. Kwitnie i owocuje przez cały rok. 
Cechy fitochemiczne.
Owoce noni zawierają szerokie spektrum związków fitochemicznych, wliczając w to lignany, oligosacharydy, polisacharydy, flawonoidy, irydoidy, kwasy tłuszczowe, katechiny, skopoletyna oraz alkaloidy.
Owoce noni zawierają najwięcej irydoidów (12) wśród poznanych dotychczas roślin. 
Pulpa owoców zawiera umiarkowane ilości węglowodanów oraz błonnika pokarmowego. Wartość energetyczna pulpy wynosi około 136 kJ/100 g.
Głównymi mikronutrientami są witamina C, niacyna (witamina B3), żelazo i potas. Ilość potasu w noni jest porównywalna z ilością zawartą pomarańczach. Większość składników mineralnych i witamin występuje w noni w ilościach nieprzekraczających 10% zalecanego dziennego spożycia w 100 ml soku. Wyjątek stanowi tu potas występujący w ilościach około 12% ZDS.
Nazewnictwo.
Naukowa nazwa gatunku to "Morinda citrifolia". Na różnych obszarach nosi nazwę zwyczajową: "noni" (Hawaje), "nono" (Tahiti), "mengkudu "(Indonezja), "kura" (Fidżi) lub "bartundi" बारतुन्डी (w języku hindi).
Zastosowanie.
Roślina lecznicza.
Noni jest nierozerwalnie związana z historią tradycyjnej medycyny ludowej na obszarze Polinezji. Występuje ona również jako roślina lecznicza w wielu innych regionach, takich jak: Filipiny, Indochiny, Indie, wyspy Oceanu Indyjskiego, Malediwy, Seszele, Mauritius, Madagaskar, Zanzibar oraz dalej w kierunku wschodnich wybrzeży Afryki
Roślina barwierska.
Na Hawajach z korzeni pozyskuje się żółty barwnik stosowany przy farbowaniu tkanin. Z kory pozyskiwany jest brązowo-purpurowy barwnik używany do batików.
Bezpieczeństwo.
Nowa żywność.
Ponieważ produkty z noni nie były powszechnie stosowane w Unii Europejskiej przed 1997 rokiem, to zgodnie z Rozporządzeniem (WE) nr 258/97 zostały one sklasyfikowane jako Nowa żywność. Wniosek o pozwolenie na wprowadzenie do obrotu soku z noni złożyła w Belgii w 2000 r. firma Morinda Inc. Organ przeprowadzający ocenę wstępną stwierdził, że konieczna jest ocena dodatkowa, która została przeprowadzona przez Komitet Naukowy ds. Żywności w 2002 r.. Na podstawie tej opinii Komisja Europejska wydała w dniu 5 czerwca 2003 r. decyzję nr 2003/426/EC, zezwalającą na wprowadzenie do obrotu soku z owoców noni, jako nowego składnika żywności do stosowania w pasteryzowanych sokach owocowych.
Kolejne decyzje – nr 2008/985/EC, zezwalająca na wprowadzenie do obrotu produktów z liści noni, wydana 15 grudnia 2008 r. oraz nr 2010/228/EC, zezwalająca na wprowadzenie do obrotu produktów z przecieru i koncentratu, wydana 21 kwietnia 2010 r.
Produkty stanowiące lub zawierające w składzie sok z owoców noni, a pochodzące od innych producentów, są wprowadzane do obrotu na podstawie notyfikacji, korzystając z możliwości procedury uproszczonej. Przedsiębiorcy, którzy chcą wprowadzić na rynek nowy produkt, występują do jednostki naukowo-badawczej z wnioskiem o opinię, która potwierdzi, że przedmiotowy produkt jest odpowiednikiem soku z noni dopuszczonego do sprzedaży na terytorium Wspólnoty ww. decyzją Komisji nr 2003/426/EC. Po otrzymaniu opinii, przedsiębiorca notyfikuje chęć wprowadzenia do obrotu produktu do Komisji Europejskiej.
Wpływ na wątrobę.
W 2005 r. opublikowany został artykuł opisujący dwa przypadki rzekomego działania hepatotoksycznego soku z noni. Jak się okazało, w pierwszym przypadku pacjent cierpiał na zespół Gilberta. Jest to choroba metaboliczna, przy której powinno unikać się zażywania paracetamolu. Opisywany mężczyzna zażył 20 gram w ciągu tygodnia jednocześnie poszcząc, co zwiększyło potencjalną toksyczność tego leku. Stosował również preparat z Pinelii trójlistkowej ("Pinellia ternata") od 2004 zakazanej w USA z uwagi na występujące poważne efekty uboczne, w tym uszkodzenie wątroby. 
Kolejny przypadek opisany został w artykule w 2006 r. Dotyczył kobiety cierpiącej na stwardnienie rozsiane. Była ona leczona interferonem-beta, przy którym potwierdzony jest fakt występowania efektów ubocznych, w tym hepatotoksyczności.
Stwierdzono, że związek pomiędzy wyżej przedstawionymi przypadkami zapalenia wątroby i spożywaniem soku z noni jest mocno wątpliwy. Opublikowano odpowiedzi do tych sprawozdań w tych samych wydawnictwach.
W związku z tymi publikacjami komisja UE ponownie oceniła bezpieczeństwo soku z noni i stwierdzono, że spożywanie soku z noni jest bezpieczne. Jednocześnie komisja odrzuciła, jako nieprzekonywające, wyjaśnienia zaproponowane przez autorów wcześniej wymienionych publikacji. Z drugiej strony znane są badania dowodzące, że obecne w noni substancje nie są toksyczne dla wątroby nawet w dużych dawkach.

</doc>
<doc id="785924" url="https://pl.wikipedia.org/wiki?curid=785924" title="Topołnica">
Topołnica

Topołnica (bułg. Тополница) – rzeka w zachodniej Bułgarii, lewy dopływ Maricy w zlewisku Morza Egejskiego. Długość – 155 km, powierzchnia zlewni – 1790 km².
Topołnica ma źródła na północnych zboczach pasma górskiego Sysztinska Sredna Gora w łańcuchu Srednej Gory. Topołnica okrąża to pasmo od zachodu, zasila sztuczny zbiornik "Topołnica" i wypływa na Nizinę Górnotracką. Uchodzi do Maricy tuż przed Pazardżikiem.

</doc>
<doc id="785926" url="https://pl.wikipedia.org/wiki?curid=785926" title="Wszechzwiązkowy Państwowy Instytut Kinematografii">
Wszechzwiązkowy Państwowy Instytut Kinematografii



</doc>
<doc id="785927" url="https://pl.wikipedia.org/wiki?curid=785927" title="Morinda citrifolia">
Morinda citrifolia



</doc>
<doc id="785928" url="https://pl.wikipedia.org/wiki?curid=785928" title="WGIK">
WGIK



</doc>
<doc id="785929" url="https://pl.wikipedia.org/wiki?curid=785929" title="Władysław Wajntraub">
Władysław Wajntraub

Władysław Zew Wajntraub (Chaim Wolf Wajntrojb) (ur. 18 lutego 1891 w Łowiczu, zm. 1942 w Warszawie lub Treblince) – polski malarz, grafik, scenograf teatralny, krytyk sztuki.
Życiorys.
Był synem Chila i Rozwety Rachem. Jako dziecko odebrał tradycyjne wychowanie religijne. Pierwsze prace tworzył w mieszkaniu swojej starszej siostry w tajemnicy przed ojcem, który nie akceptował jego pasji i zainteresowań. Następnie uczęszczał do polskiego gimnazjum w Łowiczu, a później do Szkoły Sztuk Pięknych w Warszawie. Studia artystyczne kontynuował w École des Beaux-Arts w Paryżu, gdzie zetknął się z artystami związanymi ze szkołą paryską, oraz w Szwajcarii u pochodzącego z Grodna Leona Baksta. Podczas I wojny światowej walczył w armii francuskiej. W 1918 roku powrócił do kraju i osiadł w Warszawie. Był związany ze środowiskami artystycznymi Łodzi – Jung Jidysz i Warszawy – Chaljastre. Był też członkiem artystycznej Grupy Siedmiu. Wkrótce stał się jedną z najważniejszych postaci żydowskiego życia artystycznego w Warszawie. Pełnił funkcję sekretarza Żydowskiego Towarzystwa Krzewienia Sztuk Pięknych. W latach 30. prowadził razem z rzeźbiarzem Abrahamem Ostrzegą Atelier Zdobnictwa Artystycznego (przy ul. Mylnej 9a).
Swą twórczość ukształtowaną na wzorcach sztuki francuskiej i w duchu ekspresjonizmu łączył niekiedy z elementami futuryzmu i sztuki abstrakcyjnej. Zasłynął przede wszystkim jako scenograf, współzałożyciel Jidyszer Klejn-Kunst Teater „Azazel” oraz współpracownik Wilner Trupe, tworząc dla niej scenografie m.in. do sztuk "Nocą na starym rynku" (jid. "Baj nacht ojfn altn mark") Icchoka Lejbusza Pereca; "Golema" H. Lejwika; "Gorąca krew" (jid. "Hejs blut") Józefa Opatoszu oraz w roku 1924 do opery żydowskiej "Dawid i Batszewa" (jid. "Dowid un Basszewe") do libretta Mojżesza Brodersona.
Publikował artykuły poświęcone sztuce w „Literarisze Bleter” i „Naszym Przeglądzie”. Współredagował almanachy ekspresjonistyczne "Albatros" i "Chaljastre". Do jego bardziej znanych prac należą okładki pierwszych numerów "Chaljastre" i "Albatrosa", obydwie wykonane w 1922 roku.
Podczas okupacji przebywał w getcie warszawskim, gdzie czynnie włączył się w akcję niesienia pomocy uwięzionym tam kolegom artystom. Wraz z Ostrzegą swoje dawne atelier zamienili na fabrykę osełek, w której zatrudnili Hersza Cynę, Maksymiliana Eljowicza, Henryka Rabinowicza, Romana Rozentala, Józefa Śliwniaka, Symchę Trachtera, Izraela Tykocińskiego. Latem 1942 fabryka weszła w skład szopu AHAGE-Zimmermann. 25 sierpnia 1942, w czasie wielkiej akcji deportacyjnej, pracownicy szopu zostali wywiezieni do Treblinki. Według jednych relacji został zamordowany w drodze na Umschlagplatz, według innych źródeł w Treblince.

</doc>
<doc id="785930" url="https://pl.wikipedia.org/wiki?curid=785930" title="Opera Żebracza">
Opera Żebracza



</doc>
<doc id="785931" url="https://pl.wikipedia.org/wiki?curid=785931" title="Songs From The Labyrinth">
Songs From The Labyrinth



</doc>
<doc id="785934" url="https://pl.wikipedia.org/wiki?curid=785934" title="Pál Kadosa">
Pál Kadosa

Pál Kadosa (ur. 6 września 1903 w Levicach, zm. 30 marca 1983 w Budapeszcie) – węgierski kompozytor. Uczeń Zoltána Székelya i Zoltána Kodálya. Twórca oper "Ludzie też się mylą" (1947) i "Przygoda w Huszt" (1951).

</doc>
<doc id="785935" url="https://pl.wikipedia.org/wiki?curid=785935" title="Pal Kadosa">
Pal Kadosa



</doc>
<doc id="785936" url="https://pl.wikipedia.org/wiki?curid=785936" title="Władysław Weintraub">
Władysław Weintraub



</doc>
<doc id="785937" url="https://pl.wikipedia.org/wiki?curid=785937" title="VGIK">
VGIK



</doc>
<doc id="785938" url="https://pl.wikipedia.org/wiki?curid=785938" title="David Webster">
David Webster



</doc>
<doc id="785944" url="https://pl.wikipedia.org/wiki?curid=785944" title="Merope">
Merope



</doc>
<doc id="785947" url="https://pl.wikipedia.org/wiki?curid=785947" title="Giacomo Caprotti">
Giacomo Caprotti

Giacomo Caprotti znany również pod imieniem Andrea Salaino lub Salai (ur. w 1480 r., zm. w 1524 r.) – florencki artysta i uczeń Leonarda da Vinci.
Giacomo Caprotti pochodził z ubogiej rolniczej rodziny. W wieku 10 lat został oddany pod opiekę Leonarda da Vinci stając się jego uczniem. Według niektórych źródeł uważa się go za przybranego syna mistrza. Inne źródła mówią, iż był kochankiem Leonarda. 
Giacomo Caprotti był dzieckiem niesfornym i sprawiającym kłopoty. Wielki malarz nadał mu imię Sale, co oznaczało "Mały Diabeł" lub "Potomek Diabła". Wielokrotnie dzięki urodzie i falowanym włosom był modelem dla Leonarda da Vinci. Pozostał przy swym mistrzu aż do jego śmierci w 1519 r. i odziedziczył po nim winnicę w Mediolanie.

</doc>
<doc id="785948" url="https://pl.wikipedia.org/wiki?curid=785948" title="Gap year">
Gap year

Gap year (ang. "gap" – przerwa, dziura oraz ang. "year" – rok) – to termin, który odnosi się do okresu (niekoniecznie roku) pomiędzy etapami życia. Najbardziej popularny jest "gap year" w trakcie studiów, przed ich podjęciem lub po ich skończeniu, podczas zmiany pracy, przed lub po ślubie, przed dziećmi lub po ich wychowaniu. Czas ten jest wykorzystywany na zdobycie doświadczenia w nowym, odmiennym środowisku i kulturze, jako nauka samodzielności czy też realizacja marzenia o „podróży życia”. "Gap year" jest często realizowany jako podróż dookoła świata z biletem typu RTW (Round The World - pełna rezerwacja podróży na wszystkich etapach). Inna jego forma to praca jako wolontariusz za granicą lub udział w programie praktyk i staży zagranicznych.
"Gap year" wywodzi się z Europy Zachodniej i tam również zdobył popularność. Szczególnie znany jest w kulturze anglosaskiej. Przyczynił się do powstania gałęzi przemysłu turystycznego oferującego przewodniki dla "gap year", zorganizowane wyjazdy. "Gap year" jest często uważany za kontynuację idei Grand Tour (niezbędnego elementu wykształcenia młodego arystokraty) opartej na zaufaniu w poznawcze wartości podróży.
"Gap yearowcy" są też zwykle "backpackerami", czyli w wolnym tłumaczeniu "plecakowiczami". Podróżują tanio z plecakami, korzystając najczęściej z lokalnych środków transportu, zwykle śpią w hostelach (w schroniskach młodzieżowych) lub na campingach, jedzą w lokalnych barach lub gotują samodzielnie. Backpacker podróżuje samodzielnie, tzn. nie korzysta z ofert wycieczek turystycznych. Dla backpackera jest zwykle bardzo ważne poznanie i doświadczenie prawdziwego życia lokalnej ludności.

</doc>
<doc id="785950" url="https://pl.wikipedia.org/wiki?curid=785950" title="Asashoryu">
Asashoryu



</doc>
<doc id="785951" url="https://pl.wikipedia.org/wiki?curid=785951" title="Mistrzostwa Świata w Piłce Ręcznej Mężczyzn 2007">
Mistrzostwa Świata w Piłce Ręcznej Mężczyzn 2007

Mistrzostwa Świata w Piłce Ręcznej Mężczyzn 2007 – dwudzieste mistrzostwa świata w piłce ręcznej mężczyzn, oficjalny międzynarodowy turniej piłki ręcznej organizowany przez IHF służący jednocześnie jako kwalifikacja do IO 2008. Odbył się w dniach 19 stycznia – 4 lutego 2007 roku w Niemczech. Tytułu zdobytego w 2005 roku broniła reprezentacja Hiszpanii, po finałowym zwycięstwie nad Polakami turniej wygrali Niemcy.
Areny mistrzostw.
Do rozegrania mistrzostw zostały wybrane najnowocześniejsze areny. Finał miał miejsce w "Kölnarena" w Kolonii.
Eliminacje.
Reprezentacja Polski nie musiała rozpoczynać eliminacji MŚ od I rundy (tj. meczów grupowych), bowiem została od razu zakwalifikowana do II rundy (tj. fazy play-off), będąc w nich w dodatku drużyną rozstawioną. 5 lutego 2006 w Zurychu rozlosowano osiem par fazy play-off. Polakom dolosowano Grecję.
Turniej zasadniczy.
W wyniku losowania w dniu 14 lipca 2006 powstały następujące grupy: 
President's Cup.
Mecze o miejsca 13–18.
Grupa 1
Grupa 2
Mecz o 17. miejsce
Mecz o 15. miejsce
Mecz o 13. miejsce
Mecze o miejsca 19–24.
Grupa 1
Grupa 2
Mecz o 23. miejsce
Mecz o 21. miejsce
Mecz o 19. miejsce

</doc>
<doc id="785956" url="https://pl.wikipedia.org/wiki?curid=785956" title="Rafał Jewtuch">
Rafał Jewtuch

Marcin Rafał Jewtuch (ur. 17 kwietnia 1973 w Warszawie) – polski snookerzysta, komentator. Czterokrotny mistrz Polski i zwycięzca wielu innych turniejów krajowych. Jego najwyższy break turniejowy to 125 punktów, treningowy – 147. 
Od ponad 20 lat komentuje także mecze snookerowe na kanale Eurosport, najczęściej w parze wspólnie z Przemysławem Krukiem.
16 czerwca 2007 rozegrał pojedynek turniejowy z Mistrzem świata 2007 Johnem Higginsem. Gracze spotkali się w pierwszej rundzie nierankingowego turnieju Warsaw snooker Tour. Jewtuch przegrał 2:4 uzyskując swój najwyższy break w meczu o wartości 59 punktów.
9 marca 2008 odniósł zwycięstwo w innym zaproszeniowym turnieju Klimat Cup, pokonując w finale miejscowego zawodnika Krzysztofa Kubasa 5:2.
Jako ulubionego snookerzystę wymienia Aleksa Higginsa. 

</doc>
<doc id="785957" url="https://pl.wikipedia.org/wiki?curid=785957" title="Goskinszkoła">
Goskinszkoła



</doc>
<doc id="785958" url="https://pl.wikipedia.org/wiki?curid=785958" title="Rezerwat przyrody Czapliniec w Wierzysku">
Rezerwat przyrody Czapliniec w Wierzysku

Rezerwat przyrody Czapliniec w Wierzysku – leśny (dawniej faunistyczny) rezerwat przyrody na północnym krańcu obszaru Borów Tucholskich nieopodal Kościerzyny. Został utworzony na mocy zarządzenia Ministra Leśnictwa i Przemysłu Drzewnego z dnia 15 grudnia 1980 roku w celu zachowania fragmentu starodrzewu sosnowego oraz miejsca lęgowego czapli siwej. Obecnie jako cel ochrony podaje się „zachowanie ekosystemów leśnych, przede wszystkim kwaśnej buczyny pomorskiej wraz ze starodrzewem sosnowym”. Starodrzew sosnowy pochodzi z drugiej połowy XVIII wieku. Rezerwat zajmuje powierzchnię 10,33 ha i nie posiada otuliny. Przylega do Jeziora Księżego. Ze względu na wysoki procentowo udział starodrzewia w strukturze leśnej rezerwatu występują tu licznie dzięcioły czarne i gołębie siniaki.

</doc>
<doc id="785959" url="https://pl.wikipedia.org/wiki?curid=785959" title="Wacław Preis">
Wacław Preis

Wacław Preis (ur. 8 stycznia 1909 w Bogusławkach, zm. 4 sierpnia 1990 w Tczewie) – polski duchowny rzymskokatolicki, prezbiter, profesor misjologii w Wyższym Seminarium Duchownym w Pelplinie, kanonik honorowy kapituły katedralnej chełmińskiej.
Życiorys.
Pochodził z wielodzietnej rodziny rolniczej Teofila i Marianny z Makowskich. W 1927 ukończył Państwowe Gimnazjum Humanistyczne w Chełmży i podjął studia w pelplińskim seminarium. 19 grudnia 1931 przyjął święcenia kapłańskie z rąk ordnariusza chełmińskiego biskupa Stanisława Okoniewskiego. Był wikariuszem przy katedrze chełmińskiej oraz sekretarzem Rady Diecezjalnej Papieskiego Dzieła Rozkrzewiania Wiary, w 1936 wyjechał na uzupełniające studia do Rzymu, uwieńczone doktoratem w Papieskim Instytucie Misjologicznym w czerwcu 1939. Krótko przed wybuchem II wojny światowej powrócił do Polski, przebywał w rodzinnej parafii, ale zagrożony aresztowaniem przedostał się do Generalnego Gubernatorstwa. Był m.in. duszpasterzem w Grodzisku Mazowieckim i kapelanem w powstaniu warszawskim.
W marcu 1945 powrócił do diecezji chełmińskiej i objął obowiązki prokuratora seminarium w Pelplinie. Na zaproszenie starosty uczestniczył w powitaniu Wojska Polskiego w Toruniu 6 marca tegoż roku. W listopadzie 1945 objął jako administrator parafię św. Michała Archanioła w Sopocie. W listopadzie 1946 biskup diecezji chełmińskiej Kazimierz Kowalski powołał go na stanowisko profesora Wyższego Seminarium Duchownego w Pelplinie, powierzając jednocześnie obowiązki kierownika sekretariatu Papieskich Dzieł Misyjnych w diecezji chełmińskiej, dyrektora Związku Misyjnego Kleru oraz administratora parafii Rajkowy. Od maja 1950 ks. Preis był proboszczem parafii św. Krzyża w Tczewie i jednocześnie dziekanem dekanatu tczewskiego.
Otrzymał szereg godności kościelnych – szambelana papieskiego (28 marca 1952), kanonika honorowego kapituły katedralnej chełmińskiej (30 kwietnia 1954), papieskiego prałata domowego (27 stycznia 1964). Od października 1967 wchodził w skład Komisji Misyjnej przy Konferencji Episkopatu Polski, od lutego 1968 był dyrektorem Diecezjalnej Akcji na Rzecz Misji Zagranicznych. W procesie beatyfikacyjnym biskupa Konstantyna Dominika pełnił funkcję postulatora.
Przeprowadził restaurację "Tczewskiej Fary", za co Ministerstwo Kultury i Sztuki wyróżniło go odznaką "Za Opiekę nad Zabytkami". Wykłady z misjologii w seminarium prowadził do 1984, w 1986 złożył urząd dziekana, a w styczniu 1988 proboszcza. Został pochowany na cmentarzu parafialnym w Tczewie.

</doc>
<doc id="785961" url="https://pl.wikipedia.org/wiki?curid=785961" title="Arda (rzeka)">
Arda (rzeka)

Arda (bułg. "Арда", gr. "¨Αρδας, Ardas") – rzeka w południowej Bułgarii, wschodniej Grecji i , prawy dopływ Maricy w zlewisku Morza Egejskiego. Długość - 299 km (241 km w Bułgarii, 55 km w Grecji, ), powierzchnia zlewni - 5.350 km² (5.201 km² w Bułgarii). 
Źródła Ardy znajdują się na zachodnich stokach szczytu Ardin Wrych w granicznym paśmie górskim Kuła w zachodnich Rodopach, nad wsią o tej samej nazwie, na południe od miasta Smoljan. Rzeka płynie na wschód przez wschodnie Rodopy, zasilając trzy zbiorniki wodne w Bułgarii: "Kyrdżali" (koło miasta o tej samej nazwie), "Studen Kładenec" i "Iwajłowgrad" oraz jeden niewielki w Grecji. Koło wsi Iwajłowgrad przecina granicę bułgarsko-grecką i wypływa w dolinę Maricy. Uchodzi do Maricy naprzeciwko Edirne. 
Arda ma 25 dopływów. Największe z nich to Wyrbica (98 km) i Krumowica (58 km).

</doc>
<doc id="785962" url="https://pl.wikipedia.org/wiki?curid=785962" title="Pascal Ojigwe">
Pascal Ojigwe

Pascal Karibe Ojigwe (ur. 11 grudnia 1976 w Abie) – nigeryjski piłkarz grający na pozycji defensywnego pomocnika. Posiada także obywatelstwo niemieckie.
Kariera klubowa.
Ojigwe pochodzi z miasta Aba i tam też zaczynał piłkarską karierę w klubie Enyimba FC. W nigeryjskiej Premier League zadebiutował w jego barwach w 1994 w wieku 18 lat. W pierwszej lidze Nigerii grał w Enyimbie przez półtora roku.
Latem 1995 Ojigwe trafił do Niemiec. Został piłkarzem pierwszoligowego 1. FC Kaiserslautern, ale przez rok nie zaliczył debiutu w Bundeslidze, a w międzyczasie Kaiserslautern spadło do drugiej ligi. W sezonie 1996/1997 Ojigwe zaliczył jeden występ w barwach "Czerwonych Diabłów", 11 czerwca 1996 w wygranym 7:6 meczu z SV Meppen (wszedł na boisko w 65. minucie za Miroslava Kadleca i otrzymał żółtą kartkę). Kaiserslautern wróciło do pierwszej ligi, jednak Ojigwe nadal nie grał w podstawowym składzie. W sezonie 1997/1998 zaliczył, podobnie jak rok wcześniej, jeden występ, 3 października 1997 w wygranym 3:1 wyjazdowym meczu z TSV 1860 Monachium. Mecz ten był jednocześnie debiutem Pascala na niemieckich pierwszoligowych boiskach. Nie miał wielkiego udziału w wywalczeniu przez Kaiserslautern wielkiego sukcesu, jakim było zdobycie mistrzostwa kraju (Kaiserslautern był beniaminkiem). W sezonie 1998/1999 wystąpił w 4 meczach ligowych klubu z Kaiserslautern (w meczu z Bayerem 04 Leverkusen otrzymał czerwoną kartkę), a także w 3 meczach Ligi Mistrzów (z HJK Helsinki, PSV Eindhoven oraz Benfiką Lizbona). Kaiserslautern odpadło jednak w ćwierćfinale po klęsce z Bayernem Monachium (0:2 0:4).
Latem 1999 Ojigwe odszedł z Kaiserslautern do drugoligowego 1. FC Köln. Tam stał się podstawowym zawodnikiem zespołu. Brał udział w 32 meczach, w których zdobył 2 gole (oba w wygranym 6:3 meczu z FC St. Pauli). Został wybrany Najlepszym Defensywnym Pomocnikiem 2. Bundesligi i przyczynił się w wygraniu przez zespół z Kolonii ligi i awansie do ekstraklasy.
W lipcu 2000 Bayer Leverkusen zapłacił za Ojigwe 1,85 miliona dolarów i Pascal przeniósł się do zespołu "Aptekarzy". W lidze w barwach Bayeru zadebiutował w 5. kolejce, 16 września w przegranym 1:2 domowym meczu z Hansą Rostock. Ogólnie w całym sezonie zagrał łącznie w 11 meczach, a Leverkusen zajęło 4. miejsce. W sezonie 2001/2002 wywalczył z zespołem wicemistrzostwo Niemiec oraz dotarł do finału Ligi Mistrzów, gdzie niemiecki klub przegrał z Realem Madryt 1:2. W lidze zagrał w 3 meczach, a w Lidze Mistrzów w 4 grupowych, za każdym razem wchodząc na boisko jako rezerwowy. W sezonie 2002/2003 grał już więcej (16 meczów), ale Leverkusen zajęło 15. pozycję broniąc się przed spadkiem z ligi.
Na sezon 2003/2004 Ojigwe przeszedł do Borussii Mönchengladbach, z którą podpisał 3-letni kontrakt. Tam zagrał w 7 meczach ligowych i z drużyną zajął 11. miejsce w lidze. Po sezonie zawodnik opuścił jednak Mönchengladbach i trafił do TSV 1860 Monachium. W zespole tym przez 2 lata zagrał jednak tylko 1 mecz w 2. Bundeslidze, gdyż niemal cały czas leczył kontuzje. Latem 2006 wrócił do ojczyzny do swojego macierzystego klubu Enyimba FC i w sezonie 2006 zajął z nim 3. miejsce w Grupie B pierwszej ligi. W 2007 roku zakończył karierę w Eniymbie.
Kariera reprezentacyjna.
W 1993 roku Ojigwe był członkiem juniorskiej reprezentacji Nigerii na Mistrzostwach Świata U-17 w Japonii. Tam Nigeryjczycy z Ojigwe w składzie wygrali wszystkie mecze (m.in. 8:0 z Kanadą i 4:0 z Argentyną i zostali mistrzami świata.
W pierwszej reprezentacji Nigerii Ojigwe zadebiutował 5 maja 1994 roku w przegranym 1:3 w Sztokholmie towarzyskim meczu z reprezentacją Szwecji. Obok Nwankwo Kanu i Taribo Westa był jednym z trzech młodych piłkarzy, którzy wzięli wówczas udział w przygotowaniach kadry do Mistrzostw Świata w USA.
W 2000 roku był bliski wyjazdu na Puchar Narodów Afryki 2000, jednak odmówił gry na prawej obronie i selekcjoner Jo Bonfrere odesłał go do domu. Pod koniec roku zdobył swoją pierwszą bramkę w kadrze, 2 września w wygranym 4:0 meczu z Namibią rozegranym w ramach eliminacji do PNA 2002.
W 2002 roku Ojigwe był członkiem nigeryjskiej kadry na Puchar Narodów Afryki w Mali. Tam zagrał 15 minut w półfinałowej porażce 1:2 z Senegalem. W meczu o 3. miejsce z Mali zagrał pełne 90 minut na prawej obronie, a Nigeria wygrała 1:0 i zdobyła brązowy medal. W tym samym roku zdobył gola w wygranym 3:0 meczu z Kenią, ale na finały Mistrzostw Świata 2002 nie pojechał. Ogółem w reprezentacji Nigerii Pascal Ojigwe wystąpił w 17 meczach i strzelił 2 gole.

</doc>
<doc id="785965" url="https://pl.wikipedia.org/wiki?curid=785965" title="Panorama dnia (TVP2)">
Panorama dnia (TVP2)

Panorama dnia – program informacyjny nadawany w TVP2 w latach 1987–1991. 
Twórcą magazynu był Józef Węgrzyn, następnymi wydawcami byli między innymi Ireneusz Dulęba i Leszek Chybowski. Jedyne w ciągu dnia wydanie rozpoczynało się o godzinie 21:30 i trwało 15 minut. Pierwsze wydanie wyemitowano 30 marca 1987, a prowadziła je Zdzisława Guca. Następnie na zmianę ze Zdzisławą Gucą program prowadzili Karol Sawicki i Bożena Targosz. Z programem współpracował Oskar Maria Bramski, odpowiadając za warstwę słowną oraz odpowiedzialny za część filmową Maciej Krogulski. 
Czołówką programu była kula ziemska na tle nocnego nieba. Czerwony napis "Panorama dnia" obracał się kilka razy wokół kuli ziemskiej. Muzyka do czołówki była oparta na remiksie muzyki do teleturnieju Rambit.
Ostatnie wydanie zostało emitowane 1 września 1991. Została zastąpiona przez nadawaną do dziś "Panoramę".

</doc>
<doc id="785966" url="https://pl.wikipedia.org/wiki?curid=785966" title="Wyrbica (rzeka)">
Wyrbica (rzeka)

Wyrbica (bułg. Върбица) – rzeka w południowej Bułgarii, prawy dopływ Ardy w zlewisku Morza Egejskiego. Długość – 98 km, powierzchnia zlewni – 1203 km².
Źródła Wyrbicy znajdują się w granicznym paśmie górskim Żyłti Djał w Rodopach. Rzeka płynie przez Wschodnie Rodopy na wschód, następnie u stóp bariery – pasma Strymni Rid zakręca na północ i uchodzi do sztucznego zbiornika Studen Kładenec na Ardzie.
Wyrbica jest największym dopływem Ardy.

</doc>
<doc id="785967" url="https://pl.wikipedia.org/wiki?curid=785967" title="Piórkiem i węglem">
Piórkiem i węglem

Piórkiem i węglem – cykliczny, polski program telewizyjny wyprodukowany przez Telewizję Polską i prowadzony przez prof. Wiktora Zina.
Gościł na antenie co dwa tygodnie, poczynając od roku 1963 przez blisko 30 lat. Program polegał na tym, że prowadzący przybliżał widzom osiągnięcia architektury polskiej i zagranicznej, ilustrując jednocześnie wykład rysunkami węglem.
W filmie pt. Mysz (film) z 1979 jeden z uczniów w klasie szkolnej parodiuje postać Wiktora Zina znaną z audycji "Piórkiem i węglem".
Do 2010 program ten był nadawany jeszcze przez oddział regionalny TVP w Lublinie. W 2018 archiwalne wydania przypomniał kanał TVP Kultura.

</doc>
<doc id="785968" url="https://pl.wikipedia.org/wiki?curid=785968" title="Zakrzewski">
Zakrzewski



</doc>
<doc id="785976" url="https://pl.wikipedia.org/wiki?curid=785976" title="Z kamerą wśród zwierząt">
Z kamerą wśród zwierząt

Z kamerą wśród zwierząt – polski program przyrodniczy, produkowany przez TVP Wrocław, nadawany od 17 stycznia 1971 do 22 czerwca 2002 na antenie TVP1, prowadzony przez małżeństwo Antoniego i Hannę Gucwińskich.
Opis programu.
Prowadzący, którzy byli pracownikami Ogrodu Zoologicznego we Wrocławiu, opisywali życie i zachowanie zwierząt. Zdjęcia do programu kręcone były we wrocławskim zoo. W latach 80. XX wieku cieszył się dużą popularnością. Charakterystyczny utwór podczas czołówki i napisów końcowych, zatytułowany „The Pelican Dance” w wykonaniu The Baronet, stał się rozpoznawalną cechą programu.
Nawiązania.
Popularność "Z kamerą wśród zwierząt" zaowocowała również tym, że w roku 1996 zespół Big Cyc wydał album "Z gitarą wśród zwierząt", którego tytuł jest parafrazą tytułu programu.
Wojciech Cejrowski prowadził w telewizji Polsat autorski program Z kamerą wśród ludzi (2003–2004).

</doc>
<doc id="785977" url="https://pl.wikipedia.org/wiki?curid=785977" title="Rokitki (Ostrzyce)">
Rokitki (Ostrzyce)

Rokitki (kaszb. "Rokitki") – część wsi Ostrzyce w Polsce, położona w województwie pomorskim, w powiecie kartuskim, w gminie Somonino, na Pojezierzu Kaszubskim.
W latach 1975–1998 Rokitki administracyjnie należały do województwa gdańskiego.

</doc>
<doc id="785980" url="https://pl.wikipedia.org/wiki?curid=785980" title="Krumowica">
Krumowica

Krumowica (bułg. "Крумовица") – rzeka w południowej Bułgarii, prawy dopływ Ardy w zlewisku Morza Egejskiego. Długość - 58 km, powierzchnia zlewni - 671 km². 
Źródła Krumowicy znajdują się nieopodal przełęczy Makaza w granicznym paśmie górskim Myglenik w Rodopach Wschodnich. Rzeka płynie na północny wschód i uchodzi do Ardy koło wsi Studen Kładenec.

</doc>
<doc id="785981" url="https://pl.wikipedia.org/wiki?curid=785981" title="Rambit">
Rambit



</doc>
<doc id="785983" url="https://pl.wikipedia.org/wiki?curid=785983" title="Dębowo (Sławki)">
Dębowo (Sławki)

Dębowo (kaszb. "Dãbòwò") – część wsi Sławki w Polsce, położona w województwie pomorskim, w powiecie kartuskim, w gminie Somonino, na Pojezierzu Kaszubskim.
W latach 1975–1998 Dębowo administracyjnie należało do województwa gdańskiego.

</doc>
<doc id="785985" url="https://pl.wikipedia.org/wiki?curid=785985" title="Nowy Dwór (Hopowo)">
Nowy Dwór (Hopowo)

Nowy Dwór (kaszb. "Nowë Dwòr") – kolonia wsi Hopowo w Polsce, położona w województwie pomorskim, w powiecie kartuskim, w gminie Somonino. Wchodzi w skład sołectwa Hopowo.
W latach 1975–1998 kolonia administracyjnie należała do województwa gdańskiego.

</doc>
<doc id="785986" url="https://pl.wikipedia.org/wiki?curid=785986" title="Jean-Pierre Tokoto">
Jean-Pierre Tokoto

Jean-Pierre Tokoto (ur. 26 stycznia 1948 w Duali) – kameruński piłkarz, występował na pozycji napastnika.
Kariera klubowa.
Swoją karierę rozpoczynał w Oryxie Duala. Następnie przeniósł się do Francji, by grać w Olympique Marsylia. Później grał w dwóch paryskich klubach z niższych lig, po czym wrócił do Marsylii. O od sezonu 1972/1973 Tokoto został zawodnikiem Girondins Bordeaux i grał tam przez cztery sezony, po których przeniósł się do Paris Saint Germain. Tam rozegrał dwa sezony. W pierwszym zaliczył 29 meczów i 7 bramek, a w drugim 21 meczów i 5 bramek. Po przygodzie w stolicy Francji Tokoto wrócił do Bordowych, gdzie rozegrał jeden sezon, po czym znalazł zatrudnienie w Béziers. Następnie, na piłkarską emeryturę, wyjechał do USA, by reprezentować tamtejszy klub, New England Tea Men, a później Jacksonville Tea Men, gdzie zakończył karierę. W sezonie pożegnalnym rozegrał 23 mecze i strzelił 2 gole. Łącznie w swoim ligowym dorobku ma na koncie 334 występy i 63 bramki.
Kariera reprezentacyjna.
Tokoto to najmłodszy reprezentant w historii Kamerunu. Ma za sobą grę w Mistrzostwach Świata 1982, na których rozegrał 3 mecze. W spotkaniu z Peru wszedł na boisko w 89 minucie za Rogera Millę, natomiast w meczu z Polską zmienił w przerwie Jacques’a N’Gueę.

</doc>
<doc id="785989" url="https://pl.wikipedia.org/wiki?curid=785989" title="Wycza">
Wycza

Wycza (bułg. Въча) – rzeka w południowej Bułgarii, prawy dopływ Maricy w zlewisku Morza Egejskiego o długości 112 km i powierzchni zlewni 1645 km².
Źródła Wyczy znajdują się w zachodnich Rodopach, które rzeka przecina w poprzek płynąc na północ. Po drodze zasila sztuczny zbiornik Wycza koło wsi Michałkowo z najwyższą tamą w Bułgarii (144,5 m). Uchodzi do Maricy około 15 km na wschód od Płowdiwu. rzeka przepływa przez dwa miasta Kriczim i Dewin.
Wycza nie przepływa przez ośrodki przemysłowe ani większe miasta, więc jej wody są wyjątkowo czyste.
Zabezpieczenie przeciwpowodziowe.
W ramach zabezpieczenia przeciwpowodziowego przeprowadza się czyszczenie dna i brzegów rzeki. W mieście Kriczim sprzątanie przeprowadzono w 2012 roku przez 40 dni, w 2014 i 2015 i 2017 roku przez pięć dni. W tym celu zatrzymano przepływ wody i rzeka „wyschła”. 

</doc>
<doc id="785990" url="https://pl.wikipedia.org/wiki?curid=785990" title="Twoja Telewizja Kablowa">
Twoja Telewizja Kablowa

TTK – Twoja Telewizja Kablowa (początkowo: Tarnowska Telewizja Kablowa, w końcowym okresie działalności: TVM – Telewizja Małopolska) – sieć lokalnych kanałów telewizyjnych, których właścicielem i nadawcą była Małopolska Telewizja Kablowa S.TAR-TV. Stacje sieci działały w Tarnowie (w latach 1993–2011), Dębicy (1994–2011) oraz w Gdyni (1995–1998, sieć kablowa Szel-Sat). W 2004 roku pojawiły się zapowiedzi uruchomienia stacji w Gdańsku (w sieci Trójmiejskiej Telewizji Kablowej, powiązanej właścicielsko z MTK), co jednak nie doszło do skutku.
Historia.
Założycielem TTK był Robert Wolak, który w 1989 w Tarnowie uruchomił jedną z pierwszych w Polsce sieci telewizji kablowej. W 1993 roku Tarnowska Telewizja Kablowa rozpoczęła nadawanie programu lokalnego pod tą samą nazwą. Rok później podobny program uruchomiony został w Dębicy. W tym też czasie, w związku z przejęciem operatorów z innych miast regionu, firma przyjęła nazwę "Małopolska Telewizja Kablowa". Program lokalny zachował nazwę TTK, jednak skrótowiec ten rozwijany był odtąd jako "Twoja Telewizja Kablowa".
W latach 90, program realizowany był w analogowej technice S-VHS, następnie z wykorzystaniem urządzeń cyfrowych. TTK była pierwszą telewizją kablową w Polsce dysponującą własnym wozem transmisyjnym.
W połowie lat 90. tarnowskie studio Twojej Telewizji Kablowej mieściło się przy ul. Granicznej 8a. Następnie telewizja przeniosła się do budynku przy ul. Fredry 16. 22 czerwca 2000 roku w budynku wybuchł pożar, w wyniku którego niemal całkowitemu zniszczeniu uległ sprzęt telewizyjny i archiwum programowe. Skutki zdarzenia ekipa TTK uwieczniła w reportażu. Dwa dni po pożarze ponownie uruchomiona została stacja czołowa MTK, wkrótce też wznowiono emisję programu lokalnego. Nadawany był on początkowo z wozu transmisyjnego zaparkowanego na tarnowskim rynku, następnie – z prywatnego mieszkania. Ostatnia siedziba TTK mieściła się przy ul. Nowy Świat 66.
W ostatnich latach działalności stacja posługiwała się nazwą "TVM – Telewizja Małopolska". Nowa identyfikacja wprowadzana była stopniowo i przez pewien czas używana równolegle z dotychczasową. Profil ani ramówka telewizji nie uległy większym zmianom.
TVM zakończyła emisję 1 września 2011 roku, na skutek przejęcia sieci MTK przez spółkę Multimedia Polska. Pomimo że sama Małopolska Telewizja Kablowa – spółka produkująca program lokalny – nie zmieniła właściciela, nowy operator zadecydował o zastąpieniu TVM własnym kanałem aMazing TV. Ramówka kanału zakładała emisję programów lokalnych produkowanych przez zewnętrzne podmioty – w Tarnowie taki program przygotowywała już wtedy agencja IMAV. W Dębicy jego produkcją zajęła się Polska Telewizja Regionalna, kierowana przez Jacka Rudę – byłego redaktora naczelnego TVM.
Ostatnim wyemitowanym program Telewizji Małopolskiej była wspomnieniowa audycja prowadzona przez Jacka Rudę i Maddalenę Parę. Po zakończeniu nadawania wiele archiwalnych programów udostępnionych zostało w portalach Netwizja.TV i YouTube.
TTK Gdynia.
W latach 1995–1998, na mocy umowy z firmą Szel-Sat, lokalny program TTK nadawany był również w Gdyni – w sieci należącej do wspomnianego operatora. Studio TTK Gdynia mieściło się w budynku przy ul. Gniewskiej 21 (Dom Towarowy „Chylonia”). Na ramówkę składały się m.in. lokalne serwisy informacyjne, rozmowy z gośćmi, a także audycja „TeleRadio”, wzorowana na tarnowskim odpowiedniku. Emitowano również niektóre z programów produkowanych w Tarnowie (relacje z koncertów, audycje poradnikowe), filmy oraz seriale. Stacja przygotowywała także bloki programowe nadawane równolegle w innych kanałach lokalnych (TV Trójmiasto, TV Echo z Wejherowa, TV Rozstaje z Gdańska). Emisję TTK Gdynia zakończono 29 marca 1998. Miesiąc później Szel-Sat wprowadził w jego miejsce własny program lokalny pod nazwą "TV Gdynia" (następnie "Tele-Top").
Program.
Na program TTK składały się m.in. serwisy informacyjne, audycje publicystyczne, poradnikowe i rozrywkowe. Emitowane były również reportaże, programy kulturalne, przybliżające historię regionu i transmisje sportowe. Znaczna część audycji realizowana była na żywo. Niektóre produkcje własne TTK emitowano również w stacjach o zasięgu ogólnopolskim (jak TV Puls, Kino Polska, Edusat czy Moja TV).
Do istotnych pozycji ramówki należały m.in.:
W latach 90. w ramówce znajdowały się również filmy i seriale. W różnych okresach działalności TTK korzystała m.in. ze wspólnych pasm programowych przygotowywanych dla sieci TV Odra, retransmitowała satelitarne programy ATV i MiniMax oraz bloki "Twojej Telewizji Miejskiej", przygotowywane przez poznańską spółkę ART-TV. Po 2000 roku całość programu produkowana była lokalnie.
TeleRadio.
Twoja Telewizja Kablowa nadawała pierwszy w polskiej telewizji interaktywny program z telefonicznym udziałem widzów – „TeleRadio”. Była to jedna z najpopularniejszych audycji TTK, obecna na antenie przez ponad dziesięć lat, praktycznie od początku istnienia stacji. Dzwoniący do studia widzowie mieli możliwość wypowiedzenia się na wskazany przez prezentera (bądź dowolny) temat, wzięcia udziału w konkursach i pozdrowienia znajomych za pośrednictwem telewizji. Na program składały się również teledyski, sondy uliczne i humorystyczne dialogi prowadzących.
Autorem nazwy "TeleRadio" jest Krzysztof Nowak, pierwszy redaktor naczelny TTK. Pierwszym prowadzącym był Maciej „Amol” Wojtowicz.
Zespół.
Tarnów.
W ciągu dwudziestu lat działalności TTK ze stacją związany był liczny zespół prezenterów, dziennikarzy, operatorów i realizatorów. Wielu dawnych pracowników telewizji podjęło współpracę z mediami ogólnopolskimi, m.in. Polsatem (Mateusz Borek, Krzysztof Wanio), TVN (Robert Bendera, Iwona Czerniak, Zbigniew Czyż, Wojciech Florek, Grzegorz Lis) czy TVP (Jolanta Michalska).
Redaktorami naczelnymi TTK w Tarnowie byli kolejno: Krzysztof Nowak, Grzegorz Światłowski i Jacek Ruda. Dziennikarze i prezenterzy związani z redakcją przez wiele lat to m.in.: Marzena Gajda, Grzegorz Janiszewski, Roman Kieroński, Jacek Kras, Jowita Kuczyńska, Tadeusz Mędzelowski, Aneta Mleczko, Magdalena Para, Magda Partyka, Paweł Piszczek, Urszula Skórka, Maciej „Amol” Wojtowicz, Karolina Wójs, Agnieszka Wrzesień, Ewa Zapała i Maria Zawada-Bilik.
Wieloletnimi operatorami kamer i montażystami byli: Adrian Dzierwa, Łukasz Gabik, Krzysztof Głuszak, Paweł Hajduga, Mariusz Kobierski, Jacek Kolak, Tomasz Kolak, Piotr Nalepa, Maciej Niemiec, Jacek Pinas, Dawid Skrzypek, Sławomir Sroka, Dariusz Świątek, Andrzej Szypuła i Mariusz Wójcik. 
Dębica.
W latach 90. redaktorem naczelnym TTK Dębica była Anna Kozioł. Dziennikarki współpracujące ze stacją to m.in. Sylwia Czerniak, Anna Zboch i Agata Świątek.
Gdynia.
Prezenterami i dziennikarzami TTK Gdynia byli m.in.: Anna Brudło, Ewa Dawid, Bogusław Libich, Aneta Kowalczyk, Małgorzata Łaboszczak i Wojciech Toczko. Za technikę odpowiadali Włodzimierz Młodzianowski i Michał Michalak. Ze stacją współpracowali również Jerzy Stachura i Wojciech „Żenia” Krzyżaniak.
Klub TTK.
Pod marką "TTK" – poza telewizją – funkcjonował także klub nocny, działający w Gdyni przy ul. Świętojańskiej 130. Lokal istniał w latach 1996–2001. W latach 90. odbywały się tam koncerty lokalnych zespołów muzycznych (głównie rockowych), rejestrowane przez ekipę telewizyjną.
Podobny klub działał również w Dębicy.

</doc>
<doc id="785992" url="https://pl.wikipedia.org/wiki?curid=785992" title="Skałosznica">
Skałosznica

Skałosznica ("Petricolaria pholadiformis") – gatunek małża z rodziny Petricolidae. Jego muszla, zwana "skrzydłem anioła", jest bardzo podobna do muszli skałotocza ("Pholas dactylus"), wydłużona, owalna na brzegach, cienka, krucha, w charakterystyczne prążki. Osiąga do 6 cm długości. Gatunek występował początkowo wzdłuż atlantyckich wybrzeży Ameryki Północnej. W XIX wieku został zawleczony do Europy, gdzie się rozpowszechnił u wybrzeży kontynentu.

</doc>
<doc id="785997" url="https://pl.wikipedia.org/wiki?curid=785997" title="TTK">
TTK



</doc>
<doc id="786002" url="https://pl.wikipedia.org/wiki?curid=786002" title="Ole Fanger">
Ole Fanger

Povl Ole Fanger (ur. 16 lipca 1934 w Vejlby, zm. 19 września 2006 w Syracuse) – duński naukowiec.
Był pracownikiem naukowym Duńskiego Uniwersytetu Technicznego w Lyngby koło Kopenhagi, twórcą na tej uczelni Międzynarodowego Centrum Środowiska Wewnętrznego i Energii, Prezydentem SCANVAC (skandynawskiej federacji specjalistów ogrzewnictwa, wentylacji i klimatyzacji).
Od 2004 r. oficjalnie na emeryturze. W ostatnich dniach swojego życia przebywał na Uniwersytecie w Syracuse (w stanie Nowy Jork), z którym w ostatnich latach był bardzo związany. Nie zdążył wygłosić zaplanowanego na wtorek 19 września publicznego wykładu. Zmarł w nocy z poniedziałku na wtorek o godz. 1:00 w Crouse Hospital.
Był żonaty i miał dwie córki.
Badania komfortu cieplnego.
Początkowo prowadził badania nad komfortem cieplnym. Stwierdził, że wymaganie stawiane inżynierom wentylacji, klimatyzacji i ogrzewnictwa, zapewnienia poczucia komfortu cieplnego w pomieszczeniu jest niemożliwe do zrealizowania. Bo samo poczucie komfortu jest pojęciem względnym i trudnym do opisania. Dlatego zaproponował, aby subiektywne odczucia użytkownika określić za pomocą wskaźnika, który nazwał PMV (od angielskiego skrótu "predicted mean vote"). Wskaźnik PMV posłużył do określenia oceny środowiska wewnętrznego (za ciepło – obojętnie – za zimno). Dopiero na jego podstawie można obliczyć przewidywany odsetek ludzi niezadowolonych z panujących warunków mikroklimatycznych PPD (od angielskiego skrótu "predicted percentage of dissatisfied").
Badania prof. Fangera stały się podstawą do opracowania międzynarodowych norm, m.in. Polskiej Normy PN-85/N-08013 (Ergonomia. Środowiska termiczne umiarkowane. Określenie wskaźników PMV, PPD i wymagań dotyczących komfortu termicznego).
Badania oceny jakości powietrza wewnętrznego (IAQ).
W czasie badań nad komfortem cieplnym, zespół prof. Fangera doszedł do wniosku, że samo utrzymanie optymalnej temperatury i wilgotności względnej w pomieszczeniu nie gwarantuje osiągnięcia poczucia komfortu użytkownika. Równie ważnym czynnikiem jest jakość powietrza w pomieszczeniu. Zapoczątkowana w ten sposób przez prof. Fangera nowa gałąź inżynierii Jakość Powietrza Wewnętrznego (IAQ – ang. "Indoor Air Quality") rozwija się obecnie bardzo intensywnie i stała się nauką interdyscyplinarną. 
Źródłami zanieczyszczeń powietrza w pomieszczeniu mogą być organizmy żywe (np. produkty uboczne oddychania, pocenia się, grzyby, pleśnie), materiały budowlane i elementy wyposażenia wnętrz (np. rozpuszczalniki, impregnaty drewna, związki emitowane przez farby malarskie, azbest), systemy wentylacji i klimatyzacji (np. mikroorganizmy żyjące w nieczyszczonych przewodach wentylacyjnych), powietrze zewnętrzne (np. zanieczyszczenia chemiczne powietrza w dużych aglomeracjach miejskich) albo samo użytkowanie pomieszczeń (np. gotowanie, palenie tytoniu czy też nieprzestrzeganie zasad higieny osobistej). Prof. Fanger założył, że jeżeli związki chemiczne występujące w powietrzu wewnątrz budynków są poniżej dopuszczalnych poziomów, to ich rodzaj nie ma znaczenia przy określeniu komfortu użytkownika. Zanieczyszczeń jest zbyt dużo, aby rozpatrywać każdy z nich oddzielnie. Drugim założeniem było, że emisje "zapachowe" od różnych substancji zawsze się dodają.
Do określenia poczucia komfortu posłużono się sprawdzonym już wskaźnikiem PPD – procent ludzi niezadowolonych.
Ocena zanieczyszczenia.
Pomiar zanieczyszczenia powietrza można wykonać za pomocą czujników i urządzeń technicznych (spektrometry absorpcji w podczerwieni, spektrometry masowe, chromatografia gazowa). Takie rozwiązanie, oprócz wysokich kosztów, obarczone jest dużym błędem – czujniki mierzą stężenie jednego związku, podczas gdy w powietrzu może byś ich kilkaset. Ponadto inżynierowie mieli problem z interpretacją wypływu wielkości pomiarowych na reakcję człowieka. Zespół prof. Fangera zaproponował zastosowanie oceny subiektywnej – oceny wystawionej przez ludzi. Metoda ta – oparta na wskaźniku PMV – pozwala na ocenę całości zanieczyszczeń powietrza (nie tylko poszczególnych związków), nie ma problemów z interpretacją wyników (np. ból głowy, uczucie zmęczenia), "czujnik" może poruszać się po pomieszczeniu co znacznie zwiększa spektrum pomiarowe.
Ludzi oceniających stopień zanieczyszczenia powietrza (dobrze-obojętnie-źle) podzielono na dwie grupy:
Nowe jednostki.
Ponieważ do oceny komfortu jakości powietrza zostali zaangażowani użytkownicy budynków, należało stworzyć nową jednostkę do porównywania stopnia zanieczyszczenia powietrza. Prof. Fanger zaproponował, aby jako wzorcowe źródło emisji zanieczyszczeń przyjąć człowieka.
Poprawa jakości powietrza – wzrost efektywności pracy.
Badania prof. Fangera doprowadziły do poważnego zainteresowania się problemem jakości powietrza w budynkach biurowych. Z pierwszej analizy – metodą Fangera – amerykańskich inżynierów wynikało, że na 4,5 miliona przebadanych budynków (1,45 mld m²), tylko 20% spełniało wymagania standardów jakości, a 10% budynków nie nadawało się do korzystania – syndrom chorych budynków. W wyniku przeprowadzonych modernizacji (zmniejszenia emisji zanieczyszczeń wewnątrz budynków, poprawienie działania wentylacji itp.) uzyskano znaczną poprawę efektywności pracy ludzi (wzrost produktywności) poprzez: poprawę absencji w pracy, zmniejszenie kosztów leczenia, poprawę jakości pracy. Obliczono, że średni czas zwrotu przeprowadzonych modernizacji był mniejszy niż 2 lata.
Badania prof. Fangera doprowadziły do stworzenia modeli i symulacji komputerowych rozpływu powietrza w budynku (CFD) bez których nie istniały by współczesne instalacje klimatyzacyjne.
Nagrody i odznaczenia.
Badania Prof. Fangera posiadają światową rangę i przysporzyły mu 75 nagród naukowych w 28 krajach, w tym 12 doktoratów honoris causa, 18 medali i honorowych członkostw 16 stowarzyszeń zawodowych oraz członkostwa U.S. National Academy of Engineering i Royal Academy of Engineering w Wielkiej Brytanii. W Polsce w 1996 r. odznaczony Złotą Honorową Odznaką Polskiego Zrzeszenia Inżynierów i Techników Sanitarnych. W 2003 r. otrzymał tytuł doktora honoris causa Politechniki Śląskiej. 
Publikacje.
Ole Fanger jest autorem ponad 300 publikacji naukowych, wydawanych w 40 krajach świata. Jego rozprawa doktorska "Thermal Comfort" była kilka razy wznawiana i sprzedała się w ponad 13 tys. kopiach. Z najważniejszych publikacji ostatnich lat należy wymienić:

</doc>
<doc id="786008" url="https://pl.wikipedia.org/wiki?curid=786008" title="Trębowiec Mały">
Trębowiec Mały

Trębowiec Mały – wieś w Polsce położona w województwie świętokrzyskim, w powiecie starachowickim, w gminie Mirzec.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii św. Leonarda w Mircu.

</doc>
<doc id="786011" url="https://pl.wikipedia.org/wiki?curid=786011" title="Czepełarska reka">
Czepełarska reka

Czepełarska reka (t. "Asenica", "Czaja"; bułg. Чепеларска река, Асеница, Чая) – rzeka w południowej Bułgarii, prawy dopływ Maricy w zlewisku Morza Egejskiego. Długość – 86 km, powierzchnia zlewni – 1010 km².
Źródła Czepełarskiej reki znajdują się w środkowych Rodopach, koło wsi Pamporowo. Rzeka płynie na północ, skręca na wschód, koło miasta Asenowgrad opuszcza góry i wypływa na Nizinę Górnotracką. Płynie na północ i uchodzi do Maricy około 10 km na wschód od Płowdiwu. Największym dopływem Czepełarskiej jest Jugowska reka.
Na rzece Czepełarskiej istnieją dwie elektrownie wodne o łącznej mocy 2,4 MW. Rzeka była dawniej mocno zanieczyszczona przez ścieki z kopalni cynku i ołowiu w Łykach, ale ostatnio zanieczyszczenie spada w miarę wyczerpywania się złóż.

</doc>
