<doc id="786015" url="https://pl.wikipedia.org/wiki?curid=786015" title="Irena Kuran-Bogucka">
Irena Kuran-Bogucka

 Irena Kuran-Bogucka (ur. 5 maja 1925 w Warszawie, zm. 21 sierpnia 1995 w Kartuzach) – polska graficzka, tłumaczka poezji.
Studiowała na Akademii Sztuk Pięknych w Warszawie, w pracowni Tadeusza Kulisiewicza. W roku 1948 przeniosła się na stałe do Gdańska. Miała liczne wystawy indywidualne w kraju i za granicą, brała również udział w wystawach zbiorowych, jej grafiki służyły jako ilustracje książek oraz wydań własnych przekładów poetyckich. Tłumaczyła wiersze Federica Garcii Lorki, Rafaela Albertiego, Heinricha Heinego, Güntera Grassa. 
Była żoną znanego żeglarza Dariusza Boguckiego (ślub 1948) z którym miała dwie córki: Ewę Marię Slaską pisarkę i Katarzynę Bogucką-Krenz poetkę i tłumaczkę.
Najważniejsze osiągnięcia w dziedzinie grafiki.
Udział w wystawach zbiorowych, krajowych i międzynarodowych (m.in. w Niemczech, Jugosławii, Norwegii, Francji, Włoszech, Bułgarii, Mongolii); 40 wystaw indywidualnych w kraju i za granicą m.in. w: USA, Kanadzie, Niemczech, Austrii, Francji, Danii, Szwecji, Finlandii, Belgii, na Węgrzech, na Sri Lance, w Indonezji i na Kubie.
Jej prace znajdują się w kolekcjach prywatnych oraz w zbiorach muzealnych (m.in. Muzeum Narodowego w Warszawie i w Gdańsku, Muzeum Wojska Polskiego w Warszawie, w muzeach w Szczecinie, Poznaniu, Słupsku i Wrocławiu, a także w Galerii Drezdeńskiej oraz w zbiorach Biblioteki Mediolańskiej i Instytutu Kultury Polskiej w Londynie.
Laureatka licznych nagród i wyróżnień na wielu konkursach graficznych. Była członkinią Związku Polskich Artystów Plastyków, Stowarzyszenia Marynistów Polskich. Otrzymała liczne odznaczenia za działalność artystyczną, m.in. Odznakę Tysiąclecia, Brązową i Złotą Odznakę Zasłużonego Pracownika Morza, Odznakę Zasłużonego Ziemi Gdańskiej, Zasłużonego Działacza Kultury oraz Złoty Krzyż Zasługi. 
Pochowana na Cmentarzu Srebrzysko w Gdańsku (rejon IX, taras III wojskowy, rząd 4).
Najważniejsze osiągnięcia w dziedzinie translatorskiej /publikacje książkowe/.
Literatura hiszpańska: 
oraz 
Jej tłumaczenia na język polski wierszy poetów niemieckich znalazły się w nast. wydaniach: 
Ponadto publikacje przekładów poetyckich ukazywały się w pismach literackich 
Literatura na świecie, Punkt, Brulion, Tytuł.
Należała do nast. stowarzyszeń: 
- Polskie Stowarzyszenie Hispanistów 
- Stowarzyszenie Pisarzy Polskich 
- Towarzystwo Polska-Hiszpania 
- ZAiKS
Brała udział w zjazdach i kongresach, poświęconych literaturze hiszpańskiej, na których wygłaszała odczyty i referaty o poezji i sztuce przekładu poetyckiego, m.in. we Wrocławiu oraz w Grenadzie i Madrycie. 
Egzemplarze książek z jej przekładami znajdują się w księgozbiorach w Hiszpanii, m.in. w Muzeum F.G. Lorki we Fuentes Vaqueros oraz w rodzinnym archiwum poety w Madrycie.
Nagrody i wyróżnienia literackie.
Poezja słowa i obrazu towarzyszyła całemu jej artystycznemu życiu. Zawieszona pomiędzy dwoma światami - grafiki i poezji - potrafiła stworzyć harmonijną całość, jak choćby w cyklu graficznym "Romancero cygańskie", którego inspiracją były wiersze Federica Garcii Lorki, czy w cyklu ilustracji do wierszy R. Albertiego "O aniołach". Poezję widziała wszędzie wokół siebie: w zamglonym pejzażu i w twarzy starego rybaka, w gałązce kwitnącej jabłoni i w uliczkach Głównego Miasta w Gdańsku. Na swój artystyczno-malarski sposób była zafascynowana morzem - jako temat powracało w jej szkicach, czarno-białych grafikach i kolorowych linorytach, m.in. w scenach z portu rybackiego na Helu i w cyklach "Skandynawia", "Mity Śródziemnomorskie" czy "Dalekie morza".

</doc>
<doc id="786018" url="https://pl.wikipedia.org/wiki?curid=786018" title="Bill Lishman">
Bill Lishman

Bill Lishman (ur. 1939, zm. 30 grudnia 2017) – kanadyjski wynalazca, artysta i pasjonat motolotniarstwa. Światową sławę uzyskał po tym jak w 1993 roku przy wykorzystaniu motolotni poprowadził stado gęsi kanadyjskich z Ontario do północnej Wirginii.
Motolotniarstwo.
W latach 70. przeprowadził się z Ontario do 100-akrowego gospodarstwa w okolicach Port Perry. Korzystając z bliskości wysokiego wzgórza Purple Hill, Lishman zaczął konstruować i testować urządzenia latające. Na początku było to długie skrzydło, z którym to Lishman zbiegał ze wzgórza podrywając się do lotu. W 1978 roku, po dodaniu do swojej lotni silnika od gokarta stał się pionierem motolotniarstwa w Kanadzie.
Sztuka.
Źródłem utrzymania Lishmana była sztuka. Tworzył on głównie duże, stalowe rzeźby ludzi, zwierząt i materii nieożywionej. Projektował także meble. W 1971 stworzył wierną replikę lądownika, w którym załoga Apollo 11 wylądowała na księżycu. W 1983 replika została zakupiona przez organizatorów wystawy kosmicznej w Japonii, zaś potem podarowana muzeum w Oklahomie. Innym niezwykłym projektem artystycznym była budowa kopii Stonehenge z wraków samochodów. Jednym z bardziej znanych projektów Lishmana jest duży (250 m²), podziemny dom zbudowany na początku lat 90., w którym zamieszkał ze swoją żoną.
Ptaki.
W latach 80. Bill Lishman zainteresował się możliwością wykorzystania motolotni dla ratowania ginących gatunków ptactwa wodnego. Badał, czy możliwe jest nauczenie ptaków zachowań migracyjnych, prowadząc stado za pomocą motolotni. W 1993 roku, po wielu latach przygotowań i walki z biurokracją, Lishman osiągnął sukces prowadząc stado gęsi kanadyjskich z Ontario do Północnej Wirginii w Stanach Zjednoczonych. Z szesnastu ptaków w stadzie, czternaście samodzielnie powróciło w 1994 do Ontario, co przypieczętowało sukces całej operacji, nazwanej „Operation Migration”. W kolejnych latach Lishman kontynuował swoje wysiłki i wykorzystując swoje doświadczenia z gęśmi, podjął próbę prowadzenia w lotach migracyjnych zagrożonych gatunków, przede wszystkim żurawia krzykliwego. W 1996, w oparciu o historię Lishmana i jego książkę z 1995 roku ("Father Goose" – „Ojciec Gęsi”), nakręcono film pod tytułem „Droga do domu” (ang. "Fly away home").

</doc>
<doc id="786019" url="https://pl.wikipedia.org/wiki?curid=786019" title="Alice Auma">
Alice Auma

Alice Auma (ur. 1956, zm. 18 stycznia 2007 w Dadaab w Kenii) – Ugandyjka, założycielka Ruchu Ducha Świętego, kapłanka z plemienia Acholi, opozycjonistka, inicjatorka wybuchu wojny domowej oraz rzekoma wizjonerka i medium.
Życiorys.
Aumie, jako kapłance, miał objawić się duch – Lakwena (posłaniec), będący wysłannikiem Bożym, który nakazał jej walkę z „tyranią” rządu, złem oraz oczyszczenie Ugandy z niewiernych. Początkowo otoczyła się 300 mężczyznami, którym nakazała zachować duchową czystość.
W 1986 stworzyła Ruch Ducha Świętego, organizację zbrojno-religijną opartą na wierze chrześcijańskiej z elementami tradycyjnych wierzeń, opozycyjną w stosunku do sprawującego urząd prezydenta kraju Yoweri Museveni.
Skupione wokół Aumy dziesięć tysięcy fanatycznych wyznawców, doprowadziło do wybuchu wojny partyzanckiej na terenie całego kraju. Wyznawcy wierzyli między innymi, iż kule przeciwników zmieniać się będą w wodę. Walki trwały rok, a wojska Ruchu Ducha Świętego, zostały rozbite przez Wojsko Oporu Narodowego, reprezentujące siły rządowe. Po klęsce, Auma udała się do sąsiedniej Kenii, gdzie do śmierci żyła w obozie dla uchodźców Dadaab.
Pod koniec 1987 dzieło Alice Aumy podjął jej siostrzeniec Joseph Kony, który powołał do życia Armię Bożego Oporu ("Lord’s Resistance Army"), prowadzącą wojnę domową w kraju nieprzerwanie do dzisiaj. Podobnie jak Auma, Kony twierdzi, iż kieruje się wolą boską.
Śmierć Aumy została w Ugandzie przyjęta z ulgą, jako krok na drodze do uzyskania pokoju.

</doc>
<doc id="786024" url="https://pl.wikipedia.org/wiki?curid=786024" title="RWZ-6">
RWZ-6

RWZ-6 (РВЗ-6) – czteroosiowy tramwaj jednokierunkowy produkcji radzieckiej.
Skrót RWZ pochodzi od nazwy ryskiej wytwórni Ryżskij Wagonostroitielnyj Zawod (Рижский вагоностроительный завод, РВЗ, Rīgas Vagonbūves Rūpnīca, RVR). Pierwszy prototyp wagonu powstał w roku 1960, w tym samym roku rozpoczęto też produkcję seryjną która zakończyła się w grudniu 1987 roku. Popularne w miastach Związku Radzieckiego, wagony RWZ-6 są nadal eksploatowane w Rosji.
Egzemplarze muzealne.
Oprócz miejsc, gdzie RWZ-6 jeszcze kursuje liniowo, można je zobaczyć wśród eksponatów wielu tramwajowych muzeów. W Niżnonowogrodzkim muzeum transportu znajduje się sprawny RWZ-6M2, lecz został przeniesiony na odcięte od sieci miasta odgałęzienie. Do tego czasu uczestniczył w dwóch tramwajowych paradach, w latach 2004 i 2005. 
Jeden egzemplarz RWZ-6 posiada Muzeum Transportu Zbiorowego Moskwy.
Ostatnie egzemplarze RWZ-6 i jego modernizacje RWZ-DEMZ pożegnały się z ulicami Mińska w 2008 roku. RWZ-6 zasila kolekcję Muzeum Tramwajów, a ostatni egzemplarz RWZ-DEMZ jest wagonem technicznym. 
w Lipiecku RWZ-6 były eksploatowane do 1995 roku, ostatni wagon pozostał na zajezdni jako eksponat muzealny.
W Taszkencie używane były do wiosny 2008 roku. Ostatni wagon można oglądać z Muzeum Transportu Elektryfikowanego Uzbekistanu na terenie zajezdni #2.
Eksploatacja liniowa.
W łotewskim Dyneburgu wagony RWZ-6 były eksploatowane do 2014 roku, od tego czasu stoją odstawione na zajezdni tramwajowej. 
W Witebsku wycofano wagony z ruchu. 
W Kazaniu poza ostatni dwoma sztukami, zostały skasowane w roku 2009, bądź przerobione na wagony techniczne, których łącznie w mieście jest 6.
W Ufie eksploatowane były do 19 października 2009 roku. Jeden wagon RWZ-6M2 pozostał jako liniowy tramwaj historyczny, drugi został przerobiony na wagon techniczny. 
W Chabarowsku do dziś używanych liniowo jest 21 sztuk RWZ-6M2.
W Komsomolsku nad Amurem było używanych liniowo jest 19 sztuk RWZ-6M2. Z powodu zawieszenia kursowania tramwajów, obecnie wagony stoją odstawione.
W Władywostoku do dziś używanych liniowo jest 8 sztuk RWZ-6M2.
W Saławacie do dziś używanych liniowo jest 4 sztuk RWZ-6M2.
W Osinnikach do dziś używanych liniowo jest 4 sztuk RWZ-6M2.

</doc>
<doc id="786025" url="https://pl.wikipedia.org/wiki?curid=786025" title="Giovanni Antonio Boltraffio">
Giovanni Antonio Boltraffio

Giovanni Antonio Boltraffio, znany również jako Beltraffio (ur. 1467 w Mediolanie, zm. 1516 tamże) – renesansowy malarz włoski, uczeń Leonardo da Vinci.
Życiorys.
Giovanni Antonio Boltraffio w 1482 r. wstąpił, jako jeden z pierwszych uczniów, do szkoły Leonarda da Vinci. Wraz z Bernardino Luinim, jest uważany za najlepszego ucznia mistrza. Według Giorgio Vasariego, włoskiego malarza, architekta i biografa włoskich artystów, Giovanni pochodził z arystokratycznej rodziny.
W latach 1500-1502 Giovanni przeniósł się do Bolonii, gdzie znalazł się pod skrzydłami mecenasów sztuki, rodziny Casio. Na ich zlecenia namalował kilka portretów rodzinnych oraz obraz "Pala Casio" dla kościoła Misericordia (Luwr) i obraz Madonna z dzieckiem, Janem Chrzcicielem, świętym Sebastianem oraz z dwoma klęczącym darczyńcami malarza – Giacomo Marchione de' Pandolfi da Casi i jego synem, poetą Girolamo Casio (1464, który jeden ze swoich sonetów zadedykował Giovanniemu.
Giovanni Antonio Boltraffio zmarł w Mediolanie w 1516 roku.
Twórczość.
Do jego najsłynniejszych dzieł należy obraz z 1490 r., namalowany wraz z Markiem d’Oggiono pt. "Zmartwychwstanie", znajdujący się obecnie w Berlinie oraz "Madonna z Dzieciątkiem", który można obejrzeć w muzeum w Mediolanie. W tym ostatnim obrazie widać wyraźnie wpływy Leonarda da Vinci. Prawdopodobnie został on namalowany na podstawie szkiców samego mistrza. Świadczyć o tym może kompozycja, szczególnie odnośnie do postaw Dziecka i Dziewicy, których ruchy są skoordynowane, pomimo wrażenia chaotycznego ruchu. Na obrazie umieszczone zostały symbole ikonografii religijnej. Sukienka Dziewicy, przedstawiona z wielkim realizmem, przyozdobiona jest motywami kwiatów. Widoczny oset jest symbolem bólu, grzechu i męki Chrystusa. Inny kwiat – jaśmin, umieszczony blisko ręki Mary, jest tradycyjnie uznawany za symbol bożej miłości i wizerunkiem Matki Boskiej. Tego typu zestawienia symboli może nawiązywać jako aluzja do ofiary Chrystusa. Smutna postać dziewicy i świadome spojrzenie dziecka może potwierdzać to przypuszczenie. Tego typu obrazy o wymownej symbolice są charakterystyczne dla szkoły Leonarda i jego uczniów. Giovanni Antonio Boltraffio malował również portrety, często z profilu o ostrych krawędziach zarysu.
Zobacz też.
Szkoła Leonarda da Vinci

</doc>
<doc id="786026" url="https://pl.wikipedia.org/wiki?curid=786026" title="Calella">
Calella

Calella – miasto i gmina w północno-wschodniej Hiszpanii, we wspólnocie autonomicznej Katalonii, prowincji Barcelona i comarce Maresme. Wchodzi w skład aglomeracji barcelońskiej ("Àmbit metropolità de Barcelona") i obszaru metropolitalnego Barcelony ("Àrea metropolitana de Barcelona").
W celu jej odróżnienia od Calelli de Palafrugell (położonej w prowincji Girona), nieoficjalnie nazywana jest również "Calella de la Costa".
Zlokalizowana na wybrzeżu Morza Śródziemnego, w środkowej części Costa del Maresme, 20 km na północny wschód od Mataró (stolicy comarki) i 46 km od centrum Barcelony. Występuje tu typowy klimat śródziemnomorski.
Miasto o ponad 650-letniej historii. Jeden z największych i najpopularniejszych kurortów turystycznych tej części hiszpańskiego wybrzeża z szerokim zakresem zakwaterowania (w 2020 r. – 13 786 miejsc noclegowych w hotelach, apartamentach, pensjonatach, schroniskach i na kempingach). Rocznie gości około 250 000 turystów, głównie Brytyjczyków i Niemców. Słynie z długich i szerokich plaż (o nawierzchni z gruboziarnistego piasku, a także żwiru) o łącznej długości prawie 3 km oraz powierzchni 180 000 m² (w granicach administracyjnych miasta funkcjonują trzy plaże). Dwie największe - "Plaża Gran de Calella" oraz "Plaża de Garbí" bezpośrednio ze sobą sąsiadują i posiadają kategorię Błękitnej Flagi. Trzecia z plaż - "Plaża de les Roques" znajduje się na południowy zachód od centrum, przy drodze krajowej N−II ("Carretera Nacional N−II"), u stóp 118-metrowego wzgórza "Les Torretes", na wysokości latarni morskiej i dwóch wież telegrafu optycznego "Les Torretes".
Miejscowości gminy Calella.
Zestawienie miejscowości, położonych na terenie gminy Calella wraz z liczbą ich stałych mieszkańców w 2011 r.:
Transport.
Drogowy.
Główne połączenie drogowe z resztą kraju stanowi płatna autostrada regionalna C-32 (nazywana też "Corredor del Mediterrani"). W pobliżu Calelli zlokalizowane są dwa "pełne" węzły autostradowe (tj. umożliwiające wyjazd i wjazd dla obydwu jezdni autostrady): nr 117 na wysokości Sant Pol de Mar oraz nr 122 na wysokości centrum Calelli, a także jeden "półwęzeł" – nr 124 na wysokości Pineda de Mar, umożliwiający wyjazd/wjazd wyłącznie w kierunku północnym. Ponadto, przez miasto przebiega droga krajowa N−II ("Carretera Nacional N−II"), komunikująca Calellę z pozostałymi miejscowościami nadmorskimi oraz Barceloną (w ciągu tej drogi znajduje się główna arteria komunikacyjna miasta - "Carrer Sant Jaume"). Spora część z pozostałych ulic to przeważnie drogi jednokierunkowe. Kilka uliczek w obrębie zabudowy staromiejskiej została wyłączona z ruchu kołowego. Wzdłuż wybrzeża i równolegle do torów kolejowych przebiega arteria nadmorska, w ciągu której wytyczono dwie ulice: dwukierunkową Passeig de les Roques (na wysokości "Plaży de Garbí") oraz jednokierunkową Carrer de Josep Anselm Clavé (na wysokości "Plaży Gran de Calella").
Autobusowy.
Calella przynależy do 4 strefy transportu publicznego obszaru metropolitalnego Barcelony (dokładnie do strefy 4H systemu obsługiwanego przez ATM). Przewozy autobusowe do Barcelony i pozostałych miejscowości wybrzeża maresneńskiego realizuje przedsiębiorstwo "Sagalés" (Barcelona Bus), a w ramach sieci funkcjonuje kilka linii autobusowych, w tym jedna nocna. Przystanki autobusowe zlokalizowane są przy głównej ulicy miasta – "Carrer Sant Jaume", a najważniejsze z nich to: Placa de les Roses, Oficina d'Informació i Turisme/Sant Josep - Mercat oraz Av. Vallderoure/Mar - Benzinera.
Kolejowy.
W nadmorskiej części miasta - przy "Carrer de Josep Anselm Clavé" - zlokalizowana jest stacja kolejowa, przez którą przebiegają trzy linie kolejowe obsługiwane przez Renfe Operadora (Rodalies de Catalunya): R1 (po której poruszają się pociągi Rodalies Barcelona), RG1 (po której poruszają się pociągi Rodalies Girona) oraz Estrella Costa Brava (po której poruszają się pociągi dalekobieżne). Dzięki nim z Calelli można bezpośrednio dotrzeć do m.in.: Barcelony, Girony, wszystkich kurortów Costa del Maresme (od Blanes do Montgat), Madrytu i granicy hiszpańsko-francuskiej.
Stacja kolejowa Calella przynależy do 4 strefy transportu publicznego obszaru metropolitalnego Barcelony (dokładnie do strefy 4H systemu obsługiwanego przez ATM) i jednocześnie 5 strefy kolejowej Renfe Operadora Rodalies de Catalunya.
Lotniczy.
Dwa najbliższe Calelli porty lotnicze to: Port lotniczy Girona (39 km od centrum miasta) i Port lotniczy Barcelona (72 km od centrum miasta). Obywa obsługują cały ruch turystyczny kurortu.
Sardana.
Sardana to narodowy taniec kataloński, symbolizujący solidarność i jedność Katalończyków. Tancerze powolnie chodząc trzymają się za ręce tworząc koło. Tańczony jest przede wszystkim przez ludzi starszych.
W Calleli znajduje się pomnik przedstawiający tańczących, a w każdy niedzielny wieczór w parku Dalmau mają miejsce publiczne próby, połączone z pokazami. Corocznie od 1926 r., w pierwszą niedzielę czerwca, organizowany jest tutaj również najstarszy festiwal tego tańca – "Aplec de la Sardana" (nazywany także "Aplec Pairal de Catalunya"). Od 1996 r. Calella nosi miano "miasta sardany" ("Ciutat Pubilla de la Sardana").

</doc>
<doc id="786027" url="https://pl.wikipedia.org/wiki?curid=786027" title="Sazlijka">
Sazlijka

Sazlijka (t. "Rakitnica"; bułg. Сазлийка, Ракитница) – rzeka w środkowej Bułgarii, lewy dopływ Maricy w zlewisku Morza Egejskiego. Długość – 145 km, powierzchnia zlewni – 3293 km².
Sazlijka wypływa w paśmie górskim Syrnena Sredna Gora w łańcuchu Srednej Gory, na północ od Starej Zagory. Płynie na południowy wschód przez wschodnią część Niziny Górnotrackiej, koło miasta Radnewo skręca na południe, przepływa przez miasto Gyłybowo i wpada do Maricy koło wsi Marica.
Sazlijka ma kilka dopływów dorównujących jej wielkością. Są to Sjujutlijka, Błatnica, Owczarica i Sokołnica. Wraz z nimi odwadnia niemal całą wschodnią część Niziny Górnotrackiej.

</doc>
<doc id="786028" url="https://pl.wikipedia.org/wiki?curid=786028" title="Mojácar">
Mojácar

Mojácar – miasto w Hiszpanii, położone w Andaluzji, w prowincji Almeríi. Ośrodek turystyczny. Powierzchnia - 72 km², liczba mieszkańców - 8,090 (2011).
Symbolem miasta jest Indalo, mężczyzna trzymający nad głową rozpostartą tęczę - symbol przymierza człowieka z Bogiem. W miasteczku w jednym z centralnych miejsc znajduje się źródełko wody - jako symbol zwycięstwa i porzucenia zwierzchności arabskiej.

</doc>
<doc id="786029" url="https://pl.wikipedia.org/wiki?curid=786029" title="Kikowo (województwo wielkopolskie)">
Kikowo (województwo wielkopolskie)

Kikowo – wieś w Polsce położona w województwie wielkopolskim, w powiecie szamotulskim, w gminie Pniewy.
W latach 1975–1998 miejscowość administracyjnie należała do województwa poznańskiego.
Miejscowość usytuowana jest na trasie, obecnie zawieszonej, linii kolejowej nr 368.
Wzmiankowana po raz pierwszy w 1387 r. Przez wiele lat była własnością szlachecką. Znajdujący się we wsi pałac pochodzi z przełomu XIX i XX w. W parku krajobrazowym o pow. 1,5 ha rośnie m.in. dwupienny wiąz o obw. wspólnego pnia 394 cm - pomnik przyrody oraz dwa cisy. W pobliżu wsi znajduje się Jezioro Kikowskie o pow. 8 ha z bagnistym brzegiem.

</doc>
<doc id="786030" url="https://pl.wikipedia.org/wiki?curid=786030" title="Mojacar">
Mojacar



</doc>
<doc id="786033" url="https://pl.wikipedia.org/wiki?curid=786033" title="Craig Simpson">
Craig Simpson

Craig Simpson (ur. 15 lutego 1967 w London w prowincji Ontario w Kanadzie) – kanadyjski były zawodowy hokeista na lodzie.
Kariera sportowa.
W latach 1985–1995 występował w lidze NHL na pozycji lewoskrzydłowego. Wybrany z numerem (2) w pierwszej rundzie draftu NHL w 1985 roku przez Pittsburgh Penguins. Grał w drużynach: Pittsburgh Penguins, Edmonton Oilers oraz Buffalo Sabres. Dwukrotnie z Edmonton Oliers zdobył Puchar Stanleya.
W sezonach zasadniczych NHL rozegrał łącznie 634 spotkania, w których strzelił 247 bramek oraz zaliczył 250 asyst. W klasyfikacji kanadyjskiej zdobył więc razem 497 punktów. 659 minut spędził na ławce kar. W play-offach NHL brał udział 5-krotnie. Rozegrał w nich łącznie 67 spotkań, w których strzelił 36 bramek oraz zaliczył 32 asysty, co w klasyfikacji kanadyjskiej daje razem 68 punktów. 56 minut spędził na ławce kar.
Życie prywatne.
Z byłą żoną Christine ma trójkę dzieci. W marcu 2010 małżeństwo zdecydowało się na separację, a w maju 2012 uzyskało rozwód.
W czerwcu 2012 r. wziął ślub z młodszą o dziesięć lat Jamie Salé. Para poznała się w programie "Battle of the Blades", który wspólnie wygrała. 7 lipca 2013 r. małżeństwo doczekało się córki Samanthy Rae.

</doc>
<doc id="786034" url="https://pl.wikipedia.org/wiki?curid=786034" title="Uprising Records (amerykańska wytwórnia płytowa)">
Uprising Records (amerykańska wytwórnia płytowa)

Uprising Records to niezależna wytwórnia muzyczna, powstała w 1994 roku w Laguna Beach, w Stanach Zjednoczonych. Promuje takie gatunki muzyczne, jak punk, metal, ale również hip-hop. Jej właścicielem jest Sean Muttaqi, założyciel kontrowersyjnego zespołu Vegan Reich.
Zdecydowanie największy sukces spośród zespołów, które nagrywały w studiu Uprising, odniosła poppunkowa kapela Fall Out Boy. Wytwórnia wypromowała też m.in. Racetraitor, Burn It Down czy Project Rocket; związany z nią jest również wspomniany Vegan Reich.

</doc>
<doc id="786035" url="https://pl.wikipedia.org/wiki?curid=786035" title="Mariola Barbachowska">
Mariola Barbachowska



</doc>
<doc id="786038" url="https://pl.wikipedia.org/wiki?curid=786038" title="Janet Ågren">
Janet Ågren

Lena Janet Yvonne Ågren (ur. 6 kwietnia 1949 w Landskronie) – szwedzka aktorka filmowa, znana przede wszystkim z udziału we włoskich produkcjach.

</doc>
<doc id="786039" url="https://pl.wikipedia.org/wiki?curid=786039" title="Consociatio modorum">
Consociatio modorum

Consociatio modorum, zabieg kompozytorski występujący w polifonii średniowiecza i renesansu, którego założeniem jest dostosowanie ambitusu skali kościelnej, w której napisany jest utwór, do możliwości rejestrowych poszczególnych głosów kompozycji. Zabieg ten polega na tym, że część głosów wykorzystuje odmianę autentyczną skali, a część plagalną.
Na przykład w czterogłosowym utworze w skali doryckiej, sopran i tenor wykorzystują skalę autentyczną (ambitus sopranu: d1-d2, tenoru: d-d1), a alt i bas plagalną czyli hipodorycką (ambitus altu: a-a1, basu: A-a).
Consociatio modorum wykorzystywane jest również w imitacji do stworzenia mechanizmu odpowiedzi tonalnej: temat w jednym głosie wchodzi w skali autentycznej, a odpowiedź w drugim głosie w plagalnej albo odwrotnie. Zwykle, aby odpowiedź mieściła się w ambitusie swojej skali, należy nieznacznie zmienić jej melodię - najczęściej polega to na zmniejszeniu jednego z interwałów na jej początku (np. kwinta staje się kwartą).

</doc>
<doc id="786043" url="https://pl.wikipedia.org/wiki?curid=786043" title="Ksenia Rappoport">
Ksenia Rappoport



</doc>
<doc id="786045" url="https://pl.wikipedia.org/wiki?curid=786045" title="Równanie Cauchy’ego">
Równanie Cauchy’ego

Równanie Cauchy’ego pozwala na obliczenie składowych wektora naprężenia działającego na płaszczyźnie dowolnie nachylonej, gdy znamy:
W zapisie macierzowym
lub w zapisie wskaźnikowym
gdzie:

</doc>
<doc id="786046" url="https://pl.wikipedia.org/wiki?curid=786046" title="Rezerwat przyrody Las Łęgowy nad Nogatem">
Rezerwat przyrody Las Łęgowy nad Nogatem

Rezerwat przyrody Las Łęgowy nad Nogatem – leśny rezerwat przyrody nad Nogatem (utworzony w 1968 r., o powierzchni 32,3 ha) na obszarze Żuław Malborskich. Ochronie rezerwatu podlega pozostałość lasu łęgowego i ponadstupięćdziesięcioletnie starodrzewie różnogatunkowe (m.in. dęby szypułkowe, wiąz pospolity, lipa drobnolistna, klon zwyczajny, grab, topola czarna i jesion). Najbliższe miejscowości to Piekło i Pogorzała Wieś. W roku 2005 obszar ochronny Las Łęgowy nad Nogatem został przyłączony do nowo powstałego rezerwatu przyrody Las Mątawski.

</doc>
<doc id="786050" url="https://pl.wikipedia.org/wiki?curid=786050" title="Naprężenie główne">
Naprężenie główne

Naprężenie główne – wektor naprężenia normalnego formula_1 jakie występuje w takim punkcie przekroju poprzecznego ośrodka materialnego, w którym naprężenie styczne formula_2 ma wartość zerową.
Poszukiwanie naprężeń głównych jest szczególnym przypadkiem zagadnienia własnego dla macierzy zawierającej elementy tensora naprężenia. Otrzymane wartości własne są "naprężeniami głównymi", a wektory własne określają nową bazę takiego układu współrzędnych, w którym tensor naprężenia będzie miał postać diagonalną (a).
Większość używanych tensorów naprężenia jest symetryczna (z wyjątkiem np. niesymetrycznej teorii sprężystości bądź tensora Pioli-Kirchhoffa I rodzaju) więc naprężenia główne są rzeczywiste.
Naprężenia główne oznaczane są symbolami formula_3 formula_4 formula_5 Tensor naprężenia w układzie współrzędnych wyznaczonym przez wektory własne będzie miał współrzędne:
(a)     formula_6
Umownie przyjmuje się kolejność: formula_7
Naprężenia główne są pierwiastkami następującego równania:
gdzie:
formula_15
w których formula_17 są naprężeniami głównymi.
Wartości niezmienników nie zmieniają się przy obrocie układu współrzędnych.
Trajektorią naprężenia głównego formula_18 nazywamy krzywą o tej własności, że kierunki stycznych do tej linii są równocześnie kierunkami tego naprężenia głównego. Znajomość trajektorii, głównych naprężeń rozciągających w betonie elementów konstrukcyjnych, stanowi podstawę właściwego projektowania rozkładu zbrojenia rozciąganego w tych elementach.

</doc>
<doc id="786052" url="https://pl.wikipedia.org/wiki?curid=786052" title="Lou Ye">
Lou Ye

Lou Ye (ur. w marcu 1965 w Szanghaju) – chiński reżyser i scenarzysta filmowy, zaliczany do tzw. szóstej generacji chińskich filmowców. Jeden z czołowych przedstawicieli tamtejszego kina niezależnego.
Życiorys.
W 1983 ukończył Szkołę Sztuk Pięknych w Szanghaju (上海美术学校) na kierunku animacja filmowa, a w 1989 roku Pekińską Akademię Filmową (北京电影学院) na kierunku reżyseria. W 1998 był współzałożycielem Dream Factory – pierwszej w Chinach niezależnej wytwórni filmowej.
We wrześniu 2006 władze Chińskiej Republiki Ludowej ukarały go pięcioletnim zakazem pracy reżyserskiej za zgłoszenie – bez ich zgody – filmu "Letni pałac" do konkursu głównego na 59. MFF w Cannes.

</doc>
<doc id="786054" url="https://pl.wikipedia.org/wiki?curid=786054" title="Anna Samotrzeć">
Anna Samotrzeć



</doc>
<doc id="786056" url="https://pl.wikipedia.org/wiki?curid=786056" title="Alfons z Poitiers">
Alfons z Poitiers

Alfons z Poitiers (ur. 11 listopada 1220, zm. 21 sierpnia 1271, Corneto koło Sieny) — hrabia Poitiers od 1226, hrabia Tuluzy od 1249. Syn króla Francji Ludwika VIII Lwa i Blanki Kastylijskiej, brat Ludwika IX Świętego. Mąż Joanny, córki Rajmunda VII, hrabiego Tuluzy, dziedziczki hrabstwa.
Życiorys.
Był piątym znanym synem (a ósmym dzieckiem w ogóle) swoich rodziców. Imię zapewne otrzymał po dziadku — królu Kastylii Alfonsie VIII. Śmierć ojca w 1226 sprawiły, że Alfonsowi w wyniku zapisu w testamencie Ludwika VIII z 1225 przypaść miały jako apanaże Hrabstwo Poitiers (Poitou, Saintonge) i Owernia. Oficjalnie otrzymał tytuł hrabiego Poitiers oraz lenna: Poitou i Owernię 24 czerwca 1241 w Saumur, gdy został pasowany na rycerza ("Sans Pareille").
Zgodnie z porozumieniem zawartym jeszcze 16 marca 1227 między Blanką i Ludwikiem IX a zbuntowanymi baronami Alfons miał pojąć za żonę Izabelę, córkę jednego z buntowników Hugona X z Lusignan i jego drugiej żony Izabeli d'Angoulême, do ślubu jednak nie doszło. Nie jest znana natomiast dokładna data zawarcia małżeństwa Alfonsa z dziedziczką hrabstwa Tuluzy — Joanną. Rajmund VII już w traktacie paryskim z 1229 zgodził się na nie, do ślubu doszło jednak dopiero albo w 1236 lub 1237, albo też w 1238.
Podczas uroczystości w Saumur złożył mu hołd niedoszły teść — Hugo z Lusignan, który jednak cofnął już w Boże Narodzenie 1241. Rewoltę zbuntowanego wasala, wspieranego przez angielskiego króla Henryka III i teścia Alfonsa — Rajmunda VII udało się stłumić przy wydatnej pomocą królewskiego brata Ludwika IX, gdy Alfons pokonał przeciwników 21 lipca 1242 w Bitwie pod Taillebourg.
25 sierpnia 1249 Alfons wypłynął z Marsylii do Ziemi Świętej, by wraz z nowymi wojskami z Francji dołączyć do wojsk szóstej wyprawy krzyżowej. Do Damietty dotarł po prawie dokładnie dwóch miesiącach — 24 października 1249. Pojmany przez muzułmanów podczas odwrotu do Damietty po nieudanej próbie zdobycia Al-Mansury w pierwszych dniach kwietnia 1250, został uwolniony dopiero po zapłacie okupu przez brata Ludwika po 6 maja tego roku. W sierpniu Alfons wyruszył z powrotem do Francji.
W 1252 po śmierci Blanki Kastylijskiej został współregentem (wspólnie ze swoim bratem Karolem Andegaweńskim) na czas nieobecności Ludwika IX, który ostatecznie wrócił do kraju w 1254. W lecie tego roku Alfons doznał częściowego paraliżu, który co prawda ustąpił, ale pozostały po nim przez pewien czas zaburzenia wzroku. W tym czasie miał znaczny udział w rokowaniach, które doprowadziły do traktatu paryskiego w 1259, w którym król angielski Henryk III uznał straty terytorialne we Francji (włącznie z Normandią, Maine, Andegawenią i Poitou) w zamian za cofnięcie przez Francję poparcia dla buntowników w Anglii.
Wzmacniał autorytet władzy na terenie hrabstwa Tuluzy, był sumiennym i drobiazgowy administratorem. Uczciwy i rozsądny, pomimo swojego wrodzonego despotycznego charakteru i ciągłej potrzeby pieniądza, chronił mieszczaństwo przed nadużyciami szlachty. Za jego rządów w hrabstwie Tuluzy nastąpił gwałtowny przyrost liczby konsulatów, tj. mających przywileje i częściowy samorząd oligarchii miejskich, wzorowanych na włoskich magistratach. Podejmował próby centralizacji administracji, tym samym przygotowując grunt do przyszłego zjednoczenia z koroną. Statuty zwane "Alfonsina", nadane miastu Riom, stały się kodeksem prawa publicznego dla Owerni. Dzięki jego działalności na spustoszonych przez działania wojenne krucjat przeciwko albigensom doszło do gospodarczego rozkwitu. Jako gorliwy katolik był zdecydowanym przeciwnik kataryzmu — w wyniku ciągłych prześladowań doszło w latach 70. XIII wieku w Langwedocji do ostatecznego załamania się tego ruchu. Był również znany z zarządzenia wygnania Żydów z Poitou w 1249.
Umarł bezpotomnie w czasie powrotu z kolejnej krucjaty we Włoszech. Pochowany został w bazylice Saint-Denis. Po jego śmierci prawie cały obszar hrabstwa Tuluzy wszedł w skład korony francuskiej, podobnie jak hrabstwo Poitiers. Jedynie obszar hrabstwa Venaissin został darowany Stolicy Apostolskiej i włączony w 1274 do posiadłości papieskich.

</doc>
<doc id="786057" url="https://pl.wikipedia.org/wiki?curid=786057" title="Międzynarodowa Olimpiada Filozoficzna">
Międzynarodowa Olimpiada Filozoficzna

Międzynarodowa Olimpiada Filozoficzna (ang. "International Philosophy Olympiad", "IPO") – międzynarodowa olimpiada przedmiotowa dla uczniów szkół średnich. Jest organizowana co roku w maju przez jeden z uczestniczących w niej krajów. Po raz pierwszy odbyła się w 1993 roku w Bułgarii.
W latach 1997 i 2005 Olimpiady odbywały się w Warszawie.

</doc>
<doc id="786068" url="https://pl.wikipedia.org/wiki?curid=786068" title="Rezerwat przyrody Węże">
Rezerwat przyrody Węże

Rezerwat przyrody Węże – rezerwat przyrody nieożywionej w województwie łódzkim, powiecie pajęczańskim, gminie Działoszyn, w sąsiedztwie wsi Węże. Znajduje się w granicach Załęczańskiego Parku Krajobrazowego.
Powierzchnia rezerwatu wynosi 20,74 ha.
Utworzony na mocy zarządzenia Ministra Leśnictwa i Przemysłu Drzewnego z 10 grudnia 1971 roku w celu ochrony wapiennego ostańca jurajskiego, góry Zelce, który wznosi się 45 metrów ponad krawędź doliny Warty. Leży on na wysokości około 220 m n.p.m. Liczne zjawiska krasowe, m.in. jaskinie (w tym: Jaskinia Niespodzianka, Zanokcica, Stalagmitowa, Za Kratą, Dwuwylotowa, Draba, Mała, Profesora Samsonowicza). Do ruchu turystycznego przystosowane były jaskinie Stalagmitowa i Za Kratą. Wyposażono je w żelazne drabiny ułatwiające pokonanie jaskiniowych studni. Obecnie wstęp do wszystkich jaskini na terenie rezerwatu dozwolony jest jedynie za zgodą Regionalnego Dyrektora Ochrony Środowiska w Łodzi. W jaskiniach odkryto stanowiska kopalnej fauny plioceńskiej. Powierzchnię wzgórza porastają murawy kserotermiczne i naskalne. Obszar rezerwatu jest najbardziej na północ wysuniętym przykładem „jurajskiego” krajobrazu w Polsce (ostańce skalne, jaskinie itp.).
Przez teren rezerwatu przebiegają szlaki: Szlak Jury Wieluńskiej (czerwony) oraz Szlak Rezerwatów Przyrody ZPK (niebieski).
W sierpniu 2017 otwarto ścieżkę dydaktyczną – „Najcenniejsze walory przyrodnicze Miasta i Gminy Działoszyn”, która również przebiega przez rezerwat Węże. W ramach ścieżki ustawiono przed jaskiniami tablice informacyjne z planami, mapę rezerwatu oraz opis walorów przyrodniczych obiektu. Poruszanie się po rezerwacie ułatwiają liczne strzałki ułatwiając lokalizację opisywanych jaskiń.
Według obowiązującego planu ochrony ustanowionego w 2011 roku, obszar rezerwatu objęty jest ochroną czynną.

</doc>
<doc id="786072" url="https://pl.wikipedia.org/wiki?curid=786072" title="Redystrybucja">
Redystrybucja

Redystrybucja (łac. "redistributio", "re -" 'w tył; znów; naprzeciw' i "distributio" p. dystrybucja) – ponowny transfer dochodu, majątku lub nieruchomości od jednego podmiotu do drugiego spowodowane przez odpowiedni mechanizm społeczny mający niwelować nierówności społeczne. Redystrybucja polega na "oddaniu" społeczeństwu środków pobranych przy pomocy np. podatków i przeznaczeniu tych pieniędzy na powszechną opiekę medyczną, szkolnictwo, sądownictwo, armię czy służby porządkowe. Redystrybucja może dotyczyć wszelkich podmiotów prawa, zarówno osób jak i organizacji np. spółek, fundacji.
Polityka redystrybucji dochodu.
Polityka redystrybucyjna polega na kierowanym przez państwo działaniu polegającemu na podziale dochodów indywidualnych. Bez względu na kształt podziału dochodów pierwotnych, państwo poprzez politykę podatkową i uzupełniającą polegającą na pieniężnych transferach socjalnych może kształtować podział dochodów w społeczeństwie.
W literaturze istnieje kilka podejść do redystrybucji dochodu lub majątku:

</doc>
<doc id="786074" url="https://pl.wikipedia.org/wiki?curid=786074" title="Rezerwat przyrody Stawiska">
Rezerwat przyrody Stawiska

Rezerwat przyrody Stawiska – leśny rezerwat przyrody w województwie śląskim, powiecie kłobuckim, gminie Lipie, w granicach wsi Parzymiechy. Położony jest w otulinie Załęczańskiego Parku Krajobrazowego. Znajduje się on w zarządzie Nadleśnictwa Kłobuck.
Obszar ten podlega także ochronie w ramach sieci Natura 2000 jako specjalny obszar ochrony siedlisk „Stawiska” PLH240024.
Położenie i powierzchnia.
Powierzchnia rezerwatu wynosi 6,28 ha (akt powołujący podawał 5,85 ha). Rezerwat leży tuż przy szosie z Parzymiechów do Działoszyna, stanowi enklawę lasów liściastych wśród otaczających go pól uprawnych i łąk.
Flora i fauna.
Utworzony 5 maja 1959 roku w celu ochrony kompleksu grądu niskiego i zbiorowisk łęgowych oraz pomnikowych dębów szypułkowych. Doliczono się 85 pomnikowych dębów szypułkowych o obwodach pni od 380 cm do 674 cm i wieku około 200 do 500 lat. Teren rezerwatu jest silnie podmokły, przez środek przepływa niewielki ciek wodny.
Około stuletni drzewostan tworzy olsza czarna, brzoza brodawkowata, świerk pospolity i buk zwyczajny, a w domieszce występuje jodła pospolita, sosna zwyczajna i topola osika. Obecność krzewów ozdobnych może świadczyć o parkowej przeszłości rezerwatu.
W rezerwacie występuje bogata fauna, m.in.: chrząszcze biegaczowate, rzadkie płazy – traszki, grzebiuszka ziemna, rzekotka drzewna, ropucha szara i zielona; jaszczurki – zwinka i żyworodna; kilka rzadkich gatunków ptaków – myszołów zwyczajny, jastrząb gołębiarz, krogulec, gołąb grzywacz, siniak; także liczne nietoperze znajdują schronienie w rezerwacie dzięki dużej ilości dziupli i wypróchniałych pni starych dębów i wierzb. Większe ssaki nie mają stałej ostoi i występują sporadycznie.

</doc>
<doc id="786077" url="https://pl.wikipedia.org/wiki?curid=786077" title="Angst (album)">
Angst (album)

Angst – pierwsza studyjna płyta zespołu Lacrimosa wydana w 1991 roku przez wytwórnię Hall of Sermon.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="786078" url="https://pl.wikipedia.org/wiki?curid=786078" title="Rezerwat przyrody Szachownica">
Rezerwat przyrody Szachownica

Rezerwat przyrody Szachownica – geologiczny rezerwat przyrody w województwie śląskim, powiecie kłobuckim, gminie Lipie. Znajduje się pod zarządem Nadleśnictwa Kłobuck, w leśnictwie Wapiennik. Powierzchnia rezerwatu wynosi 12,7 ha. Obszar rezerwatu podlega ochronie czynnej.
Opis.
Został utworzony w 1978 roku w celu ochrony wapiennego wzgórza Krzemienna Góra porośniętego kwaśną buczyną niżową oraz systemu korytarzy proglacjalnej jaskini Szachownica. Miejsce masowej zimowej hibernacji nietoperzy. Krzemienną Górę przecina z północy na południe wyrobisko kamieniołomu. System jaskiniowy Szachownicy został odsłonięty w trakcie eksploatacji kamienia.
Rezerwat położony jest w otulinie Załęczańskiego Parku Krajobrazowego.

</doc>
<doc id="786079" url="https://pl.wikipedia.org/wiki?curid=786079" title="Kłośnik">
Kłośnik

Kłośnik – osada w Polsce położona w województwie zachodniopomorskim, w powiecie sławieńskim, w gminie Postomino. Miejscowość wchodzi w skład sołectwa Postomino.
W latach 1975–1998 miejscowość administracyjnie należała do województwa słupskiego.

</doc>
<doc id="786085" url="https://pl.wikipedia.org/wiki?curid=786085" title="Pierwszy Kneset">
Pierwszy Kneset

Pierwszy Kneset obradował w latach 1949–1951.
Wybory odbyły się 25 stycznia 1949, a pierwsze posiedzenie parlamentu miało miejsce 14 lutego 1949.
Posłowie.
Posłowie wybrani w wyborach:
Zmiany.
Zmiany w trakcie kadencji:
Historia.
Potrzebą chwili było stworzenie systemu prawnego umożliwiającego funkcjonowanie wszystkich instytucji nowo powstałego państwa Izrael. Z tego powodu pierwszy Kneset zajmował się głównie uchwaleniem podstawowych ustaw państwowych. W licznych przypadkach korzystano bezpośrednio z brytyjskiego ustawodawstwa.
Zgromadzenie Ustawodawcze uchwaliło ustawę przejściową, tzw. małą konstytucję, która doraźnie ustaliła strukturę naczelnych organów państwowych. Ustanowiono jednoizbowy parlament ("Kneset"), który wybierał prezydenta o dość ograniczonych uprawnieniach. Prezydent mianował premiera, ten zaś formował gabinet i przedstawiał go parlamentowi do akceptacji.
5 grudnia 1949 premier Dawid Ben Gurion w reakcji na propozycję ONZ, by Jerozolima stała się miastem międzynarodowym, wydał oświadczenie w Knesecie. Ben Gurion oświadczył, że „"żydowska Jerozolima jest integralną i nierozłączną częścią państwa Izraela, gdyż jest nieodłączną częścią historii Izraela, wiary Izraela i ducha naszego narodu"”.
Poza tym pierwszy Kneset często dyskutował o minionej wojnie o niepodległość.
Poszukiwano najlepszych rozwiązań dla organizacji i funkcjonowania izraelskiej armii.
Pojawił się poważny problem absorpcji masowej imigracji, wraz z którą pojawiły się problemy z utrzymaniem obozów przejściowych, problemy zdrowotne, brak mieszkań i początek masowego budownictwa, brak miejsc pracy i zapoczątkowanie robót publicznych.
Przedstawiciele imigrantów z Jemenu podnieśli kwestie ideologiczne dotyczące oświaty, wywołując kryzys w rządowej koalicji.
W sprawach gospodarczych zajmowano się kwestią podatków, brakiem walut, amerykańską pożyczką, racjonowaniem produktów pierwszej potrzeby oraz zjawiskiem nielegalnego obrotu w handlu.
W polityce zagranicznej Kneset zajął się akceptacją Izraela jako członka ONZ (w 1949 r.). Uporano się również z problemem arabskich obywateli i kwestią „porzuconego majątku” zostawionego przez uchodźców podczas wojny o niepodległość.
Pierwszy rząd (1949–1950).
Pierwszy rząd został sformowany przez Dawida Ben Guriona w dniu 8 marca 1949.
Premier ustąpił 15 października 1950, w związku ze sporem na tle żądań zgłoszonych przez Zjednoczony Front Religijny związanych z kwestią edukacji w nowych obozach imigracyjnych i systemem oświaty religijnej. Drugą kwestią sporów był poziom niskich zapasów w państwie i potrzeba racjonowania towarów pierwszej potrzeby.
Drugi rząd (1950–1951).
Drugi rząd został sformowany przez Dawida Ben Guriona w dniu 1 listopada 1950.
Rząd ustąpił 14 lutego 1951, gdy Kneset odrzucił propozycje złożone przez ministra edukacji i kultury związane z wymogiem rejestracji dzieci w szkołach.

</doc>
<doc id="786086" url="https://pl.wikipedia.org/wiki?curid=786086" title="Nowe Łącko">
Nowe Łącko

Nowe Łącko – nieoficjalna nazwa przysiółka wsi Nacmierz w Polsce położona w województwie zachodniopomorskim, w powiecie sławieńskim, w gminie Postomino.
Miejscowość wchodzi w skład sołectwa Nacmierz.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Łącko

</doc>
<doc id="786087" url="https://pl.wikipedia.org/wiki?curid=786087" title="Chylowa Huta">
Chylowa Huta

Chylowa Huta (kaszb. "Chëlowô Hëta") – kolonia wsi Kaplica w Polsce, położona w województwie pomorskim, w powiecie kartuskim, w gminie Somonino.
W latach 1975–1998 Chylowa Huta administracyjnie należała do województwa gdańskiego.

</doc>
<doc id="786088" url="https://pl.wikipedia.org/wiki?curid=786088" title="Zdzisław Czucha">
Zdzisław Czucha

Zdzisław Józef Czucha (ur. 15 lutego 1959 w Szenajdzie) – polski polityk i działacz samorządowy, w latach 1994–2007 oraz 2010–2014 burmistrz Kościerzyny, w latach 2007–2010 poseł na Sejm VI kadencji.
Życiorys.
Ukończył studia na Wydziale Budownictwa Lądowego Politechniki Gdańskiej (magister inżynier). Odbył studia podyplomowe na Wydziale Architektury Politechniki Gdańskiej (urbanistyka i gospodarka przestrzenna) i zarządzanie na Akademii Ekonomicznej w Poznaniu. W latach 1988–1994 prowadził własną firmę budowlaną. Od 1994 do 2007 pełnił funkcję burmistrza Kościerzyny. W wyborach parlamentarnych w 2001 bez powodzenia kandydował do Sejmu z listy Platformy Obywatelskiej (jako członek Stronnictwa Konserwatywno-Ludowego).
W wyborach samorządowych w dniu 12 listopada 2006 zdobył 74,94% głosów, wygrywając je w I turze głosowania. W wyborach parlamentarnych w 2007 uzyskał mandat poselski z listy Platformy Obywatelskiej, otrzymując w okręgu gdyńsko-słupskim 10 560 głosów.
14 maja 2010 otrzymał honorowe obywatelstwo Kościerzyny. W tym samym roku ponownie wystartował na urząd burmistrza, wygrywając w drugiej turze. W 2014 bez powodzenia ubiegał się o reelekcję. W 2018 ponownie bezskutecznie startował na burmistrza, uzyskał natomiast mandat radnego miejskiego.
W 2000 otrzymał Srebrny Krzyż Zasługi.
Życie prywatne.
Jest żonaty, ma dwoje dzieci.

</doc>
<doc id="786090" url="https://pl.wikipedia.org/wiki?curid=786090" title="Janiszewo (województwo warmińsko-mazurskie)">
Janiszewo (województwo warmińsko-mazurskie)

Janiszewo (dawniej niem. "Jahannisthal") – osada w Polsce położona w województwie warmińsko-mazurskim, w powiecie mrągowskim, w gminie Sorkwity. W latach 1975–1998 miejscowość administracyjnie należała do województwa olsztyńskiego.
Historia.
Dawny folwark, założony przez Jana Zygmunta Bronikowskiego, ówczesnego właściciela dóbr w Sorkwitach. Po 1945 PGR. W 1973 r. osada (jako PGR) należała do sołectwa Choszczewo.

</doc>
<doc id="786091" url="https://pl.wikipedia.org/wiki?curid=786091" title="Kolańska Huta">
Kolańska Huta

Kolańska Huta (kaszb. "Kòlańskô Hëta", niem. "Lindenhof") – osada wsi Rąty w Polsce, położona w województwie pomorskim, w powiecie kartuskim, w gminie Somonino, na obszarze Kaszubskiego Parku Krajobrazowego.
W latach 1975–1998 osada administracyjnie należała do województwa gdańskiego.

</doc>
<doc id="786092" url="https://pl.wikipedia.org/wiki?curid=786092" title="Młynik (województwo warmińsko-mazurskie)">
Młynik (województwo warmińsko-mazurskie)

Młynik (niem. "Lasken") – wieś w Polsce położona w województwie warmińsko-mazurskim, w powiecie mrągowskim, w gminie Sorkwity.
W latach 1975–1998 miejscowość administracyjnie należała do województwa olsztyńskiego.
Leży nad Jeziorem Gielądzkim.

</doc>
<doc id="786093" url="https://pl.wikipedia.org/wiki?curid=786093" title="Paulina Smaszcz">
Paulina Smaszcz

Paulina Smaszcz, po mężu Kurzajewska (ur. 8 lutego 1973 w Poznaniu) – polska dziennikarka i prezenterka, menedżerka projektów public relations.
Rodzina i edukacja.
Jest córką Leszka i Zofii Smaszczów. Jej ojciec był trumniarzem, a matka pracuje na oddziale okulistycznym w jednym z poznańskich szpitali. Ma starszego o trzy lata brata, Piotra. Wychowała się na poznańskich Jeżycach.
Uczyła się w Szkole Podstawowej nr 36 na poznańskich Jeżycach i III Liceum Ogólnokształcącym im. św. Jana Kantego w Poznaniu. Rozpoczęła studia z filologii polskiej na Uniwersytecie Poznańskim, a kontynuowała na Uniwersytecie Warszawskim, kończąc je w 1997. W 2015 podjęła studia doktoranckie na Wydziale Nauk Humanistycznych i Społecznych na Uniwersytecie SWPS w Warszawie.
Kariera zawodowa.
Będąc w liceum, pracowała jako hostessa, a następnie jako szefowa hostess na Międzynarodowych Targach Poznańskich. Wówczas została dostrzeżona przez właścicielki agencji modelek „Skandal”, z którym rozpoczęła współpracę jako modelka. Działalność w branży mody zakończyła, będąc na drugim roku studiów. W 1993 na Targach Poznańskich, które prowadziła, została dostrzeżona przez Małgorzatę Potocką, która zaproponowała jej poprowadzenie koncertu „Debiutów” na 30. Międzynarodowym Festiwalu Piosenki w Sopocie. Następnie wygrała w konkursie prezenterów do oprawy TVP1. W 1994 została specjalistką ds. reklamy w PZU S.A., w którym pracowała do 1996. Nawiązała też współpracę z Telewizją Polską. W latach 1997–1999 była dziennikarką i prezenterką stacji Nasza TV, a przez następne dwa lata pracowała w redakcjach stacji Wizja TV i Wizja Sport.
W 2001 została kierowniczką działań komunikacyjnych w firmie Red Bull, w której pracowała przez rok. Następnie, do 2005 odpowiadała za kluczowe projekty public relations dla sektora VIP w firmie telekomunikacyjnej Idea. W latach 2005–2008 była szefową działu PR w serwisie internetowym onet.pl, do grudnia 2008 pełniła funkcję szefowej działu PR i rzeczniczki prasowej polskiego oddziału Microsoft. 
W latach 2007–2008 prowadziła program TVN Style "Mamo, to ja", a także w 2008 wydała książkę pt. „Mama i tata to my”. W 2009 została prowadzącą poranny program TVP2 "Pytanie na śniadanie" aż do września 2010, kiedy to została zawieszona przez stację w obowiązkach za naruszenie zasad etyki dziennikarskiej TVP poprzez udział w kampanii reklamowej marki biżuteryjnej Claudio Canziana. Od października 2011 do listopada 2014 pracowała na stanowisku dyrektora Działu Advocacy &amp; Business Inovation w firmie farmaceutycznej Bayer sp. z o.o.. W tym okresie została również menedżerką trenerki fitnessu Sylwii Wiesenberg. W drugiej połowie 2015 zaczęła prowadzić cowtorkowe programy na żywo o tematyce zdrowotnej dla Wirtualnej Polski. Od stycznia 2016 do października 2018 pełniła funkcję dyrektora ds. komunikacji i PR oraz rzecznika prasowego w spółce ITI Neovision. W styczniu 2019 poinformowała o złożeniu pozwu przeciwko byłemu pracodawcy za bezprawne – w jej odczuciu – zakończenie z nią współpracy w momencie, gdy była na zwolnieniu lekarskim po operacji neurologicznej. W 2019 założyła firmę „Brand New”. W 2021 wydała książkę pt. „Bądź kobietą petardą!”.
Życie prywatne.
W styczniu 1996 w Zakopanem poznała Macieja Kurzajewskiego, którego poślubiła 15 września 1996. Mają dwóch synów, Franciszka (ur. 1997) i Juliana (ur. 2006). W 2020 para rozwiodła się.
Zmagała się z depresją.
Została ambasadorką fundacji „Oswoić los”. W 2009 została ambasadorką Narodowego Dnia Życia, a w 2014 – polską ambasadorką producenta perfum Elie Saab i kampanii społecznej „Dotykam = Wygrywam”. W 2010 wzięła udział w kampanii reklamowej marki biżuteryjnej Claudio Canziana, a w 2015 – kampanii wizerunkowej kliniki medycyny estetycznej Estell.

</doc>
<doc id="786094" url="https://pl.wikipedia.org/wiki?curid=786094" title="Miłuki">
Miłuki

2 miejscowości w Polsce:

</doc>
<doc id="786095" url="https://pl.wikipedia.org/wiki?curid=786095" title="Miłuki (powiat mrągowski)">
Miłuki (powiat mrągowski)

Miłuki () – osada w Polsce położona w województwie warmińsko-mazurskim, w powiecie mrągowskim, w gminie Sorkwity.
W latach 1975–1998 miejscowość administracyjnie należała do województwa olsztyńskiego.

</doc>
<doc id="786096" url="https://pl.wikipedia.org/wiki?curid=786096" title="Lisia Góra (Kamela)">
Lisia Góra (Kamela)

Lisia Góra (kaszb. "Lësiô Gòra") – osada leśna wsi Kamela w Polsce, położona w województwie pomorskim, w powiecie kartuskim, w gminie Somonino.
W latach 1975–1998 osada administracyjnie należała do województwa gdańskiego.

</doc>
<doc id="786098" url="https://pl.wikipedia.org/wiki?curid=786098" title="Koszowatka (Ostrzyce)">
Koszowatka (Ostrzyce)

Koszowatka (kaszb. "Kòszowatka") – część wsi Ostrzyce w Polsce położona w województwie pomorskim, w powiecie kartuskim, w gminie Somonino.
W latach 1975–1998 Koszowatka administracyjnie należała do województwa gdańskiego.
Atrakcją Koszowatki jest znajdująca się tu Łosiowa Dolina.

</doc>
<doc id="786100" url="https://pl.wikipedia.org/wiki?curid=786100" title="Graniczny Dwór">
Graniczny Dwór

Graniczny Dwór (kaszb. "Granicznë Dwòr") – część wsi Sławki w Polsce, położona w województwie pomorskim, w powiecie kartuskim, w gminie Somonino, na obrzeżu Kaszubskiego Parku Krajobrazowego, w pobliżu drogi wojewódzkiej nr . Wchodzi w skład sołectwa Sławki.
W latach 1975–1998 Graniczny Dwór administracyjnie należał do województwa gdańskiego.

</doc>
<doc id="786101" url="https://pl.wikipedia.org/wiki?curid=786101" title="Mistrzostwa Europy w Boksie 1993">
Mistrzostwa Europy w Boksie 1993

XXX Mistrzostwa Europy w Boksie (mężczyzn) odbyły się w dniach 6-12 września 1993 w Bursie (Turcja). Walczono w dwunastu kategoriach wagowych. Startowało 215 uczestników z 35 państw, w tym dziewięciu reprezentantów Polski.

</doc>
<doc id="786103" url="https://pl.wikipedia.org/wiki?curid=786103" title="Stary Dwór (Somonino)">
Stary Dwór (Somonino)

Stary Dwór (kaszb. "Starë Dwòr") – część wsi Somonino w Polsce, położona w województwie pomorskim, w powiecie kartuskim, w gminie Somonino, w pobliżu rzeki Raduni. Wchodzi w skład sołectwa Somonino.
W latach 1975–1998 Stary Dwór administracyjnie należał do województwa gdańskiego.

</doc>
<doc id="786104" url="https://pl.wikipedia.org/wiki?curid=786104" title="Kinga Zduńska">
Kinga Zduńska



</doc>
<doc id="786105" url="https://pl.wikipedia.org/wiki?curid=786105" title="Królewko">
Królewko

Królewko – osada w Polsce położona w województwie zachodniopomorskim, w powiecie sławieńskim, w gminie Postomino. Wieś wchodzi w skład sołectwa Królewo.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Królewo: Królewo, Królewo Malborskie

</doc>
<doc id="786107" url="https://pl.wikipedia.org/wiki?curid=786107" title="Reprezentacja Rumunii w skokach narciarskich">
Reprezentacja Rumunii w skokach narciarskich

Reprezentacja Rumunii w skokach narciarskich – grupa skoczków narciarskich wybrana przez Rumuński Związek Narciarski do reprezentowania Rumunii w zawodach międzynarodowych.
Reprezentanci Rumunii wielokrotnie startowali w zawodach Pucharu Świata. Ponadto wielokrotnie brali udział w igrzyskach olimpijskich, czy mistrzostwach świata, jednak nie odnosili w nich sukcesów.
Pierwszym reprezentantem Rumunii w skokach narciarskich, który zdobył punkty w oficjalnych zawodach międzynarodowych rozgrywanych pod egidą Międzynarodowej Federacji Narciarskiej był Andrei Balazs, który w 2006 roku zdobył swoje pierwsze w karierze punkty cyklu FIS Cup.
Natomiast pierwszym reprezentantem Rumunii w skokach narciarskich, który zdobył punkty w Pucharze Świata był Daniel Cacina, dzięki zdobyciu 2 punktów podczas konkursu w Rasnovie w sezonie 2022/2023.
W sezonie 2008/2009 dwaj reprezentanci Rumunii – Szilveszter Kozma i Remus Tudor zdobyli pierwsze w historii tego kraju punkty Pucharu Kontynentalnego.
Jedyną reprezentantką Rumunii, która zdobyła punkty w oficjalnych zawodach międzynarodowych rozgrywanych pod egidą Międzynarodowej Federacji Narciarskiej jest Daniela Haralambie, która zajmowała miejsca w najlepszej 30 zawodów Pucharu Kontynentalnego kobiet oraz Letniego Pucharu Kontynentalnego kobiet.
W 2007 roku skoki narciarskie w Rumunii, uruchamiając program OMV Move &amp; Jump, zaczął wspierać rumuński oddział koncernu OMV. W tym czasie współfinansował on między innymi budowę kompleksu Trambulina Valea Cărbunării. W latach 2014–2017 w ramach umowy sponsorskiej OMV przekazało 2,5 miliona euro, po czym zakończyło dalszą współpracę.
Składy kadr (sezon 2011/2012).
Reprezentanci Rumunii w skokach narciarskich są podzieleni na 4 kadry – kadrę A, B, C i „kadrę przyszłościową”, do której należą utalentowane dzieci uprawiające skoki narciarskie.
Kadra A.
Zawodnicy.
Kadrę A stanowi 8 mężczyzn urodzonych między 1992 a 1997 rokiem oraz 1 kobieta – Daniela Haralambie urodzona w 1997 roku.
Mężczyźni
Kobiety
Sztab trenerski.
Sztab trenerski kadry A stanowią 3 osoby – Florin Spulber pełniący rolę głównego trenera oraz Wilhelm-Robert Grosz i Csaba Magdo, którzy pełnią rolę asystentów trenera.
Kadra B.
Zawodnicy.
Kadrę B stanowi 7 mężczyzn urodzonych między 1998 a 2001 rokiem.
Mężczyźni
Sztab trenerski.
Sztab trenerski kadry B stanowią 2 osoby – Lorincz Balint pełniący rolę głównego trenera oraz Constantin Tesileanu, który pełni rolę asystenta trenera.
Kadra C.
Zawodnicy.
Kadrę C stanowi 6 mężczyzn urodzonych między 1999 a 2001 rokiem oraz 1 kobieta – Ioana Boeriu urodzona w 2000 roku.
Mężczyźni
Kobiety
Sztab trenerski.
Sztab trenerski kadry A stanowią 2 osoby – Gheorghe Gerea pełniący rolę głównego trenera oraz Gheorghe Baila, który pełni rolę asystenta trenera.
Kadra przyszłościowa.
Zawodnicy.
Kadrę przyszłościową stanowi 2 mężczyzn urodzonych między 2001 a 2002 rokiem oraz 5 kobiet urodzonych między 1999 a 2002 rokiem.
Mężczyźni
Kobiety
Sztab trenerski.
Sztab trenerski kadry przyszłościowej stanowią 2 osoby – Iuliana Tesileanu oraz Mihai Pepene, którzy pełnią rolę trenerów.

</doc>
<doc id="786108" url="https://pl.wikipedia.org/wiki?curid=786108" title="Wykroty (województwo zachodniopomorskie)">
Wykroty (województwo zachodniopomorskie)

Wykroty (kaszb. "Wëkròtë" – osada w Polsce położona w województwie zachodniopomorskim, w powiecie sławieńskim, w gminie Postomino.
W latach 1975–1998 miejscowość administracyjnie należała do województwa słupskiego.

</doc>
<doc id="786110" url="https://pl.wikipedia.org/wiki?curid=786110" title="Jacek Milecki">
Jacek Milecki



</doc>
<doc id="786111" url="https://pl.wikipedia.org/wiki?curid=786111" title="Macrolepiota procera">
Macrolepiota procera



</doc>
<doc id="786118" url="https://pl.wikipedia.org/wiki?curid=786118" title="Jacek Nawrocki">
Jacek Nawrocki

Jacek Nawrocki (ur. 20 sierpnia 1965 w Tomaszowie Mazowieckim) – polski siatkarz, trener, od sezonu 2009/2010 do 2012/2013 trener PGE Skry Bełchatów. W latach 2015–2021 selekcjoner reprezentacji Polski siatkarek.
Życiorys.
Jest absolwentem najwyżej notowanego w Tomaszowie Mazowieckim – II Liceum Ogólnokształcącego im. Stefana Żeromskiego.
Przygodę z piłką siatkową rozpoczął w Lechii Tomaszów Mazowiecki pod koniec lat 70. XX wieku. W barwach tego klubu grał do 1984.
Potem przez pięć lat występował w zespole AZS AWF Warszawa, a następnie powrócił do Tomaszowa. W 1991 był zawodnikiem Włocłavii. Przez kolejne dwa sezony ponownie reprezentował Lechię. Karierę zawodniczą zakończył w sezonie 2000/2001, grając w Skrze Bełchatów.
Pierwszą pracę szkoleniową podjął w Tomaszowie Mazowieckim, gdzie w miejscowej Lechii trenował juniorów. Pod jego dowództwem młodzieżowa drużyna kilka razy awansowała do finałów mistrzostw kraju.
Od 2001 był drugim trenerem PGE Skry Bełchatów. 9 stycznia 2009 podpisał 2-letni kontrakt. W latach 2009–2013 pełnił funkcję I trenera tego zespołu. Na stanowisku zastąpił dotychczasowego szkoleniowca Daniela Castellaniego - nowo wybranego trenera kadry narodowej - którego był asystentem. Jako I trener został mistrzem Polski w 2010 i 2011, wicemistrzem w 2012, zdobył medale Ligi Mistrzów: brązowy w 2010 i srebrny 2012, Puchar Polski 2010, 2011, 2012. Pod jego wodzą PGE zdobywała również medale Klubowych Mistrzostw Świata: srebrne w 2009 i 2010, brązowy w 2012. Po sezonie 2012/2013, w którym Skra zajęła 5. miejsce, następcą Nawrockiego został Miguel Falasca.
Na początku 2011 był pretendentem do objęcia stanowiska selekcjonera kadry polskich siatkarzy, które to pozostawało puste po tym jak 25 października 2010 roku został zwolniony Daniel Castellani. Jacek Nawrocki deklarował, iż obejmując reprezentację nie chciałby rezygnować z pracy w klubie. PZPS ostatecznie nie zgodził się na łączenie obu funkcji i nowym selekcjonerem reprezentacji został Andrea Anastasi.
Od 2012 do 2015 prowadził reprezentację juniorów, pracował jako II trener z kadrą kadetów. W latach 2013–2015 trener Szkoły Mistrzostwa Sportowego w Spale. Z reprezentacją kadetów zdobył srebrny medal Mistrzostw Europy 2013, brązowy Mistrzostw Świata 2013, złoty Mistrzostw Europy 2015. Z juniorami - srebrny medal Mistrzostw Europy 2014.
W 2015 był trenerem-koordynatorem żeńskiej drużyny Budowlanych Łódź. 2 kwietnia 2015 roku został nowym selekcjonerem reprezentacji Polski siatkarek. Zajął z nią 2. miejsce na Igrzyskach Europejskich 2015 w Baku, dotarł do ćwierćfinału Mistrzostw Europy w Piłce Siatkowej Kobiet 2015. Prowadzona przez niego drużyna nie awansowała na Igrzyska Olimpijskie w Rio de Janeiro w 2016 roku oraz na Igrzyska Olimpijskie w Tokio. Największym sukcesem Nawrockiego jako trenera polskiej kadry narodowej kobiet jest zajęcie 4. miejsca na Mistrzostwach Europy w Piłce Siatkowej Kobiet 2019. 15 września 2021 podał się do dymisji, która została przyjęta przez PZPS.
Od 16 września 2021 do 28 lutego 2022 był pierwszym trenerem zespołu Grupa Azoty Chemik Police, został zwolniony po przegranym meczu ćwierćfinału Pucharu Polski z Legionovią. 1 lipca 2022 został oficjalnie ogłoszony I trenerem zespołu Cerrad Enea Czarni Radom. 24 listopada 2022 rozstał się z klubem za porozumieniem stron.
W marcu 2023 zaczął pracę w SMS PZPS Spała, gdzie zajmuje się prowadzeniem zespołu z rocznika 2007. 
Życie prywatne.
Ukończył studia na Akademii Wychowania Fizycznego w Warszawie na kierunku trenerskim. Ma żonę, Agnieszkę oraz syna - Bartłomieja i córkę - Aleksandrę. Jest również bratem nauczyciela fizyki - Stanisława Nawrockiego.
Sukcesy trenerskie.
PGE Skra Bełchatów.
Klubowe mistrzostwa świata:
Mistrzostwa Polski:
Liga Mistrzów:
Puchar Polski:
Superpuchar Polski:
SMS PZPS Spała.
Młoda Liga:
Reprezentacja Polski juniorów.
Mistrzostwa Europy Juniorów:
Reprezentacja Polski kadetów.
Mistrzostwa Europy Kadetów:
Reprezentacja Polski kobiet.
Igrzyska Europejskie:

</doc>
<doc id="786120" url="https://pl.wikipedia.org/wiki?curid=786120" title="Wino deserowe">
Wino deserowe

Wino deserowe – słodkie lub półsłodkie wino, podawane zazwyczaj po jedzeniu, do ciast i deserów.
Nazwa win pochodzi z języka francuskiego, w którym "Vin de dessert" oznacza – wino konsumowane do deseru.
Są to zazwyczaj wina mocne – 14–22% zawartości alkoholu, i słodkie. W sposób naturalny można to uzyskać przy użyciu winogron bardzo bogatych w cukry i w przypadku korzystnych warunków klimatycznych, co jest przyczyną wysokiej ceny tych win. 
W celu uzyskania win mocnych i słodkich stosuje się specjalne zabiegi:
Najlepsze oryginalne wina deserowe są produkowane na południu Europy, w Portugalii, Hiszpanii, we Włoszech oraz Grecji i nazywane "winami południowymi", przy czym najwyżej są cenione wina półsłodkie o zawartości cukru 4–6% i wysokiej mocy 18–22%, takie jak: porto, madera, samos i sherry. 
Butelki przechowywane są w pozycji pionowej.

</doc>
<doc id="786124" url="https://pl.wikipedia.org/wiki?curid=786124" title="Królewice (województwo zachodniopomorskie)">
Królewice (województwo zachodniopomorskie)

Królewice (niem. "Krolowstrand") – nieistniejąca już osada w Polsce położona w województwie zachodniopomorskim, w powiecie sławieńskim, w gminie Postomino. Wieś znajdowała się nad wschodnim brzegiem jeziora Wicko w odległości niecałych 2 km od Bałtyku. W maju 1938 roku liczba stałych mieszkańców wynosiła 320 osób.
W latach 1975–1998 obszar po miejscowości administracyjnie należał do województwa słupskiego.
Inne miejscowości o nazwie Królewice: Królewice, Królewiec

</doc>
<doc id="786125" url="https://pl.wikipedia.org/wiki?curid=786125" title="Chełmno Słowieńskie">
Chełmno Słowieńskie

Chełmno Słowieńskie (niem. "Gollenberg") – uroczysko - dawna miejscowość w Polsce położona w województwie zachodniopomorskim, w powiecie sławieńskim, w gminie Postomino.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Chełmno: Chełmno

</doc>
<doc id="786129" url="https://pl.wikipedia.org/wiki?curid=786129" title="IV Liceum Ogólnokształcące im. Bolesława Chrobrego w Bytomiu">
IV Liceum Ogólnokształcące im. Bolesława Chrobrego w Bytomiu

IV Liceum Ogólnokształcące im. Bolesława Chrobrego (pot. "Sikorak, Chrobry") – publiczna szkoła średnia w Bytomiu. 
Historia.
Zalążkiem obecnie działającego IV Liceum Ogólnokształcącego im. Bolesława Chrobrego w Bytomiu były założone w 1895 roku dwie pierwsze, najniższe klasy niemieckiego gimnazjum (niem. "Sexten"). Znajdowały się one początkowo w budynku bytomskiej remizy straży pożarnej. Rok później, bo w 1896 roku klasy przeniosły się do starego budynku żydowskiej szkoły na rogu ulic Langestraße (obecnie ul. Józefczaka) i Goystraße (obecnie ul. Rostka) – aktualnie znajduje się tam miejskie targowisko.
1 maja 1897 roku została powołana Miejska Katolicka Szkoła Realna (niem. "Städtische Katholische Realschule)", z klasami najniższymi, bez matury i prawa do studiów wyższych. Na potrzeby tej szkoły, został zaprojektowany całkiem nowy budynek w stylu secesyjnym. Budowany był w latach 1901–1902 z projektu miejskiego architekta Karla Bruggera i pod kierownictwem mistrza murarskiego J. Wygascha. 8 maja 1903 roku, szkoła oficjalnie przeniosła się do owego budynku. Znajduje się on do dziś przy placu Sikorskiego 1, niegdyś Kaiserstraße 3. W roku 1907, szkoła zmieniła swój status na Miejską Szkołę Realną Stopnia Licealnego (niem. "Städtische Oberrealschule)," pozwalającą na zdawanie matury oraz dostęp do studiów wyższych. 26 listopada 1910 roku, przed szkołą został odsłonięty pomnik cesarza niemieckiego – Fryderyka II Wielkiego, w obecności aktualnego cesarza niemieckiego – Wilhelma II Hohenzollerna. Po objęciu w Niemczech władzy przez Adolfa Hitlera przypuszczalnie około roku 1935, szkoła przyjęła nową nazwę, funkcjonującą aż do roku 1945 – Miejska Szkoła Realna Stopnia Licealnego im. Adolfa Hitlera (niem. "Adolf Hitler Städt Schule – Städtische Oberschule für Jungen in Beuthen)"
Po przyłączeniu Bytomia do Polski w 1945 roku, w budynku dawnej niemieckiej szkoły Kuratorium Śląskiego Okręgu Szkolnego utworzyło II Państwowe Gimnazjum i Liceum Męskie. Budynek był zdewastowany, lecz do kwietnia 1945 roku udało się dyrektorowi Tadeuszowi Wilkowi skompletować kadrę nauczycielską oraz doprowadzić go do stanu umożliwiającego rozpoczęcie zajęć. W 1949 roku nastąpiła zmiana nazwy szkoły na II Ogólnokształcącą Szkołę Stopnia Podstawowego i Licealnego Towarzystwa Przyjaciół Dzieci. Od tego czasu szkoła ma charakter świecki. W 1958 roku, patronem szkoły stał się Bolesław Chrobry i jest nim do dziś. W roku 1973, szkoła włączyła się w obchody roku kopernikowskiego organizując sesję popularnonaukową poświęconą historii życia i dziełom Mikołaja Kopernika. 28 marca 1977, budynek szkoły został wpisany do rejestru zabytków nieruchomych województwa śląskiego. Na przełomie 1979 oraz 1980 roku, nastąpiła reorganizacja szkoły – powstał Zespół Szkół Ogólnokształcących im. Bolesława Chrobrego z wydziałem zaocznym. W skład instytucji wchodziły: IV Liceum Ogólnokształcące, Liceum dla Pracujących oraz Liceum Ekonomiczne. 
W styczniu 1990 roku, szkoła była gospodarzem konferencji dyrektorów placówek oświatowo–wychowawczych na której, Jan Szczyra (ówczesny dyrektor szkoły) wygłosił referat – ""Metody i formy pracy zespołu kierowniczego oraz rady pedagogicznej w inspirowaniu pracy samorządowej i społecznej młodzieży, a także w rozwijaniu autentycznej demokratyzacji życia szkolnego"." W 2000 roku, z inicjatywy dyrektora szkoły mgr Mariana Kupczyka, wyremontowano oraz uruchomiono zegar, który przez długi czas nie działał. W roku szkolnym 2006/2007 roku grupa złożona prawie wyłącznie z uczniów szkoły, samodzielnie przygotowała i wystawiła w Bytomskim Centrum Kultury musical West Side Story, który był sporym wydarzeniem dla szkoły i miasta. W tym samym roku została wyremontowana Sala Lustrzana (wcześniej była to m.in. sala do zajęć artystycznych czy szkolna świetlica). Odnowiono także piękne, drewniane, rzeźbione drzwi, oddzielające Salę Lustrzaną od auli.
Budynek.
Budynek szkoły został zbudowany w 1902 roku, według projektu architekta Karla Bruggera, w stylu secesyjnym. Od zewnątrz ściany pokryte są cegłą glazurowaną, fronton ozdobiony jest herbem Bytomia. Ponad dwuspadowym dachem krytym dachówką wznosi się wieżyczka zegarowa z dzwonem nakryta kopulasto zdobiona szczytami o falistym, secesyjnym konturze. Budynek ten od 28 marca 1977, wpisany jest do rejestru zabytków (nr A/1005/22) woj. śląskiego. 
Po drugiej stronie budynku możemy przeczytać napis niem. "Hier streb' die Jugend mit Fleiß und Tugend" (pol." Tutaj trudzi się młodzież pilnie i cnotliwie", dosłownie: "z pilnością i cnotą"). Na elewacji frontowej, pomiędzy aulą a sekretariatem znajdował się także napis niem. "Städtische Katholische Realschule" (pol. "Miejska Katolicka Szkoła Realna")"," jednak po wojnie został zniszczony przez sowietów.
Oprócz budynku głównego szkoła posiada jeszcze dwa inne: salę gimnastyczną (wybudowaną w 1901 r. oraz gruntownie wyremontowaną na przełomie 2006 i 2007 r.) oraz salę do aerobiku. W 2000 r., po długim okresie kiedy nie działał, z inicjatywy dyrektora szkoły Mariana Kupczyka wyremontowano zegar. Każdy kolejny kwadrans jest wybijany gongiem odpowiednią ilość razy - pierwszy kwadrans - raz, drugi - dwa razy etc.
Edukacja.
Program nauczania.
W roku szkolnym 2021/2022 – IV Liceum Ogólnokształcące im. Bolesława Chrobrego w Bytomiu oferowało wybór spośród czterech klas. W każdej z nich obowiązywały trzy rozszerzenia (wszystkie klasy posiadają język angielski w zakresie rozszerzonym):
Ze względu na ogromną ilość uczniów zainteresowanych Klasą "C", zdecydowano na otworzenie dodatkowej klasy, o tych samych rozszerzeniach:
Media społecznościowe.
Od początku pandemii koronawirusa media społecznościowe w IV Liceum Ogólnokształcącym im. Bolesława Chrobrego stały się priorytetem. Konta i strony prowadzone są przez Samorząd Uczniowski oraz niektórych nauczycieli i ciągle uzupełniane są nowymi wpisami, zdjęciami czy filmikami. 
Szkoła posiada także oficjalną stronę internetową:

</doc>
<doc id="786130" url="https://pl.wikipedia.org/wiki?curid=786130" title="Czachorowski">
Czachorowski



</doc>
<doc id="786133" url="https://pl.wikipedia.org/wiki?curid=786133" title="Kotlina Biebrzańska">
Kotlina Biebrzańska

Kotlina Biebrzańska (843.32) – mezoregion fizycznogeograficzny, pradolina rzeki Biebrzy; obniżenie w północno-wschodniej Polsce o długości około 130 km, szerokości maksymalnej do 35 km (przewężenie w okolicach Osowca-Twierdzy), o powierzchni około 2 600 km². Składa się z 3 oddzielonych obniżeniami części: Kotliny Biebrzy Górnej, Środkowej i Dolnej.
Większość terenu kotliny stanowią torfowiska i bagna (największy obszar w Polsce to tzw. Bagna Biebrzańskie). Teren kotliny w dużej części objęty jest ochroną w ramach Biebrzańskiego Parku Narodowego, na terenie którego znajduje się m.in. rezerwat Czerwone Bagno.
Ważniejsze miejscowości położone na terenie Kotliny Biebrzańskiej:

</doc>
<doc id="786138" url="https://pl.wikipedia.org/wiki?curid=786138" title="Stump">
Stump

Stump to termin krykietowy mogący mieć trzy znaczenia:

</doc>
<doc id="786140" url="https://pl.wikipedia.org/wiki?curid=786140" title="Kaiyō">
Kaiyō

 – japoński lotniskowiec eskortowy z czasu II wojny światowej.
Tuż przed wybuchem wojny Cesarska Marynarka Japonii zarekwirowała 12 755 tonowy statek pasażerski "Argentina Maru". Początkowo jednostkę wykorzystywano do transportu żołnierzy, lecz w 1942 r. została przebudowana na lotniskowiec eskortowy. Kadłub okrętu został praktycznie nie zmieniony, natomiast znacznemu przeobrażeniu uległ system napędowy. 
"Kaiyō" został oddany do służby 23 listopada 1943 r. Podczas wojny służył jako transportowiec samolotów, zwalczał okręty podwodne oraz był wykorzystywany jako jednostka szkolna. 24 lipca 1945 r. został uszkodzony przez brytyjskie samoloty pokładowe należące do lotniskowców: "Formidable", "Indefatigable" i "Victorious". Do końca wojny "Kaiyō" nie został wyremontowany, a po jej zakończeniu trafił na złom.

</doc>
<doc id="786143" url="https://pl.wikipedia.org/wiki?curid=786143" title="Rogal (województwo wielkopolskie)">
Rogal (województwo wielkopolskie)

Rogal – wieś w Polsce położona w województwie wielkopolskim, w powiecie kaliskim, w gminie Koźminek.
Pod koniec XIX wieku był kolonią i liczył, według Słownika Geograficznego Królestwa Polskiego 77 mieszkańców.
W latach 1975–1998 miejscowość administracyjnie należała do województwa kaliskiego.

</doc>
<doc id="786145" url="https://pl.wikipedia.org/wiki?curid=786145" title="Plik przemieszczalny">
Plik przemieszczalny



</doc>
<doc id="786148" url="https://pl.wikipedia.org/wiki?curid=786148" title="Trzebowa">
Trzebowa

Trzebowa – wieś w Polsce położona w województwie wielkopolskim, w powiecie pleszewskim, w gminie Dobrzyca.
W okresie Wielkiego Księstwa Poznańskiego (1815-1848) miejscowość wzmiankowana jako "Trzebowo" należała do wsi większych w ówczesnym pruskim powiecie Krotoszyn w rejencji poznańskiej. Trzebowo należało do okręgu koźmińskiego tego powiatu i stanowiło odrębny majątek, którego właścicielem był wówczas Józef Skórzyński. Według spisu urzędowego z 1837 roku wieś liczyła 147 mieszkańców, którzy zamieszkiwali 15 dymów (domostw). W skład majątku Trzebowo wchodziły wówczas także: posada Żurawiniec (4 domy, 17 mieszk.) oraz karczma Boreczek (12 osób w jednym domu).
W latach 1975–1998 miejscowość administracyjnie należała do województwa kaliskiego.

</doc>
<doc id="786152" url="https://pl.wikipedia.org/wiki?curid=786152" title="Krystianowo (Michorzewo)">
Krystianowo (Michorzewo)

Krystianowo – część wsi Michorzewo w Polsce, położona w województwie wielkopolskim, w powiecie nowotomyskim, w gminie Kuślin.
W okresie Wielkiego Księstwa Poznańskiego (1815-1848) Krystianowo (wzmiankowane jako Chrystianowo) należało do wsi mniejszych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Chrystianowo należało do okręgu bukowskiego i było częścią majętności Michorzewo, której właścicielami była rodzina Szczanieckich. W skład majątku Michorzewo oprócz Chrystianowa wchodziły: Michorzewko oraz Michorzewko Olędry. Według spisu urzędowego z 1837 roku wieś liczyła 37 mieszkańców i 4 dymy (domostwa).
W latach 1975–1998 Krystianowo administracyjnie należało do województwa poznańskiego.

</doc>
<doc id="786153" url="https://pl.wikipedia.org/wiki?curid=786153" title="GNU readline">
GNU readline

GNU Readline – biblioteka programistyczna, stworzona i rozwijana przez Projekt GNU na licencji GPL, dającą możliwość korzystania z takich funkcji jak:
Stosowana jest w programach takich jak bash i innych stosujących linię poleceń.
Obecna wersja to 8.1 z dnia 07 grudnia 2020 roku.

</doc>
<doc id="786155" url="https://pl.wikipedia.org/wiki?curid=786155" title="Ciprofloksacyna">
Ciprofloksacyna



</doc>
<doc id="786158" url="https://pl.wikipedia.org/wiki?curid=786158" title="Riitta-Liisa Lassila">
Riitta-Liisa Lassila



</doc>
<doc id="786159" url="https://pl.wikipedia.org/wiki?curid=786159" title="Parametr">
Parametr



</doc>
<doc id="786164" url="https://pl.wikipedia.org/wiki?curid=786164" title="Twierdza Dęblin">
Twierdza Dęblin

Twierdza Dęblin (Iwanogród) – zespół obiektów fortecznych wzniesionych przez Rosję w XIX wieku u zbiegu Wieprza i Wisły, w miejscowości Dęblin.
Twierdza bastionowa 1832-1878.
Budowę twierdzy rozpoczęto wkrótce po klęsce powstania listopadowego. Prócz zadań obronnych, miała ona podobnie jak Cytadela Aleksandrowska w Warszawie pełnić funkcje policyjne. Twórcą umocnienia był generał Iwan Dehn, twórca większości wznoszonych ówcześnie rosyjskich fortyfikacji, między innymi rozbudowywanej Twierdzy Modlin czy wspomnianej Cytadeli Aleksandrowskiej. Budowę rozpoczęto w 1832 roku i kontynuowano ją do roku 1847. W efekcie powstała położona na prawym brzegu Wisły twierdza bastionowa o narysie pięciobocznym (pentagonalnym). Odcinki między bastionami i półbastionami – kurtyny bronione były przez kazamaty artyleryjskie. Przed głównym obwodem twierdzy wzniesiono trzy lunety oraz dwie wysunięte reduty. Ponadto na lewym brzegu Wisły wybudowano przedmoście, zwane Fortem Gorczakowa. Wnętrze twierdzy wypełniały liczne obiekty zaplecza, przede wszystkim potężny gmach koszarowy o długości około 1500 metrów, magazyny i cerkiew. Twierdza i miasto Dęblin nosiły w tym czasie nazwę "Iwangorod" – od imienia namiestnika Królestwa, Iwana Paskiewicza.
Twierdza fortowa 1878-1915.
Na przełomie lat siedemdziesiątych i osiemdziesiątych XIX wieku przystąpiono do modernizacji i rozbudowy rosyjskich fortyfikacji. W jej ramach Twierdza Iwangorod została zmieniona w twierdzę fortową. Wzniesiono system 7 ceglano-ziemnych fortów, z których trzy znajdowały się na lewym brzegu Wisły. W latach dziewięćdziesiątych przeszły one modernizację, polegającą na wzmocnieniu betonem oraz rozbudowie powierzchni magazynowych. Mimo tych zmian twierdza, podobnie jak większość rosyjskich umocnień, była przestarzała i niedostosowana do warunków nowoczesnej wojny, zwłaszcza w przypadku konfliktu z Niemcami. W 1909 roku twierdza została skasowana. W następnych latach wiele elementów twierdzy zostało rozebranych bądź wysadzonych. Kolejna zmiana planów tuż przed wybuchem pierwszej wojny światowej ponownie nadała Dęblinowi status twierdzy i zadanie obrony przepraw przez Wisłę.
W latach 1914–15 okolice twierdzy były polem ciężkich zmagań między wojskami rosyjskimi a niemieckimi i austro-węgierskimi. Sama twierdza jednak została opuszczona w tych samych dniach, co inne umocnienia rosyjskie na zachodzie Cesarstwa. 4 sierpnia 1915 roku do twierdzy wkroczyły wojska niemieckie.
Losy po 1915 r..
W okresie międzywojennym cytadelę obsadzało Wojsko Polskie, zaś w większości fortów kontynuowano prace rozbiórkowe. W Dęblinie i jego rejonie mieściły się bardzo ważne magazyny wojskowe (w Stawach) oraz słynna szkoła lotnicza.
W roku 1939 wielkie tempo niemieckiej ofensywy nie pozwoliło zorganizować obrony Wisły na tym odcinku. Tragicznym dowodem na błędy popełnione w tym okresie przez stronę polską jest wysadzenie wspomnianej składnicy w Stawach. Zniszczone zostały wtedy ogromne ilości sprzętu wojennego, w tym około 200 tysięcy karabinów.
W czasie okupacji na terenie twierdzy mieścił się obóz jeniecki. W 1944 roku w rejonie Dęblina toczyły się bardzo ciężkie walki między wojskami radziecko-polskimi a niemieckimi. Na terenie twierdzy znajduje się cmentarz żołnierzy Armii Radzieckiej.
Obecnie cytadela Twierdzy Dęblin zajęta jest przez Wojsko Polskie. Pozostałości istniejących fortów są opuszczone. Stosunkowo najlepiej zachowanym jest Fort II "Mierzwiączka".
W obrębie twierdzy znajduje się murowana cerkiew z 1886 r., która w grudniu 2021 r. przeszła na własność Polskiego Autokefalicznego Kościoła Prawosławnego.

</doc>
<doc id="786166" url="https://pl.wikipedia.org/wiki?curid=786166" title="Jan Gostomski (zm. ok. 1590)">
Jan Gostomski (zm. ok. 1590)

Jan Gostomski herbu Nałęcz (zm. ok. 1590 roku) – trzeci syn Anzelma, innowierca.
Poseł na sejmy z woj. rawskiego w roku 1567 i 1570. Kasztelan rawski od roku 1588. 
W 1589 roku był sygnatariuszem ratyfikacji traktatu bytomsko-będzińskiego na sejmie pacyfikacyjnym.
Pod koniec życia przeszedł na katolicyzm.

</doc>
<doc id="786168" url="https://pl.wikipedia.org/wiki?curid=786168" title="Pogradec">
Pogradec

Pogradec (alb. "Pogradec" lub "Pogradeci") – miasto w południowo-wschodniej Albanii, stolica okręgu Pogradec w obwodzie Korcza. Miasto jest położone nad Jeziorem Ochrydzkim. Liczba mieszkańców wynosi około 23,7 tys. (2004).

</doc>
<doc id="786171" url="https://pl.wikipedia.org/wiki?curid=786171" title="Rybnica (województwo zachodniopomorskie)">
Rybnica (województwo zachodniopomorskie)

Rybnica (niem. "Karlshöfchen") – osada leśna w Polsce położona w województwie zachodniopomorskim, w powiecie choszczeńskim, w gminie Recz. W latach 1975–1998 miejscowość administracyjnie należała do województwa gorzowskiego. Gajówka wchodzi w skład sołectwa Lubieniów. 
Geografia.
Gajówka leży ok. 2,5 km na wschód od Lubieniowa. 

</doc>
<doc id="786173" url="https://pl.wikipedia.org/wiki?curid=786173" title="Wieża wiertnicza">
Wieża wiertnicza

Wieża wiertnicza (maszt wiertniczy) – wieża zbudowana z metalowych kratownic, o wysokości do kilkudziesięciu metrów, służąca do wprowadzania przewodu wiertniczego do otworu wiertniczego.
Wieża wiertnicza posiada pomosty robocze oraz system olinowania z wielokrążkiem ruchomym, do którego zamocowany jest hak wiertniczy. Na szczycie wieży znajduje się pomost roboczy oraz blok wielokrążka stałego (nieruchomego). Konstrukcja wieży pozwala na przenoszenie ruchu obrotowego stołu wiertniczego na przewód wiertniczy zakończony świdrem oraz prace związane z zapuszczaniem i wyciąganiem przewodu wiertniczego, rur okładzinowych oraz osprzętu wiertniczego i geofizycznego. Zawiera również wyciąg wiertniczy, napęd stołu wiertniczego, pompy płuczkowe (służące do pompowania płuczki wiertniczej), agregaty prądotwórcze.
Lista komponentów.
Urządzenia wieży zależą w dużym stopniu od rodzaju wieży, ale zazwyczaj zawierają większość wymienionych poniżej komponentów.

</doc>
<doc id="786175" url="https://pl.wikipedia.org/wiki?curid=786175" title="Mięśnie międzyżebrowe zewnętrzne">
Mięśnie międzyżebrowe zewnętrzne

Mięśnie międzyżebrowe zewnętrzne (łac. "musculi intercostales externi") – mięśnie kręgowców, zaliczane do mięśni głębokich klatki piersiowej. Stanowią zewnętrzną warstwę mięśni międzyżebrowych. Zachowują budowę metameryczną. 
Ptaki.
U kury domowej mięśnie te zaczynają się na krawędziach tylnych i wyrostkach haczykowatych żeber od drugiego do szóstego, a przyczepy końcowe mają na całych długościach przednich krawędzi żeber następnych, aż po chrząstkozrosty międzyżebrowe. Ich włókna biegną w dół i do tyłu. Opowiadają za wdechy.
Ssaki.
U ssaków mają przyczepy początkowe na doogonowej (przy postawie czworonożnej: tylnej, przy postawie wyprostowanej: dolnej) krawędzi żebra poprzedzającego, a przyczepy końcowe na dogłowowej (przy postawie czworonożnej: przedniej, przy postawie wyprostowanej: górnej) krawędzi żebra następnego. Ich włókna biegną skośnie w kierunku przyśrodkowo-doogonowym (przy postawie czworonożnej: w dół i do tyłu, przy postawie wyprostowanej: w dół i do przodu). Służą przede wszystkim jako mięśnie wdechowe.
Człowiek.
Zajmują powierzchnie międzyżebrowe (przyczepiają się do dolnej krawędzi górnego żebra i do górnej krawędzi dolnego żebra. Ich włókna biegną od tyłu i góry ku dołowi i przodowi.Kierunek przebiegu włókien mięśnia pokrywa się z ruchem wkładania ręki do kieszeni.
Zajmują powierzchnię od guzka żebra do granicy kostno-chrzęstnej żebra. Ich przedłużenie stanowią błony międzyżebrowe zewnętrzne (lub przednie). Mięśnie te łączą się z mięśniami dźwigaczami żeber.
Między warstwami mięśni międzyżebrowych zewnętrznych i wewnętrznych biegną tętnice, nerwy międzyżebrowe i żyły, układając się od góry do dołu w kolejności: żyła, tętnica, nerw (mnemotechnicznie: VAN – vena, arteria, nervi); one też unerwiają i unaczyniają te mięśnie.
Należą do mięśni wdechowych (ich funkcją jest unoszenie żeber oraz obniżanie w stanie spoczynku). Unaczynione są przez tętnice międzyżebrowe tylne a unerwione przez nerwy międzyżebrowe.

</doc>
<doc id="786176" url="https://pl.wikipedia.org/wiki?curid=786176" title="Omnipotencja">
Omnipotencja



</doc>
<doc id="786182" url="https://pl.wikipedia.org/wiki?curid=786182" title="Gospodarka magazynowa">
Gospodarka magazynowa



</doc>
<doc id="786183" url="https://pl.wikipedia.org/wiki?curid=786183" title="Reprezentacja RFN w skokach narciarskich">
Reprezentacja RFN w skokach narciarskich



</doc>
<doc id="786190" url="https://pl.wikipedia.org/wiki?curid=786190" title="Academy of Management Journal">
Academy of Management Journal

Academy of Management Journal – czasopismo naukowe z zakresu zarządzania i teorii organizacji wydawane przez Academy of Management (drugim, równie prestiżowym periodykiem tej organizacji jest Academy of Management Review). Należy do pięciu najczęściej cytowanych periodyków naukowych z tej dyscypliny. Publikuje artykuły oparte zarówno o metody ilościowe jak i metody jakościowe, także z różnych paradygmatów. Redaktorem naczelnym pisma jest Thomas W. Lee z University of Oregon.
Ponieważ publikacja w tym czasopiśmie jest w USA poważną przesłanką w procedurze ubiegania się o tenure, publikacja w nim jest bardzo trudna (na każde zgłoszone 100 artykułów ukazuje się zaledwie kilka). Zdaniem niektórych europejskich naukowców AMJ faworyzuje badania amerykańskich organizacji i amerykański styl pisania.

</doc>
<doc id="786193" url="https://pl.wikipedia.org/wiki?curid=786193" title="Academy of Management Review">
Academy of Management Review

Academy of Management Review – czasopismo naukowe z zakresu zarządzania i teorii organizacji wydawane przez Academy of Management (drugim, równie prestiżowym periodykiem tej organizacji jest Academy of Management Journal). Należy do pięciu najczęściej cytowanych periodyków naukowych z tej dyscypliny. Publikuje artykuły oparte zarówno o metody ilościowe jak i metody jakościowe, także z różnych paradygmatów. Redaktorem naczelnym pisma jest Martin Kilduff z University of Texas.
Ponieważ publikacja w tym journalu jest w USA poważną przesłanką w procedurze ubiegania się o tenure, publikacja w nim jest bardzo trudna (na każde zgłoszone 100 artykułów ukazuje się zaledwie kilka). Zdaniem niektórych europejskich naukowców AMR faworyzuje badania amerykańskich organizacji i amerykański styl pisania. Jak dotąd w AMR nie ukazał się artykuł autorstwa naukowca z polskiej uczelni.

</doc>
<doc id="786194" url="https://pl.wikipedia.org/wiki?curid=786194" title="Lorenzo Bernardi">
Lorenzo Bernardi

Lorenzo Bernardi (ur. 11 sierpnia 1968 w Trydencie) − włoski siatkarz, trener, karierę skończył występami w Serie A, w drużynie Acqua Paradiso Gabeca Montichiari. Grał na pozycji przyjmującego. Mierzy 199 cm. 306 razy wystąpił w reprezentacji Włoch. Dwukrotny Mistrz Świata w 1990 z Brazylii oraz w 1994 z Grecji. W 1996 w Atlancie został wicemistrzem olimpijskim. Dwukrotny Mistrz Europy w 1989 ze Szwecji oraz w 1995 z Grecji. 
W marcu 2009 został trenerem włoskiej kadry B, z którą zdobył złoty medal na Igrzyskach Śródziemnomorskich. Pallavolo Padwa jest pierwszym klubem w karierze trenerskiej Włocha. Pracę w nim rozpoczął dopiero w sezonie 2009/2010, na początku stycznia został zwolniony wskutek przegranej z niżej notowanym zespołem, jednak o rozwiązaniu umowy zadecydowały także słabe wyniki drużyny (4 porażki z rzędu w grudniu) w poprzednim roku kalendarzowym. 15 grudnia 2010 został trenerem Jastrzębskiego Węgla. W sezonie 2010/2011 zajął z nim 7. miejsce w PlusLidze, 4. w Lidze Mistrzów, w kolejnym sezonie - 4. w PlusLidze. Rok i dwa lata później zdobył brązowy medal Mistrzostw Polski. W 2014 zajął z drużyną ze Śląska 3. miejsce w Lidze Mistrzów, pokonując Zenit Kazań. Od 2014 do 2016 roku był trenerem Halkbanku Ankara.
W 2001 został wybrany siatkarzem XX wieku. 25 lipca 2010 został odznaczony Orderem Zasługi Republiki Włoskiej. 27 października 2011 został wprowadzony do Volleyball Hall of Fame wraz z takimi siatkarskimi sławami jak: Magaly Carvajal, Hugo Conte, Rita Crockett, Vladimir Grbić, František Stibitz.
Kariera zawodnicza.
Sukcesy klubowe.
Puchar Włoch:
Puchar Europy Zdobywców Pucharów:
Puchar CEV:
Liga włoska:
Liga Mistrzów:
Klubowe Mistrzostwa Świata:
Superpuchar Europy:
Superpuchar Włoch:
Sukcesy reprezentacyjne.
Mistrzostwa Europy:
Puchar Świata:
Liga Światowa:
Mistrzostwa Świata:
Puchar Wielkich Mistrzów:
Igrzyska Olimpijskie:
Kariera trenerska.
Sukcesy klubowe.
Klubowe Mistrzostwa Świata:
Liga polska:
Liga Mistrzów:
Superpuchar Turcji:
Puchar Turcji:
Liga turecka:
Superpuchar Włoch:
Puchar Włoch:
Liga włoska:

</doc>
<doc id="786195" url="https://pl.wikipedia.org/wiki?curid=786195" title="Gary Brolsma">
Gary Brolsma



</doc>
<doc id="786197" url="https://pl.wikipedia.org/wiki?curid=786197" title="Academy of Management">
Academy of Management

Academy of Management to międzynarodowe stowarzyszenie badaczy z zakresu zarządzania i teorii organizacji. Coroczna konferencja Akademii odbywa się w USA i jest dla wielu początkujących naukowców okazją do ubiegania się o pracę i poparcie znanych profesorów. Akademia wydaje dwa znane periodyki naukowe: Academy of Management Journal oraz Academy of Management Review. 

</doc>
<doc id="786207" url="https://pl.wikipedia.org/wiki?curid=786207" title="Hiram Bingham">
Hiram Bingham



</doc>
<doc id="786212" url="https://pl.wikipedia.org/wiki?curid=786212" title="Wiertnictwo">
Wiertnictwo

Wiertnictwo – dziedzina przemysłu zajmująca się poszukiwaniem i udostępnianiem złóż kopalin poprzez otwory wiertnicze. Zajmuje się również drążeniem otworów badawczych w celu poznania budowy geologicznej badanego obszaru.
Wyróżnia się trzy rodzaje technik wiertniczych:

</doc>
<doc id="786215" url="https://pl.wikipedia.org/wiki?curid=786215" title="Arni">
Arni



</doc>
<doc id="786216" url="https://pl.wikipedia.org/wiki?curid=786216" title="Frederica Sagor Maas">
Frederica Sagor Maas

Frederica Alexandrina Sagor Maas (ur. 6 lipca 1900 w Nowym Jorku, zm. 5 stycznia 2012 w La Mesa, Kalifornia) – amerykańska scenarzystka filmowa, znana również z długowieczności. W chwili śmierci w wieku 111 lat i 183 dni zajmowała 44. miejsce na liście najstarszych żyjących ludzi na świecie.
Życiorys.
Frederica Sagor Maas była najmłodszą córką rosyjskich imigrantów żydowskiego pochodzenia. Studiowała dziennikarstwo na Columbia University, pracowała w redakcji „New York Globe”. W 1923 zatrudniła się w wytwórni filmowej Universal Studios jako specjalistka od scenopisu, dwa lata później przeszła do Metro-Goldwyn-Mayer. Pracowała też m.in. dla wytwórni Paramount Pictures. Jako autorka scenariuszy współpracowała z wieloma gwiazdami Hollywood, m.in. Gretą Garbo, Johnem Gilbertem, Joan Crawford, Barbarą Kent, Emilem Janningsem, Normą Shearer (z którą prywatnie przyjaźniła się).
Do jej najbardziej znanych scenariuszy należą "The Plastic Age" (1925), "It" (1927, w obu filmach główne role grała Clara Bow), "The Waning Sex" (1926, z udziałem Normy Shearer), "Flesh and the Devil" (1926, z udziałem Grety Garbo), "The Way of All Flesh" (1927, za rolę w tym obrazie Emil Jannings otrzymał przyznanego po raz pierwszy Oscara). Ostatni film ze scenariuszem Sagor "The Shocking Miss Pilgrim" (1947), z udziałem Betty Grable, poświęcony był feminizmowi końca XIX wieku. Później Sagor wycofała się z przemysłu filmowego.
Od 1927 była żoną Ernesta Maasa (1892-1986), również scenarzysty, z którym wielokrotnie współpracowała przy produkcjach filmowych. W erze maccartyzmu oboje byli przesłuchiwani przez FBI, jako podejrzani o związki z komunistami.
W wieku 99 lat opublikowała autobiografię "The Shocking Miss Pilgrim: A Writer in Early Hollywood" (1999), w której zawarła liczne anegdoty z życia Hollywood i własne obserwacje rozwoju przemysłu filmowego – od kina niemego do dźwiękowego i czarno-białego do kolorowego.

</doc>
<doc id="786217" url="https://pl.wikipedia.org/wiki?curid=786217" title="Hiram Bingham III">
Hiram Bingham III

Hiram Bingham III (ur. 19 listopada 1875 w Honolulu, zm. 6 czerwca 1956 w Waszyngtonie) – amerykański naukowiec, odkrywca i polityk. Największe jego osiągnięcie to odkrycie osady Inków w Machu Picchu (24 lipca 1911). Później był pilotem wojskowym w trakcie I wojny światowej, gubernatorem stanu Connecticut i senatorem.
Życie.
Urodził się w rodzinie protestanckiego misjonarza Hirama Binghama II. Po zakończeniu podstawowej edukacji kontynuował naukę na Phillips Academy (w Andover), Uniwersytecie Yale (w New Haven), Uniwersytecie Kalifornijskim w Berkeley oraz na Uniwersytecie Harvarda. 20 listopada 1899 poślubił Alfredę Mitchell prawnuczkę Charlesa Lewisa Tiffany’ego i rozpoczął pracę jako nauczyciel akademicki na Uniwersytecie Yale. Ten tryb życia nie odpowiadał jednak Hiramowi i zainspirowany wrażeniami z udziału w kongresie naukowym w Santiago zainteresował się badaniami historii Inków. W 1911 zebrał fundusze i stanął na czele ekspedycji Uniwersytetu Yale w Andy, której celem było odkrycie zaginionej ostatniej stolicy królestwa Inków – Vilcabamby. W jej trakcie, 24 lipca 1911, odkrył na nowo zapomniane Machu Picchu. Bingham powrócił w Andy jeszcze dwukrotnie w latach 1912 i 1915. Obie wyprawy finansowane były przez Uniwersytet Yale i National Geographic, jednak żadna nie przyniosła odkrycia Vilcabamby. Hiram w latach późniejszych zaczął głosić pogląd, że Machu Picchu jest Vilcabambą. Vilcabamba została odkryta w 1976 przez Edmundo Guilléna, Tony'ego Halika i Elżbietę Dzikowską. Karierę archeologiczną zakończył po trzeciej wyprawie w Andy. W 1917 zaciągnął się do armii amerykańskiej i służył jako pilot podczas I wojny światowej.
Po powrocie rozpoczął karierę polityczną:
W 1937 rozwiódł się i poślubił Suzanne Caroll Hill.
Bingham zmarł we własnym domu. Został pochowany na Cmentarzu Narodowym w Arlington w Wirginii.
Miał 7 synów (wszyscy z pierwszego małżeństwa):

</doc>
<doc id="786219" url="https://pl.wikipedia.org/wiki?curid=786219" title="Mikołaj Gostomski">
Mikołaj Gostomski

Mikołaj Gostomski herbu Nałęcz (zm. po 1581 roku) – rotmistrz.
Czwarty syn Anzelma.
Poseł na sejm 1572 roku z województwa płockiego. Poseł płocki na sejm elekcyjny 1575 roku
Zwolennik Stefana Batorego. Uczestnik zjazdu w Jędrzejowie w 1576 roku. Poseł na sejm koronacyjny 1576 roku z województwa płockiego. 
Chorąży rawski od 1576 r. Uczestnik bitwy pod Tczewem (1577), wojny z Carstwem Rosyjskim o Inflanty, brał udział w bitwie pod Pskowem w 1581 r. jako dowódca roty w hufcu Zbarskiego.

</doc>
<doc id="786224" url="https://pl.wikipedia.org/wiki?curid=786224" title="Chrome Engine">
Chrome Engine

Chrome Engine – silnik graficzny opracowany w 2003 roku przez firmę Techland na potrzeby gry "Chrome".
Wersje silnika.
Chrome Engine 1.
Pierwsza wersja silnika została użyta po raz pierwszy w grze "Chrome".
Chrome Engine 2.
Ulepszony silnik ze wsparciem DirectX 9.0.
Chrome Engine 3.
W tej wersji silnik wprowadzono duże zmiany. Firma Techland zastosowała w nim wsparcie DirectX 9.0c, HDR, shadery 3.0 i mapowanie wypukłości.
Chrome Engine 4.
Silnik napisany od nowa, oferuje pełne wsparcie bibliotek DirectX 9.0c, pixel shader 4.0 i 128-bitowy HDR. Silnik pozwala także na tworzenie gier na konsolę PlayStation 3 oraz Xbox 360.
Chrome Engine 5.
Silnik stworzony w oparciu o wcześniejszy Chrome Engine 4. Powstał w wyniku kilkuletniego rozwoju swojego poprzednika. Podobnie jak Chrome Engine 4 pozwala na tworzenie gier na konsolę PlayStation 3 oraz Xbox 360.
Chrome Engine 6.
Najnowsza wersja silnika przygotowana z myślą o nowej generacji konsol. Jest wynikiem rozwijania poprzedniej odsłony Chrome Engine.

</doc>
<doc id="786225" url="https://pl.wikipedia.org/wiki?curid=786225" title="Honorowi obywatele Jarosławia">
Honorowi obywatele Jarosławia

Honorowi Obywatele Miasta Jarosławia – honorowe obywatelstwo Jarosławia przyznawane przez władze miasta osobom szczególnie zasłużonym dla miasta oraz wybitnym osobistościom.

</doc>
<doc id="786226" url="https://pl.wikipedia.org/wiki?curid=786226" title="Niewiadomski">
Niewiadomski

Niewiadomski (forma żeńska: Niewiadomska; liczba mnoga: Niewiadomscy) – polskie nazwisko, pochodzące od pojęcia "nie wiedzieć". Pierwotnie mogło oznaczać osobę niewiadomego, nieznanego pochodzenia, osobę, o której nie wiadomo, skąd przybyła, niewiadomego rodowodu. Jest kilka nazw topograficznych z rdzeniem "niewiad"-, np. Niewiadów, Niewiadoma.
Demografia.
Na początku lat 90. XX wieku Polskę zamieszkiwało 13220 osób o tym nazwisku: w województwie warszawskim - 1686, bialskopodlaskim - 73, białostockim - 139, bielskim - 77, bydgoskim - 537, chełmskim - 209, ciechanowskim - 174, częstochowskim - 195, elbląskim - 201, gdańskim - 349, gorzowskim - 264, jeleniogórskim - 158, kaliskim - 225, katowickim - 886, kieleckim - 302, konińskim - 327, koszalińskim - 209, krakowskim - 204, krośnieńskim - 18, legnickim - 111, województwie leszczyńskim - 12, lubelskim - 406, łomżyńskim - 61, łódzkim - 1152, nowosądeckim - 24, olsztyńskim - 321, opolskim - 273, ostrołęckim - 118, pilskim - 58, piotrkowskim - 374, płockim - 317, poznańskim - 188, przemyskim - 24, radomskim - 319, rzeszowskim - 31, siedleckim - 126, sieradzkim - 442, skierniewickim - 371, słupskim - 134, suwalskim - 107, szczecińskim - 399, tarnobrzeskim - 205, tarnowskim - 28, toruńskim - 169, wałbrzyskim - 262, włocławskim - 277, wrocławskim - 308, zamojskim - 128, zielonogórskie - 242.

</doc>
<doc id="786228" url="https://pl.wikipedia.org/wiki?curid=786228" title="Mrozy (stacja kolejowa)">
Mrozy (stacja kolejowa)

Mrozy – stacja kolejowa w Mrozach, w powiecie mińskim, w województwie mazowieckim. Według klasyfikacji PKP ma kategorię dworca aglomeracyjnego. Główna stacja na odcinku Mińsk Mazowiecki – Siedlce.
W roku 2018 stacja obsługiwała ok. 1900 pasażerów na dobę.
Remont dworca.
22 lutego 2019 PKP podpisały z firmą T4B Budownictwo umowę na przebudowę dworca. 18 grudnia 2020 wyremontowany dworzec został ponownie udostępniony podróżnym.
Dane ogólne.
Stacja położona na dwutorowej linii łączącej Warszawę Zachodnią i Terespol jest obsługiwana przez pociągi towarowe oraz pasażerskie Kolei Mazowieckich jadące do Siedlec i Łukowa.
Układ torów stacji:

</doc>
<doc id="786230" url="https://pl.wikipedia.org/wiki?curid=786230" title="Pongo">
Pongo



</doc>
<doc id="786235" url="https://pl.wikipedia.org/wiki?curid=786235" title="Filipowicz">
Filipowicz

Filipowicz (forma żeńska: Filipowicz/Filipowiczowa/Filipowiczówna, liczba mnoga: Filipowiczowie) – polskie nazwisko notowane od XIV wieku. Pochodzi od imienia Filip.

</doc>
<doc id="786245" url="https://pl.wikipedia.org/wiki?curid=786245" title="Ocean's Twelve">
Ocean's Twelve



</doc>
<doc id="786246" url="https://pl.wikipedia.org/wiki?curid=786246" title="Sivapithecus">
Sivapithecus



</doc>
<doc id="786247" url="https://pl.wikipedia.org/wiki?curid=786247" title="Walk Among Us">
Walk Among Us

Walk Among Us – pierwszy album studyjny amerykańskiej grupy punkrockowej The Misfits, wydany w marcu 1982, nagrywany od czerwca 1981. 

</doc>
<doc id="786248" url="https://pl.wikipedia.org/wiki?curid=786248" title="Wazy Kamares">
Wazy Kamares

Wazy Kamares – gatunek ceramiki kreteńskiej, pozostający pod wpływem kultury minojskiej, wytwarzany głównie w warsztatach pałacowych w Knossos i Fajstos w XIX i XVIII wieku p.n.e.
Nazwa.
Nazwa ta jest pochodzenia nowożytnego (pochodzi z XIX wieku) i wywodzi się od groty Kamares, znajdującej się w pobliżu Fajstos, gdzie po raz pierwszy odkryto tę ceramikę.
Termin „Wazy Kamares” przechodził ewolucję. Początkowo obejmował całą ceramikę polichromowaną z okresu 2000-1700 p.n.e. (pod koniec XIX wieku mówiono nawet o okresie kamaresowym), później głównie ceramikę z okresu od ok. 1800 p.n.e. do 1700 p.n.e., produkowaną w pałacach. Niektórzy badacze sądzą, że termin ten jest już przestarzały i wyróżniają kilka odrębnych gatunków ceramiki.
Cechy stylu.
Charakterystycznymi cechami waz Kameres jest wysoka technika wykonania naczyń, piękne barwy malowideł, niezwykle żywe i oryginalne motywy ornamentalne, pełne ekspresji kompozycje ozdób, które pozostają w pełnej harmonii z kształtami naczynia.
Wazy wykonywano z ciemnej gliny. Niektóre z tych naczyń przypominają wyglądem małe czarki o bardzo cienkich ściankach i z tego powodu nazwano je „skorupkami jaj” ("egg shell"). Wyrabiano również większe naczynia o grubszych ściankach (np. dzbanki).
Wazy były malowane farbami, głównie białą, czerwoną i ciemnobrązową. Dekorowano je ozdobnymi motywami, czasami w zdobnictwie stosowano też tzw. technikę barbotino, która polegała na oddzielnym nakładaniu dekoracji na zewnętrzną powierzchnię naczynia, czy też tzw. technikę aplikacji, to jest dołączania do naczynia ozdób wytworzonych w oddzielnych formach (np. kwiaty). Pośród malowideł pokrywających naczynia Kamares dominują motywy roślinne, które z czasem są coraz bardziej geometryzowane i stylizowane, poza tym występują wzory geometryczne, natomiast przedstawienia ludzi pojawiają się rzadko.

</doc>
<doc id="786252" url="https://pl.wikipedia.org/wiki?curid=786252" title="Nutraceutyki">
Nutraceutyki

Nutraceutyki – środki spożywcze łączące w sobie wartości żywieniowe i cechy środków farmaceutycznych. Oznaczają zarówno poszczególne składniki żywności, jak i substancje dodatkowe, a także gotowe produkty spożywcze oraz suplementy, których spożycie przynosi większe korzyści zdrowotne i terapeutyczne, niż te wynikające z normalnej diety.
Pojęcie jest stosowane popularnie od lat 90. XX wieku na określenie suplementów diety lub innych środków żywnościowych w formach farmaceutycznych posiadających właściwości prozdrowotne (przynoszących korzyści zdrowotne). Niekiedy pojęcie to rozumiane jest szerzej jako wszystkie środki spożywcze posiadające specjalne właściwości prozdrowotne niezależnie od ich formy.
Nutraceutyki są stosowane w celu uzupełnienia diety o substancje pochodzenia naturalnego, które występują normalnie w żywności aczkolwiek w ograniczonych ilościach, a które wykazują właściwości sprzyjające zachowaniu zdrowia i podtrzymaniu prawidłowego funkcjonowania organizmu.
Cechy prozdrowotne nutraceutyków podawane na ich opakowaniach lub w ich reklamach określa się pojęciem oświadczeń zdrowotnych (ang. health claims). Są to oświadczenia dotyczące działania prozdrowotnego, np. „Wapń wzmacnia kości.” lub „Kwasy tłuszczowe omega-3 zmniejszają ryzyko kolejnego zawału.”
Różnica między lekiem a nutraceutykiem jest przedmiotem debaty naukowców i władz zdrowotnych. Zwykle uznaje się, że nutraceutyki powinny zawierać wyłącznie dawki mniejsze niż zawarte w lekach oraz wykazywać wyższy poziom bezpieczeństwa stosowania (szczególnie długotrwałego) niż typowe leki.
Przykładami substancji które mogą być zawarte w nutraceutykach są:
Jednym z podstawowych mechanizmów działania wielu z tych substancji jest ich działanie antyoksydacyjne (wymiatające wolne rodniki tlenowe). Prowadzi to do ochrony struktur komórkowych przed procesami degeneracji wynikającymi z zanieczyszczenia środowiska, procesów starzenia i innych procesów niekorzystnych dla zdrowia.

</doc>
<doc id="786256" url="https://pl.wikipedia.org/wiki?curid=786256" title="Olejnik">
Olejnik



</doc>
<doc id="786257" url="https://pl.wikipedia.org/wiki?curid=786257" title="Darren Gough">
Darren Gough

Darren Gough (ur. 18 września 1970 w Monk Bretton) – angielski krykiecista uznawany często za najlepszego angielskiego "pace bowlera" od czasów Boba Willisa. W reprezentacji Anglii zadebiutował w 1994 roku i od tego czasu (do sierpnia 2006) zagrał w jej składzie w 58 meczach testowych.
Na szczeblu klubowym przez piętnaście lat grał w barwach Yorkshire County Cricket Club, po czym z powodów rodzinnych w 2004 roku przeniósł się do Essex County Cricket Club.
Statystyki.
Na podstawie.

</doc>
<doc id="786265" url="https://pl.wikipedia.org/wiki?curid=786265" title="Gmina Kranjska Gora">
Gmina Kranjska Gora

Kranjska Gora – gmina w Słowenii. W 2010 roku liczyła 5291 mieszkańców.
Miejscowości.
Miejscowości wchodzące w skład gminy Kranjska Gora:

</doc>
<doc id="786271" url="https://pl.wikipedia.org/wiki?curid=786271" title="Bielefeld Hauptbahnhof">
Bielefeld Hauptbahnhof

Bielefeld Hauptbahnhof – główny dworzec kolejowy w Bielefeld, w kraju związkowym Nadrenia Północna-Westfalia, w Niemczech.
Położenie.
Dworzec główny w Bielefeldzie leży w północno-zachodniej części śródmieścia. Dworzec ten jest przesiadkowy z południowo-wschodniej do północno-wschodniej części Niemiec na Linii Hamm – Minden.

</doc>
<doc id="786272" url="https://pl.wikipedia.org/wiki?curid=786272" title="Piotr Zduński">
Piotr Zduński



</doc>
<doc id="786273" url="https://pl.wikipedia.org/wiki?curid=786273" title="Bożidar Djelić">
Bożidar Djelić



</doc>
<doc id="786274" url="https://pl.wikipedia.org/wiki?curid=786274" title="Wzdęcia">
Wzdęcia



</doc>
<doc id="786277" url="https://pl.wikipedia.org/wiki?curid=786277" title="Ankyloterium">
Ankyloterium

Ankyloterium ("Ancylotherium" – z greckiego „hakowate zwierzę”) – jeden z ostatnich przedstawicieli rodziny Chalicotheriidae, spokrewnionej z wymarłymi Brontotheriidae i z dzisiejszymi końmi, tapirami i nosorożcami. Żył 6,5–2 mln lat temu, od późnego miocenu do późnego pliocenu. Rodzaj "Ancylotherium" obejmuje jeden gatunek – "Ancylotherium hennigi".
Informacje.
"Ancylotherium" preferowało sawanny we wschodniej i południowej Afryce. Jego dieta była wyłącznie wegetariańska; zjadał owoce, rośliny i liście. "Ancylotherium" osiągało ponad 2 metry wysokości.

</doc>
<doc id="786282" url="https://pl.wikipedia.org/wiki?curid=786282" title="Synagoga Mizrachi">
Synagoga Mizrachi



</doc>
<doc id="786283" url="https://pl.wikipedia.org/wiki?curid=786283" title="Saki (rodzaj)">
Saki (rodzaj)

Saki ("Pithecia") – rodzaj ssaka naczelnego z podrodziny saki (Pitheciinae) w rodzinie sakowatych (Pitheciidae). 
Zasięg występowania.
Rodzaj obejmują gatunki występujące w lasach północnej i centralnej Ameryki Południowej.
Morfologia.
Długość ciała samic 32,3–54 cm, samców 28,5–57 cm, długość ogona samic 32,8–50 cm, samców 34–57 cm; masa ciała samic 1,4–2,5 kg, samców 1,4–3,5 kg. 
Systematyka.
Podział systematyczny.
Do rodzaju należą następujące gatunki:
Taksony o nieznanym lub wątpliwym zastosowaniu ("nomen dubium"):

</doc>
<doc id="786287" url="https://pl.wikipedia.org/wiki?curid=786287" title="Oksana Chwostenko">
Oksana Chwostenko

Oksana Jurijiwna Chwostenko (ukr. Оксана Юріївна Хвостенкo, ur. 27 listopada 1977 r. w Czernihowie) – ukraińska biathlonistka, czterokrotna medalistka mistrzostw świata, wielokrotna medalistka mistrzostw Europy.
Kariera.
Pierwszy sukces w karierze osiągnęła w 1996 roku, kiedy na mistrzostwach świata juniorów w Kontiolahti zdobyła srebrny medal w biegu indywidualnym. W zawodach Pucharu Świata zadebiutowała 7 grudnia 1996 roku w Östersund, zajmując 80. miejsce w sprincie. Pierwsze punkty zdobyła 30 listopada 2000 roku w Anterselvie, gdzie zajęła 13. miejsce w biegu indywidualnym. Na podium zawodów pucharowych pierwszy raz stanęła 13 grudnia 2006 roku w Hochfilzen, kończąc rywalizację w biegu indywidualnym na trzeciej pozycji. W zawodach tych wyprzedziły ją jedynie dwie Niemki: Andrea Henkel i Martina Glagow. W kolejnych startach jeszcze cztery razy stawała na podium, odnosząc przy tym jedno zwycięstwo: 21 stycznia 2007 roku w Pokljuce wygrała bieg masowy. Najlepsze wyniki osiągnęła w sezonie 2006/2007, kiedy zajęła dziewiąte miejsce w klasyfikacji generalnej i drugie w klasyfikacji biegu masowego.
Wspólnie z Iryną Merkuszyną, Oksaną Jakowlewą i Ołeną Petrową zdobyła srebrny medal w sztafecie na mistrzostwach świata w Chanty-Mansyjsku w 2003 roku. Kolejne trzy medale wywalczyła podczas rozgrywanych w 2008 roku mistrzostw świata w Östersund. Najpierw zdobyła brązowy medal w sprincie, plasując się za Andreą Henkel i Rosjanką Albiną Achatową. Pięć dni później trzecie miejsce zajęła też w biegu indywidualnym, za kolejną Rosjanką - Jekatieriną Jurjewą i Martiną Glagow. Ponadto razem z Oksaną Jakowlewą, Witą Semerenko i Wałentyną Semerenko zdobyła srebro w sztafecie. Była też między innymi ósma w sprincie i biegu masowym na mistrzostwach świata w Hochfilzen w 2005 roku. Wielokrotnie zdobywała medale mistrzostw Europy, w tym złote w biegu pościgowym na ME w Nowosybirsku (2005) i w sztafecie na 
ME w Novym Měscie (2008).
W 2002 roku wystartowała na igrzyskach olimpijskich w Salt Lake City, gdzie w swoim jedynym starcie zajęła 29. miejsce w biegu indywidualnym. Na rozgrywanych cztery lata później igrzyskach w Turynie zajęła 20. miejsce w tej konkurencji, 49. w sprincie i 11. w sztafecie. Brała też udział w igrzyskach olimpijskich w Vancouver w 2010 roku, zajmując między innymi ósme miejsce w biegu indywidualnym, jedenaste w sprincie i szóste w sztafecie.
Odznaczona Orderem Księżnej Olgi III klasy.
W 2011 roku została zdyskwalifikowana na rok, po tym jak w próbce jej krwi pobranej podczas MŚ 2011 wykryto podwyższone stężenie efedryny. W wyniku dyskwalifikacji anulowano wszystkie jej wyniki od momentu pobrania próbki, tj. od dnia rozegrania sztafety kobiet na MŚ 2011, gdzie Ukrainki zajęły drugie miejsce.
Od 2001 roku jej mężem jest Wiaczesław Derkacz.

</doc>
<doc id="786290" url="https://pl.wikipedia.org/wiki?curid=786290" title="Ludy tunguskie">
Ludy tunguskie

Ludy tunguskie, Tunguzi – ludy posługujące się językami z rodziny tungusko-mandżurskiej, zamieszkujące północną Azję (rosyjska Syberia, Mongolia, północne Chiny – zwłaszcza Mongolia Wewnętrzna).
Termin „ludy tunguskie” ma różne zakresy znaczeniowe w kręgach naukowych różnych krajów:
Pochodzenie nazwy.
Nazwa "tunguz" pochodzi od tatarskiego słowa „świnia”, oznaczającego też jedzącego wieprzowinę. Tatarzy wyznający islam nazywali tak plemiona innych religii. Europejczycy mianem Tunguzów określali Ewenków – najliczniejszą spośród tej grupy językowej narodowość, a następnie także inne, pokrewne im językowo i kulturowo ludy. Ta niejednoznaczność spowodowała, iż z czasem Ewenków zaczęto określać nazwą opartą na stosowanej w ich własnym języku, a słowo Tunguzi stosowano na określenie grupy ludów.
Lista ludów tunguskich.
Pozostałe ludy, określane mianem tunguskich w nauce anglosaskiej:

</doc>
<doc id="786295" url="https://pl.wikipedia.org/wiki?curid=786295" title="Ogród Botaniczny Uniwersytetu Zielonogórskiego">
Ogród Botaniczny Uniwersytetu Zielonogórskiego

Ogród Botaniczny Uniwersytetu Zielonogórskiego – odbudowany w 2007 roku przedwojenny ogród botaniczny w Zielonej Górze przy ul. Botanicznej. Ogród zajmuje ponad 2 ha.
Historia ogrodu.
Pierwszy ogród botaniczny w tym miejscu powstał w 1925 r. Inicjatorem budowy było Miejskie Towarzystwo Kultury Rolnej. Wówczas też zagospodarowano na cele rekreacyjne całe okolice dzisiejszej ul. Botanicznej, tworząc oprócz ogrodu także ambitne założenia parkowe, do dziś nie zachowane. Zbudowano wówczas sieć alejek parkowych oraz stworzono park miejski przy ul. Botanicznej. Znajdowała się tu także winnica miejska.
Ogród botaniczny powstał według projektu inspektora Rickhebena, wcześniejszego kierownika Ogrodu Botanicznego we Wrocławiu. W otaczającym ogród parku dendrologicznym zbudowano ziemny amfiteatr, jeziorko z wodospadem oraz punkt widokowy. 
Odbudowa.
Odbudowa ogrodu miała miejsce w latach 2006–2007 i kosztowała 6 mln złotych, z czego 1/3 stanowiły fundusze unijne. Inicjatorami odbudowy byli lokalni wykładowcy uniwersyteccy oraz miłośnicy przyrody (głównym liderem była Liga Ochrony Przyrody w Zielonej Górze). 
Odbudowany ogród zajmuje znacznie mniejszą powierzchnię niż pierwotne założenie sprzed II wojny światowej. Na części terenu przedwojennego ogrodu zbudowano bowiem budynki szkolne. Do tego w ramach odbudowy ogrodu zbudowano dwa pawilony na cele techniczne i administracyjne. 
Poza tym ogród został odtworzony według pierwotnych założeń z 1925 r. Odtworzono m.in. oczko wodne i alpinarium z roślinami górskimi charakterystycznymi dla Karkonoszy, nad rowami przerzucono mostki. Ogród jest podzielony na tzw. strefy roślinne, w których można podziwiać okazy z różnych kontynentów, ale też charakterystyczne dla tutejszego regionu oraz rośliny użytkowe, np. lebiodka majeranek czy tymianek.
Uroczyste otwarcie obecnego ogrodu odbyło się w dniu 17 października 2007 r. Po utworzeniu ogrodu miasto przekazało go w zarząd Uniwersytetowi Zielonogórskiemu.
Działy i kolekcje roślinne.
W kolekcji ogrodu botanicznego znajduje się obecnie około 500 gatunków i odmian roślin. Dominują w niej drzewa i krzewy. Rozmieszczone są one następujących działach tematycznych:
Godziny otwarcia.
Ogród otwarty jest dla zwiedzających czynny jest przez cały rok, również w dni wolne od pracy oraz w dni świąteczne, wstęp jest płatny.

</doc>
<doc id="786299" url="https://pl.wikipedia.org/wiki?curid=786299" title="Popyt konsumpcyjny">
Popyt konsumpcyjny

Popyt konsumpcyjny – wielkość konsumpcji realizowanej (planowanej) z rozporządzalnych dochodów osobistych gospodarstw domowych. 
Rozpatrując popyt konsumpcyjny z ekonomicznego punktu widzenia można powiedzieć, że zależy on od wielu czynników, przykładowo od bieżącego dochodu, stanu zamożności, oczekiwanych przyszłych dochodów oraz od relacji cen bieżących do cen oczekiwanych. Kluczowe determinanty decydujące o postępowaniu konsumenta na rynku można znaleźć w następujących koncepcjach konsumpcji: hipotezie dochodu absolutnego, hipotezie dochodu relatywnego, hipotezie dochodu permanentnego czy efekcie bogactwa.
Wielkość globalnego popytu konsumpcyjnego przy każdym poziomie rozporządzalnych dochodów osobistych obrazuje funkcja konsumpcji.

</doc>
<doc id="786300" url="https://pl.wikipedia.org/wiki?curid=786300" title="Lamuci">
Lamuci



</doc>
<doc id="786301" url="https://pl.wikipedia.org/wiki?curid=786301" title="DX Cluster">
DX Cluster

DX Cluster – serwis komputerowy stworzony przez krótkofalowców, służący do wzajemnego informowania o aktywności na stacji DX-owych (stacji pracujących z rzadko spotykanych krajów DXCC lub np. o ciekawych, okolicznościowych znakach wywoławczych).
Użytkownicy podłączeni do DX Clustera mają możliwość publikowania ogłoszeń o spotach DX i odpowiadania na ogłoszenia, wysłania prywatnych komunikatów do innych użytkowników, wysyłania i odbierania poczty, wyszukiwania i odbierania danych archiwalnych i dostępu do informacji zgromadzonych w bazach danych.
Jednym z bardziej popularnych DX Clusterów wśród międzynarodowej społeczności krótkofalarskiej był serwis prowadzony przez fiński klub OH9W/OH2AQ, jego zadania przejął klub OH8X.

</doc>
<doc id="786305" url="https://pl.wikipedia.org/wiki?curid=786305" title="Zdrada stanu">
Zdrada stanu

Zdrada stanu – przestępstwo, zbrodnia godząca w najistotniejsze interesy państwa, jak udział obywatela w działaniach przeciw własnemu krajowi, próba obalenia jego rządu poprzez zamach stanu, uczestnictwo w działalności zmierzającej do uszczuplenia terytorium państwowego, próba zabójstwa głowy państwa.
Zdrada stanu w polskim Kodeksie karnym.
Problematykę zdrady stanu reguluje art. 127 Kodeksu karnego:
Art. 127.
§ 1. Kto, mając na celu pozbawienie niepodległości, oderwanie części obszaru lub zmianę przemocą konstytucyjnego ustroju Rzeczypospolitej Polskiej, podejmuje w porozumieniu z innymi osobami działalność zmierzającą bezpośrednio do urzeczywistnienia tego celu, podlega karze pozbawienia wolności na czas nie krótszy od lat 10, karze 25 lat pozbawienia wolności albo karze dożywotniego pozbawienia wolności.
§ 2. Kto czyni przygotowania do popełnienia przestępstwa określonego w § 1, podlega karze pozbawienia wolności na czas nie krótszy od lat 3.
Przestępstwo zdrady stanu w innych systemach prawnych.
W krajach anglosaskich, gdzie pojęcie „zdrady stanu” istnieje od roku 1351, rozróżniało się dawniej „wysoką zdradę” ("High treason"), obejmującą przestępstwa wyżej wymienione i prowadzącą do kary śmierci i utraty majątku, od „mniejszej zdrady” ("Petty treason"), np. zabójstwa oficera przez żołnierza czy pracodawców przez służącego. Obecnie te różnice zniknęły: konstytucja USA (art. 3. 3) zawiera tylko definicję „zdrady” odpowiadającej pojęciu „zdrady stanu”, tzn. przestępstw typu udział własnego obywatela w wojnie przeciw USA czy konszachty z wrogami państwa. Sprawa wygląda podobnie w Kanadzie.
W prawodawstwie niemieckim XIX wieku rozróżniało się „Hochverrat” (zdradę stanu) i „Landesverrat” (zdradę kraju). "Hochverrat" odnosił się do prób naruszania stosunków wewnątrz kraju, a "Landesverrat" do prób podważenia międzynarodowej pozycji kraju. Obecne prawodawstwo RFN określa jako zdradę stanu ("Hochverrat") nie tylko próby, ale i przygotowania do zmiany ustroju państwowego czy praw zagwarantowanych przez konstytucję oraz oderwania części terytorium państwa poprzez zamach stanu. Grozi za to kara dożywotniego więzienia lub co najmniej 10 lat więzienia.
Podobnie wygląda sytuacja w Austrii, z tym że prawodawstwo austriackie przewiduje również kary za podobne akcje przeciw innemu, obcemu państwu.
Skazani za zdradę stanu.
Za zdradę stanu skazano na śmierć lub dożywocie m.in. następujące osoby:

</doc>
<doc id="786307" url="https://pl.wikipedia.org/wiki?curid=786307" title="Bart Somers">
Bart Somers

Bartolomeus Jozef Lodewijk Rosalia (Bart) Somers (ur. 12 maja 1964 w Mechelen) – belgijski i flamandzki polityk, były premier Flandrii, w latach 2004–2009 przewodniczący Flamandzkich Liberałów i Demokratów (VLD).
Życiorys.
Uzyskał licencjat w zakresie prawa na Katholieke Universiteit Leuven.
Karierę zawodową rozpoczynał jako zastępca redaktora naczelnego partyjnego czasopisma. W drugiej połowie lat 90. pełnił funkcję rzecznika prasowego VLD. Od 1994 do 2000 zasiadał w radzie Mechelen, w 2001 objął stanowisko burmistrza tej miejscowości, uzyskując reelekcję w kolejnych wyborach. W latach 1999–2004 sprawował mandat posła do Izby Reprezentantów. W okresie od czerwca 2003 do lipca 2004 był premierem Flandrii, następnie przez trzy lata zasiadał w regionalnym parlamencie.
W 2004 został przewodniczącym Flamandzkich Liberałów i Demokratów. W 2007 ponownie objął mandat deputowanego do niższej izby krajowego parlamentu. Dwa lata później ustąpił z kierowania partią, co było konsekwencją słabszych niż oczekiwane wyników w wyborach regionalnych. W przedterminowych wyborach w 2010 ponownie wybrany do niższej izby parlamentu, a w 2014 i 2019 uzyskiwał mandat posła do Parlamentu Flamandzkiego.
W 2019 dołączył do nowego rządu Flandrii Jana Jambona, w którym objął funkcję wicepremiera oraz ministra do spraw administracji krajowej.
Życie prywatne.
Bart Somers jest żonaty, ma dwoje dzieci.

</doc>
<doc id="786308" url="https://pl.wikipedia.org/wiki?curid=786308" title="Pitheciinae">
Pitheciinae



</doc>
<doc id="786309" url="https://pl.wikipedia.org/wiki?curid=786309" title="Haml">
Haml

Haml (XHTML Abstraction Markup Language) – język znaczników używany do prostego i przejrzystego opisywania XHTML. Został stworzony, aby obejść wiele niedoskonałości tradycyjnych systemów szablonów używając zarazem eleganckiej składni. Głównym zadaniem Hamla jest zastąpienie dotychczasowych systemów szablonów, jak PHP, RHTML czy ASP.
Odpowiednikiem Hamla dla CSS jest Sass, który jest rozpowszechniany razem z Hamlem.
Przykład zastosowania.
W rezultacie da XHTML:
Powszechny użytek.
Haml jest używany w kilku projektach Open Source (na przykład How'd They Vote czy Contentopolis), jest także wykorzystywany przez strony o charakterze komercyjnym.

</doc>
<doc id="786310" url="https://pl.wikipedia.org/wiki?curid=786310" title="Zawiadomienia">
Zawiadomienia



</doc>
<doc id="786314" url="https://pl.wikipedia.org/wiki?curid=786314" title="Clarisa Fernández">
Clarisa Fernández

Clarisa Fernández (ur. 28 sierpnia 1981 w Córdoba) – argentyńska tenisistka, reprezentantka w Fed Cup.
Kariera tenisowa.
W 2001 debiutowała na kortach Wimbledonu. W 2002 awansowała do czołowej setki rankingu światowego, była w półfinale w Bogocie i French Open. W marcu 2003 osiągnęła najwyższą pozycję w karierze – nr 26; była w półfinale French Open, pokonując m.in. Kim Clijsters (wówczas nr 4 na świecie).
W deblu, w styczniu 2001 osiągnęła najwyższą pozycję w karierze – nr 111.
W zespole narodowym w Fed Cup debiutowała w 2001. Do października 2007 wygrała 6 pojedynków, przegrała 1.

</doc>
<doc id="786315" url="https://pl.wikipedia.org/wiki?curid=786315" title="Vojtěch Filip">
Vojtěch Filip

Vojtěch Filip (ur. 13 stycznia 1955 w Jedovarach) – czeski polityk, działacz komunistyczny, wiceprzewodniczący Izby Poselskiej, od 2005 do 2021 przewodniczący Komunistycznej Partii Czech i Moraw.
Życiorys.
W 1970 wstąpił do komunistycznej młodzieżówki Socialistický svaz mládeže, pracował w jej strukturach jako referent. W 1978 ukończył studia prawnicze na Universita Jana Evangelisty Purkyně w Brnie. Do 1993 był zatrudniony jako prawnik w przedsiębiorstwie państwowym Sfinx. Od 1983 do czasu rozwiązania w 1990 członek Komunistycznej Partii Czechosłowacji, od 1984 wchodził w skład komitetu miejskiego w Czeskich Budziejowicach. W 1990 został deputowanym do Federalnego Zgromadzenia Czeskiej i Słowackiej Republiki Federacyjnej, w którym zasiadał do 1992. Kontynuował działalność partyjną w ramach Komunistycznej Partii Czech i Moraw. W latach 1994–2002 był radnym miejskim w Czeskich Budziejowicach.
W 1996 po raz pierwszy wybrany na deputowanego do Izby Poselskiej. Z powodzeniem ubiegał się o reelekcję w 1998, 2002, 2006, 2010, 2013 i 2017. Obejmował funkcje przewodniczącego klubu poselskiego KSČM i wiceprzewodniczącego niższej izby czeskiego parlamentu. W latach 2004–2005 był wiceprzewodniczącym partii, w 2005 został przewodniczącym KSČM (jego poprzednikiem był Miroslav Grebeníček). W wyniku wyborów z października 2021 komuniści utracili poselską reprezentację, nie przekraczając wyborczego progu. 9 października Vojtěch Filip zrezygnował z kierowania partią.

</doc>
<doc id="786316" url="https://pl.wikipedia.org/wiki?curid=786316" title="Sakowate">
Sakowate

Sakowate (Pitheciidae) – rodzina nadrzewnych ssaków naczelnych Nowego Świata z infrarzędu małpokształtnych (Simiiformes) obejmująca gatunki określane nazwami titi, saki i uakari, wcześniej zaliczane do rodziny płaksowatych (Cebidae).
Zasięg występowania.
Małpy zaliczane do rodziny Pitheciidae występują w lasach Ameryki Południowej – większość gatunków w rejonie Amazonki i Orinoko, a pozostałe na terenach od Kolumbii po Boliwię i południowo-wschodnie wybrzeża Brazylii. Zasiedlają lasy różnych typów – od terenów bagnistych, przez sawanny drzewiaste, lasy galeriowe po tropikalne lasy deszczowe.
Charakterystyka.
Są to małpy małe i średniej wielkości, od 70 cm do blisko 100 cm długości ciała, o różnorodnym, często kontrastowym ubarwieniu. Ich ogon jest puszysty i nie jest chwytny. Titi, czyli gatunki z rodzaju "Callicebus", są najmniejszymi przedstawicielami rodziny, do największych należą uakari. Pitheciidae mają wydłużony pysk i siekacze skierowane ukośnie ku przodowi. Uzębienie jest przystosowane do zjadania twardych owoców stanowiących podstawę diety tych ssaków. Uzupełnienie stanowią liście i owady.
Pitheciidae prowadzą nadrzewny tryb życia, są aktywne w ciągu dnia. Saki i uakari żyją w stadach złożonych z kilku do kilkudziesięciu osobników, natomiast titi są gatunkami monogamicznymi i żyją w małych grupach rodzinnych. Samice rodzą jedno młode po 5-6-miesięcznej ciąży. Długość życia gatunków obserwowanych w niewoli wynosiła od 25 dla "Callicebus" spp. do 35 lat w przypadku gatunków z rodzaju "Pithecia".
Systematyka.
Podrodzina Pitheciinae była wcześniej zaliczana do rodziny płaksowatych. Została wyodrębniona z płaksowatych, podniesiona do rangi rodziny Pitheciidae jako takson monofiletyczny i podzielona przez taksonomów na dwie podrodziny: Callicebinae – obejmującą wiele gatunków titi oraz Pitheciinae – obejmującą gatunki określane jako saki i uakari.
Opisano również rodzaje o niepewnej pozycji systematycznej i niesklasyfikowane w żadnej z powyższych podrodzin:

</doc>
<doc id="786317" url="https://pl.wikipedia.org/wiki?curid=786317" title="Faktor">
Faktor



</doc>
<doc id="786318" url="https://pl.wikipedia.org/wiki?curid=786318" title="Faktorant">
Faktorant



</doc>
<doc id="786321" url="https://pl.wikipedia.org/wiki?curid=786321" title="Ambra Angiolini">
Ambra Angiolini

Ambra Angiolini (ur. 22 kwietnia 1977 w Rzymie) – włoska prezenterka telewizyjna, piosenkarka i aktorka.
Karierę zaczęła w wieku 15 lat od udziału w drugiej edycji konkursu "Non è la Rai". Jako piosenkarka debiutowała w 1994 roku albumem "T'appartengo".

</doc>
<doc id="786322" url="https://pl.wikipedia.org/wiki?curid=786322" title="Antena tubowa">
Antena tubowa

Antena tubowa – rodzaj anteny aperturowej.
W najprostszym wykonaniu antena tubowa to falowód prostokątny. Koniec falowodu nie jest optymalnym przejściem fali elektromagnetycznej do wolnej przestrzeni, stąd pojawia się duża fala odbita. Odpowiednie przekształcenia konstrukcyjne dokonane na końcu falowodu prowadzą do stworzenia anteny tubowej, która posiada lepsze parametry (mniejszy WFS).
Na rysunku przedstawiono typy anten tubowych.
Pozostałymi typami anten tubowych są:

</doc>
<doc id="786325" url="https://pl.wikipedia.org/wiki?curid=786325" title="Rymologion">
Rymologion

Rymologion (Rymologia) – zbiór wierszy Symeona Połockiego z XVII w.
Rymologion to jeden z trzech zbiorów wierszowanych Symeona, dziś zwanych słownikami encyklopedycznymi. Zawiera utwory pochwalne, adresowane do cara, członków jego rodziny oraz dostojników świeckich i kościelnych. Utwory te powstawały z okazji ceremonii dworskich oraz świąt.

</doc>
<doc id="786326" url="https://pl.wikipedia.org/wiki?curid=786326" title="Yonderboi">
Yonderboi

László Fogarasi, pseud. artystyczny Yonderboi (1980) – węgierski kompozytor, jego styl to połączenie muzyki elektronicznej, jazzu, hip-hopu, folku i mrocznej kameralistyki.
Muzyką elektroniczną zajmuje się od szkoły średniej. Mając 16 lat wysłał swoje demo do budapeszteńskiego Juice Records, co zaowocowało wydaniem singla pt. "Cinnamon Kisses". W 1998 nagrał "Pink Solidism" (instrumentalna wersja "Riders on the storm" grupy The Doors), którą wydano na składance "Future Sound of Budapest, vol.2". Dwa lata później wydano jego debiutancką płytę "Shallow and Profound", po czym stał się artystą rozpoznawanym na świecie. W 2005 wydał drugą płytę – "Splendid Isolation".
Jego pseudonim pochodzi od imienia (Yonderboy) jednego z bohaterów powieści Neuromancer.
Dyskografia.
Albumy
Single
Wideografia.
Wideo

</doc>
<doc id="786328" url="https://pl.wikipedia.org/wiki?curid=786328" title="Specjalność">
Specjalność



</doc>
<doc id="786330" url="https://pl.wikipedia.org/wiki?curid=786330" title="Elwood Haynes">
Elwood Haynes

Elwood Haynes (ur. 14 października 1857 w Portland, Indiana; zm. 13 kwietnia 1925 w Kokomo, Indiana) – amerykański wynalazca, pionier motoryzacji, budowniczy jednego z pierwszych samochodów. 
Życiorys.
4 lipca 1894 w Kokomo odbył pierwszą zakończoną sukcesem jazdę pojazdem wyposażonym w jednocylindrowy silnik o mocy 1 KM, rozwijając prędkość ok. 10 km/h.
Jako pierwszy w Stanach Zjednoczonych skonstruował model samochodu zdatny do produkcji seryjnej.

</doc>
<doc id="786331" url="https://pl.wikipedia.org/wiki?curid=786331" title="Ogród wielu kwiatów">
Ogród wielu kwiatów

Ogród wielu kwiatów – zbiór wierszy Symeona Połockiego z XVII wieku.
Symeon Połocki, będąc wychowawcą carskich dzieci, pisał rymowanki, przekazujące im wiadomości z różnych dziedzin. Wszystkie te wiersze zostały uporządkowane według treści, a następnie przedstawione w porządku alfabetycznym.

</doc>
<doc id="786334" url="https://pl.wikipedia.org/wiki?curid=786334" title="La Côte Feuillée">
La Côte Feuillée

La Côte Feuillée to kompleks pięciu skoczni narciarskich, znajdujących się we francuskiej miejscowości Chaux-Neuve.
Kompleks skoczni w Chaux-Neuve składa się z obiektów K-106, K-60, K-28, K-10 i K-8, z których wszystkie przystosowane są do oddawania skoków w lecie. W 2011 roku miała miejsce przebudowa największej ze skoczni. Jej punkt konstrukcyjny został przesunięty z 90. na 106. metr. Rekord skoczni wynoszący 120,5 m ustanowił Jason Lamy Chappuis w dniu 26 marca 2011. Na skoczni odbywają się głównie zawody krajowe, tj. mistrzostwa Francji w skokach narciarskich i kombinacji norweskiej oraz Puchar Świata w kombinacji norweskiej. Skocznie służą także jako baza treningowa dla reprezentacji Francji w kombinacji i skokach narciarskich.

</doc>
<doc id="786335" url="https://pl.wikipedia.org/wiki?curid=786335" title="Kiskőrös">
Kiskőrös

Kiskőrös – miasto w południowych Węgrzech, w komitacie Bács-Kiskun, na Wielkiej Nizinie Węgierskiej. Liczy prawie 14,3 tys. mieszkańców (I 2011).
W mieście tym 1 stycznia 1823 urodził się Sándor Petőfi.

</doc>
<doc id="786338" url="https://pl.wikipedia.org/wiki?curid=786338" title="Johan Vande Lanotte">
Johan Vande Lanotte

Johan Cyrille Corneel Vande Lanotte (ur. 6 lipca 1955 w Poperinge) – belgijski i flamandzki polityk, długoletni wicepremier i minister, w latach 2005–2007 przewodniczący Partii Socjalistycznej.
Życiorys.
W 1978 ukończył nauki polityczne na Uniwersytecie w Antwerpii, a w 1981 prawo na Vrije Universiteit Brussel. W 1986 został doktorem prawa na Uniwersytecie w Gandawie. Pracował w administracji Gandawy, zajmował się działalnością akademicką na uczelni w tym mieście. Od 1988 objął stanowisko profesora prawa publicznego na Uniwersytecie w Gandawie, w 1991 rozpoczął prowadzenie zajęć na VUB.
W latach 1988–1991 był szefem gabinetu politycznego ministra spraw wewnętrznych. W 1991 wybrany został po raz pierwszy na członka federalnej Izby Reprezentantów, uzyskiwał reelekcję w kolejnych wyborach. W latach 1994–1998 w gabinecie Jean-Luka Dehaene pełnił funkcję ministra spraw wewnętrznych (od 1995 na stanowisku wicepremiera). W 1998 został zdymisjonowany w związku ze sprawą Marca Dutroux. W 1999 nowy premier, Guy Verhofstadt, powołał go na urząd wicepremiera oraz ministra budżetu, integracji społecznej i spraw socjalnych. Od 2003 do 2005 był ponownie wicepremierem oraz ministrem budżetu i inwestycji publicznych.
W 2005 odszedł z rządu w związku z wyborem na przewodniczącego Partii Socjalistycznej. Zrezygnował ze stanowiska po wyborach parlamentarnych w 2007, w których jego ugrupowanie straciło 9 mandatów w Izbie Reprezentantów. W tych samych wyborach Johan Vande Lanotte uzyskał mandat członka federalnego Senatu, który utrzymał także w 2010.
W grudniu 2011 powrócił do rządu jako wicepremier, minister gospodarki, spraw konsumentów i Morza Północnego w gabinecie, na czele którego stanął Elio Di Rupo. W 2014 ponownie został posłem do niższej izby federalnego parlamentu. W 2015 objął stanowisko burmistrza Ostendy, pełniąc tę funkcję do końca 2018.

</doc>
<doc id="786340" url="https://pl.wikipedia.org/wiki?curid=786340" title="Kazimierz Dąbrowski (duchowny)">
Kazimierz Dąbrowski (duchowny)

Kazimierz Dąbrowski (ur. 24 marca 1908 w Lewinku koło Wejherowa, zm. 4 grudnia 1987 w Tczewie) – polski duchowny katolicki, historyk, profesor Wyższego Seminarium Duchownego w Pelplinie, kanonik kapituły kolegiackiej w Chełmży.
Pochodził z rodziny rolnika Jana i Marty z Wałdowskich. Uczęszczał do Państwowego Gimnazjum Klasycznego im. Jana III Sobieskiego w Wejherowie, maturę zdał w 1929, w 1931 podjął studia historyczne na Uniwersytecie Poznańskim (w 1935 uzyskał magisterium na podstawie pracy "Monografia Chmielna"). Po studiach pracował jako nauczyciel historii w gimnazjum w Kartuzach. W 1937 rozpoczął studia teologiczne w seminarium w Pelplinie, które przerwał po wybuchu wojny. Był więziony, później wcielony do armii niemieckiej; przedostał się na Zachód i od 1944 służył w Wojsku Polskim. W styczniu 1945 wznowił studia teologiczne w St. Joseph's College Upholland w Wigan. Do Polski powrócił w lutym 1947, 29 czerwca tegoż roku przyjął w Pelplinie święcenia kapłańskie.
Był wikariuszem w Toruniu i Chełmży, w latach 1948-1961 uczył historii w gimnazjum biskupim w Pelplinie (Collegium Marianum), przez trzy lata (1951-1954) administrował parafią Jabłowo. W latach 1954-1984 był kustoszem Archiwum Diecezji Chełmińskiej. W listopadzie 1963 na Wydziale Humanistycznym Uniwersytetu Poznańskiego obronił rozprawę doktorską "Rozwój wielkiej własności ziemskiej klasztoru cysterek w Żarnowcu od XIII do XVI w.", habilitował się w 1976 na Wydziale Teologicznym Katolickiego Uniwersytetu Lubelskiego na podstawie pracy "Opactwo cystersów w Oliwie od XII do XVI w." Od 1975 był profesorem Wyższego Seminarium Duchownego w Pelplinie, gdzie wykładał dzieje diecezji chełmińskiej. Należał do Gdańskiego Towarzystwa Naukowego. W październiku 1984 otrzymał godność kanonika kapituły kolegiackiej chełmżyńskiej. Pochowany został w Pelplinie.
W badaniach naukowych zajmował się przede wszystkim tematyką kaszubską, dziejami kościelnymi Pomorza Nadwiślańskiego (i diecezji chełmińskiej) oraz biografistyką duchowieństwa diecezji chełmińskiej.

</doc>
<doc id="786341" url="https://pl.wikipedia.org/wiki?curid=786341" title="Cannonball">
Cannonball

Wyścig gumowej kuli (oryg. ang. "Cannonball" dosł. "armatnia kula") – film produkcji amerykańskiej z 1976 roku, którego głównym bohaterem jest Cannonball Buckman grany przez Davida Carradine'a. Reżyserem filmu był Paul Bartel. Film stał się legendą amerykańskiego kina – stał się wyznacznikiem i pierwowzorem dla całej serii wyścigowych filmów akcji jak "Gumball", "Szybcy i wściekli" czy "Wyścig szczurów".
Opis fabuły.
Film opowiada o nielegalnym wyścigu który odbywa się w Stanach Zjednoczonych, a jego trasa wiedzie przez całą szerokość USA – od Los Angeles aż do Nowego Jorku. Nagrodą za zwycięstwo jest suma 100 tysięcy dolarów. Głównym bohaterem jest były rajdowiec Cannonball Buckman, który w swej przeszłości miał potyczki z prawem i obecnie nie może on "od tak" przekroczyć granicy stanu. Chęć zwycięstwa zmusza uczestników do nadmiernego przekraczania prędkości, przez co policja próbuje przeszkodzić w rozegraniu nielegalnych zawodów. W wyścigu bierze udział wiele barwnych postaci, m.in.: para nastolatków, trójka dziewczyn, przyjaciel Buckmana, odwieczny rywal Cannonballa i inni.
Obsada.
i inni.

</doc>
<doc id="786344" url="https://pl.wikipedia.org/wiki?curid=786344" title="Cypr w Konkursie Piosenki Eurowizji">
Cypr w Konkursie Piosenki Eurowizji

Cypr uczestniczy w Konkursie Piosenki Eurowizji od 1981. Od debiutu przygotowaniami do konkursu zajmuje się nadawca publiczny Radiofonikó Ídruma Kúprou (RIK).
Najwyższym wynikiem kraju w konkursie jest drugie miejsce, które w 2018 zajęła Eleni Fureira z piosenką „Fuego”
Cypr dwukrotnie nie wystawił swojego reprezentanta na konkurs: w 1988 i 2001. Podczas finału konkursu w 1988 kraj miał reprezentować Jannis Dimitru z piosenką „Timame”, jednak CyBC nie dopuścił go do występu z powodu wykonania piosenki podczas cypryjskich selekcji w 1984, co naruszało regulamin konkursu. W 2001 nadawca nie został dopuszczony do udziału w 46. Konkursie Piosenki Eurowizji z powodu słabych wyników osiągniętych w poprzednich latach.
Uczestnictwo.
Cypr uczestniczy w Konkursie Piosenki Eurowizji od 1981. Poniższa tabela uwzględnia nazwiska wszystkich cypryjskich reprezentantów, tytuły konkursowych piosenek oraz wyniki w poszczególnych latach.
Historia głosowania w finale (1981–2022).
Poniższe tabele pokazują, którym krajom Cypr przyznaje w finale najwięcej punktów oraz od których państw cypryjscy reprezentanci otrzymują najwyższe noty:
Kraje, którym Cypr "przyznał" najwięcej punktów:
Kraje, od których Cypr "otrzymał" najwięcej punktów:
Legenda:
Nagrody im. Marcela Bezençona.
Nagrody im. Marcela Bezençona – trofea dla najlepszych konkurencyjnych piosenek w finale, które zostały po raz pierwszy rozdane podczas 47. Konkursu Piosenki Eurowizji zorganizowanego w Tallinnie w Estonii. Pomysłodawcami nagrody byli: Christer Björkman (reprezentant Szwecji w 1992 roku, obecny Szef Delegacji Szwecji) oraz Richard Herrey (członek szwedzkiego zespołu Herreys, który wygrał Konkurs Piosenki Eurowizji 1984). Statuetka nosi nazwisko twórcy Konkursu Piosenki Eurowizji – Marcela Bezençona.
Nagrody przyznawane są w trzech kategoriach:
Nagroda Kompozytorów
Nagroda Artystyczna

</doc>
<doc id="786349" url="https://pl.wikipedia.org/wiki?curid=786349" title="Obrona pozycyjna">
Obrona pozycyjna

Obrona pozycyjna "(ang. area defence lub position defence)" - to sposób prowadzenia obrony polegający na utrzymaniu terenu, dążeniu do rozbicia nacierających zgrupowań przeciwnika przed przednią linią obrony lub w rejonie oddziałów pierwszego rzutu. W wypadku wdarcia się jego sił w głąb obrony dąży się do ich zatrzymania, po czym, przez wykonanie zwrotu zaczepnego, do odzyskania utraconego terenu.
Dominującym czynnikiem walki zbrojnej w obronie pozycyjnej jest opór, głównym wskaźnikiem efektywności zaś utrzymanie zajmowanego terytorium.
Regulaminy Wojska Polskiego okresu II Rzeczypospolitej tak opisywały obronę stałą: 
&lt;br&gt;"jeśli siły i środki pozwalają na skuteczne opanowanie ogniem całego pasa działania, wówczas można stosować obronę stałą. Zadaniem obrony stałej jest utrzymanie terenu. Skuteczność obrony stałej zależy głównie od zaciętości oporu wszystkich obrońców i natychmiastowych przeciwuderzeń z inicjatywy najbliższych dowódców. Zadania odwodów w obronie stałej sprowadzają się przede wszystkiem do uderzenia (przeciwuderzenia, przeciwnatarcia), celem odebrania utraconych stanowisk obronnych oraz do zwrotu zaczepnego. Organizacja i wyposażenie w sprzęt ogniowy dywizji piechoty pozwala jej w zwykłych warunkach terenowych na opanowanie ogniem pasa działania do 10 km szerokości. Należy jednak pamiętać, ie wytrzymałość zapory ogniowej zależy nie tylko od szerokości pasa działania i właściwości terenu, lecz także od siły natarcia nieprzyjaciela". 
Obronę pozycyjną definiowano w sposób następujący: "obrona stała, trwająca czas dłuższy, może przybrać formę obrony pozycyjnej. Obrona pozycyjna różni się od obrony stałej stopniem przygotowania pozycji i nasyceniem środkami walki". 
W przypadku obrony pozycyjnej dąży się przede wszystkim do zadania przeciwnikowi jak największych strat podczas walk o przedni skraj obrony oraz na kolejnych pozycjach obrony. Główną rolę w starciu odgrywa ogień, a kontrataki i przeciwuderzenia są mniej wskazane. Szeroko stosuje się jedynie manewr środkami ogniowymi, odwodami przeciwpancernymi, zaporowymi i ogólnymi kierowanymi na rubieże ogniowe.
Obrona pozycyjna stara się to osiągnąć przez zmuszenie przeciwnika do szturmowania zawczasu przygotowanych, umocnionych pozycji obronnych.

</doc>
<doc id="786350" url="https://pl.wikipedia.org/wiki?curid=786350" title="Journal of Organizational Change Management">
Journal of Organizational Change Management

Journal of Organizational Change Management - europejskie czasopismo naukowe z zakresu teorii organizacji i zarządzania, wydawane przez Emerald. Występuje na liście filadelfijskiej. Redaktorem naczelnym jest Sławomir Magala, profesor Erasmus University (Rotterdam). Pismo koncentruje się na zagadnieniach zmiany organizacyjnej i krytycznej teorii zarządzania, ze szczególnym uwzględnieniem specyfiki organizacji europejskich. Wyróżnia je stosunkowo duża otwartość zarówno na metody ilościowe jak i metody jakościowe - publikowane są badania z obu nurtów, a także z różnych paradygmatów.

</doc>
<doc id="786351" url="https://pl.wikipedia.org/wiki?curid=786351" title="LM-68M">
LM-68M

LM-68M (71-68M) – czteroosiowy wagon tramwajowy produkcji radzieckich zakładów PTMZ. LM jest skrótem od «Ленинградский Моторный» (Leningradzkij Motornyj). LM68M jest wersją rozwojową wozu typu LM-68. Produkcja seryjna rozpoczęła się w 1974, a zakończyła się w 1988 r.
Tramwaje tego typu są użytkowane w Petersburgu.
Dane techniczne.
LM-68M jest tramwajem szerokotorowym na tor 1524 mm, czteroosiowym, z wysoką podłogą. W porównaniu z poprzednikiem, LM-68, posiada ion wzmocnioną ramę i usunięte okienka na dachu. LM-68M ma 35 miejsc siedzących, zaś pojemność maksymalną określono na 206 osób. Wymiary: 15000 mm długości, 2550 mm szerokości i 3170 mm wysokości. Masa wynosi 19,5 ton. Tramwaj może być użytkowany w trakcji wielokrotnej.
Modyfikacje.
71-881 – dwukierunkowa, dwukabinowa wersja LM-68M. Używana w Petersburgu oraz na linii dowożącej do elektrowni wodnej w Czeriomuszkach.

</doc>
<doc id="786356" url="https://pl.wikipedia.org/wiki?curid=786356" title="Łuda Jana">
Łuda Jana

Łuda Jana („Szalona Jana”; ) – rzeka w środkowej Bułgarii, lewy dopływ Maricy w zlewisku Morza Egejskiego. Długość – 74 km. 
Łuda Jana wypływa w paśmie górskim Sysztinska Sredna Gora w łańcuchu Srednej Gory. Płynie na południe przez Nizinę Górnotracką i wpada do Maricy kilka km na wschód od Pazardżiku. 
Według bułgarskiego geografa Pawła Deliradewa nazwa rzeki pochodzi od siły, z jaką płynie rzeka po ulewnych deszczach (stąd „Szalona”) i od imienia bułgarskiej bohaterki z czasów panowania osmańskiego, która nosiła imię Jana. Według innej wersji nazwa rzeki wiąże się z dawną legendą, opowiadającą dzieje pięknej Bułgarki imieniem Jana, którą rodzice chcieli siłą wydać za bogatego Turka. Dziewczę odmówiło, po czym, by uniknąć przykrego losu, rzuciło się do wody. Turek, słysząc tę wieść stwierdził, że dziewczyna musiała być szalona. Z połączenia słów „szalona dziewczyna” i jej imienia – Jana, rzeka otrzymała nazwę „Szalona Jana”. Trzecia wersja, której autorem jest bułgarski językoznawca Stefan Mładenow, głosi, że jest możliwe, iż trackie słowo "jana" oznaczało „rzekę”.

</doc>
<doc id="786364" url="https://pl.wikipedia.org/wiki?curid=786364" title="Jo Vandeurzen">
Jo Vandeurzen

Johan Maria Gerardus (Jo) Vandeurzen (ur. 2 czerwca 1958 w Heusden) – belgijski i flamandzki polityk, były wicepremier i minister sprawiedliwości. W latach 2004–2007 przewodniczący partii Chrześcijańscy Demokraci i Flamandowie (CD&amp;V).
Życiorys.
Ukończył studia prawnicze na Katolickim Uniwersytecie w Leuven, po czym podjął praktykę w zawodzie prawnika w Beringen. Zaangażował się w działalność Chrześcijańskiej Partii Ludowej (CVP), przekształconej w 2001 w partię Chrześcijańscy Demokraci i Flamandowie. Od 1983 do 1989 był przewodniczącym tego ugrupowania w Genk, następnie członkiem biura krajowego.
W 1993 zastąpił Luka Dhoore w Izbie Reprezentantów. Reelekcję uzyskiwał w kolejnych wyborach parlamentarnych (1995, 1999, 2003 i 2007). Od 1995 zasiada w radzie miejskiej w Genk. Był sekretarzem generalnym CD&amp;V (2001–2004), tymczasowym przewodniczącym (2004), zaś w okresie od października 2004 do grudnia 2007 stał na czele tego ugrupowania. Pod jego przywództwem chadecy zwyciężyli w wyborach samorządowych (2006) i krajowych (2007).
W grudniu 2007 objął urząd ministra sprawiedliwości w tymczasowym rządzie Guya Verhofstadta. W marcu 2008 nowy premier Yves Leterme powierzył mu dodatkowo funkcję wicepremiera oraz ministra ds. reformy instytucjonalnej. Odszedł razem z premierem w grudniu tego samego roku po kryzysie koalicyjnym związanym z rzekomymi naciskami urzędników państwowych na wymiar sprawiedliwości, którym zaprzeczyło parlamentarne śledztwo.
W 2009 Jo Vandeurzen uzyskał wysokie poparcie w wyborach w Regionie Flamandzkim, prowadząc CD&amp;V do wygranej i otrzymując w niderlandzkojęzycznych mediach przydomek „Super Joe”. W tym samym roku został ministrem polityki społecznej, zdrowia i rodziny w regionalnym rządzie Flandrii, kierowanym przez Krisa Peetersa. W 2014 i 2019 ponownie uzyskiwał mandat posła do Parlamentu Flamandzkiego. Pozostał w składzie rządu Geerta Bourgeoisa oraz w przejściowym gabinecie Liesbeth Homans, kończąc urzędowanie w październiku 2019.

</doc>
<doc id="786365" url="https://pl.wikipedia.org/wiki?curid=786365" title="Oset siny">
Oset siny

Oset siny, oset siwy ("Carduus defloratus" subsp. "glaucus" (Baumg.) Nyman) – podgatunek "Carduus defloratus". Jest to roślina wieloletnia należąca do rodziny astrowatych. Występuje w górach południowej i środkowej Europy, w Polsce w Tatrach i Pieninach i jest tam rośliną średnio pospolitą. Przez Polskę przebiega północna granica jego zasięgu. Status gatunku we florze Polski: gatunek rodzimy.
Biologia i ekologia.
Bylina, hemikryptofit. Kwitnie od lipca do września, roślina owadopylna i wiatrosiewna. Rośnie w górach, na skalistych zboczach, suchych korytach potoków, wśród wilgotnych skał, przy ścieżkach, wyłącznie na wapieniu. Roślina wapieniolubna. Gatunek charakterystyczny dla Ass. "Carici sempervirentis-Festucetum".
Tworzy mieszańce z ostem nastroszonym.

</doc>
<doc id="786370" url="https://pl.wikipedia.org/wiki?curid=786370" title="John Montagu">
John Montagu



</doc>
<doc id="786371" url="https://pl.wikipedia.org/wiki?curid=786371" title="Oset siwy">
Oset siwy



</doc>
<doc id="786372" url="https://pl.wikipedia.org/wiki?curid=786372" title="Carduus glaucus">
Carduus glaucus



</doc>
<doc id="786374" url="https://pl.wikipedia.org/wiki?curid=786374" title="Koshiba Masatoshi">
Koshiba Masatoshi



</doc>
<doc id="786377" url="https://pl.wikipedia.org/wiki?curid=786377" title="Emerald Group Publishing">
Emerald Group Publishing

Emerald – jeden z największych wydawców czasopism naukowych z zakresu zarządzania na świecie. 
Opis.
Przedsiębiorstwo powstało w 1967 roku pod nazwą "Management Consultants Bradford" (MCB) i działało pod nią do roku 2001. Pierwszym wydawanym czasopismem było "Management Decision".
Obecnie oferuje przede wszystkim dostęp elektroniczny do ponad artykułów pełnotekstowych z kilkuset czasopism o zarządzaniu, a także z zakresu inżynierii.

</doc>
<doc id="786378" url="https://pl.wikipedia.org/wiki?curid=786378" title="Burrel">
Burrel

Burrel (także "Burreli" lub "Burelë") – miasto w północno-zachodniej Albanii, od 1922 r. stolica okręgu Mat w obwodzie Dibra. Jest położone 91 km od Tirany. Liczba mieszkańców wynosi około 15 800 (2006).
Od 1952 r. w mieście działał kombinat im. Karola Marksa. W 1938 r., w okresie rządów Ahmeda Zogu rozpoczęto budowę jednego z największych więzień w ówczesnej Albanii. Budowa została ukończona w czasie włoskiej okupacji Albanii. W 1946 r. więzienie zostało przejęte przez władze komunistyczne. Umieszczano w nim głównie intelektualistów i członków przedwojennej ekipy rządzącej. Mimo iż w budynkach więzienia przewidziano miejsce dla 400 skazanych, ich liczba przekraczała 600. Z powodu niedożywienia i chorób, więzienie w Burrel wyróżniała wysoka śmiertelność – do 1990 r. zmarło ponad 600 osadzonych, większość w latach 1946–1949. W więzieniu był osadzony m.in. Fatos Lubonja.
Na początku pierwszej dekady XXI wieku okolice Burrel zasłynęły ponownie jako miejsce tajnych więzień.
W kwietniu 2008 r. Carla Del Ponte, w latach 1999–2007 główna prokurator Międzynarodowego Trybunału Karnego dla byłej Jugosławii, opublikowała wspomnienia, w których oskarżyła UÇK o uprowadzenie do północnej Albanii ok. 300 kosowskich Serbów. Według Del Ponte, ludzi tych zabito, a ich narządy wewnętrzne usunięto i sprzedano na przeszczepy. Makabryczne sceny działy się jakoby w pomalowanym na żółto domu, na końcu ulicy we wsi Rribe, niedaleko miasteczka Burrel. Serge Brammertz, który zastąpił Del Ponte na stanowisku głównego prokuratora, uznał zgromadzone przez nią informacje na ten temat za mało wiarygodne. Publikacja Del Ponte spowodowała jednak, że Rada Europy wysłała do Albanii swojego przedstawiciela Dicka Marty'ego w celu zweryfikowania przytoczonych twierdzeń. Po dwuletnim dochodzeniu Marty skorygował relacje Del Ponte. Według niego bezpośrednio po zakończeniu działań wojennych bojownicy UÇK uprowadzili z Kosowa do północnej Albanii ok. 500 osób, przeważnie Serbów, lecz także opozycyjnie nastawionych Albańczyków. W tajnych więzieniach poddano ich upokarzającym i nieludzkim praktykom, niektórych zabito, a z ciał pewnej liczby więźniów pobrano organy. W żółtym (obecnie białym) domu tylko przetrzymywano jeńców, transplantacji dokonywano natomiast w prowizorycznej klinice w pobliżu lotniska w Tiranie (Fushë-Krujë). 
Raport Dicka Marty'ego w tej sprawie został przyjęty przez Zgromadzenie Parlamentarne Rady Europy w styczniu 2011 r. W raporcie oskarżono premiera Kosowa Hashima Thaciego o to, że wiedział o handlu organami ludzkimi w dawnej prowincji Serbii po wojnie z lat 1998-1999. Zgromadzenie Parlamentarne RE wydało rezolucję, w której domaga się od Albanii i władz Kosowa "przeprowadzenia poważnego, niezależnego śledztwa w sprawie tajnych ośrodków zatrzymań, w których w nieludzki sposób traktowano więźniów z Kosowa, pochodzenia serbskiego, jak i albańskiego" w czasie konfliktu w Kosowie i później.
http://www.assembly.coe.int/CommitteeDocs/2010/ajdoc462010prov.pdf

</doc>
<doc id="786379" url="https://pl.wikipedia.org/wiki?curid=786379" title="Wiedźmikołaj (film)">
Wiedźmikołaj (film)

Wiedźmikołaj – dwuodcinkowa adaptacja książki Terry’ego Pratchetta o tym samym tytule, wyprodukowana przez The Mob, pokazana w telewizji Sky One i Sky HD (w High Definition), w Boże Narodzenie 2006. Jest to pierwsza nieanimowana adaptacja książki z serii Świata Dysku.
Fabuła.
Mieszkańcy Ankh-Morpork szykują się do świąt. Zbliża się Noc Strzeżenia Wiedźm, jednak podczas obchodów Świat Dysku dowiaduje się, że Wiedźmikołaj zniknął. Śmierć w ramach przyjacielskiej przysługi postanawia zastąpić Wiedźmikołaja, na którego życie czyhają mroczne istoty. Pan Herbatka, układa demoniczny plan, mający na celu uśmiercenie Dyskowego Gwiazdora. Wnuczka Śmierci, Susan musi porzucić rolę guwernantki i po raz kolejny zastąpić swojego dziadka w pracy oraz uratować Wiedzmikołaja.
Linki zewnętrzne.
Oficjalna strona Wiedźmikołaja

</doc>
<doc id="786381" url="https://pl.wikipedia.org/wiki?curid=786381" title="Częstotliwości używane w sieci GSM">
Częstotliwości używane w sieci GSM

Częstotliwości używane w sieci GSM to wydzielone zasoby radiowe (pasmo częstotliwości) na którym może się odbywać transmisja głosu i danych w systemie GSM. Liczba i rozkład częstotliwości różni się w zależności od użytego standardu sieci. 
GSM 900.
Kanały radiowe w GSM 900 zawierają się w dwóch pasmach częstotliwości o szerokości 25 MHz każde (analiza w tym rozdziale przeprowadzona jest dla tzw. "Primary GSM 900 Band", zobacz też uwagę na końcu rozdziału). Pierwsze pasmo wyznaczane przez zakres częstotliwości 890-915 MHz, wykorzystywane jest do tworzenia kanałów radiowych, które są używane przez stację ruchomą (MS) do transmisji do stacji bazowej (BTS). Są to tak zwane kanały „w górę” (uplink). Kanały radiowe z zakresu częstotliwości 935-960 MHz wykorzystywane są w sposób odwrotny, tzn. do transmisji od BTS do MS. Jest to tzw. transmisja „w dół” (downlink). Konkretne kanały radiowe tworzone są poprzez podzielenie każdego z pasm („w górę” i „w dół”) na 124 przedziały częstotliwościowe o szerokości 200 kHz każdy. 124 kanały zajmują pasmo o szerokości 24,8 MHz (124 × 0.2 MHz). Pozostałe 200 kHz tworzy dwa przedziały na początku i końcu pasma po 100 kHz, które nie są wykorzystywane w celach rozmównych lecz ograniczają poziom interferencji w sąsiednich pasmach radiowych. Podzielone w ten sposób kanały radiowe są ponumerowane od 1 do 124. Każdy taki numer nazywa się numerem częstotliwości kanału radiowego ARFCN (ang. "Absolute Radio Frequency Channel Number"). Częstotliwości nośne tych kanałów, znajdujące się w środku każdego z nich, można obliczyć ze wzorów:
Plan kanałów radiowych:
W trakcie rozmowy kanały radiowe dobierane są w ten sposób, aby kanał „w dół” był odległy od kanału „w górę” o 45 MHz. Czyli np. pierwszy kanał „w górę” tworzy przedział częstotliwości 890,1-890,3 MHz (częstotliwość nośna 890,2 MHz), a odpowiadający mu kanał „w dół” to częstotliwości to 935,1-935,3 MHz (częstotliwość nośna 935,2 MHz). Kolejne przedziały tworzone są analogicznie co 200 kHz.
W opisany wyżej sposób zapewniona jest transmisja dupleksowa metodą podziału częstotliwości FDD (ang. "Frequency Division Duplex"). Oprócz tego każdy kanał częstotliwościowy podzielony jest na 8 szczelin czasowych. Pozwala to na wykorzystanie tego samego pasma przez wielu użytkowników. 
Uwaga: rozdział ten dotyczy pasma "Primary GSM 900 Band" zdefiniowanego w czasie, gdy sieć GSM musiała istnieć wspólnie z sieciami analogowymi NMT. Obecnie sieci analogowe nie są już używane, a zwolnione częstotliwości posłużyły do zdefiniowania poszerzonego pasma tzw. "Extended GSM 900 Band". Porównaj definicje obu pasm w tabeli w rozdziale Zestawienie wszystkich częstotliwości zdefiniowanych przez 3GPP.
GSM 1800.
System GSM 1800 z założenia przeznaczony jest do komórek mniejszych niż GSM 900, ale o większym natężeniu ruchu. Funkcje te spełnia dzięki rozszerzeniu pasma na 150 MHz. Podział pasma jak i wyznaczenie kolejnych kanałów radiowych jest analogiczne jak w GSM 900. Każde z pasm częstotliwości (1710-1785 MHz oraz 1805-1880 MHz) dzielone jest na 374 kanały radiowe (odpowiednio kanały „w górę” i „w dół”) o szerokości 200 kHz każde, z zachowaniem dwóch przerw 100 kHz na początku i końcu pasma. Kanały radiowe w GSM 1800 nie są numerowane od 1, a od 512 do 885. Warto również zwrócić uwagę, że odstęp pomiędzy odpowiadającymi sobie kanałami „w górę” i „w dół” wynosi 95 MHz. Częstotliwości nośne dla konkretnych numerów ARCFN kanałów, można obliczyć ze wzorów:
Plan kanałów radiowych dla GSM 1800:
Zestawienie wszystkich częstotliwości zdefiniowanych przez 3GPP.
Idee zawarte w rozdziałach o GSM 900/1800 są stosowane także podczas definiowania częstotliwości dla innych standardów. Poniżej znajduje się zestawienie związane z definicją częstotliwości definiowanych dla wszystkich standardów opisanych specyfikacjami 3GPP. 
Kanały GSM w Polsce.
Poniższa tabela pokazuje zakres przydzielonych kanałów GSM dla poszczególnych operatorów w Polsce
Zobacz też.
GSM 400, GSM 700, GSM 850, GSM 900, GSM 1800, GSM 1900, R-GSM

</doc>
<doc id="786387" url="https://pl.wikipedia.org/wiki?curid=786387" title="Autoboty">
Autoboty

Autoboty () – jedna z dwóch frakcji Transformerów powstałych po rozpoczęciu wojny domowej na Cybertronie (około 9 milionów lat p.n.e – uniwersum G1). Podobnie jak w przypadku Decepticonów, przynależność do frakcji nie jest obowiązkowa, jednak zazwyczaj do Autobotów dołączają Transformery będące wcześniej uciskane przez Decepticony lub po prostu niechcące kontynuacji wojny. Za pierwszego Autobota uważa się Alpha Triona. Obecnym przywódcą Autobotów jest Optimus Prime (seria G1). Ich potomkami są maximale.
Przywódcy.
Przywódca to bardzo ważna funkcja w kulturze Autobotów, dlatego nie może jej pełnić byle kto. O to, by wybrano na to stanowisko odpowiedniego Transformera, dba Rada Starszych, składająca się z najbardziej doświadczonych (i przede wszystkim nie walczących już czynnie) Autobotów. Od jej nominacji nie ma odwołań, jednakże można zakończyć bycie aktualnym przywódcą na trzy sposoby:
-pełniący obecnie funkcję przywódcy Autobot umiera
-obecny przywódca decyduje, że nie powinien dalej dowodzić i ustępuje
-przywódca zostaje odsunięty od funkcji przez Radę Starszych.
Poniżej znajduje się lista znanych do tej pory przywódców Autobotów:

</doc>
<doc id="786390" url="https://pl.wikipedia.org/wiki?curid=786390" title="Karen Putzer">
Karen Putzer

Karen Putzer (ur. 29 września 1978 w Bolzano) – włoska narciarka alpejska, brązowa medalistka olimpijska, dwukrotna medalistka mistrzostw świata.
Kariera.
Pierwszy raz na arenie międzynarodowej Karen Putzer pojawiła się 15 grudnia 1994 roku w Gressoney, zajmując ósme miejsce w zawodach Pucharu Europy w slalomie gigancie. W marcu 1995 roku wystartowała na mistrzostwach świata juniorów w Voss, gdzie jej najlepszym wynikiem było piąte miejsce w gigancie. Na rozgrywanych rok później mistrzostwach świata juniorów w Schwyz w tej samej konkurencji zdobyła złoty medal, wyprzedzając Austriaczkę Selinę Heregger i Katarinę Breznik ze Słowenii. Ponadto podczas mistrzostw świata juniorów w Schladming w 1997 roku zwyciężyła w gigancie, supergigancie i kombinacji.
W zawodach Pucharu Świata zadebiutowała 23 stycznia 1995 roku w Cortinie d’Ampezzo, gdzie nie zakwalifikowała się do drugiego przejazdu giganta. Pierwsze pucharowe punkty wywalczyła 9 marca 1996 roku w Hafjell, zajmując siedemnaste miejsce w tej samej konkurencji. Na podium zawodów tego cyklu po raz pierwszy stanęła 23 stycznia 1998 roku w Cortinie d’Ampezzo, gdzie była trzecia w supergigancie. W zawodach tych uległa jedynie Francuzce Mélanie Suchet oraz Niemce Reginie Häusl. W kolejnych latach wielokrotnie stawała na podium, odnosząc przy tym osiem zwycięstw: 19 grudnia 1999 roku w Sankt Moritz, 22 grudnia 2001 roku w tej samej miejscowości, 8 grudnia 2002 roku w Lake Louise i 13 marca 2003 roku w Lillehammer była najlepsza w supergigantach, a 12 grudnia 2002 roku w Val d’Isère, 28 grudnia 2002 roku w Semmering, 16 marca 2003 roku w Lillehammer i 21 stycznia 2007 roku w Cortinie d’Ampezzo triumfowała w gigantach. Najlepsze wyniki osiągnęła w sezonie 2002/2003, kiedy była druga w klasyfikacji generalnej, przegrywając tylko z Chorwatką Janicą Kostelić. W tym samym sezonie była także druga w klasyfikacji giganta oraz trzecia w supergigancie. Ponadto była także czwarta w klasyfikacji kombinacji w sezonach 2000/2001 i 2002/2003 oraz w klasyfikacji giganta w sezonie 2000/2001.
Na przełomie stycznia i lutego 2001 roku wystartowała na mistrzostwach świata w St. Anton, gdzie zdobyła dwa medale. Najpierw zajęła trzecie miejsce w kombinacji, uzyskując czternasty czas zjazdu i trzeci slalomu. Ostatecznie uległa tylko Niemce Martinie Ertl i Austriaczce Christine Sponring. Parę dni później zdobyła srebrny medal w gigancie, plasując się między Sonją Nef ze Szwajcarii a Szwedką Anją Pärson. Zajmowała też między innymi szóste miejsce w gigancie podczas mistrzostw świata w Sankt Moritz w 2003 roku i rozgrywanych dwa lata później mistrzostw świata w Bormio. W 1998 roku wzięła udział w igrzyskach olimpijskich w Nagano, gdzie jej najlepszym wynikiem było 23. miejsce w gigancie. Podczas rozgrywanych cztery lata później igrzysk w Salt Lake City Putzer wywalczyła brązowy medal w supergigancie, ulegając tylko swej rodaczce Danieli Ceccarelli oraz Janicy Kostelić. Na tej samej imprezie była ponadto dziesiąta w gigancie. Brała również udział w igrzyskach olimpijskich w Turynie w 2006 roku, gdzie giganta ukończyła na czternastej pozycji.

</doc>
<doc id="786392" url="https://pl.wikipedia.org/wiki?curid=786392" title="Didier Reynders">
Didier Reynders

Didier Reynders (ur. 6 sierpnia 1958 w Liège) – belgijski i waloński polityk, przewodniczący Ruchu Reformatorskiego, minister i wicepremier, członek Komisji Europejskiej.
Życiorys.
Ukończył studia prawnicze na Uniwersytecie w Liège oraz filologię klasyczną w Institut Saint Jean Berchmans w tym samym mieście. W pierwszej połowie lat 80. prowadził prywatną praktykę prawniczą. Zajmował później stanowisko dyrektora generalnego w administracji regionalnej Walonii. W latach 1986–1991 był prezesem SNCB/NMBS, belgijskiego przewoźnika kolejowego. Od 1987 do 1988 pełnił też funkcję szefa gabinetu politycznego urzędującego ministra sprawiedliwości.
W 1988 uzyskał mandat radnego Liège. W 1992 objął mandat posła do belgijskiej federalnej Izby Reprezentantów. Reelekcję uzyskiwał w kolejnych wyborach w 1995, 1999, 2003, 2007, 2010, 2014 i 2019.
W 1999 został ministrem finansów w gabinecie Guya Verhofstadta. W 2004 dodatkowo objął stanowisko wicepremiera. Został wówczas również przewodniczącym Ruchu Reformatorskiego, frankofońskiej federacyjnej partii liberalnej. Funkcję tę pełnił do 2011, kiedy to zastąpił do Charles Michel. Pozostał także w tworzonych od 2008 rządach z chadeckimi premierami jako wicepremier oraz minister finansów, odpowiedzialny także za reformę instytucjonalną.
W grudniu 2011 został ministrem spraw zagranicznych w rządzie, na czele którego stanął Elio Di Rupo. Pozostał na dotychczasowym stanowisku również w nowym gabinecie utworzonym w październiku 2014, obejmując dodatkowo funkcję wicepremiera. W grudniu 2018 został ponadto ministrem obrony. Pozostał na dotychczasowych stanowiskach rządowych, gdy w październiku 2019 na czele przejściowego gabinetu stanęła Sophie Wilmès.
We wrześniu 2019 belgijskie media ujawniły protokół przesłuchania byłego agenta belgijskiego wywiadu, który zarzucił Didierowi Reyndersowi przestępstwa korupcji i prania brudnych pieniędzy. Prokurator umorzył postępowanie jeszcze w tym samym miesiącu wobec niestwierdzenia przestępstwa.
Didier Reynders zakończył pełnienie funkcji rządowych w związku z dołączeniem do Komisji Europejskiej kierowanej przez Ursulę von der Leyen (z kadencją od 1 grudnia tegoż roku). Został w jej ramach powołany na komisarza do spraw sprawiedliwości. W czasie piastowania tego stanowiska wielokrotnie krytycznie wyrażał się o działaniach władz krajowych w Polsce i Węgrzech, zarzucając im naruszanie reguły praworządności i działania niezgodne z zasadami państwa prawa, w tym zwłaszcza w zakresie wymiaru sprawiedliwości. Zarzucał również, że Polska podważa zasady funkcjonowania Unii Europejskiej, a władza wykonawcza w tym państwie członkowskim kwestionuje prymat prawa unijnego nad prawem krajowym. W 2021 na nieformalnym posiedzeniu ministrów sprawiedliwości państw UE zasygnalizował, że Komisja Europejska rozważa możliwość podjęcia kroków prawnych wobec Polski w celu ochrony zagrożonego porządku prawnego, a także zadeklarował kontynuowanie działań przeciwko Polsce oraz Węgrom w uprzednio wszczętych postępowaniach. We wrześniu tego samego roku publicznie uzasadniał wystąpienie Komisji Europejskiej do Trybunału Sprawiedliwości Unii Europejskiej o nałożenie kar finansowych na Polskę za nieprzestrzeganie decyzji TSUE nakazującej natychmiastowe zawieszenie działalności Izby Dyscyplinarnej Sądu Najwyższego.
Odznaczenia.
Odznaczony Krzyżem Komandorskim z Gwiazdą (2015) i Wielkim (2015) Orderu Zasługi Rzeczypospolitej Polskiej.

</doc>
<doc id="786395" url="https://pl.wikipedia.org/wiki?curid=786395" title="Relacja równości">
Relacja równości



</doc>
<doc id="786399" url="https://pl.wikipedia.org/wiki?curid=786399" title="Edward Welby Pugin">
Edward Welby Pugin

Edward Welby Pugin (ur. 11 marca 1834 w Ramsgate, zm. 5 czerwca 1875 w Londynie) – angielski architekt.
Życiorys.
Najstarszy syn Augustusa Pugina. Zaprojektował i zbudował ponad sto kościołów, głównie w Wielkiej Brytanii i Irlandii. Współpracował z braćmi, rodzonym Peterem Paulem Puginem i przyrodnim Cuthbertem Puginem, jak również ze szwagrem, George’em Coppingerem Ashlinem.

</doc>
<doc id="786400" url="https://pl.wikipedia.org/wiki?curid=786400" title="Holzkirchen (powiat Miesbach)">
Holzkirchen (powiat Miesbach)

Holzkirchen – gmina targowa w południowych Niemczech, w kraju związkowym Bawaria, w rejencji Górna Bawaria, w regionie Oberland, w powiecie Miesbach. Leży około 15 km na północny zachód od Miesbach, przy autostradzie A8, drodze B13, B318 i liniach kolejowych: Monachium – Lenggries, Monachium - Bayrischzell, Holzkirchen - Rosenheim.
Polityka.
Wójtem gminy jest Josef Höß z CSU, rada gminy składa się z 24 osób.

</doc>
<doc id="786402" url="https://pl.wikipedia.org/wiki?curid=786402" title="Augustus Welby Northmore Pugin">
Augustus Welby Northmore Pugin

Augustus Welby Northmore Pugin (ur. 1 marca 1812 w Bloomsbury, zm. 14 września 1852) – angielski architekt, znany głównie jako twórca Pałacu Westminsterskiego.

</doc>
<doc id="786405" url="https://pl.wikipedia.org/wiki?curid=786405" title="George Coppinger Ashlin">
George Coppinger Ashlin

George Coppinger Ashlin (ur. 28 maja 1837 w Corku, zm. 10 grudnia 1921 w Killiney) – irlandzki architekt.
Życiorys.
George Coppinger Ashlin przyszedł na świat w 1837 roku w budynku o nazwie "Carrigrenane" na Little Island w hrabstwie Cork. Jego rodzicami byli John Musson Ashlin i Dorinda Maria Coppinger. Kształcił się w Belgii i Anglii. Edukację wczesnoszkolną odbył w Collège de St Servais w Liège i St Mary's College w Oscott, gdzie uczył się rysunku i perspektywy, ponadto zainteresował się również architekturą, a także poznał związanego z tą szkołą Augustusa Welby’ego Northmore’a Pugina. W 1856 roku Ashlin został uczniem w firmie budowlanej Edwarda Welby’ego Pugina, zaś w 1858 roku wstąpił do Royal Academy School w Londynie. Gdy w 1858 roku Puginowi zlecono pracę przy kościele św. św. Piotra i Pawła w Corku, uczynił on Ashlina swym partnerem. Pracowali oni wspólnie przy budowie 25 kościołów. W 1861 roku George Coppinger Ashlin powrócił do Irlandii i założył firmę pod szyldem Pugin &amp; Ashlin. Spółka funkcjonowała do 1868 roku, kiedy została rozwiązana, a Ashlin zaczął prowadzić działalność pod własnym nazwiskiem. W latach 1902-1904 Ashlin sprawował funkcję prezesa Royal Institute of the Architects of Ireland (pol. „Królewski Instytut Architektów Irlandii”), ponadto był również członkiem Architectural Association of Ireland (pol. „Architektoniczne Stowarzyszenie Irlandii”) oraz London Architectural Association (pol. „Londyńskie Stowarzyszenie Architektoniczne”). Brał przy tym udział w wielu konkursach architektonicznych jako oceniający: w konkursach na projekt kościoła katolickiego w Droghedzie (1883), ratusza w Newry (1890), County Hall w Tralee (1905), Fever Hospital w Galway (1907), kościoła katolickiego w Castletownbere (1907) oraz szkoły technicznej i biblioteki w Tralee (1909), a także na przebudowę i rozbudowę Munster &amp; Leinster Bank w Corku (1909) i Carnegie Library w Dún Laoghaire (1910).
W 1867 roku George Coppinger Ashlin poślubił siostrę Edwarda Welby’ego Pugina, Mary, z którą miał urodzoną w 1877 roku córkę Miriam Frances Xavier. Zmarł w 1921 roku w domu o nazwie "St. George’s" w Killiney, który zaprojektował dla siebie i swojej rodziny. Został pochowany w rodzinnym grobowcu na cmentarzu Glasnevin Cemetery.
Dokonania.
George Coppinger Ashlin zaprojektował ponad 100 budynków, głównie kościołów, na terenie Irlandii. Plany dużej części kościołów, zbudowanych przede wszystkim na terenie hrabstw Wexford, Cork i Kerry zrealizował we współpracy z Edwardem Welby’m Puginem. Wraz z Puginem był autorem projektu kościoła św. Augustyna i św. Jana w Dublinie, a także katedry św. Kolmana w Cobh, która jest uważana za ich najważniejsze dzieło.

</doc>
<doc id="786410" url="https://pl.wikipedia.org/wiki?curid=786410" title="Schliersee (gmina)">
Schliersee (gmina)

Schliersee – gmina targowa w południowych Niemczech, w kraju związkowym Bawaria, w rejencji Górna Bawaria, w regionie Oberland, w powiecie Miesbach. Leży w Alpach Bawarskich, około 6 km na południowy wschód od Miesbach, nad jeziorem Schlier, przy drodze B307 i linii kolejowej Monachium – Bayrischzell.
Tu urodził się 23 czerwca 1906 r. znany niemiecki mykolog i taksonomista Rolf Singer.
Polityka.
Wójtem gminy jest Franz Schnitzenbaumer z CSU, rada gminy składa się z 20 osób.

</doc>
<doc id="786412" url="https://pl.wikipedia.org/wiki?curid=786412" title="David Holmes">
David Holmes

David Holmes - DJ i kompozytor pochodzący z Irlandii Północnej.
Kariera.
Holmes zaczął tworzyć w rodzinnym Belfaście w wieku 15 lat. We wczesnych i środkowych latach 90. XX wieku występował na wysoko cenionych imprezach klubowych na Belfast Art College należącym do University of Ulster. W 1995 roku wydał album "This Film's Crap Let's Slash the Seats", który otrzymał uznanie za pełne specyficznego klimatu, ambientowe brzmienie. Jeden z utworów z tej płyty został wykorzystany do ścieżki dźwiękowej filmu "Pi". Holmes wyjaśnił, że album ten inspirowany był filmami (m.in. "W imię ojca") oraz ścieżkami dźwiękowymi, co powtarzało się także w jego późniejszej twórczości. Tego samego roku artysta utworzył ambientowe interludia między utworami z płyty "Infernal Love" północnoirlandzkiej rockowej grupy Therapy?.
1997 roku Holmes wydał "Let's Get Killed". Do nagrania wykorzystał zapisy dźwiękowe ludzi rozmawiających na ulicach Nowego Jorku, które zarejestrował przy użyciu dyktafonu. Singel z tego albumu, „My Mate Paul”, był pierwszym komercyjnym sukcesem kompozytora. Rok później Danny DeVito zlecił mu skomponowanie muzyki do filmu Stevena Soderbergha, "Co z oczu, to z serca". Kolejnym filmem Soderbergha, do którego Holmes skomponował ścieżkę dźwiękową był wyemitowany 2001 roku "". Zawiera ona niektóre utwory z solowych płyt artysty, "Let's Get Killed" i "Bow Down to the Exit Sign".
W 2002 i 2003 roku Holmes wydał następne solowe albumy, odpowiednio "Come Get It I Got It" i "David Holmes Presents The Free Association". Przy tym drugim współpracował m.in. z polską piosenkarką Pati Yang. Muzyka zawarta na tych płytach znacznie odbiega od wcześniejszych dokonań muzyka. W 2004 skomponował muzykę do sequela "Ocean’s Eleven: Ryzykowna gra" - "".
W swojej twórczości dokonał remiksów takich grup i artystów jak: U2, Serge Gainsbourg, Manic Street Preachers, Primal Scream, Page and Plant czy Ice Cube.

</doc>
<doc id="786415" url="https://pl.wikipedia.org/wiki?curid=786415" title="Ropotamo">
Ropotamo

Ropotamo (bułg. "Ропотамо", gr. "Ροπόταμος" – "Ropotamos", tur. "Kargan") – rzeka w południowo-wschodniej Bułgarii, uchodzi bezpośrednio do Morza Czarnego. Długość – 48,5 km.
Ropotamo ma źródła w strandżańskim paśmie Bosna. Płynie na północny wschód, przełamuje się przez nadmorskie wzgórza Medni Rid i uchodzi do Morza Czarnego przez szeroki, zabagniony liman na północ od przylądka św. Dymitra. Ujściowy odcinek rzeki jest objęty urzędową ochroną jako Rezerwat Ropotamo.
W swym biegu rzeka zmienia nazwy: odcinek źródłowy to Cerowska reka, a środkowy – Kriwa Krusza. Nazwa odcinka ujściowego – Ropotamo – ma ewidentnie greckie pochodzenie, prawdopodobnie od nazwy "Καλογεροπόταμος" ("Rzeka Kalugerska").

</doc>
<doc id="786418" url="https://pl.wikipedia.org/wiki?curid=786418" title="Bad Wiessee">
Bad Wiessee

Bad Wiessee – gmina uzdrowiskowa w południowych Niemczech, w kraju związkowym Bawaria, w rejencji Górna Bawaria, w regionie Oberland, w powiecie Miesbach. Leży w Alpach Bawarskich, około 12 km na południowy zachód od Miesbach, nad jeziorem Tegern, przy drodze B318.
Historia.
W 1934 roku Adolf Hitler rozkazał przywódcom nazistowskiej organizacji militarnej SA zjawić się w Bad Wiessee na spotkaniu w Hotelu "Hanselbauer" (obecnie Hotel "Lederer am See"), a 30 czerwca Hitler osobiście aresztował w nim jej szefa Ernsta Röhma, co zapoczątkowało akcję wymordowania wewnątrzpartyjnych przeciwników politycznych Hitlera znaną jako Noc długich noży.
Polityka.
Wójtem gminy jest od 2020 roku Robert Kühn. Wcześniej urząd ten obejmowali m.in. Peter Höß i Herbert Fischhaber. Rada gminy składa się z 20 osób (przed 2020 z 16 osób).

</doc>
<doc id="786419" url="https://pl.wikipedia.org/wiki?curid=786419" title="Dymitr Sanguszko">
Dymitr Sanguszko

Dymitr Sanguszko herbu Pogoń Litewska (zm. 1554 w Czechach) – starosta żytomierski od 1548, następnie kaniowski i czerkaski. Syn Fiodora, marszałka ziemi wołyńskiej, brat Romana wojewody bracławskiego i hetmana polnego litewskiego.
W roku 1553 przy poparciu Konstantego Wasyla Ostrogskiego najechał Ostróg, siłą poślubił dziedziczkę ogromnego majątku zmówioną już Łukaszowi Górce, 14-letnią Halszkę z Ostroga, córkę Ilii Ostrogskiego i porwał ją. Główny opiekun księżnej król Zygmunt August w 1544 skazał go za te czyny na infamię, banicję i ostatecznie na karę śmierci. Podczas ucieczki z żoną do Austrii został zabity w Jaromierzu w kraju hradeckim w Czechach przez ścigający ich oddział pod dowództwem Marcina Zborowskiego.

</doc>
<doc id="786425" url="https://pl.wikipedia.org/wiki?curid=786425" title="Rudolf Mosse">
Rudolf Mosse

Rudolf Mosse (ur. 8 maja 1843 w Grodzisku Wielkopolskim, zm. 8 września 1920 w Schenkendorf) – niemiecki filantrop pochodzenia żydowskiego, drukarz i wydawca. 
Życiorys.
Uczęszczał do Gimnazjum w Lesznie ale ze względów finansowych musiał przerwać naukę. Wyuczył się zawodu księgarza w Poznaniu, a w 1867 r. założył w Berlinie Annoncen-Expedition Rudolf Mosse. Najbardziej znane tytuły prasowe tego wydawnictwa to Berliner Tageblatt (1872), Berliner Morgen-Zeitung (1889) i Berliner Volks-Zeitung (1904). Ta pierwsza gazeta stała się wkrótce jednym z najbardziej wpływowych dzienników w Berlinie. 
Rudolf Mosse był także filantropem. W Berlinie zbudował w latach 1893-1895 dom dla sierot, który prowadzony był przez Fundację Mosse (Mosse-Stiftung). W 1917 r. przeznaczył 100 000 marek na stypendia dla studentów, za co uhonorowany został tytułem doktora honoris causa Uniwersytetu w Heidelbergu.
Ufundował także wiele budynków w Grodzisku Wielkopolskim, m.in. szpital. Ulica, przy której znajduje się grodziski szpital nosi jego imię.
Wydał także własnym nakładem "Księgę adresową Polski". Pochowany został na Cmentarzu żydowskim w Berlinie-Weißensee.
Rodzina.
Rudolf Mosse był synem Markusa Mosse i miał w sumie 12 sióstr i braci m.in. Salomona, Maksa, Paula, Alberta i Emila.Rodzinnym wydawnictwem zarządzał wraz ze szwagrem Emilem Cohnem. 
Jego małżeństwo z Emilią pozostało bezdzietne, ale w 1910 r. adoptował Felicję Marx (1888-1972).
Gdy Felicja wyszła za mąż, Rudolf Mosse zgodził się na to, aby zięć przyjął dodatkowo nazwisko "Mosse". Jako Hans Lachmann-Mosse był zatrudniony w wydawnictwie swego teścia.
W latach 30. XX w. Felicja i Hans zostali zmuszeni przez nazistów do emigracji do USA. Synem Felicji, a wnukiem Rudolfa był amerykański historyk George L. Mosse.

</doc>
<doc id="786427" url="https://pl.wikipedia.org/wiki?curid=786427" title="Bayrischzell">
Bayrischzell

Bayrischzell – miejscowość i gmina uzdrowiskowa w południowych Niemczech, w kraju związkowym Bawaria, w rejencji Górna Bawaria, w regionie Oberland, w powiecie Miesbach. Leży nad rzeką Schlierach, w Alpach Bawarskich, około 20 km na południowy wschód od Miesbach, przy granicy z Austrią oraz drodze B307 i linii kolejowej Monachium – Bayrischzell.
Polityka.
Wójtem gminy jest Helmut Limbrunner, rada gminy składa się z 12 osób.

</doc>
<doc id="786430" url="https://pl.wikipedia.org/wiki?curid=786430" title="Osiedle Orzeszkowej-Reymonta">
Osiedle Orzeszkowej-Reymonta

Osiedle Orzeszkowej-Reymonta - jedna z szesnastu dzielnic (jednostek), na jakie podzielone jest miasto Zamość. Ciągnie się od centrum po północną granicę miasta. Jej zachodnia granica to rzeka Łabuńka, a wschodnia to jedne z głównych ulic miasta: J. Piłsudskiego i Lubelska.
Większość zabudowy to bloki wielorodzinne:
Zabudowa jednorodzinna skupia się głównie na północ od osiedla Wiejska, między ulicami S. Maczka i Lubelską, i tworzy:
Przebiega tędy również inna, główna ulica miasta, al. 1 Maja - fragment obwodnicy zachodniej Zamościa (droga krajowa nr 74).
W granicach dzielnicy funkcjonuje jedna szkoła podstawowa (nr 3), dwie szkoły ponadpodstawowe (publiczne Technikum Budowlane oraz niepubliczna szkoła zawodowa).
Najbliższy kościół rzymskokatolicki, pw. św. Michała Archanioła, leży przy wschodniej granicy, w obrębie sąsiedniego Osiedla Kilińskiego (przy ul. J. Piłsudskiego).
Dostępnych jest tu kilka marketów (Biedronka, Lidl, PSS Społem "Lux"), DH Łukasz oraz większe CH HopStop Sadowa (przy ul. Sadowej gdzie do 2013 r. mieściła się baza zamojskiego PKSu). We wschodniej części osiedla Orzeszkowej działa także niewielkie targowisko (między ulicami E. Orzeszkowej i J. Piłsudskiego). 
Przy głównych ulicach, J. Piłsudskiego i Lubelskiej, mieści się też wiele obiektów usługowych (m.in. banki, sklepy różnych branż, bary). Wśród innych, ważniejszych obiektów w granicach tej dzielnicy znajduje się baza Miejskiego Zakładu Komunikacji (ul. Lipowa/ul. S. Maczka) i Zakład Karny (ul. S. Okrzei).
W miejscu obecnego zakładu karnego, podczas II wojny światowej hitlerowscy okupanci utworzyli obóz jeńców radzieckich, w późniejszym czasie przeznaczony głównie dla ludności wysiedlanej z Zamojszczyzny (Obóz przesiedleńczy w Zamościu), w celu utworzenia na jej terenie Niemieckiego Okręgu Przesiedleńczego.
Planowano zmienić nazwę Zamościa na Himmlerstadt lub Pflugstadt. 
Podczas wysiedleń w 1942 i 1943 roku wypędzaną ludność przetrzymywano w obozie, gdzie dokonywano jej selekcji, po której przetransportowywano poszczególne grupy do konkretnych miejsc, m.in. na roboty do Niemiec, do obozów zagłady. Wśród tej ludności szczególnie tragiczny los spotkał dzieci, spośród których część również trafiła do ówczesnej Rzeszy, a pozostałe do obozów (Dzieci Zamojszczyzny). W pobliżu tego miejsca znajduje się pomnik Pamięci Ofiar Faszyzmu Anioł Śmierci, upamiętniający ten ważny fragment historii Zamościa.
W pobliżu Łabuńki (zachodnia część Os. Orzeszkowej) dostępny jest popularny skate park. Wzdłuż niej (prawy brzeg) biegnie Bulwar Loughborough - Miast Partnerskich Zamościa. Przy niektórych ulicach są chodniki pieszo-rowerowe (Oboźna, E. Orzeszkowej, al. 1 Maja), podobny stanowi wspomniany bulwar.
Część tego osiedla w rejonie ul. W. Reymonta w 1918 roku włączono do miasta jako Piaski.

</doc>
<doc id="786431" url="https://pl.wikipedia.org/wiki?curid=786431" title="Elio Di Rupo">
Elio Di Rupo

Elio Di Rupo (ur. 18 lipca 1951 w Morlanwelz) – belgijski i waloński polityk, wieloletni przewodniczący frankofońskiej Partii Socjalistycznej. Premier Walonii (1999–2000, 2005–2007, od 2019) i były wicepremier Belgii. Premier Belgii od 2011 do 2014.
Życiorys.
Młodość i edukacja.
Syn włoskich imigrantów zarobkowych z San Valentino, przybyłych do Belgii w 1947. Ojciec, z zawodu górnik, zginął w wypadku samochodowym rok po urodzinach syna. Z powodu problemów finansowych rodziny spowodowanych śmiercią głównego żywiciela, niepiśmienna matka oddała troje z siedmiorga dzieci do miejscowego sierocińca.
Uczęszczał do szkoły technicznej, następnie ukończył studia chemiczne na Université de Mons-Hainaut (UMH). Na tej samej uczelni uzyskał stopień naukowy doktora w 1978. W latach 1977–1978 był pracownikiem naukowym na University of Leeds w Wielkiej Brytanii. W 1978 był asystentem, a w 1982 kierownikiem badań na Université de Mons-Hainaut.
Elio Di Rupo nie mówi płynnie w języku niderlandzkim, jednym z dwóch głównych języków urzędowych Belgii.
Działalność polityczna do 2011.
W działalność polityczną zaangażował się w latach 70. w czasie studiów w Mons, kiedy to w 1977 wstąpił do organizacji młodzieżowej Partii Socjalistycznej (PS). W 1982 z ramienia PS uzyskał mandat radnego miasta Mons. W latach 1982–1985 wchodził w skład gabinetu Philippe’a Busquina, ówczesnego ministra budżetu i energii w gabinecie Regionu Walońskiego. W 1985 objął funkcję inspektora generalnego w Inspekcji Energii Regionu Walońskiego (1985–1987). W 1986 został radnym odpowiedzialnym za sprawy społeczne. Z jego inicjatywy w 1984 w Mons zapoczątkowany został doroczny Międzynarodowy Festiwal Filmów Miłosnych ("Festival International du Film d’Amour").
Charakterystycznym elementem jego ubioru stała się z czasem czerwona mucha.
W 1987 po raz pierwszy objął mandat deputowanego do federalnej Izby Reprezentantów. Sprawował go kilkakrotnie (1987–1989, 1995, 2003–2005, 2007–2009), zasiadał także w Senacie (1991–1995). Od 1989 do 1991 był deputowanym do Parlamentu Europejskiego.
Od lutego 1992 do stycznia 1994 zajmował stanowisko ministra edukacji oraz ministra ds. audiowizualnych we władzach wspólnoty francuskiej. W styczniu 1994 zastąpił zamieszanego w aferę korupcyjną "Augusta" Guya Coëme na stanowisku wicepremiera oraz ministra transportu i przedsiębiorstw państwowych w rządzie Jean-Luka Dehaene. W 1996 został publicznie pomówiony przez młodego geja o kontakty seksualne z nieletnimi. Elio Di Rupo został oczyszczony z tych zarzutów przez sąd, jednocześnie w trakcie tej sprawy ujawnił, że jest homoseksualistą. Sprawa ta nie wpłynęła na jego karierę polityczną, pozostał w rządzie federalnym do 1999. Od czerwca 1995 do lipca 1999 zajmował w nim stanowisko wicepremiera oraz ministra gospodarki i telekomunikacji.
W październiku 1999 objął stanowisko przewodniczącego Partii Socjalistycznej (zastąpił Philippe’a Busquina), z którego zrezygnował w 2011 po około 12 latach w związku z objęciem funkcji premiera. W głosowaniu na przewodniczącego w 1999 zdobył 71% głosów, pokonując trzech innych kandydatów. W kolejnych wyborach na tę funkcję we wrześniu 2003 i w lipcu 2007 uzyskiwał poparcie wynoszące odpowiednio 94% i 89% głosów. W 1999 oraz w 2007 był wybierany na wiceprzewodniczącego Międzynarodówki Socjalistycznej.
W lipcu 1999 powołano go na urząd ministra-prezydenta Regionu Walońskiego, który sprawował do kwietnia 2000. W październiku 2000 został wybrany na burmistrza Mons (funkcję tę pełnił formalnie przez trzy kadencje). W październiku 2005, po związanej ze skandalem korupcyjnym rezygnacji Jean-Claude’a Van Cauwenberghe, ponownie stanął na czele walońskiego rządu. Obowiązki premiera regionu wykonywał do lipca 2007. W 2001 uzyskał honorowy tytuł ministra stanu. Wchodził również w skład Konwentu Europejskiego, którego celem było wypracowywanie założeń Traktatu ustanawiającego Konstytucję dla Europy.
W 2007 odnowił mandat poselski na szczeblu federalnym, jednak w czerwcu 2009 przeniósł się do pracy w Parlamencie Walońskim. W wyborach parlamentarnych w czerwcu 2010 został ponownie wybrany w skład Izby Reprezentantów. Partia Socjalistyczna zdobyła wówczas 26 mandatów, stając się największą siłą polityczną w Walonii, a socjaliści zostali najliczniejszą frakcją w całym parlamencie federalnym.
Premier Belgii.
Elio Di Rupo był jednym z głównych negocjatorów podczas kryzysu rządowego, w wyniku którego przez wiele miesięcy od czasu wyborów w 2010 partie polityczne nie były w stanie stworzyć nowego rządu. 16 maja 2011 król powierzył mu funkcję tzw. formatora ("formateur"), mającego koordynować rozmowy koalicyjne. Ostatecznie 30 listopada 2011 sześć ugrupowań (partie socjalistyczne, chadeckie i liberalne flamandzkie i walońskie) uzgodniło umowę koalicyjną, w wyniku której Elio Di Rupo został oficjalnym kandydatem na urząd premiera Belgii. Jednym z powodów przyspieszających negocjacje był pogarszający się stan finansów państwa i związane z tym obniżenie ratingu Belgii. W umowie zawarto kompromis dotyczący podziału gmin leżących wokół Regionu Stołecznego Brukseli pomiędzy Region Waloński i Region Flamandzki, a także dotyczący przekazania części uprawnień władz federalnych do władz tychże regionów. Dodatkowo ustalony został plan trzyletnich oszczędności budżetowych w wysokości 11,3 mld euro i obniżenia deficytu budżetowego poniżej poziomu 3% PKB w 2012 oraz osiągnięcie zbilansowanego budżetu do 2015.
Rząd Elia Di Rupo został zaprzysiężony i rozpoczął urzędowanie 6 grudnia 2011. W ten sposób doszło do zakończenia najdłuższego w historii, bo trwającego 541 dni, kryzysu gabinetowego, w czasie którego krajem administrował ustępujący rząd. W skład gabinetu weszły walońska Partia Socjalistyczna (PS), flamandzka Partia Socjalistyczna (sp.a), Chrześcijańscy Demokraci i Flamandowie (CD&amp;V), walońscy chadecy z Centrum Demokratyczno-Humanistycznego (cdH), liberałowie z Regionu Flamandzkiego z Open VLD i z Regionu Walońskiego z MR – łącznie 13 ministrów (z premierem) i 6 sekretarzy stanu. Elio Di Rupo został pierwszym od 1974 premierem Belgii wywodzącym się z partii socjalistycznej oraz z francuskojęzycznego Regionu Walońskiego. Jego gabinet utrzymał się do końca kadencji parlamentu. W 2014 Elio Di Rupo ponownie uzyskał mandat deputowanego do Izby Reprezentantów.
Działalność polityczna od 2014.
11 października 2014, w dniu powołania nowego gabinetu, którego kierownictwo objął Charles Michel, Elio Di Rupo zakończył urzędowanie na stanowisku premiera. Powrócił w tym samym roku do wykonywania obowiązków przewodniczącego PS. W 2019 wybrany na kolejną kadencję niższej izby federalnego parlamentu. We wrześniu tegoż roku po raz trzeci w karierze objął stanowisko premiera Walonii. W następnym miesiącu zakończył pełnienie funkcji przewodniczącego swojej partii.

</doc>
<doc id="786432" url="https://pl.wikipedia.org/wiki?curid=786432" title="Osutki polekowe">
Osutki polekowe

Osutki polekowe – zmiany skórne będące niepożądanym skutkiem ubocznym stosowania niektórych leków. Mogą wystąpić niezależnie od tego, na co i w jaki sposób (zewnętrznie czy wewnętrznie) użyty był lek. 
Zmiany polekowe nie mają zazwyczaj cech charakterystycznych dla poszczególnych specyfików. Często różne leki dają takie same objawy. Niektóre ze zmian nasuwają od razu podejrzenie związku z lekami:
Pozostałe zmiany mogą jedynie sugerować związek z lekami (są charakterystyczne dla rozmaitych chorób skóry):
Niektóre leki wywołują bardzo charakterystyczne zmiany, specyficzne dla danego związku:
Leki wywołujące choroby autoimmunologiczne to między innymi:
Rozpoznanie.
Rozpoznanie opiera się na wywiadzie w kierunku przyjmowania leków oraz ustąpieniu zmian po ich odstawieniu. Inne pomocne badania to:

</doc>
<doc id="786434" url="https://pl.wikipedia.org/wiki?curid=786434" title="Osutka">
Osutka



</doc>
<doc id="786438" url="https://pl.wikipedia.org/wiki?curid=786438" title="Łukasz Banffi">
Łukasz Banffi

Łukasz Banffi (zm. 1181) – arcybiskup Ostrzyhomia od 1158.
Po śmierci Gejzy II i objęciu rządów przez jego piętnastoletniego syna Stefana III wszedł w skład rady regencyjnej.
W czasie sporu papiestwa z cesarstwem pozostawał w obozie papieskim; w obronie interesów kościelnych obłożył nawet króla Stefana III klątwą.

</doc>
<doc id="786439" url="https://pl.wikipedia.org/wiki?curid=786439" title="Fischbachau">
Fischbachau

Fischbachau – gmina w południowych Niemczech, w kraju związkowym Bawaria, w rejencji Górna Bawaria, w regionie Oberland, w powiecie Miesbach. Leży około 12 km na południowy wschód od Miesbach.
Podział administracyjny.
Fischbachau, Birkenstein, Hammer-Aurach, Elbach, Auerberg, Hundham i Wörnsmühl
Polityka.
Burmistrzem gminy jest Josef Lechner z CSU, rada gminy składa się z 20 osób.

</doc>
<doc id="786442" url="https://pl.wikipedia.org/wiki?curid=786442" title="Rajd Norwegii">
Rajd Norwegii

Rajd Norwegii (oficjalnie Rally Norway) - rajd samochodowy organizowany od 2006 roku z bazą w Hamar, od 2007 roku eliminacja Rajdowych Mistrzostw Świata. Rajd ten jest jednym z dwóch, obok Rajdu Szwecji, który jest rozgrywany na śniegu.
Jeden z odcinków rajdu odbywa się w hali widowiskowo-sportowej Vikingskipet w Hamarze.

</doc>
<doc id="786445" url="https://pl.wikipedia.org/wiki?curid=786445" title="Rajdowe Samochodowe Mistrzostwa Polski 2006">
Rajdowe Samochodowe Mistrzostwa Polski 2006

Ten artykuł dotyczy sezonu 2006 Rajdowych Samochodowych Mistrzostw Polski.
Klasyfikacje.
Klasyfikacja generalna kierowców.
Kierowcy nie zgłoszeni do RSMP (startujący np. podczas Rajdu Polski) nie są brani pod uwagę. Do klasyfikacji wliczanych było 6 z 7 najlepszych wyników.
Zwycięzcy klas, zespoły i kluby.
W wykazach przedstawiających zwycięzców poszczególnych klas pogrubioną czcionką zaznaczono kierowców i pilotów, którzy zdobyli tytuły mistrza, wicemistrza i drugiego wicemistrza Polski.

</doc>
<doc id="786446" url="https://pl.wikipedia.org/wiki?curid=786446" title="Sikornik (Wysoczyzna Międzylesia)">
Sikornik (Wysoczyzna Międzylesia)

Sikornik – szczyt (550 m n.p.m.) w południowo-zachodniej Polsce, w Sudetach Środkowych, w Rowie Górnej Nysy, na Wysoczyźnie Międzylesia.
Położenie i opis.
Wzniesienie położone jest na południe od Międzylesia, w środkowo-zachodniej części Wysoczyzny Międzylesia, nad doliną Nysy Kłodzkiej.
Rozległe kopulaste wzniesienie z niewyraźnie zaznaczonym szczytem. Zbudowane z piaskowców kredowych i zlepieńców tworzących warstwę o grubości około 20,0 m. Zbocza wzniesienia po stronie zachodniej i północnej częściowo są porośnięte lasem, pozostałą część zboczy oraz podnóże wzniesienia zajmują nieużytki, łąki i pastwiska, część szczytowa jest bezleśna. Zbocze zachodnie wyraźnie opada w kierunku Smreczyny położonej w dolinie Nysy Kłodzkiej, porozcinane jest wąwozami, którymi często spływają potoczki.
Sikornik należy do szczytów Korony Sudetów Polskich.
Turystyka.
Przez szczyt Sikornika przechodzi szlak turystyczny:
Na szczycie jest punkt widokowy, z którego odsłania się panorama Wysoczyzny Międzylesia, Masywu Śnieżnika, Gór Bystrzyckich, Kamieńczyka i Gór Orlickich.

</doc>
<doc id="786447" url="https://pl.wikipedia.org/wiki?curid=786447" title="Drugi rząd Mirka Topolánka">
Drugi rząd Mirka Topolánka

 Drugi rząd Mirka Topolánka – rząd Czech pod kierownictwem Mirka Topolánka, powołany i zaprzysiężony 9 stycznia 2007. Gabinet składał się z przedstawicieli Obywatelskiej Partii Demokratycznej (ODS), Unii Chrześcijańskiej i Demokratycznej – Czechosłowackiej Partii Ludowej (KDU-ČSL) i Partii Zielonych (SZ). Zastąpił pierwszy rząd tego samego premiera, powołany wyłącznie przez ODS po wyborach w 2006. Za udzieleniem gabinetowi wotum zaufania głosowało 100 posłów, przeciwko było 97, jeden się wstrzymał, zaś dwóch nie uczestniczyło w głosowaniu. 24 marca 2009 Izba Poselska wyraziła wotum nieufności wobec większością 101 głosów. Doszło do tego w czasie, gdy Czechy sprawowały prezydencję w Radzie UE. Był to pierwszy przypadek obalenia rządu przez parlament w powojennych Czechach. Ministrowie zdymisjonowanego gabinetu (razem z premierem Mirkiem Topolánkiem) pełnili swoje obowiązki do 8 maja 2009, gdy doszło do zaprzysiężenia technicznego rządu Jana Fischera.

</doc>
<doc id="786449" url="https://pl.wikipedia.org/wiki?curid=786449" title="Albert Mosse">
Albert Mosse

Isaac Albert Mosse (ur. 1 października 1846 w Grodzisku Wielkopolskim - zm. 31 maja 1925 w Berlinie) – niemiecki prawnik pochodzenia żydowskiego. Syn Markusa Mosse, brat Rudolfa.

</doc>
<doc id="786451" url="https://pl.wikipedia.org/wiki?curid=786451" title="Sanguszko Fedkowicz">
Sanguszko Fedkowicz

Sanguszko Fedkowicz (zm. między 1454 a 1463) – książę litewski na Wołyniu (Ratno) z dynastii Giedyminowiczów, protoplasta rodu Sanguszków.
Życiorys.
Urodził się jako najmłodszy syn księcia ratneńskiego Fiodora Olgierdowica i jego drugiej żony (może noszącej imię Olga) pod koniec XIV w., w źródłach pojawia się dopiero przy okazji objęcia litewskiego tronu wielkoksiążęcego przez Zygmunta w 1432. Stronnik Świdrygiełły, w związku z tym poparciem utracił w latach 30. XV w. Ratno, Luboml, Wietły. Chcąc je odzyskać, najechał te dobra, w następstwie czego utracił też decyzją królewską w 1441 dobra koszerskie. Ułożywszy się z nowym wielkim księciem Kazimierzem wszedł ponownie w posiadanie powyższych dóbr, poza którymi dysponował też dobrami kowelskimi. Po raz ostatni poświadczony jako żyjący w dokumencie swojego bratanka Siemiona Kobryńskiego. Żoną księcia byłą Hanną, miał co najmniej czwórkę dzieci, synów: Wasyla (dzierżawcę bracławskiego, zmarłego w 1443 lub później), Aleksandra (zmarłego przed 1491, protoplastę linii koszyrskiej), Michała (zmarłego po 1511, protoplastę linii kowelskiej) oraz Iwana.

</doc>
<doc id="786453" url="https://pl.wikipedia.org/wiki?curid=786453" title="Gmund am Tegernsee">
Gmund am Tegernsee

Gmund am Tegernsee – miejscowość i gmina w południowych Niemczech, w kraju związkowym Bawaria, w rejencji Górna Bawaria, w regionie Oberland, w powiecie Miesbach. Leży w Alpach Bawarskich, około 8 km na południowy zachód od Miesbach, nad jeziorem Tegern, przy drodze B307 i B318.
Polityka.
Wójtem gminy jest Georg von Preysing z CSU, rada gminy składa się z 20 osób.

</doc>
<doc id="786457" url="https://pl.wikipedia.org/wiki?curid=786457" title="Wiercenia udarowe">
Wiercenia udarowe

Wiercenia udarowe – rodzaj techniki wiertniczej, polegającej na drążeniu otworu wiertniczego za pomocą uderzeń w skałę słupkami koronki. Wytworzone zwierciny są usuwane z otworu za pomocą płuczki powietrznej lub wodnej. 
W XIX wieku początkiem wiercenia udarowego było podnoszenie, a następnie szybkie opuszczanie świdra.
Obecnie udar jest generowany hydraulicznie lub pneumatycznie.
Systemy wiercenia udarowego:

</doc>
<doc id="786459" url="https://pl.wikipedia.org/wiki?curid=786459" title="Hausham">
Hausham

Hausham – miejscowość i gmina w południowych Niemczech, w kraju związkowym Bawaria, w rejencji Górna Bawaria, w regionie Oberland, w powiecie Miesbach. Leży około 5 km na południe od Miesbach, nad rzeką Schlierach, przy drodze B307 i linii kolejowej Monachium – Bayrischzell.
Polityka.
Wójtem gminy jest Hugo Schreiber z FW, wcześniej urząd ten obejmował Arnfried Färber, rada gminy składa się z 20 osób.

</doc>
<doc id="786461" url="https://pl.wikipedia.org/wiki?curid=786461" title="Emilie Schindler">
Emilie Schindler

Emilie Schindler (ur. 22 października 1907 w Alt Moletein, zm. 5 października 2001 w Berlinie) – Niemka, żona Oskara Schindlera, która pomagała mu w uratowaniu 1200 krakowskich Żydów przed zagładą.
Urodziła się jako Emilie Pelzl w małej wsi Alt Moletein na terenie Austro-Węgier, obecnie w Czechach. W 1928 roku wyszła za mąż za Oskara Schindlera. Od 1957 roku żyli w separacji, ale nigdy się nie rozwiedli.
Emilie Schindler zmarła 5 października 2001 roku w szpitalu w Berlinie. Powodem zgonu był udar mózgu.
Zaszła w ciążę w wieku 14 lat, lecz poroniła. Tę stratę przeżywała bardzo długo; w przyszłości nigdy nie doczekała się dzieci.

</doc>
<doc id="786463" url="https://pl.wikipedia.org/wiki?curid=786463" title="Padlany">
Padlany

Padlany – to tricykliczne cykloalkany, w których strukturze dwa zwornikowe atomy węgla są połączone ze sobą czterema mostkami alifatycznymi.
Nomenklatura.
Nazwy prostych padlanów mają formę [k.l.m.n]padlan, gdzie k, l, m i n są liczbami naturalnymi (jedna z nich może być zerem – patrz propellany) mówiącymi ile grup CH2 oddziela w danym mostku zwornikowe atomy węgla. I tak np.: [1.2.3.4]padlan to związek, w którym zwornikowe atomy węgla łączą mostki: metylenowy, etylenowy, propylenowy i butylenowy.
Przykładowe związki.
Ciekawym przedstawicielem padlanów jest [1.1.1.1] padlan, związek, w którym dwa zwornikowe atomy węgla są połączone czterema mostkami metylenowymi. W związku tym oba zwornikowe atomy węgla mają nietypową, sprzeczną z hipotezą Van't Hoffa i Le Bella odwróconą geometrię czworościenną.
Podrodziną padlanów, w której jedno z wiązań mostkowych łączy ze sobą bezpośrednio zwornikowe atomy węgla są propellany. Można je określić jako [0.k.l.m]padlany (gdzie k, l, m = 1, 2...).

</doc>
<doc id="786464" url="https://pl.wikipedia.org/wiki?curid=786464" title="Rajd Magurski 2006">
Rajd Magurski 2006

Rezultaty 2. Rajdu Magurskiego, eliminacji Rajdowych Mistrzostw Polski, w 2006 roku, który odbył się w dniach 10 – 11 lutego:

</doc>
<doc id="786465" url="https://pl.wikipedia.org/wiki?curid=786465" title="Irschenberg">
Irschenberg

Irschenberg – miejscowość i gmina w południowych Niemczech, w kraju związkowym Bawaria, w rejencji Górna Bawaria, w regionie Oberland, w powiecie Miesbach. Leży około 10 km na północny wschód od Miesbach, przy autostradzie A8.
Polityka.
Wójtem gminy jest Hans Schönauer, rada gminy składa się z 16 osób.

</doc>
<doc id="786469" url="https://pl.wikipedia.org/wiki?curid=786469" title="Otwór wiertniczy">
Otwór wiertniczy

Otwór wiertniczy – wyrobisko podziemne w kształcie otworu o cylindrycznym kształcie, o znacznie większej głębokości w stosunku do średnicy, wiercone w skałach skorupy ziemskiej. Ukończony otwór wiertniczy nazywa się odwiertem.
Jednym z rodzajów otworów wiertniczych są otwory kierunkowe – charakteryzujące się zamierzonym skrzywieniem osi odwiertu.

</doc>
<doc id="786471" url="https://pl.wikipedia.org/wiki?curid=786471" title="Kreuth (Bawaria)">
Kreuth (Bawaria)

Kreuth – miejscowość i gmina uzdrowiskowa w południowych Niemczech, w kraju związkowym Bawaria, w rejencji Górna Bawaria, w regionie Oberland, w powiecie Miesbach. Leży w Alpach Bawarskich, około 17 km na południowy zachód od Miesbach, nad rzeką Weißach, przy granicy z Austrią i drodze B307.
Polityka.
Wójtem gminy jest Josef Bierschneider z CSU, rada gminy składa się z 16 osób.
Współpraca.
Miejscowości partnerskie:

</doc>
<doc id="786473" url="https://pl.wikipedia.org/wiki?curid=786473" title="Kopalina użyteczna">
Kopalina użyteczna



</doc>
<doc id="786477" url="https://pl.wikipedia.org/wiki?curid=786477" title="Otterfing">
Otterfing

Otterfing – miejscowość i gmina w południowych Niemczech, w kraju związkowym Bawaria, w rejencji Górna Bawaria, w regionie Oberland, w powiecie Miesbach. Leży około 18 km na północny zachód od Miesbach, przy drodze B13 i linii kolejowej Monachium – Lenggries.
Polityka.
Wójtem gminy jest Jakob Eglseder, rada gminy składa się z 16 osób.

</doc>
<doc id="786478" url="https://pl.wikipedia.org/wiki?curid=786478" title="Helena (Alabama)">
Helena (Alabama)

Helena – miasto w hrabstwie Shelby, w stanie Alabama, w Stanach Zjednoczonych. W spisie z 2010 r. populacja wynosiła 16 793. Zajmuje ósme miejsce pod względem niskiego wskaźnika przestępczości w USA.

</doc>
<doc id="786481" url="https://pl.wikipedia.org/wiki?curid=786481" title="Konkurs Piosenki Eurowizji 1994">
Konkurs Piosenki Eurowizji 1994

39. Konkurs Piosenki Eurowizji 1994 został zorganizowany 30 kwietnia 1994 w Point Theatre w Dublinie przez irlandzkiego nadawcę publicznego Raidió Teilifís Éireann (RTÉ), dzięki zwycięstwu reprezentantki Irlandii – Niamh Kavanagh podczas konkursu w 1993 roku.
Koncert finałowy, który prowadzili Cynthia ní Mhurchú i Gerry Ryan, wygrali reprezentanci Irlandii, Paul Harrington i Charlie McGettigan, którzy za utwór „Rock ’n’ Roll Kids” otrzymali 226 punktów. 
Przebieg konkursu.
Konkurs otworzył krótki film pokazujący gwiazdy unoszące się na wodzie, fajerwerki i karykatury tańczące dookoła. Wtedy kamery przeniosły się do studia, gdzie tancerze ubrani na biało z karykaturalnymi głowami znanych Irlandczyków weszli na scenę, wymachując flagami uczestniczących państw.
Projekt grafiki.
Krótkie filmy prezentujące sylwetki uczestników (zwane „pocztówkami”) zostały utrzymane w tematyce literackiej, ukazywały wykonawców na terenie Irlandii.
Pierwszy raz w historii konkursu, proces przyznawania głosów przez krajowych sekretarzy odbywał się przez połączenie satelitarne, a nie (jak dotychczas) telefonicznie. Podczas występu w przerwie przeznaczonej na przyjmowanie głosów lokalnych komisji jurorskich, na scenie wystąpiła grupa tańca irlandzkiego Riverdance, której taneczna prezentacja sprawiła, że całe widowisko osiągnęło największy komercyjny sukces w historii konkursu, a sam zespół rozpoczął po nim międzynarodową karierę.
Kontrowersje.
Podczas próby generalnej, transmitowanej do wszystkich krajów oraz lokalnych komisji jurorskich oceniających wszystkie propozycje konkursowe, reprezentantka Polski, Edyta Górniak, zaśpiewała fragment swojego konkursowego utworu „To nie ja!” w języku angielskim, czym wywołała kontrowersje i została oskarżona o naruszenie regulaminu widowiska nakazującego śpiewanie wszystkim uczestnikom swoich propozycji w języku ojczystym. Piosenkarka tłumaczyła swój występ przeziębieniem oraz zapalaniem krtani i tchawicy, przez co traciła głos. Sprzeciw wobec udziału Polski wyraziło wówczas sześć delegacji, m.in. z Hiszpanii, Szwecji i Grecji, a Polsce groziła dyskwalifikacja. Do organizatorów konkursu nie napłynął jednak oficjalny protest, dzięki czemu kraj został dopuszczony do udziału w finale.
Kraje uczestniczące.
W związku z dużą liczbą nadawców publicznych zainteresowanych udziałem w konkursie w 1994 roku, Europejska Unia Nadawców (EBU) wprowadziła nową zasadę zabraniającą udziału w kolejnym konkursie pięciu krajom, które zajęły najniższe miejsca w finałowej stawce z poprzedniego roku. Tym samym, stacje z Belgii, Danii, Izraela, Słowenii i Turcji nie mogły wystawić na konkurs swoich reprezentantów, dzięki czemu możliwość zadebiutowania otrzymały telewizje z siedmiu krajów: Estonii, Litwy, Polski, Rosji, Rumunii, Słowacji i Węgier. Z uczestnictwa w widowisku wycofali się także nadawcy z Luksemburga i Włoch.

</doc>
<doc id="786484" url="https://pl.wikipedia.org/wiki?curid=786484" title="Jero Shakpoke">
Jero Shakpoke

Jero Shakpoke (ur. 5 grudnia 1979 w Warri) – nigeryjski piłkarz grający na pozycji prawego obrońcy. Nosi przydomek „Shak”.
Kariera klubowa.
Shakpoke pochodzi z miasta Warri, ale pierwszym klubem w karierze był zespół Sharks FC z miasta Port Harcourt. W barwach „Rekinów” zadebiutował w 1995 w nigeryjskiej ekstraklasie w wieku 15 lat i był objawieniem ligi. Zagrał w 30 meczach i już zaraz po sezonie wyjechał do Europy.
Shakpoke trafił do włoskiej Reggiany. Był jednak zbyt młody by grać w Serie B i grał jedynie w drużynie juniorów. Latem 1996 Jero został wypożyczony do macedońskiego Vardaru Skopje. Tam był podstawowym zawodnikiem i zajął z tym zespołem 4. miejsce w lidze. Po sezonie wrócił do Reggiany, ale nie był pewny miejsca w składzie i znów został wypożyczony, tym razem do chorwackiego klubu NK Rijeka. W Rijece przebywał przez pół roku, ale grał tylko w rezerwach i zimą 1998 trafił do Zagłębia Lubin. W polskiej ekstraklasie zadebiutował 8 marca 1998 w przegranym 2:4 domowym meczu z ŁKS Łódź. W Zagłębiu grał w podstawowym składzie i pokazał się z dobrej strony. Zagrał w 9 meczach, a w przegranym 1:2 z Wisłą Kraków otrzymał czerwoną kartkę, po której pauzował 2 kolejki. Z Zagłębiem zajął 13. miejsce i latem wrócił do Włoch. Był podstawowym zawodnikiem Reggiany w 2. lidze i po wyleczeniu kontuzji zagrał w 21 ligowych meczach, jednak zespół z Reggio Emilia zajmując 17. miejsce spadł do Serie C1.
Latem 1999 roku Nigeryjczyk opuścił Włochy i został piłkarzem FC Lugano ze Szwajcarii. Pobyt w tym klubie nie był jednak udany i na skutek kontuzji Jero tylko 1 raz pojawił się na boisku. Latem 2000 stał się wolnym zawodnikiem i zdecydował się na podjęcie treningów z klubem Ligue 2, OGC Nice. Kilka dni później podpisał kontrakt z tym zespołem. W sezonie 2000/2001 na boiskach francuskiej drugiej ligi Shakpoke wystąpił w 19 meczach i strzelił 1 gola, ale pomimo tego nie przedłużono z nim kontraktu na następny sezon.
Latem 2001 Shakpoke został piłkarzem US Palermo, ale przez pół roku nie wystąpił ani razu w Serie B. Na początku 2002 roku powrócił do Reggiany i w jej barwach w Serie C1 wystąpił w 15 meczach, w których strzelił 1 gola. Sezon 2002/2003 to gra w 3-ligowym zespole Teramo Calcio. Shakpoke doznał jednak ciężkiej kontuzji i przez niemal 2 lata nie grał w piłkę. Do futbolu wrócił w 2005 roku i podjął treningi z Rovigo Calcio grającym w Serie D. Spisywał się tam dobrze i zdobył 5 goli w 21 meczach przyczyniając się do awansu drużyny o klasę wyżej. Sezon 2006/2007 Shakpoke rozpoczął w Serie C2 w barwach zespołu z miasta Rovigo. Latem 2007 przeszedł do innego zespołu z tej ligi, A.S. Varese 1910. Następnie występował w belgijskim klubie Royale Union Saint-Gilloise, gdzie w 2012 roku zakończył karierę.
Kariera reprezentacyjna.
W 1998 roku Shakpoke zainteresował się ówczesny selekcjoner reprezentacji Nigerii, Bora Milutinović. 28 stycznia Shakpoke zadebiutował w kadrze, w wygranym 1:0 meczu z Iranem rozegranym w ramach Carlsberg Cup. Wystąpił także w kolejnym meczu turnieju, wygranym 2:0 z Hongkongiem. Shakpoke był wówczas prawie nikomu nieznanym zawodnikiem, ale z czasem w reprezentacji spisywał się coraz lepiej. W maju została ogłoszona kadra na Mistrzostwa Świata we Francji, w której widniało nazwisko Shakpoke, mającego za sobą udaną rundę w Zagłębiu Lubin. Na nieszczęście, 5 czerwca w ostatnim meczu przygotowawczym z Holandią (1:5) Shakpoke doznał złamania obojczyka, i pomimo że był w wysokiej formie, na Mundial nie pojechał. Jego miejsce zajął Mobi Oparaku. Od tego czasu Shakpoke nigdy nie osiągnął już tak wysokiej formy i więcej w reprezentacji Nigerii już nie zagrał.

</doc>
<doc id="786485" url="https://pl.wikipedia.org/wiki?curid=786485" title="Atestacja pracy">
Atestacja pracy

Atestacja pracy to ocena przydatności eksploatacyjnej i ergonomicznej stanowiska pracy. W tej atestacji podlega ocenie poziom wyposażenia danego stanowiska, technologiczny i organizacyjny oraz warunki ekonomiczne i pracy oraz zabezpieczenie bhp.
Przy atestacji pracy są uwzględnione czynniki:
Atestacja pracy powinna stwierdzić:

</doc>
<doc id="786487" url="https://pl.wikipedia.org/wiki?curid=786487" title="Dana Murzyn">
Dana Murzyn

Dana Murzyn (ur. 9 grudnia 1966 w Calgary w Kanadzie) - kanadyjski zawodowy hokeista na lodzie.
Kariera zawodnicza.
W latach 1985-1999 występował w lidze NHL na pozycji obrońcy. Wybrany z numerem 5 w pierwszej rundzie draftu NHL w 1985 roku przez Hartford Whalers. Grał w drużynach: Hartford Whalers, Calgary Flames oraz Vancouver Canucks. W roku 1989 zdobył wraz z Calgary Flames Puchar Stanleya.
W sezonach zasadniczych NHL rozegrał łącznie 838 spotkania, w których strzelił 52 bramki oraz zaliczył 153 asysty. W klasyfikacji zdobył więc razem 205 punktów. 1571 minut spędził na ławce kar. W play-offach NHL brał udział 11-krotnie. Rozegrał w nich łącznie 82 spotkania, w których strzelił 9 bramek oraz zaliczył 10 asyst, co w klasyfikacji kanadyjskiej daje razem - 19 punktów. 166 minut spędził na ławce kar.

</doc>
<doc id="786488" url="https://pl.wikipedia.org/wiki?curid=786488" title="Graniatka">
Graniatka

Graniatka – część osprzętu wiertniczego, służąca do przekazania ruchu obrotowego ze stołu wiertniczego na przewód wiertniczy.
Ma postać grubościennej rury o zewnętrznym przekroju kwadratowym lub wielobocznym (sześciokątnym). U góry podwieszona jest na haku wielokrążka ruchomego za pomocą głowicy płuczkowej, przechodzi przez wkłady graniatkowe z otworem dokładnie odpowiadającym wymiarom graniatki, które obracane są przez stół wiertniczy. Do dolnego końca graniatki dokręcony jest kulowy zawór podgraniatkowy, zwykle łącznik ochronny i następnie przewód wierniczy.

</doc>
<doc id="786489" url="https://pl.wikipedia.org/wiki?curid=786489" title="Pierwszy rząd Mirka Topolánka">
Pierwszy rząd Mirka Topolánka

 Pierwszy rząd Mirka Topolánka – rząd Czech pod kierownictwem Mirka Topolánka, powołany i zaprzysiężony 4 września 2006, składający się głównie z przedstawicieli Obywatelskiej Partii Demokratycznej. Gabinet powstał po wyborach parlamentarnych w 2006. Urzędował do 9 stycznia 2007. 3 października 2006 rząd nie uzyskał votum zaufania Izby Poselskiej (96 głosów „za” wobec 99 „przeciw”), wskutek czego podał się do dymisji. Został zastąpiony 9 stycznia 2007 przez koalicyjny drugi gabinet dotychczasowego premiera.

</doc>
<doc id="786490" url="https://pl.wikipedia.org/wiki?curid=786490" title="Clematis vitalba">
Clematis vitalba



</doc>
<doc id="786491" url="https://pl.wikipedia.org/wiki?curid=786491" title="Antena reflektorowa">
Antena reflektorowa

Antena reflektorowa – jest to antena składająca się z dwóch podstawowych elementów:
Typy stosowanych reflektorów.

</doc>
<doc id="786492" url="https://pl.wikipedia.org/wiki?curid=786492" title="Rada administracyjna">
Rada administracyjna



</doc>
<doc id="786493" url="https://pl.wikipedia.org/wiki?curid=786493" title="Jezioro Małe Łowne">
Jezioro Małe Łowne

Jezioro Małe Łowne (znane również jako Małe Babilońskie) – jezioro wytopiskowe w Polsce położone na Równinie Charzykowskiej w województwie pomorskim, w powiecie chojnickim, w gminie Chojnice, w Zaborskim Parku Krajobrazowym w otulinie Parku Narodowego Bory Tucholskie. Akwen jeziora jest częścią rezerwatu Jezioro Małe Łowne.
Jest częścią większego akwenu - jeziora Łownego. 
Jest to jezioro wytopiskowe
Jezioro jest bardzo czyste, posiada odczyn kwaśny. Należy do jezior skąpożywnych oligohumusowych.
Linia brzegowa jest słabo rozwinięta, samo jezioro znajduje się we wczesnym stadium zarastania płem mszarnym.

</doc>
<doc id="786494" url="https://pl.wikipedia.org/wiki?curid=786494" title="Ojciec chrzestny (gra komputerowa)">
Ojciec chrzestny (gra komputerowa)

Ojciec chrzestny (ang. "The Godfather: The Game") – gra komputerowa wydana w roku 2006 i oparta na filmie "Ojciec chrzestny" z roku 1972.
Gra jest warta uwagi ze względu na szereg aktorów występujących w filmie i powracających w grze, by użyczyć swych głosów głównym postaciom. Na liście znajdują się między innymi Marlon Brando jako don Vito Corleone, James Caan jako Sonny Corleone, Robert Duvall jako Tom Hagen i Abe Vigoda jako Salvatore Tessio. W tworzeniu gry nie brał udziału Al Pacino. Godny zauważenia jest również fakt, że edycją fabuły gry oraz kwestiami fikcyjnego świata "Ojca chrzestnego" zajął się Mark Winegardner, autor powieści "Powrót ojca chrzestnego".
Electronic Arts ogłosiła w roku 2005, że gracze będą w stanie tworzyć własne sylwetki gangsterów i szczegółowo modyfikować wygląd ich twarzy za pomocą aplikacji MobFace. Aplikacja daje zresztą również możliwość wprowadzenia zmian w sylwetce i ubiorze postaci. Tytuł dodatkowo miał nie przebiegać według schematu zaliczania kolejnych misji, lecz dawać graczowi możliwość eksploracji Nowego Jorku lat 40. i 50. dwudziestego wieku na zasadach piaskownicy, podobnych do nieliniowej fabuły wprowadzonej w grach z serii "Grand Theft Auto". Electronic Arts stworzyła również system kontroli Black Hand, służący wywieraniu presji i ściąganiu haraczy od właścicieli lokalnych sklepików. Za pomocą drążków analogowych kontrolera konsoli Xbox gracz mógł wykonać cały szereg ruchów, w tym uderzanie pięściami, kopanie, uderzenia głową, duszenie, itd. EA zapowiedziała również, że powstanie wersja gry dla konsoli Wii, nie różniąca się w kwestiach fabuły, ale wykorzystująca charakterystyczny dla urządzenia kontroler.
Gra ma wiele wspólnego ze wspomnianą wyżej serią "GTA", lecz pewne podobieństwa da się również zauważyć w odniesieniu do gry "Mafia".
Bohater.
Gracz wciela się w młodego mężczyznę (Aldo „Kid” Trapani), który rozpoczyna swoją karierę w rodzinie Corleone. We wprowadzeniu do gry poznajemy jego historię. Gdy był jeszcze dzieckiem, jego ojciec - wierny Donowi Corleone - został zamordowany przez rodzinę Barzinich. Gdy młody Bohater patrzył na ciało swojego ojca, podszedł do niego Don Vito Corleone i obiecał, że kiedyś nadejdzie dla niego czas zemsty. 
Dziewięć lat później, na weselu Connie Corleone, matka Alda prosi Ojca Chrzestnego o pomoc dla syna, który związał się z podrzędnym nowojorskim gangiem. Don Corleone wysyła Lucę Brasi, aby odszukał bohatera. Luca wprowadza bohatera w interesy rodziny Corleone. W tym momencie gracz przejmuje kontrolę nad bohaterem.
Awans bohatera.
W miarę zaliczania przez gracza \ kolejnych misji, mafijna rodzina Corleone promuje go na coraz wyższe stanowiska:
Rodziny.
W grze występuje pięć mafijnych rodzin, przejętych z filmu:
Broń.
Każda z broni posiada trzy stopnie usprawnienia, pozwalające na zwiększenie pojemności magazynka, częstotliwości oddawania strzałów, itd.
Krytyka.
Istnieją dowody na to, że reżyser trylogii filmowej, Francis Ford Coppola, nie popierał pomysłu stworzenia gry.
Gra nie odwzorowuje struktury i działania organizacji mafijnej, ani w sposób sugerowany przez trylogię filmową "Ojciec chrzestny", ani w sposób opisywany przez fikcyjne i niefikcyjne źródła. Nawet po awansie na stopień don, a potem don Nowego Jorku, głównym zadaniem bohatera jest nadal wykonywanie zleceń zabójstwa i osobiste przejmowanie interesów w mieście. W pozostałych źródłach opisujących struktury mafijne osoba tak wysoko stojąca w hierarchii grupy nie wykonywałaby zadań tego typu. Na dodatek pozostałe postaci gry przez cały czas jej trwania zwracają się do bohatera z wyższością (nazywając go choćby „dzieciakiem” i każąc mu „ruszyć tyłek”). Zdarza im się również prosić: "Pamiętaj o mnie, gdy już zostaniesz donem", choć bohater osiągnął już ten tytuł. Jedynym sposobem na zmniejszenie uciążliwości takiego traktowania jest wykonanie wszystkich zleceń, przejęcie wszystkich interesów i jaskiń hazardu,wysadzenie wszystkich sejfów w grze oraz zebranie wszystkich stu szpul filmowych przed zakończeniem misji głównego wątku gry.
Mimo wielkich wysiłków włożonych w maksymalne upodobnienie samych postaci i ich głosów do pierwowzorów spotykanych w filmie, gracze czują, że niektóre postaci pojawiają się zbyt rzadko. Głos Marlona Brando jest wykorzystany tylko w kilku momentach gry, zaś informacje o śmierci ojca chrzestnego i miejscu pobytu Michaela Corleone owiane są mgiełką tajemnicy (mimo że sensowne jest utrzymywanie przez rodzinę miejsca pobytu Michaela w tajemnicy). Pojawiły się głosy, że zmiany te były narzucone przez ostrożność twórców gry, nie chcących zbytnio ingerować w oryginalną opowieść. Pod koniec gry, gdy jej bohater otrzymuje tytuł dona, a później dona Nowego Jorku, kwestia tego, dlaczego Michael nie piastuje już urzędu dona, również nie jest wyjaśniona. Warto też zastanowić się, dlaczego donem zostaje postać gracza, nie zaś osoba mająca w rodzinie dłuższe tradycje, choćby Tom Hagen, czy Pete Clemenza.
Daje się również zauważyć nieobecność najważniejszych postaci kobiecych. Connie Corleone, Kay Adams i Sandra Corleone prawie się nie pojawiają, a Carmella Corleone (żona Vita) pojawia się wyłącznie w roli typowej staruszki, co jest niezgodne z kreacją postaci zagraną przez Morganę King. Nieobecność tych postaci można jednak tłumaczyć kwestiami praw autorskich (patrz niżej). W grze nie pojawia się także Carlo Rizzi, mąż Conny, jest tylko wspomniany na początku misji „Zmiana planów”.
Inne głosy krytyki dotyczą względnie małego wyboru broni i pojazdów w grze (istnieje tylko pięć różnych rodzajów pojazdów i dziesięć typów broni), niewielkiego zróżnicowania lokalizacji handlowo-usługowych (większość hoteli, klubów i magazynów wygląda podobnie) i nieco ograniczonego podkładu muzycznego, na który użytkownik nie ma żadnego wpływu.
Dodatki.
Niedługo po pojawieniu się na rynku gry, Shepard Fairey z Obey Giant wydał zestaw drukowanych wizerunków czterech głównych bohaterów gry: Freda, Sonny’ego, dona i Toma, których twarze zostały umieszczone na banknotach Stanów Zjednoczonych. Druk banknotów był współpracą firmy Electronic Arts i Sheparda Faireya, upamiętniającą wydanie gry. Mimo że nakład publikacji wyniósł 500 sztuk, tylko 50 zostało sprzedanych publicznie (egzemplarze o numerach 51-100). Pojawiały się pogłoski, że pozostałe 450 egzemplarzy zostało rozdanych lub sprzedanych pracownikom Electronic Arts, którzy współtworzyli grę. Początkowo cena zestawu wynosiła 110 dolarów amerykańskich, a serwisem rozprowadzającym zestaw był ObeyGiant.com. Dostępne publicznie egzemplarze rozeszły się w czasie krótszym niż jeden dzień. W sierpniu 2006 roku Shepherd Fairey udostępnił publicznie dodatkowe 100 egzemplarzy, które oferowane były w cenie 100 dolarów. I tym razem popularność zestawu sprawiła, że szybko się rozszedł.
Wersja dla konsoli PSP.
Gra została wydana pod zmienioną nazwą "The Godfather: Mob Wars" w wersji przenośnej. Inaczej niż w przypadku wersji konsolowej, nie oferuje ona graczowi swobody poruszania się po świecie gry. Jednym z jej składników jest jednak gra planszowa o zasadach zbliżonych do Ryzyka.

</doc>
<doc id="786498" url="https://pl.wikipedia.org/wiki?curid=786498" title="Rajd Elmot 2006">
Rajd Elmot 2006

Rezultaty Rajdu Elmot ("34. Rajd Elmot-Remy"), 2. rundy Rajdowych Samochodowych Mistrzostw Polski w 2006 roku, który odbył się w dniach 6-7 maja:

</doc>
<doc id="786499" url="https://pl.wikipedia.org/wiki?curid=786499" title="Lampeter">
Lampeter

Lampeter (wal. "Llanbedr Pont Steffan" lub potocznie "Llambed") – miasto w środkowej Walii leżące w hrabstwie Ceredigion, u zbiegu rzek Teifi i Dulas. Populacja: ok. 2000 mieszkańców. 75% ludności to osoby walijskojęzyczne. Dodatkowo ok. 1000 mieszkańców stanowią studenci działającej w mieście od 1967 roku filii Uniwersytetu Walijskiego. Ma ona swoją siedzibę w budynkach byłego College'u św. Dawida (ang. "St. David's College"), który powstał w 1822 roku. Była to wówczas pierwsza wyższa uczelnia w Walii i trzecia, po uniwersytetach w Oxford i Cambridge, w całej Wielkiej Brytanii.
Walijska nazwa miasta oznacza kościół św. Piotra (Llanbedr) oraz most Stefana (Pont Steffan). Pierwsza historyczna wzmianka o Lampeter pochodzi z 1137 roku, kiedy to walijski książę Owain Gwynedd, walczący z królem Anglii Henrykiem II, zburzył królewski zamek Pont Steffan. Pozostałości tego zamku wciąż znajdują się na terenie uniwersyteckiego campusu.
W okolicach miasteczka osiedliło się po II wojnie światowej ok. 400 Polaków, którzy w czasie wojny służyli w brytyjskich siłach zbrojnych i obawiali się powrotu do rodzinnego kraju. Rząd brytyjski przekazał im do zagospodarowania niewielkie farmy we wsiach położonych wokół Lampeter. Osadnikom tym poświęcona jest tablica znajdująca się w lokalnym kościele katolickim, w którym do tej pory raz w miesiącu odprawiana jest polska msza święta. Obecnie jednak spora część starej emigracji już nie żyje, natomiast jej potomstwo w większości przypadków zmieniło miejsce zamieszkania, przenosząc się do bardziej rozwiniętych ekonomicznie regionów Wielkiej Brytanii, toteż poza wspomnianą mszą nie ma w miasteczku zbyt wielu akcentów polonijnych (które jeszcze w latach siedemdziesiątych były spotykane dość często).
W 1963 roku powstała w Lampeter Armia Wolnej Walii (ang. "Free Wales Army", wal. "Byddin Rhyddid Cymru"). Była to paramilitarna organizacja separatystyczna stawiająca sobie za cel utworzenie autonomicznej Republiki Walijskiej. Miała ambicje stać się walijskim odpowiednikiem Irlandzkiej Armii Republikańskiej, jednak ze względu na skromną liczebność (od 50 do 200 członków) jej działalność ograniczyła się jedynie do kilku demonstracji o charakterze happeningowym, zorganizowanych w latach 1963-1969. Założycielem i przywódcą Armii Wolnej Walii był mieszkaniec Lampeter, William Julian Cayo-Evans (1937-1995), za swoją działalność skazany w 1969 roku na 15 miesięcy więzienia.
Lampeter, podobnie jak większość małych, walijskich miast, nie dysponuje rozwiniętą infrastrukturą oraz przemysłem. Większość mieszkańców zajmuje się rolnictwem lub pracuje w handlu i usługach.

</doc>
<doc id="786508" url="https://pl.wikipedia.org/wiki?curid=786508" title="Bennedict McCarthy">
Bennedict McCarthy



</doc>
<doc id="786512" url="https://pl.wikipedia.org/wiki?curid=786512" title="Ivica Račan">
Ivica Račan

Ivica Račan (ur. 24 lutego 1944 w Ebersbach/Sa., zm. 29 kwietnia 2007 w Zagrzebiu) – chorwacki polityk i działacz partyjny, ostatni przewodniczący Związku Komunistów Chorwacji (SKH), założyciel i w latach 1990–2007 przewodniczący Socjaldemokratycznej Partii Chorwacji (SDP), od 2000 do 2003 premier Chorwacji.
Życiorys.
Urodził się w Niemczech, gdzie jego matka została wysłana do obozu pracy w czasie II wojny światowej. W 1970 ukończył studia prawnicze na Uniwersytecie w Zagrzebiu. W latach 1967–1972 pracował w instytucie zajmującym się administracją publiczną, później był etatowym działaczem partii komunistycznej. Był członkiem prezydium komitetu centralnego SKH, dyrektorem szkoły politycznej Związku Komunistów Jugosławii (SKJ), a od 1986 do 1989 członkiem prezydium komitetu centralnego SKJ. W grudniu 1989 stanął na czele Związku Komunistów Chorwacji.
W styczniu 1990 kierował chorwacką delegacją na kongresie SKJ, wszedł w konflikt ze Slobodanem Miloševiciem, na skutek czego jego delegacja wraz z delegacją słoweńską opuściły zjazd. W tym samym roku przekształcił SKH w Partię na rzecz Demokratycznych Zmian, a następnie w Socjaldemokratyczną Partię Chorwacji.
W 1990 został wybrany do Zgromadzenia Chorwackiego, reelekcję uzyskiwał w wyborach w 1992, 1995, 2000 i 2003.
W 1998 zawiązał koalicję SDP z Chorwacką Partią Socjalliberalną. Kierowany przez niego sojusz zwyciężył w wyborach w 2000, odsuwając od władzy po raz pierwszy od uzyskania niepodległości Chorwacką Wspólnotę Demokratyczną. Od 27 stycznia 2000 do 23 grudnia 2003 sprawował urząd premiera, stojąc na czele dwóch kolejnych gabinetów. W 2003 socjaldemokraci przegrali kolejne wybory, powracając w następstwie do opozycji.
11 kwietnia 2007 zrezygnował z kierowania SDP, zmarł kilkanaście dni później na skutek choroby nowotworowej.

</doc>
<doc id="786514" url="https://pl.wikipedia.org/wiki?curid=786514" title="Gogonasus">
Gogonasus

Gogonasus - rodzaj wymarłych ryb mięśniopłetwych. Żyły przed 380 milionami lat (późny dewon). 
Posiadały kostny szkielet płetw piersiowych podobny do znalezionego u ryb z rodzaju "Eusthenopteron" oraz duże "spiraculum" na szczycie czaszki. Z wyglądu przypominały rybę skrzyżowaną z gigantyczną, opancerzoną traszką. "Gogonasus" uważany jest za ogniwo pośrednie pomiędzy czworonogami wodnymi a lądowymi. Naukowcy uważają, że płetwy "Gogonasus" mogły służyć rybom do odbijania się od dna w pogoni za zdobyczą podobnie jak kończyny zwierząt lądowych.

</doc>
<doc id="786515" url="https://pl.wikipedia.org/wiki?curid=786515" title="Maciej Koczorowski">
Maciej Koczorowski

Maciej Koczorowski pseud. Maxx (ur. 15 kwietnia 1979 w Bydgoszczy) – polski wokalista. Założyciel oraz lider grupy muzycznej Chainsaw, zaangażowany też we współpracę z grupami Faust, Sirsaw, Butelka, Sibyline, Miecz Wikinga, Doctrine-X.
Od 2004 roku należy do sekcji basów Chóru Collegium Medicum Uniwersytetu Mikołaja Kopernika.

</doc>
<doc id="786517" url="https://pl.wikipedia.org/wiki?curid=786517" title="Głowica płuczkowa">
Głowica płuczkowa

Głowica płuczkowa – część osprzętu wiertniczego, mająca na celu doprowadzenie płuczki wiertniczej do przewodu wiertniczego poprzez graniatkę.
Głowica składa się z obracającego się wrzeciona i nieruchomego kadłuba, w którym znajdują się łożyska kulkowe oporowe (przyjmujące obciążenia pionowe) oraz łożyska promieniowe (służące do utrzymywania wrzeciona w położeniu centralnym). Do nieruchomego kadłuba przymocowany jest wąż, przez który dopływa płuczka wiertnicza.
Do zawieszenia głowicy płuczkowej na haku wielokrążka ruchomego służy wieszak zamocowany na sworzniach w kadłubie głowicy. W dolnej części wrzeciona nacięty jest gwint do połączenia z graniatką.

</doc>
<doc id="786525" url="https://pl.wikipedia.org/wiki?curid=786525" title="Wóz reporterski">
Wóz reporterski

Wóz transmisyjny – pojazd radiowy lub telewizyjny przeznaczony do przekazywania relacji na żywo. Zbudowany przeważnie na bazie standardowego samochodu dostawczego lub terenowego, rzadziej osobowego lub ciężarowego, wyposażony w sprzęt radiowy lub telewizyjny oraz nadajniki.
Do końca lat 90. XX wieku najpopularniejsze były wozy reporterskie oparte na naziemnym przekazie radiowym. Pojazd taki wyposażony jest w wysuwany teleskopowo kilkumetrowy maszt zakończony anteną nadawczą. Przekaz następuje najczęściej poprzez połączenie się falami radiowymi z najbliższą bazą przekaźnikową TP SA, gdzie dalej łączami światłowodowymi wędruje do siedziby stacji.
Najnowsze wozy reporterskie wykorzystują jednak przekaz satelitarny (SNG). Charakteryzuje się on zdecydowanie lepszą jakością dźwięku i obrazu oraz praktycznie nieograniczoną mobilnością wozu, który nadawać może z każdego miejsca na świecie. Satelitarny wóz reporterski posiada na dachu charakterystyczny talerz antenowy.
Istnieją także wozy reporterskie, które nie są wozami transmisyjnymi. Nie posiadają one anteny nadawczej, przez co nie mogą służyć do realizowania transmisji na żywo, a jedynie na nagranie materiału w celu późniejszego odtworzenia go na przykład w serwisie informacyjnym. Ponieważ wozy takie nie muszą przewozić instalacji nadawczej, są to zazwyczaj samochody osobowe w przeciwieństwie do wozów transmisyjnych, które zwykle są samochodami dostawczymi lub ciężarowymi.

</doc>
<doc id="786528" url="https://pl.wikipedia.org/wiki?curid=786528" title="Galleazo Ciano">
Galleazo Ciano



</doc>
<doc id="786538" url="https://pl.wikipedia.org/wiki?curid=786538" title="Metacybernetyka">
Metacybernetyka

Metacybernetyka (gr. "meta" – "po; ponad", "meta-" – przedrostek oznaczający "ponad", "poza" lub "o czymś w innym kontekście", "kybernetes" – "sternik; zarządca" od "kybernán" – "sterować; kontrolować") – nauka interdyscyplinarna powstała poprzez syntezę cybernetyki i fizyki.
Stanowi ona syntezę tradycyjnej i cybernetycznej teorii związków przyczynowych. W tradycyjnej (fizykalnej) teorii związków przyczynowych zakłada się, że następne stany dowolnego obiektu zależą od stanów poprzednich, czyli od "przeszłości", natomiast w cybernetycznej teorii związków przyczynowych zakłada się, że stany dowolnego obiektu zależą od pewnych stanów przyszłych, czyli "celów". Podstawowy aksjomat metacybernetyki polega więc na założeniu, że stany obiektów energomaterialnych są zależne zarówno od poprzednich jak i następnych stanów – czyli zarówno od przeszłości jak i przyszłości.
Podstawy naukowe metacybernetyki zostały opracowane przez Józefa Kosseckiego. Opiera się ona na aksjomatycznej teorii poznania, jakościowej teorii informacji Mariana Mazura, oraz ogólnej jakościowej teorii informacji opracowanej przez Kosseckiego. Metacybernetyka bada konkretne obiekty energomaterialne, którym oprócz współrzędnych (parametrów) określających ich położenie w przestrzeni i czasie (w czasoprzestrzeni) przypisuje się także masę.
Metacybernetyka może być rozumiana jako nowoczesna filozofia przyczynowości.
Metacybernetyka stanowi metadziedzinę w stosunku do nauk technicznych, biologicznych i społecznych (humanistycznych), a także cybernetyki ogólnej i cybernetyki społecznej.

</doc>
<doc id="786539" url="https://pl.wikipedia.org/wiki?curid=786539" title="Twierdzenie chińskie o resztach">
Twierdzenie chińskie o resztach



</doc>
<doc id="786542" url="https://pl.wikipedia.org/wiki?curid=786542" title="Łasze">
Łasze



</doc>
<doc id="786548" url="https://pl.wikipedia.org/wiki?curid=786548" title="Wykroty">
Wykroty

2 miejscowości w Polsce:
Zobacz też:

</doc>
<doc id="786551" url="https://pl.wikipedia.org/wiki?curid=786551" title="Premierzy Peru">
Premierzy Peru

Lista premierów Peru (od 1975).
Prezydent Francisco Morales Bermúdez (1975–1980)
Prezydent Fernando Belaúnde Terry (1980–1985) 
Prezydent Alan García Pérez (1985–1990)
Prezydent Alberto Fujimori (1990–2000) 
Prezydent Valentín Paniagua (2000–2001) 
Prezydent Alejandro Toledo (2001–2006) 
Prezydent Alan García Pérez (2006–2011) 
Prezydent Ollanta Humala (2011–2016) 
Prezydent Pedro Pablo Kuczynski (2016–2018) 
Prezydent Martín Vizcarra (2018–2020) 
Prezydent Manuel Merino (2020) 
Prezydent Francisco Sagasti (2020–2021) 
Prezydent Pedro Castillo (2021–2022) 
Prezydent Dina Boluarte (od 2022) 

</doc>
<doc id="786552" url="https://pl.wikipedia.org/wiki?curid=786552" title="Antena aperturowa">
Antena aperturowa

Antena aperturowa – antena charakteryzująca się pewną wyróżnioną powierzchnią zwaną aperturą, czyli powierzchnią, przez którą przechodzą fale z i do przestrzeni. Najczęściej stosowanymi aperturami są: apertura prostokątna, apertura kołowa.
Wzór na kierunkowość (zysk kierunkowy) anten aperturowych:
gdzie:

</doc>
<doc id="786556" url="https://pl.wikipedia.org/wiki?curid=786556" title="Jaskinia Szachownica">
Jaskinia Szachownica

Jaskinia Szachownica – proglacjalna jaskinia znajdująca się na Wyżynie Woźnicko-Wieluńskiej.
Leży w granicach rezerwatu przyrody Szachownica, na Krzemiennej Górze – niewielkim, wapiennym, porośniętym buczyną wzgórzu.
Charakterystyka.
Jest to kompleks 5 jaskiń powstały w wyniku dewastacji jednej dużej jaskini podczas wydobywania kamienia wapiennego. Łączna długość korytarzy około 1000 metrów. Główny otwór wejściowy znajduje się na wysokości 215 m n.p.m. System jaskiniowy Szachownicy został odsłonięty w trakcie eksploatacji kamienia. Wyrobisko kamieniołomu przecina Krzemienną Górę w kierunku północ - południe na długości 150 metrów, pasem o szerokości 50 metrów. Eksploatacja spowodowała zniszczenie znacznej części korytarzy i przekształcenie dużego fragmentu jaskini w szerokie na 10-15 metrów korytarze, z całkowitą utratą pierwotnego charakteru. Eksploatacja trwała tutaj do 1962 roku. Przypuszcza się, że długość pierwotnie pojedynczej jaskini mogła znacznie przekraczać 2 kilometry.
Nazwę jaskini zasugerowało przecinanie się jej korytarzy częstokroć pod kątem prostym. Nazwana i pierwszy raz przebadana została w 1972 roku. Naturalne korytarze przeważnie o przebiegu poziomym.
Jest to jaskinia proglacjalna, utworzona przez wody topniejącego lodowca. Młody wiek geologiczny (ok. 10,5 tys. lat) sprawia, że brak tu większych form naciekowych.
Miejsce masowej (ponad 1000 osobników) zimowej hibernacji nietoperzy wielu gatunków, w tym nocka dużego.
W latach 2015-2016 w Jaskini Szachownica prowadzono prace mające na celu zabezpieczenie niestabilnych ścian i stropów jaskini. Roboty prowadzono na dużą skalę (wykonawca firma Novum Servis Spółka z o.o. Zabrze). Wybudowano filary betonowe obmurowane wapiennym kamieniem. Sklejono spękany górotwór, pompując do środka przez otwory iniekcyjne kilkadziesiąt ton kleju mineralno-organicznego. W ten sposób stworzono „płaszcz” ochronny, ograniczający dopływ wody do jaskini, co się powinno przełożyć na ograniczenie, a nawet eliminację mrozowego rozsadzania skały - głównego czynnika niszczącego jaskinię. Końcowym etapem prac było zabezpieczenie stropów i ociosów za pomocą obudowy kotwowej i kotwowo-cięgnowej oraz zamontowanie ochronnej okładziny siatkowej. W ten sposób zabezpieczono jedno z ważniejszych miejsc bytowania nietoperzy w skali europejskiej. 
Szachownica I.
Jaskinia Szachownica jest główną jaskinią kompleksu. Łączna długość jej korytarzy wynosi około 600 metrów, a położona jest ona pod wschodnią częścią Krzemiennej Góry. Oś jaskini stanowi poszerzony w wyniku eksploatacji górniczej korytarz położony na linii wschód-zachód, z obszernymi wejściami na obu końcach. Gruz wapienny na dnie to pozostałość prac wydobywczych i postępującej później dewastacji.
Współrzędne geograficzne: 
Szachownica II.
Łączna długość korytarzy około 200 metrów. Położona pod zachodnią częścią Krzemiennej Góry. Wejście silnie zerodowane.
Współrzędne geograficzne: 
Szachownica III, IV, VI.
Mniejsze jaskinie wchodzące w skład kompleksu Szachownicy, położone w jego południowej części.
Szachownica V.
Jaskinia jest niedostępna, jej otwory uległy zasypaniu materiałem pochodzącym z obrywów ze ścian wyrobiska.

</doc>
<doc id="786558" url="https://pl.wikipedia.org/wiki?curid=786558" title="Deep Shadows And Brillant Highlights">
Deep Shadows And Brillant Highlights



</doc>
<doc id="786563" url="https://pl.wikipedia.org/wiki?curid=786563" title="Jan Tomorowicz">
Jan Tomorowicz

Jan Tomorowicz (ur. 24 czerwca 1787 na Litwie, zm. 10 września 1831 w Warszawie) – polski chirurg, społecznik, lekarz w wojskach Napoleona Bonaparte i Wojsku Polskim, profesor Królewskiego Uniwersytetu Warszawskiego.
Nauki podstawowe odebrał w szkole powiatowej oo. Bazylianów w Berezweczu w latach 1797-1801. Świadectwo dojrzałości uzyskał w Mińsku gubernianym w 1807 i został przyjęty na Uniwersytet Wileński, gdzie uczęszczał na wykłady z fizyki, chemii, mineralogii i botaniki. Po zdaniu egzaminów został w 1809 kandydatem Wydziału Lekarskiego a 5 lipca 1812 uzyskał tytuł magistra medycyny.
Został skierowany do szpitala wojskowego w Wilnie jako młodszy lekarz. Z rozbitą i wycofującą się armią Napoleona trafił pod koniec 1812 do Warszawy, gdzie dostał się pod opiekę gen. Józefa Wielhorskiego.
Został mianowany na stopień urzędnika zdrowia 1. klasy i skierowany na lekarza ordynującego do Szpitala Wojskowego na Ujazdowie. Uczył się praktycznej medycyny, głównie chirurgii i chirurgii urazowej. 15 października 1815 otrzymał stopień sztabs-lekarza i przydział do 7 Pułku Piechoty Liniowej Wojska Polskiego.
W 1815 ożenił się z Urszulą Michaliną Tokarską, córką Mateusza Tokarskiego – nadwornego malarza króla Stanisława Augusta Poniatowskiego. W 1816 wydał "Chirurgię obozową" – pierwszą tego typu publikację dla lekarzy w języku polskim.
15 września 1819 obronił pracę i uzyskał tytuł doktora medycyny na Uniwersytecie Jagiellońskim w Krakowie. 17 października 1819 został członkiem Orderu Św. Stanisława IV klasy.
1 listopada 1819 został przeniesiony w stopniu sztabs-lekarza do 1 Pułku Strzelców Konnych w Sieradzu gdzie pozostał aż do zwolnienia z wojska 27 maja 1822. Wrócił do Warszawy i 27 sierpnia tego roku został mianowany przez Komisję Rządową Wyznań Religijnych i Oświecenia Publicznego profesorem tymczasowym Królewskiego Uniwersytetu Warszawskiego. Rozpoczął wykładać dla lekarzy "niższych" (licencjatów).
2 października 1823 został mianowany asystentem chirurgicznym prof. Franciszka Dybka. Pod koniec 1825 objął po prof. Wincentym Szczuckim Katedrę Materii Lekarskiej, Toksykologii i Formularza, gdzie prowadził wykłady dla lekarzy "wyższych". Profesorem stałym został mianowany 13 maja 1826. Zaczął wykładać i kierować zastępczo za schorowanego prof. Jana Freyera Kliniką Chorób Wewnętrznych.
Zastępcą profesora kliniki mianowano go 18 listopada 1828. W tym samym czasie był lekarzem prywatnym Ordynata Stanisława Kostki Zamoyskiego. Na rozpoczęcie roku akademickiego 1829/1830 wygłosił obszerny odczyt opisujący klinikę medyczną Wydziału Lekarskiego Królewskiego Uniwersytetu Warszawskiego. Obecnie jest to podstawowe źródło wiedzy na ten temat.
Działał w Warszawskim Towarzystwie Dobroczynności (WTD). Na wniosek WTD otrzymał uprawnienie do wydawania bezpłatnych recept ubogim chorym jako pierwszy lekarz w Warszawie. 16 maja 1830 został wybrany na ogólnym zebraniu WTD zastępcą prezesa Wydziału Lekarskiego WTD.
Członek Kapituły loży masońskiej "Rycerze Gwiazdy" z lożą "Świątynia Minerwy", członek loży "Świątynia Minerwy".

</doc>
<doc id="786564" url="https://pl.wikipedia.org/wiki?curid=786564" title="Pomnik Lotnika">
Pomnik Lotnika



</doc>
<doc id="786566" url="https://pl.wikipedia.org/wiki?curid=786566" title="Jaskinia Szachownica I">
Jaskinia Szachownica I



</doc>
<doc id="786572" url="https://pl.wikipedia.org/wiki?curid=786572" title="Silsersee">
Silsersee

Silsersee (niem. "Silsersee", retorom. "Lej da Segl", wł. "Lago di Sils") – jezioro w południowo-wschodniej Szwajcarii, w okręgu Maloja (kanton Gryzonia). 
Silsersee jest pierwszym (najbardziej wysuniętym na zachód) w ciągu czterech jezior w dolinie Engadyna, zasilanych spływającymi z okolicznych gór strumieniami i tworzącymi górny odcinek rzeki Inn. Poniżej znajdują się kolejno jeziora: Silvaplanersee, Lej da Champfèr i St. Moritz.
Lustro wody znajduje się na wysokości 1797 m n.p.m., maksymalna głębokość 71 m; powierzchnia 4,1 km², szacowana objętość wód - 0,137 km³. Największe sąsiednie miejscowości - Maloja i Sils Maria.

</doc>
<doc id="786577" url="https://pl.wikipedia.org/wiki?curid=786577" title="Czarna Buda">
Czarna Buda

Czarna Buda (kaszb. "Czôrnô Bùda") – nieoficjalna nazwa osady leśnej wsi Kanin w Polsce położona w województwie zachodniopomorskim, w powiecie sławieńskim, w gminie Postomino.
Na południe od miejscowości przepływa rzeka Wieprza.
W latach 1975–1998 miejscowość administracyjnie należała do województwa słupskiego.

</doc>
<doc id="786581" url="https://pl.wikipedia.org/wiki?curid=786581" title="Oroczanie">
Oroczanie

Oroczanie (nazwa własna "Nani") – autochtoniczna tunguska grupa etniczna ze wschodniej Syberii (Rosja).
Nie należy mylić tego narodu z noszącymi podobne miana ludami tunguskimi; Orokowie (nazwa własna "ulta", "ulcha"), zamieszkują północny Sachalin, zaś Orocy – północne Chiny.
Populacja Oroczan liczy 686 osób (rosyjski spis powszechny z 2002 r.); zamieszkują oni głównie w Kraju Chabarowskim.
Używają języka oroczańskiego, należącego do grupy mandżurskiej języków tungusko-mandżurskich, choć w ostatnich latach jest on szybko wypierany przez rosyjski i obecnie jedynie mniejszość (ok. 17%) Oroczan posługuje się rodzimym językiem.
Zmiany populacji Oroczan
Tradycyjnymi zajęciami tego ludu są myślistwo i rybołówstwo oraz zbieractwo.
Tradycyjną religią Oroczan był szamanizm, obecnie zachowały się tylko jego przeżytki, a formalnie naród ten w większości wyznaje prawosławie i buddyzm.

</doc>
<doc id="786584" url="https://pl.wikipedia.org/wiki?curid=786584" title="Valley (Niemcy)">
Valley (Niemcy)

Valley – miejscowość i gmina w południowych Niemczech, w kraju związkowym Bawaria, w rejencji Górna Bawaria, w regionie Oberland, w powiecie Miesbach. Leży około 12 km na północny zachód od Miesbach, nad rzeką Mangfall, przy autostradzie A8.
Polityka.
Wójtem gminy jest Andreas Hallmannsecker z FWG, wcześniej funkcję tę pełnił Josef Huber, rada gminy składa się z 14 osób.

</doc>
<doc id="786585" url="https://pl.wikipedia.org/wiki?curid=786585" title="Kometa Ikeya-Seki">
Kometa Ikeya-Seki

Kometa Ikeya-Seki (oficjalne oznaczenie C/1965 S1) – kometa długookresowa, którą odkryto w 1965 roku. Kometa ta należy do komet muskających Słońce z grupy Kreutza.
Odkrycie komety.
Kometa ta została odkryta niezależnie przez Kaoru Ikeyę oraz Tsutomu Sekiego, amatorów astronomii z Japonii w dniu 18 września 1965.
Jądro tego obiektu rozpadło się na trzy fragmenty jeszcze przed osiągnięciem punktu przysłonecznego.
Orbita komety.
Dwa główne składniki C/1965 S1 Ikeya-Seki A oraz C/1965 S1 Ikeya-Seki B poruszają się po orbitach w kształcie wydłużonych elips o mimośrodzie 0,999915 i 0,999925. Przez peryhelium kometa przeszła 21 października 1965 roku w odległości zaledwie 0,0077 j.a. od Słońca. Komety, które przechodzą tak blisko powierzchni Słońca, nazywa się muskającymi Słońce.
Aphelium dla składnika A leży w odległości 183 j.a., a składnika B 207 j.a. od Słońca. Na jeden zaś obieg wokół niej potrzebują one odpowiednio 880 i 1056 lat. Nachylenie ich orbit do ekliptyki wynosi 141,864˚ i 141,861˚. Prędkość orbitalna komety w momencie przejścia przez peryhelium wynosiła 476,9 km/s.
Właściwości fizyczne.
Kometa Ikeya-Seki wykazywała bardzo dużą aktywność. Stała się ona najjaśniejszą kometą dwudziestego wieku, osiągając największą jasność obserwowaną -7. Przed przejściem przez peryhelium rozpadła się ona na trzy fragmenty, których orbity zaczęły się stopniowo różnić.
Średnica jądra oceniana była na kilka – kilkanaście kilometrów.

</doc>
<doc id="786586" url="https://pl.wikipedia.org/wiki?curid=786586" title="Prezydenci Nigerii">
Prezydenci Nigerii



</doc>
<doc id="786588" url="https://pl.wikipedia.org/wiki?curid=786588" title="Waakirchen">
Waakirchen

Waakirchen – miejscowość i gmina w południowych Niemczech, w kraju związkowym Bawaria, w rejencji Górna Bawaria, w regionie Oberland, w powiecie Miesbach. Leży około 12 km na zachód od Miesbach, przy drodze B472 i linii kolejowej Monachium – Lenggries.
Dzielnice.
Hauserdörfl, Krottenthal, Marienstein, Piesenkam, Riedern, Schaftlach i Waakirchen
Polityka.
Wójtem gminy jest Josef Hartl z FWG, wcześniej urząd ten obejmował Peter Finger, rada gminy składa się z 20 osób.

</doc>
<doc id="786595" url="https://pl.wikipedia.org/wiki?curid=786595" title="Radziszkowo">
Radziszkowo

Radziszkowo – nieoficjalna osada wsi Rusinowo w Polsce położona w województwie zachodniopomorskim, w powiecie sławieńskim, w gminie Postomino.
Miejscowość wchodzi w skład sołectwa Rusinowo.
W latach 1975–1998 miejscowość administracyjnie należała do województwa słupskiego.

</doc>
<doc id="786596" url="https://pl.wikipedia.org/wiki?curid=786596" title="Arlington National Cemetery">
Arlington National Cemetery



</doc>
<doc id="786598" url="https://pl.wikipedia.org/wiki?curid=786598" title="Orokowie">
Orokowie

Orokowie (nazwa własna "Ulta, Ulcha", ) – autochtoniczna tunguska grupa etniczna ze wschodniej Syberii (Rosja).
Nie należy mylić tego narodu z noszącymi podobne miana ludami tunguskimi; Oroczanie (nazwa własna "nani"), zamieszkują Kraj Chabarowski, zaś Orocy – północne Chiny.
Populacja Oroków liczy 596 osób (rosyjski spis powszechny z 2010), zamieszkują oni wyspę Sachalin, głównie w lesistej, słabo zaludnione części.
Używają języka orokańskiego, należącego do języków tungusko-mandżurskich, choć w ostatnich latach jest on szybko wypierany przez rosyjski.
Tradycyjnymi zajęciami tego ludu są myślistwo i rybołówstwo oraz zbieractwo. Do dziś wielu z nich prowadzi życie na pół koczownicze.
Tradycyjną religią Oroków był szamanizm, obecnie zachowały się tylko jego przeżytki, a formalnie naród ten w większości wyznaje prawosławie.

</doc>
<doc id="786600" url="https://pl.wikipedia.org/wiki?curid=786600" title="Gomphidius glutinosus">
Gomphidius glutinosus



</doc>
<doc id="786601" url="https://pl.wikipedia.org/wiki?curid=786601" title="Leucogomhidius glutinosus">
Leucogomhidius glutinosus



</doc>
<doc id="786602" url="https://pl.wikipedia.org/wiki?curid=786602" title="Zygmunt Milewicz">
Zygmunt Milewicz

Zygmunt Milewicz ps. „Róg” (ur. 2 maja 1896 w Krasiłowie, zm. 17 stycznia 1985 w Londynie) – kapitan, cichociemny, w powstaniu warszawskim zastępca dowódcy batalionu Czata 49.
Życiorys.
Walczył w I wojnie światowej i wojnie polsko-bolszewickiej. Po kampanii wrześniowej internowany w Rumunii. Znalazł się we Francji; tam walczył w 3 Dywizji Piechoty, później w 4 Brygadzie Kadrowej Strzelców w Wielkiej Brytanii. Brygada ta została przekształcona w 1 Samodzielną Brygadę Spadochronową, której dowódcą został gen. bryg. Stanisław Sosabowski.
Cichociemny.
Zgłosił się do służby w kraju. Został przeszkolony jako cichociemny. Przeszkolony ze specjalnością w dywersji oraz łączności, przydzielony do Oddziału VI (Specjalnego) Sztabu Naczelnego Wodza.
W nocy z 3 na 4 marca 1942 zrzucony do Polski w operacji lotniczej „Collar”, z samolotu Halifax L-9618 „W”, na placówkę odbiorczą „Pole”, 7 km od Wyszkowa. Razem z nim skoczyli: kpt. Stanisław Jankowski ps. Agaton, por. Jan Kochański ps. Jarema, kpt. Bohdan Piątkowski ps. Mak, por. Franciszek Pukacki ps. Gzyms, por. Jan Rogowski ps. Czarka.
Przydzielony do Wydziału Przerzutów Powietrznych „Syrena” V Oddziału Komendy Głównej Armii Krajowej. Pełnił funkcję zastępcy kierownika referatu odbioru zrzutów. Wkrótce został kierownikiem.
Podczas powstania warszawskiego był kierownikiem odbioru zrzutów w Komendzie Obwodu Śródmieście. Od 1 września 1944 jako major w sztabie batalionu „Czata 49” na Czerniakowie. Był zastępcą dowódcy tego batalionu. Został ciężko ranny i przebywał w szpitalu w domu przy ul. Wilanowskiej 5. W nocy z 21 na 22 września do tego budynku dostał się oddział żołnierzy niemieckich. Większość przebywających w nim osób rozstrzelali. Ocalało kilkanaście osób, wśród których znalazł się Zygmunt Milewicz. Wraz z tymi ludźmi został dołączony do kolumny ewakuacyjnej prowadzonej na Al. Szucha. Milewicz trafił na przesłuchanie, po czym został skierowany do obozu w Skierniewicach. Tam przeszedł operację nogi. Później przeniesiony przez sanitariuszy szpitala w tym obozie poza jego granice, a następnie przewieziono go do pobliskiej miejscowości, gdzie przeszedł rekonwalescencję.
W październiku 1944 został oficerem operacyjnym, a także zastępcą kierownika referatu przerzutów w Wydziale Lotnictwa Komendy Głównej Armii Krajowej. W 1945 znalazł się w Londynie.
Od 22 września 1944 kapitan. Odznaczono go Orderem Virtuti Militari, Złotym i Srebrnym Krzyżem Zasługi z Mieczami oraz Krzyżem Walecznych.

</doc>
<doc id="786604" url="https://pl.wikipedia.org/wiki?curid=786604" title="Francisco Hernández de Córdoba">
Francisco Hernández de Córdoba

Na początku XVI wieku żyli dwaj konkwistadorzy hiszpańscy o nazwisku i imieniu Francisco Hernández de Córdoba.
Pierwszy z nich odkrył półwysep Jukatan (gdy dokonał tego odkrycia był w błędnym przekonaniu, iż jest to wyspa). Drugi był założycielem kolonii w Nikaragui. Przy czym do dzisiejszego dnia nie jest znana data urodzenia żadnego z nich.
W niektórych źródłach dla odróżnienia tych postaci jednego z nich nazywa się "Hernández" a drugiego "Fernández" (w języku hiszpańskim z XVI w. "Hernández" i "Fernández" znaczyło to samo).

</doc>
<doc id="786607" url="https://pl.wikipedia.org/wiki?curid=786607" title="Tum Inwalidów">
Tum Inwalidów



</doc>
<doc id="786609" url="https://pl.wikipedia.org/wiki?curid=786609" title="Erasmus University">
Erasmus University



</doc>
<doc id="786617" url="https://pl.wikipedia.org/wiki?curid=786617" title="Ulczowie">
Ulczowie

Ulczowie (nazwa własna "Nani") – autochtoniczna tunguska grupa etniczna ze wschodniej Syberii (Rosja).
Populacja Ulczów liczy 2765 osób (rosyjski spis powszechny z 2010 r.); zamieszkują oni głównie (w 90%) rejon ulczski w Kraju Chabarowskim.
Używają języka ulczyjskiego, należącego do języków tungusko-mandżurskich, choć w ostatnich latach jest on szybko wypierany przez rosyjski i obecnie jedynie mniejszość (ok. 25%) Ulczów posługuje się rodzimym językiem.
Zmiany populacji Ulczów
Tradycyjnymi zajęciami tego ludu są myślistwo i rybołówstwo oraz zbieractwo.
Tradycyjną religią Ulczów był szamanizm, obecnie zachowały się tylko jego przeżytki, a formalnie naród ten w większości wyznaje prawosławie.
Przypisy.
 

</doc>
<doc id="786618" url="https://pl.wikipedia.org/wiki?curid=786618" title="PZWS">
PZWS



</doc>
<doc id="786619" url="https://pl.wikipedia.org/wiki?curid=786619" title="Geofizyka otworowa">
Geofizyka otworowa

Geofizyka otworowa (dawniej "geofizyka wiertnicza") – jest to zespół metod geofizycznych realizowanych w otworze wiertniczym.
Pomiary geofizyczne wykonywane w otworach wiertniczych nazywamy profilowaniem i oznaczamy literą P. Nazwa profilowania pochodzi od mierzonej własności fizycznej (np. mierzenie oporności elektrycznej to profilowanie oporności PO). Pomiary geofizyki otworowej  obejmują bardzo szeroki i  zróżnicowany zakres metod, przeznaczonych zarówno do otworów przed ich zarurowaniem, jak też po ich zarurowaniu i zacementowaniu.
Dostarcza szczegółowych informacji o:
Metodyka pomiarów
Pomiary geofizyki otworowej wykonywane są generalnie dwoma sposobami tradycyjnym na kablu sondy oraz na przewodzie wiertniczym. Badania prowadzone na przewodzie wiertniczym obejmują pomiary prowadzone bezpośrednio podczas wiercenia odwiertu (Logging While Drilling) oraz badania  w otworach kierunkowych i horyzontalnych, w warunkach trudnych do wykonania z wykorzystaniem metody klasycznej.
Tradycyjne pomiary na kablu sondy (Wireline logging)  polegają na opuszczeniu sondy pomiarowej (lub zestawu połączonych sond) do otworu wiertniczego, a następnie ciągłej rejestracji (pomiarze) zmian parametrów fizycznych przewierconej formacji skalnej, w miarę jej wyciągania z otworu. Rejestracja dokonywana jest za pomocą odbiorników (detektorów) sondy. Sygnał jest następnie przesyłany na powierzchnię poprzez kilku żyłowy kabel geofizyczny i rejestrowany przez naziemną aparaturę. Najczęściej profilowania geofizyki otworowej wykonywane są przy przemieszczaniu sond w górę. Urządzenia pomiarowe sondy są centrowane w otworze, lub dociskane do ścian odwiertu z użyciem elementów sprężystych.
Rejestrowane dane  zapisywane są w postaci tzw. profilowań, które  w geofizyce otworowej oznaczają ciągły zapis (rejestrację)  zmian danego  parametru fizycznego charakteryzującego ośrodek skalny lub płyny złożowe w funkcji zmian głębokości.
Podział geofizyki otworowej.
Przypisy

</doc>
<doc id="786625" url="https://pl.wikipedia.org/wiki?curid=786625" title="Elise Tamaëla">
Elise Tamaëla

Elise Tamaëla (ur. 22 stycznia 1984) − holenderska tenisistka.
W swojej dotychczasowej karierze wygrała osiem turniejów cyklu ITF w grze singlowej i dziewięć w deblowej. 
Najwyżej sklasyfikowana w lutym 2007, na 129 miejscu rankingu WTA.
Kariera.
W zawodowych meczach zadebiutowała w czerwcu 1999 roku, biorąc udział jako "lucky loser" (szczęśliwy przegrany) w niewielkim turnieju ITF, w holenderskim Velp. Po tym pierwszym kontakcie miała rok przerwy i wróciła na korty w 2001 roku. Największe jej osiągnięcia z tego roku to dwa ćwierćfinały w grze pojedynczej. W czerwcu 2002 roku otrzymała "dziką kartę" do udziału w turnieju WTA, Ordina Open, w holenderskim ’s-Hertogenbosch, ale przegrała w pierwszej rundzie i odpadła z turnieju. W 2003 roku wygrała swoje pierwsze turnieje rangi ITF i to zarówno w grze pojedynczej, jak i podwójnej. Wygrała także swój pierwszy mecz w rozgrywkach cyklu WTA, pokonując w pierwszej rundzie turnieju Pattaya Open tenisistkę z Francji, Séverine Beltrame.
Od 2004 roku bierze udział w kwalifikacjach do turniejów Wielkiego Szlema, lecz nigdy nie udało jej się awansować do turnieju głównego. Pokonała jednak w nich szereg zawodniczek wyżej notowanych, między innymi: Anastasiję Rodionową, Meilen Tu i Sandrę Kleinovą.
W latach 2003-2007 reprezentowała swój kraj w rozgrywkach Pucharu Federacji.

</doc>
<doc id="786626" url="https://pl.wikipedia.org/wiki?curid=786626" title="Premierzy Pakistanu">
Premierzy Pakistanu



</doc>
<doc id="786630" url="https://pl.wikipedia.org/wiki?curid=786630" title="Carles Busquets">
Carles Busquets

Carles Busquets Barroso (ur. 19 lipca 1967 w Badia del Vallés) – hiszpański piłkarz narodowości katalońskiej, grający na pozycji bramkarza. Obecnie jest trenerem bramkarzy w FC Barcelonie B. Jego syn Sergio Busquets, także jest piłkarzem, gra w zespole FC Barcelona.
Życiorys.
Busquets jest wychowankiem FC Barcelona. Grał w juniorskich i młodzieżowych drużynach tego klubu w niemal wszystkich kategoriach wiekowych. W latach 90. był członkiem słynnego „Dream Teamu” prowadzonego przez Johana Cruijffa. W pierwszej drużynie Barcelony grał w latach 1990–1999. Za czasów Cruijffa był przeważnie pełnił rolę rezerwowego. Był zmiennikiem Andoniego Zubizarrety. Z reguły występował wyłącznie w Pucharze Hiszpanii, gdy trener wystawiał rezerwowy skład. W przypadku kontuzji Zubizarrety zastępował go w Primera División i europejskich pucharach. W 1991 roku wystąpił w finale Pucharu Zdobywców Pucharów, w którym jego zespół przegrał 1:2 z Manchesterem United. Rok później w rozgrywkach Ligi Mistrzów nie zagrał ani razu, ale odebrał symboliczny medal za zwycięstwo „Barcy” 1:0 w finale z UC Sampdoria. Latem 1994 Zubizarreta opuścił zespół, odchodząc do Valencii CF. Jego miejsce zajął wówczas Busquets, który był pierwszym bramkarzem przez kolejne dwa sezony. W 1996 roku zdymisjonowanego Cruyffa zastąpił Bobby Robson. Busquets stracił wówczas miejsce w składzie, a jego miejsce zajął sprowadzony przez nowego trenera Portugalczyk Vítor Baía. Sytuacja ta nie zmieniła się również w sezonie 1997/1998, gdy nowym trenerem został Louis van Gaal. Latem 1998 Busquets został piłkarzem innego katalońskiego klubu – drugoligowego UE Lleida. Tam był podstawowym bramkarzem przez pięć sezonów. W 2003 roku, mając 36 lat, zakończył karierę zawodniczą.
Przed rozpoczęciem sezonu 2010/2011 został trenerem bramkarzy FC Barcelona.

</doc>
<doc id="786632" url="https://pl.wikipedia.org/wiki?curid=786632" title="Przybudówka-Korlino">
Przybudówka-Korlino

Przybudówka-Korlino ("Łężek") – nieoficjalny przysiółek wsi Korlino w Polsce położona w województwie zachodniopomorskim, w powiecie sławieńskim, w gminie Postomino.
W latach 1975–1998 miejscowość administracyjnie należała do województwa słupskiego.

</doc>
<doc id="786636" url="https://pl.wikipedia.org/wiki?curid=786636" title="Half Dome">
Half Dome

Half Dome – granitowa formacja skalna w Parku Narodowym Yosemite w stanie Kalifornia w USA. Będąca jednym z najlepiej znanych widoków parku góra wznosi się 2693 m n.p.m. i 1444 m nad dnem doliny.
Do lat 70. XIX wieku Half Dome uważany był za szczyt "absolutnie niedostępny", dziś jednak można zdobyć go na kilka różnych sposobów. Dzięki oznakowanemu szlakowi rozpoczynającemu się w dolinie szczyt osiągają co roku tysiące turystów. Ścieżka rozpoczyna się u podnóża skały, w odległości nieco ponad 3 kilometrów od wierzchołka, jednak okrężna droga ma ponad 13 kilometrów. Ostatni fragment szlaku, prowadzący bezpośrednio na wierzchołek stromą, lecz stosunkowo najłatwiejszą do przebycia ścianą wschodnią, posiada ułatwienia w postaci pary metalowych lin rozpiętych na osadzonych w skale słupkach. Ułatwienia zostały skonstruowane w roku 1919. Poprowadzono je niedaleko drogi, którą w 1875 roku George Anderson jako pierwszy człowiek wspiął się na Half Dome, osadzając w litej skale metalowe śruby.
Na szczyt Half Dome prowadzi również wiele dróg wspinaczkowych, na samej pionowej ścianie północno-zachodniej jest ich kilkanaście, inne przecinają ścianę południową i grań zachodnią. W roku 1957 Royal Robbins, Mike Sherrick i Jerry Gallwas jako pierwsi pokonali najtrudniejszą ścianę północno-zachodnią dokonując najtrudniejszego w tych czasach przejścia w USA. Droga na szczyt zajęła im 5 dni wspinaczki techniką sztucznych ułatwień a zdobycie go było możliwe dzięki użyciu najnowocześniejszego w tamtym okresie sprzętu.
Logo firmy The North Face nawiązuje do tejże skały.

</doc>
<doc id="786637" url="https://pl.wikipedia.org/wiki?curid=786637" title="Udehejczycy">
Udehejczycy

Udehejczycy, także: Udehejcy, Udegejczycy i Udegejcy (nazwa własna: "udee, uddee, udehe") – autochtoniczna tunguska grupa etniczna ze wschodniej Syberii (Rosja).
Populacja Udehejczyków liczy 1496 osób (rosyjski spis powszechny z 2010 r.); zamieszkują oni głównie północny wschód Kraju Nadmorskiego i południowy wschód Kraju Chabarowskiego – w górach Sichote-Aliń i w pobliżu prawych dopływów Ussuri i Amuru. Największym skupiskiem Udehejców jest wieś Agzu.
Używają języka udehejskiego, należącego do języków tungusko-mandżurskich, choć w ostatnich latach jest on szybko wypierany przez rosyjski i obecnie posługuje się nim około 100 osób (7% populacji).
Zmiany populacji Udehejczyków
Tradycyjnymi zajęciami tego ludu są myślistwo i rybołówstwo oraz zbieractwo. W ostatnich latach dość istotną rolę dla gospodarczego bytu przedstawicieli tego ludu odgrywa zbieranie żeń-szenia.
Tradycyjną religią Udehejczyków był szamanizm, obecnie zachowały się tylko jego przeżytki, a formalnie naród ten w większości wyznaje prawosławie.

</doc>
<doc id="786639" url="https://pl.wikipedia.org/wiki?curid=786639" title="Udehejcy">
Udehejcy



</doc>
<doc id="786640" url="https://pl.wikipedia.org/wiki?curid=786640" title="Udegejcy">
Udegejcy



</doc>
<doc id="786642" url="https://pl.wikipedia.org/wiki?curid=786642" title="Udegejczycy">
Udegejczycy



</doc>
<doc id="786643" url="https://pl.wikipedia.org/wiki?curid=786643" title="Stan magnolii">
Stan magnolii



</doc>
<doc id="786645" url="https://pl.wikipedia.org/wiki?curid=786645" title="The Cult is Alive">
The Cult is Alive



</doc>
<doc id="786648" url="https://pl.wikipedia.org/wiki?curid=786648" title="Stan Wielkiego Kanionu">
Stan Wielkiego Kanionu



</doc>
<doc id="786650" url="https://pl.wikipedia.org/wiki?curid=786650" title="Mszanka (województwo zachodniopomorskie)">
Mszanka (województwo zachodniopomorskie)



</doc>
<doc id="786651" url="https://pl.wikipedia.org/wiki?curid=786651" title="Black Holes And Revelations">
Black Holes And Revelations



</doc>
<doc id="786652" url="https://pl.wikipedia.org/wiki?curid=786652" title="Charles Coote (hrabia Bellomont)">
Charles Coote (hrabia Bellomont)

Charles Coote (ur. 6 kwietnia 1738, zm. 20 października 1800 w Dublinie) – brytyjski arystokrata i polityk, syn Charlesa Coote’a i Prudence Geering, córki Richarda Geeringa.
W 1761 r. zasiadał w Izbie Gmin jako reprezentant okręgu County Cavan. W Izbie Gmin zasiadał do 1766 r. W tym samym roku zmarł jego kuzyn, Richard Coote, 3. hrabia Bellomont, i Charles odziedziczył jego tytuł 5. barona Coote i zasiadł w Izbie Lordów. Rok później nadano mu tytuł hrabiego Bellomont (niekiedy ten tytuł podaje się jako „hrabia Bellamont” lub też określa się Charlesa jako 4. hrabiego Bellomont, nie odróżniając tych dwóch kreacji).
Posiadłości kuzyna odziedziczył dopiero w 1771 r. Dwa lata później wdał się w spór z lordem Townshendem, zakończyny odbytym 2 lutego 1773 r. pojedynkiem, podczas którego lord Bellomont został ciężko raniony w pachwinę. 19 grudnia 1774 r. wszedł w skład Irlandzkiej Tajnej Rady. Od 1780 r. był Custos Rotulorum County Cavan. W latach 1789–1797 był jednym z poczmistrzów generalnych Irlandii.
20 sierpnia 1774 r. w Black Rock w hrabstwie Dublin, poślubił lady Emily Marię Margaret FitzGerald (15 marca 1751 – 8 kwietnia 1818), córkę Jamesa FitzGeralda, 1. księcia Leinster i lady Emilii Lennox, córki 2. księcia Richmond i Lennox. Charles i Emily mieli razem syna i cztery córki:
Lord Bellomont miał również jednego nieślubnego syna, Charlesa Coote’a, który odziedziczył nadany hrabiemu w 1774 r. tytuł baroneta.
Współcześni opisywali hrabiego jako człowieka "niezwykłej kultury i wielkiego ducha (...). Jego lordowska mość posiadał silny umysł, wiele czytał i miał zmysł obserwacji. Mimo iż należał do Tajnej Rady sprzeciwiał się unii brytyjsko-irlandzkiej. (...) Jego lordowska mość publikował własne przemówienia (...)."

</doc>
<doc id="786653" url="https://pl.wikipedia.org/wiki?curid=786653" title="5 Pułk Inżynieryjny">
5 Pułk Inżynieryjny

5 Pułk Inżynieryjny im. gen. Ignacego Prądzyńskiego – jednostka Wojska Polskiego wchodząca w skład Wojsk Lądowych. Miejscem stałej dyslokacji pułku jest Szczecin (Podjuchy).
Formowanie i zmiany organizacyjne.
Pod koniec 1944 r. sformowano 5 Brygadę Saperów, która brała udział w rozminowywaniu kraju po działaniach wojennych. W 1946 roku brygadę przeformowano w pułk i przebazowano do Szczecina, gdzie stacjonuje po dzień dzisiejszy. W 1961 r. jednostkę ponownie przeformowano w brygadę. 1 stycznia 2001 r. na bazie 5 Brygady Saperów przeprowadzono kolejną restrukturyzację tworząc 5 Pułk Inżynieryjny.
Przeznaczenie.
Pułk jest jednostką inżynieryjną. Głównym zadaniem jednostki jest realizacja zadań wsparcia inżynieryjnego Wojsk Lądowych. Pułk jest ściśle powiązany ze strukturami Paktu Północnoatlantyckiego i jest operacyjnie podporządkowany wielonarodowej 29 Brygadzie Inżynieryjnej, której dowództwo stacjonuje w Aldershot w Wielkiej Brytanii. Pułk przewidziany jest do realizacji zadań wsparcia inżynieryjnego związków taktycznych Korpusu Sił Szybkiego Reagowania oraz sił międzynarodowych realizujących misje pokojowe i stabilizacyjne w różnych częściach świata. Jednostka jest również przewidziana do użycia w wypadku powstania sytuacji kryzysowych w kraju np. oczyszczanie terenu z przedmiotów wybuchowych i niebezpiecznych, udział w akcjach przeciwpowodziowych czy likwidacja skutków awarii przemysłowych i klęsk żywiołowych.
Saperzy 5pinż tworzą 1 Patrol rozminowania. Celem patroli jest usuwanie niewybuchów i niewypałów.
Struktura organizacyjna.
Struktura w 2018:
Symbole jednostki.
Sztandar
W związku z przeformowaniem 5 Brygady Saperów w Szczecinie na 5 Pułk Inżynieryjny i dla zachowania w pamięci chlubnych tradycji orężnych tego związku taktycznego Decyzją Ministra Obrony Narodowej Nr 44/MON z dnia 13 marca 2001 r. polecił 5 Pułkowi Inżynieryjnemu przejąć dziedzictwo i z honorem kontynuować tradycje:
Odznaka pamiątkowa
Minister Obrony Narodowej Decyzją Nr 50/MON z dnia 13 marca 2001 r. zatwierdził wzór odznaki pamiątkowej i wzór legitymacji wraz z regulaminem stanowiącym podstawę jej nadawania.
Odznaka jest wzorowana na przedwojennej odznace 5. Pułku Saperów. Na okrągłej czarnej tarczy, z wystającą poza jej strzałkę u podstawy w całości obwiedzionej szkarłatnym obramowaniem, wpisany został centralnie herb Szczecina – głowa gryfa w złotej koronie zwrócona w lewo, obramowana wąską niebieską linią. Symetrycznie z lewej i prawej strony tarczy na wysokości podstawy gryfa, umieszczone są dwie daty: „1921” – rok powstania 5. Pułku Saperów i „2000” – rok powstania 5. Pułku Inżynieryjnego, które mają symbolizować etapy i ciągłość dziedzictwa tradycji jednostki. W pole podstawy tarczy w kształcie strzałki wpisano cyfrę „5” utrzymaną również w kolorze szkarłatnym. Na drugim planie – w tle umieszczone zostały elementy związane z tradycją, charakterystyczna dla wojsk saperskich II RP: kotwica, skrzyżowane u dołu – kilof z lewej i wiosło z prawej strony, a na górze – bosak z lewej i wiosło z prawej strony, uzupełnione dwoma karabinkami wystającymi poza obręb tarczy.
Odznaka wykonana jest techniką warstwową z nierdzewnego metalu barwy srebrzystej lub patynowana, natomiast powierzchnia tarczy wraz z umieszczonymi tam symbolami jest pokryta emalią. Wymiary odznaki: wysokość 4,3 cm, szerokość 3,5 cm.
Oznaka rozpoznawcza
Minister Obrony Narodowej Decyzją Nr 145/MON z dnia 3 czerwca 2004 r. wprowadził oznakę rozpoznawczą 5. Pułku Inżynieryjnego w Szczecinie oraz zatwierdził jej wzór. 
Symbolem pułku jest sylwetka odyńca symbolizująca siłę i wytrwałość, a więc cechy, którymi każdy saper winien się charakteryzować. Cechuje go także zdolność przetrwania w trudnych warunkach oraz umiejętność poruszania się w każdym terenie. Sylwetka dzika umieszczona jest na tarczy podzielonej na dwa pionowe pola o barwach czerwonej i czarnej stanowiących historyczne barwy saperskie. W dolnej części tarczy - złota cyfra „ 5 ’’ określa numer pułku oraz jednostek, których tradycje pułk dziedziczy – 5 Pułku Saperów, 5 Batalionu Saperów oraz 5 Brygady Saperów. 
Proporczyk na beret
Minister Obrony Narodowej Decyzją Nr 145/MON z dnia 3 czerwca 2004 r. wprowadził proporczyk na beret 5. Pułku Inżynieryjnego w Szczecinie z jednoczesnym zatwierdzenie jego wzoru. 
Proporczyk ma kształt prostokąta z wcięciem z prawej strony (na ¼ długości osi poziomej). 
Powierzchnia proporczyka została podzielona na dwa poziome pasy. Górne pole jest koloru czerwonego, natomiast dolne barwy czarnej. 
Centralnie wyhaftowano złote litery IP stanowiące inicjały imienia i nazwiska patrona pułku (gen. Ignacego Prądzyńskiego).
Dziedzictwo tradycji.
W związku z przeformowaniem 5 Brygady Saperów w Szczecinie, dla zachowania w pamięci chlubnych tradycji orężnych tego związku taktycznego Decyzją Ministra Obrony Narodowej Nr 44/MON z dnia 13 marca 2001 roku polecił 5 pułkowi inżynieryjnemu przejąć dziedzictwo i z honorem kontynuować tradycje:
Ponadto:
Pułk swoje tradycje wywodzi od jednostki, która sformowana została w 1921 r. w Krakowie jako 5 Pułk Saperów. W listopadzie 1929 roku jednostkę przeformowano w batalion. W czasie kampanii wrześniowej 5 batalion saperów nie brał bezpośrednio udziału, ale bataliony zmobilizowane przez 5 batalion saperów w Krakowie brały czynny udział i tak np. w składzie Armii Kraków 65 batalion saperów w 1939 r. budował przeprawy przez Wisłę i Dunajec.

</doc>
<doc id="786655" url="https://pl.wikipedia.org/wiki?curid=786655" title="Izabelin (województwo lubelskie)">
Izabelin (województwo lubelskie)

Izabelin – kolonia w Polsce położona w województwie lubelskim, w powiecie parczewskim, w gminie Sosnowica.
W latach 1975–1998 miejscowość administracyjnie należała do województwa chełmskiego.
Wieś w sołectwie Sosnowica-Dwór.
Wierni Kościoła rzymskokatolickiego należą do parafii Trójcy Świętej w Sosnowicy.

</doc>
<doc id="786657" url="https://pl.wikipedia.org/wiki?curid=786657" title="Mszane">
Mszane



</doc>
<doc id="786659" url="https://pl.wikipedia.org/wiki?curid=786659" title="Memoriał Alfreda Smoczyka 1975">
Memoriał Alfreda Smoczyka 1975

XXV Memoriał Alfreda Smoczyka odbył się 5 października 1975 r. Wygrał Jerzy Rembas.
Bieg po biegu.
O Puchar ZMSP

</doc>
<doc id="786663" url="https://pl.wikipedia.org/wiki?curid=786663" title="Premierzy Libanu">
Premierzy Libanu



</doc>
<doc id="786664" url="https://pl.wikipedia.org/wiki?curid=786664" title="Hrabia Bellomont">
Hrabia Bellomont

Hrabiowie Bellomont 1. kreacji (parostwo Irlandii) (dodatkowy tytuł: baron Wotton)
Hrabiowie Bellomont 2. kreacji (parostwo Irlandii) (dodatkowe tytuły: wicehrabia Coote, baron Coote)
Hrabiowie Bellomont 3. kreacji (parostwo Irlandii)
1 Niekiedy tytułoway 4. hrabią 2. kreacji

</doc>
<doc id="786666" url="https://pl.wikipedia.org/wiki?curid=786666" title="Język lamucki">
Język lamucki



</doc>
<doc id="786668" url="https://pl.wikipedia.org/wiki?curid=786668" title="Akustyczne prawo Ohma">
Akustyczne prawo Ohma

Ohm ustalił, że ucho odbiera jako prosty ton tylko taki dźwięk, którego źródłem jest oscylator harmoniczny, wszystkie inne dźwięki odbierane są jako ton podstawowy i dopełniający (akustyczne prawo Ohma - 1843).

</doc>
<doc id="786679" url="https://pl.wikipedia.org/wiki?curid=786679" title="Nosalinek">
Nosalinek

Nosalinek – nieoficjalny przysiółek wsi Nosalin w Polsce położona w województwie zachodniopomorskim, w powiecie sławieńskim, w gminie Postomino.
Miejscowość wchodzi w skład sołectwa Nosalin.
W latach 1975–1998 miejscowość administracyjnie należała do województwa słupskiego.

</doc>
<doc id="786684" url="https://pl.wikipedia.org/wiki?curid=786684" title="Baron Rayleigh">
Baron Rayleigh

Baronowie Rayleigh 1. kreacji (parostwo Zjednoczonego Królestwa)
Następca 6. barona Rayleigh: John Frederick Strutt

</doc>
<doc id="786687" url="https://pl.wikipedia.org/wiki?curid=786687" title="Sir John Oldcastle">
Sir John Oldcastle

Sir John Oldcastle – sztuka napisana w XVII wieku, opisująca losy Johna Oldcastle, kontrowersyjnej postaci żyjącej w XIV wieku. Jej autorstwo było przypisywane Williamowi Shakespeare’owi, została zawarta w Fałszywym Folio. Po raz pierwszy została opublikowana anonimowo w 1600 roku. 

</doc>
<doc id="786688" url="https://pl.wikipedia.org/wiki?curid=786688" title="Przybudówka-Królewo">
Przybudówka-Królewo



</doc>
<doc id="786690" url="https://pl.wikipedia.org/wiki?curid=786690" title="Stan samotnej gwiazdy">
Stan samotnej gwiazdy



</doc>
<doc id="786693" url="https://pl.wikipedia.org/wiki?curid=786693" title="Górka (Marszewo)">
Górka (Marszewo)

Górka – nieoficjalna część wsi Marszewo w województwie zachodniopomorskim, w powiecie sławieńskim, w gminie Postomino
W latach 1975–1998 miejscowość administracyjnie należała do województwa słupskiego.

</doc>
<doc id="786694" url="https://pl.wikipedia.org/wiki?curid=786694" title="Billy Talent II">
Billy Talent II

Billy Talent II – drugi album grupy Billy Talent wydany 27 czerwca 2006 roku.

</doc>
<doc id="786695" url="https://pl.wikipedia.org/wiki?curid=786695" title="Dołek (Marszewo)">
Dołek (Marszewo)

Dołek – nieoficjalna część wsi Marszewo w województwie zachodniopomorskim, w powiecie sławieńskim, w gminie Postomino.
Osada obejmująca zabudowania położone na zachód od głównej drogi przebiegającej przez wieś, nieco niżej niż centrum Marszewa.
W latach 1975–1998 miejscowość administracyjnie należała do województwa słupskiego.

</doc>
<doc id="786700" url="https://pl.wikipedia.org/wiki?curid=786700" title="Lanzoprazol">
Lanzoprazol

Lanzoprazol () – organiczny związek chemiczny, lek z grupy inhibitorów pompy protonowej, zmniejszający wydzielanie do światła żołądka jonów wodorowych. Jest stosowany głównie w terapii choroby wrzodowej.
Mechanizm działania.
Lanzoprazol wybiórczo hamuje pompę protonową (K+/H+ ATP-azę), znajdującą się w komórkach okładzinowych. Powoduje to zmniejszenie wydzielania do światła żołądka jonów wodorowych, czego efektem jest zmniejszenie kwaśności soku żołądkowego.
Działania niepożądane.
Często:
Rzadko:
Bardzo rzadko:

</doc>
<doc id="786701" url="https://pl.wikipedia.org/wiki?curid=786701" title="Less Than Jake">
Less Than Jake

Less Than Jake to amerykański zespół muzyczny, specjalizujący się w gatunkach ska punk oraz pop punk. Kwintet ten tworzą:
W przeciwieństwie do licznej grupy zespołów muzycznych, które w trakcie swojej wieloletniej kariery zmieniały się brzmieniowo czy nawet gatunkowo (głównie na potrzeby rynku), Less Than Jake może się pochwalić stabilnością formy przekazu – od 15 lat tworzy piosenki melodyjne oraz dynamiczne. Unikalność grupy polega również na tym, że partie wokalne rozdzielone są w niej równo między dwóch członków: Chrisa oraz Rogera. Z związku z tym w repertuarze florydzkiego kwintetu można znaleźć utwory śpiewane w całości przez jednego bądź drugiego wokalistę, jak również piosenki, w których słychać ich obu.
Nazwa Less Than Jake dosłownie oznacza "mniej niż Jake", wzięła się zaś od imienia papugi Vinniego Fiorello, która wabiła się Jake. Ptak ten zajmował najważniejszą pozycję w domu obecnego perkusisty zespołu, w związku z czym wszystko było mu podporządkowane, i było mniej ważne niż to zwierzę.
Historia.
Zespół powstał w 1992 roku na Uniwersytecie Florydzkim w Gainesville, a jego założycielami są Chris Demakes, Vinnie Fiorello oraz Shaun Grief, który był pierwszym basistą grupy. Shaun szybko jednak zdecydował się pełnić inną funkcję w zespole – został jego technikiem obsługi (tzw. roadie). Nowym gitarzystą basowym został więc Roger. Co więcej, do 1993 roku rolę dodatkowego basisty pełnił Chris Campisi, jednak odszedł on z powodu zaangażowania w inne projekty. W następnych miesiącach grupa postanowiła wzbogacić swoje brzmienie o instrumenty dęte, dlatego też przyjęci zostali nowi muzycy – Jessica Mills oraz Buddy. Jeszcze przed pierwszą trasą koncertową Buddy wyleciał na krótki okres do Europy, w związku z czym podczas występów zastąpił go saksofonista Derron Nuhfer.
Zespół zadebiutował na rynku muzycznym albumem "Pezcore", wydanym w 1994 roku przez wytwórnię Dill Records. Tytuł płyty powstał przez połączenie nazwy popularnych w Stanach Zjednoczonych cukierków PEZ (których amatorami, a także kolekcjonerami są niektórzy członkowie LTJ) a także słowa 'hardcore'. W 1996 roku zespół przeszedł pod skrzydła wytwórni EMI (jednej z tzw. "wielkiej czwórki"), a konkretnie zaczął nagrywać w studiu Capitol Records.
Także w 1996 roku, Jessikę, która wybrała karierę nauczyciela, zastąpił Pete Anna. W późniejszym czasie do zespołu dołączył drugi mężczyzna o tym imieniu, Pete Wasilewski (zastąpił Nuhfera). By uniknąć nieporozumień, Wasilewski otrzymał pseudonim "JR" (junior).
Pete Anna opuścił zespół w 2001 roku, krótko po Warped Tour. W lutym 2002 Less Than Jake zaoferował fanom kompilację "Goodbye Blue and White", która jest zbiorem najciekawszych utworów spośród tych, które znalazły się na limitowanych płytach winylowych w poprzednich latach (zespół wydał ich wyjątkowo dużo). Rok później, kiedy muzycy byli już związani z (Warner Music Group), na rynek trafiło kolejne wydawnictwo tego kwintetu – LP "Anthem". Piosenki, które ostatecznie nie znalazły się na tej płycie, również trafiły do szerszej widowni – zawiera je kolejny w chronologii grupy album "B Is for B-sides" (2004).
Ostatnie lata przyniosły fanom zespołu możliwość bliższego poznania historii grupy. Służą temu "The People's History of Less Than Jake" (materiał DVD, nad którym prace trwały 11 lat), a także ich najnowsza płyta, "In with the Out Crowd", której limitowana wersja zawiera galerię fotograficzną, relacje z koncertów i wiele więcej.
Vinnie Fiorello jest współzałożycielem wytwórni muzycznej Fueled by Ramen. Wydała ona powtórnie album "Pezcore" (w 2002 roku, upamiętniając rocznicę 10-lecia zespołu), kompilację "Goodbye Blue and White" a także DVD "The People's History of Less Than Jake".

</doc>
<doc id="786703" url="https://pl.wikipedia.org/wiki?curid=786703" title="Lanzul">
Lanzul



</doc>
<doc id="786705" url="https://pl.wikipedia.org/wiki?curid=786705" title="Lanzul S">
Lanzul S



</doc>
<doc id="786706" url="https://pl.wikipedia.org/wiki?curid=786706" title="Denise Karbon">
Denise Karbon

Denise Karbon (ur. 16 sierpnia 1980 w Bressanone) – włoska narciarka alpejska, dwukrotna medalistka mistrzostw świata, mistrzyni świata juniorek oraz zdobywczyni Małej Kryształowej Kuli Pucharu Świata.
Kariera.
Po raz pierwszy na arenie międzynarodowej pojawiła się 10 grudnia 1995 roku w Piancavallo, gdzie w zawodach FIS Race nie ukończyła slalomu. W 1998 roku wystartowała na mistrzostwach świata juniorów w Megève, gdzie zajęła dziewiąte miejsce w gigancie. Na rozgrywanych rok później mistrzostwach świata juniorów w Pra Loup zwyciężyła w gigancie. Ponadto podczas mistrzostw świata juniorów w Québecu w 2000 roku była czwarta w slalomie.
W zawodach Pucharu Świata zadebiutowała 6 stycznia 1998 roku w Bormio, gdzie nie ukończyła giganta. Pierwsze pucharowe punkty wywalczyła 4 grudnia 1999 roku w Serre Chevalier, zajmując szesnastej miejsce w tej samej konkurencji. Na podium zawodów PŚ po raz pierwszy stanęła 28 grudnia 2002 roku w Semmering, zajmując trzecie miejsce w gigancie. W zawodach tych wyprzedziły ją jedynie jej rodaczka, Karen Putzer i Janica Kostelić z Chorwacji. Łącznie szesnaście razy stawała na podium, odnosząc sześć zwycięstw: 13 grudnia 2003 roku w Alta Badia, 27 października 2007 roku w Sölden, 24 listopada 2007 roku w Panoramie, 28 grudnia 2007 roku w Lienzu, 5 stycznia 2008 roku w Szpindlerowym Młynie i 26 stycznia 2008 roku w Ofterschwang była najlepsza w gigantach. Najlepsze wyniki osiągnęła w sezonie 2007/2008, kiedy to w klasyfikacji generalnej zajęła dziesiąte miejsce, a w klasyfikacji slalomu wywalczyła Małą Kryształową Kulę. Ponadto w sezonie 2003/2004 była druga w klasyfikacji slalomu.
Na mistrzostwach świata w Sankt Moritz w 2003 roku wywalczyła srebrny medal w gigancie. Uplasowała się tam między Szwedką Anją Pärson a Allison Forsyth z Kanady. Na rozgrywanych cztery lata później mistrzostwach świata w Åre zajęła trzecie miejsce w tej samej konkurencji. Szybsze były tam tylko Austriaczka Nicole Hosp i Maria Pietilä-Holmner ze Szwecji. Ponadto była czwarta w gigancie i slalomie podczas mistrzostw świata w Val d’Isère w 2009 roku. Czwarte miejsce w gigancie zajęła również na mistrzostwach świata w Garmisch-Partenkirchen w 2011 roku. W 2002 roku wystąpiła na igrzyskach olimpijskich w Salt Lake City, gdzie nie ukończyła slalomu, a w gigancie była czternasta. Na rozgrywanych w 2010 roku igrzyskach w Vancouver zajęła odpowiednio 23. i 18. miejsce. Ponadto startowała w gigancie podczas igrzysk w Turynie w 2006 roku i igrzysk w Soczi osiem lat później, jednak w obu przypadkach nie kończyła rywalizacji.
Karierę sportową zakończyła podczas finałów Pucharu Świata 2013/2014 w Lenzerheide.

</doc>
<doc id="786707" url="https://pl.wikipedia.org/wiki?curid=786707" title="Tłuki">
Tłuki

Tłuki (kaszb. "Tłùké") – mała osada w Polsce położona w województwie zachodniopomorskim, w powiecie sławieńskim, w gminie Postomino.
W latach 1975–1998 miejscowość administracyjnie należała do województwa słupskiego.

</doc>
<doc id="786708" url="https://pl.wikipedia.org/wiki?curid=786708" title="Memoriał Alfreda Smoczyka 1976">
Memoriał Alfreda Smoczyka 1976

XXVI Memoriał Alfreda Smoczyka odbył się 29 sierpnia 1976 r. Zdzisław Dobrucki wygrał po raz trzeci.
Bieg po biegu.
O Puchar ZM ZMS
O Puchar ZO PZM

</doc>
<doc id="786709" url="https://pl.wikipedia.org/wiki?curid=786709" title="Joanna de Saint-Rémy">
Joanna de Saint-Rémy

Joanna de Saint-Rémy (Jeanne de Valois, de Saint-Rémy, de Luz) (1756–1791) – francuska szlachcianka, znana głównie z afery naszyjnikowej. Posługiwała się również tytułem hrabina de La Motte.
Młodość.
Urodziła się w 1756, w Fontette (niedaleko Bar-sur-Aube). Jej ojcem był Jacques I, baron de Saint Remy, a matką Marie Jossel. Miała troje rodzeństwa:
Rodzina nosiła nazwisko Valois, a w ich żyłach płynęła królewska krew (byli potomkami Henryka de Saint-Rémy, naturalnego syna króla Henryka II Walezjusza i Nicole de Savigny), ale byli biedni. Kiedy w 1762 ojciec Joanny zmarł, jej matka z powodu biedy musiała pracować jako służąca (o nie najlepszej opinii), a Joanna i jej rodzeństwo żebrali o jedzenie. Wreszcie ktoś wzruszył się losem potomków królów Francji – przeniósł całą rodzinę do Boulogne, niedaleko Paryża i tam się nią zaopiekował. Według „Pamiętników” hrabiego Beugnot był to ojciec autora, ale bardziej prawdopodobne, że była to markiza de Boulainvilliers.
Królewskie pochodzenie rodziny Joanny udało się potwierdzić i postanowiono wydostać dzieci ze skrajnej biedy. Jacques otrzymał 1000 funtów rocznego stypendium oraz miejsce w akademii wojskowej. Joanna i Maria Anna otrzymały 900 funtów stypendium i poszły do szkoły z internatem w Passy, aby w przyszłości zostać zakonnicami w Longchamps. Zamiast tego wolały jednak wrócić do Bar-sur-Aube, gdzie zamieszkały z rodziną Surmont. 6 czerwca 1780 Joanna poślubiła żandarma Marka Antoniego-Mikołaja de la Motte (znanego po prostu jako "Mikołaj de la Motte", 1755–1831), siostrzeńca pana Surmonta. Mimo że rodzina de La Motte należała zaledwie do drobnej szlachty, małżonkowie otrzymali tytuł hrabiego i hrabiny de La Motte-Valois. Miesiąc po ich ślubie Joanna wydała na świat bliźnięta, które jednak wkrótce zmarły.
Jacques zmarł na służbie na Saint-Louis Island, a Maria Anna powróciła do klasztoru.
Dworskie życie.
Hrabia i hrabina de La Motte-Valois chcieli prowadzić wystawne życie, ale szybko okazało się, że pieniądze pochodzące z przyznanej Joannie pensji oraz żołdu żołnierskiego są zbyt niskie. Para za pomocą intryg zaczęła wyzyskiwać naiwnych arystokratów i nawet zdobyła sojuszników na dworze w Wersalu.
Afera z naszyjnikiem.
Na przełomie lat 1784/1785 Joanna razem z mężem dokonali skandalicznego oszustwa rozegranego w imieniu królowej, lecz bez jej udziału i wiedzy. Joanna de Saint-Rémy, jako hrabina de La Motte, zaproponowała kardynałowi de Rohan, zabiegającemu o względy królowej Marii Antoniny, pośrednictwo w zakupie dla niej bardzo wartościowego naszyjnika. Podobno sama królowa nie mogła tego uczynić ze względu na sprzeciw męża, Ludwika XVI. Kardynał rad, że może przysłużyć się królowej, wynegocjował z oferentami umowę na sprzedaż naszyjnika za 1,4 miliona liwrów (w czterech półrocznych ratach). Joanna, która podała się za zaufaną przyjaciółkę królowej, sfałszowała uprzednio jej podpis na umowie, a kardynał de Rohan zakupił ów naszyjnik i niezwłocznie przekazał go hrabinie, a ona w jego obecności przekazała go rzekomemu posłańcowi królowej.
Kara i śmierć.
Kiedy do Marii Antoniny zgłosili się bankierzy, żeby przypomnieć jej o uiszczeniu kolejnych rat, okazało się, że królowa nie ma o niczym pojęcia. Całe oszustwo wyszło na jaw. Joanna stanęła przed sądem i została skazana na chłostę i napiętnowanie. Karę wykonano, a zemdloną przestępczynię zamknięto w Salpêtrière, gdzie miała spędzić resztę życia. Jednak sympatia Francuzów nieoczekiwane znalazła się po stronie skazanej, a nie oszukanej królowej. Joannie udało się uciec do Londynu i wydała tam swoje pamiętniki. Umarła w 1791 w Londynie – wypadła z okna hotelu. Niektórzy uważali, że została ona zamordowana przez rojalistów, ale prawdopodobnie próbowała po prostu schować się przed swoimi wierzycielami i uległa wypadkowi.
Jej mąż po procesie opuścił Francję, ale powrócił do ojczyzny po rewolucji francuskiej.

</doc>
<doc id="786711" url="https://pl.wikipedia.org/wiki?curid=786711" title="Premierzy Senegalu">
Premierzy Senegalu



</doc>
<doc id="786716" url="https://pl.wikipedia.org/wiki?curid=786716" title="Polska czerwona księga roślin">
Polska czerwona księga roślin

Polska czerwona księga roślin – wybór taksonów roślin (ogromna większość w randze gatunku) zagrożonych na terenie Polski wyginięciem, a także tych, które już wyginęły. Obejmuje paprotniki i rośliny nasienne występujące w XIX, XX i XXI wieku na terenie Polski, w jej obecnych granicach. Kolejne wydania księgi obejmują coraz bardziej obszerny wykaz gatunków, zbliżając jej zawartość do Czerwonej listy roślin i grzybów Polski, stanowiącej pełny rejestr gatunków zagrożonych wraz z ich klasyfikacją do odpowiednich kategorii zagrożenia.
Pierwsze książkowe wydanie polskiej czerwonej księgi roślin ukazało się w 1993 r. Księga ta zawierała opisy 206 taksonów, w tym 34 wymarłych. Drugie wydanie ukazało się w 2001 r. i dotyczy już 296 taksonów. Liczba ta stanowi 58% gatunków zagrożonych w naszej florze (zgodnie z Czerwoną listą) oraz 15% gatunków flory roślin naczyniowych Polski.
Trzecie wydanie ukazało się w 2014 r. Obejmuje 370 taksonów paprotników oraz roślin kwiatowych i jest rozszerzone w stosunku do poprzedniego o 84 taksony. Klasyfikacja kategorii zagrożenia jest analogiczna do kategorii ustalonych przez Światową Unię Ochrony Przyrody (IUCN) w 1994 r. (nie uwzględnia zmian wprowadzonych przez IUCN w kryteriach i klasyfikacji w 2001 r.).
Wykaz taksonów opisanych w Polskiej czerwonej księdze roślin (2014).
Podział na grupy w kolejności według malejącego stopnia zagrożenia.
Wykaz taksonów opisanych w Polskiej czerwonej księdze roślin (2001).
Podział na grupy w kolejności według malejącego stopnia zagrożenia.
DD ("data deficient") - stopień zagrożenia trudny do określenia z braku danych (2).
Liczby te oczywiście nie są ostateczne. W miarę opracowywania danych na temat kolejnych gatunków zagrożonych i upływu czasu powodującego zmiany stopnia zagrożenia i stanu wiedzy zasobach roślin w środowisku - spodziewać się należy, że kolejne wydania księgi będą coraz bardziej obszerne.
Tworzenie i aktualizowanie księgi ma duże znaczenie nie tylko w zakresie związanym z porządkowaniem wiedzy naukowej o florze Polski, ale jest przydatne w działaniach związanych z ochroną przyrody oraz w szeroko pojętej edukacji przyrodniczej.

</doc>
<doc id="786722" url="https://pl.wikipedia.org/wiki?curid=786722" title="A Yorkshire Tragedy">
A Yorkshire Tragedy

A Yorkshire Tragedy – dramat po raz pierwszy opublikowany w 1608 roku. Aż do momentu, kiedy nie został zamieszczony w Pierwszym Folio przyjmowano, że jej autorem jest William Szekspir (można go jednak znaleźć w Fałszywym Folio). Analizy ekspertów także nie potwierdzają teorii o autorstwie Szekspira - bardziej prawdopodobne jest autorstwo Thomasa Middletona.
"A Yorkshire Tragedy" można było obejrzeć w Globe Theatre, została także zarejestrowana w rejestrze Stationers' Company pod nazwiskiem „Wylliam Shakespere”.

</doc>
<doc id="786724" url="https://pl.wikipedia.org/wiki?curid=786724" title="Krywań (zespół muzyczny)">
Krywań (zespół muzyczny)

Krywań - zakopiański zespół folkowy założony w styczniu 1973 roku przy Domu Kultury Dzieci i Młodzieży "Jutrzenka".

</doc>
<doc id="786725" url="https://pl.wikipedia.org/wiki?curid=786725" title="Rozwadówka">
Rozwadówka

Rozwadówka – wieś w Polsce, położona w województwie lubelskim, w powiecie bialskim, w gminie Sosnówka.
W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (III 2011 r.) liczyła 338 mieszkańców i była drugą co do wielkości miejscowością gminy Sosnówka.
Miejscowość jest siedzibą rzymskokatolickiej parafii św. Mikołaja.

</doc>
<doc id="786726" url="https://pl.wikipedia.org/wiki?curid=786726" title="Gwiezdny kupiec">
Gwiezdny kupiec

Gwiezdny Kupiec (ang. "Star trader") – gra planszowa wydana w 1982 roku przez firmę SPI (Simulations Publications Inc.), której autorami są Redmond A. Simonsen i Nick Karp. W Polsce grę wydała, bez praw licencyjnych, firma Encore.
Jest to skomplikowana strategia ekonomiczna, jej akcja zlokalizowana jest w dalekiej przyszłości XXIV wieku. Gracze wcielają się we właścicieli międzynarodowych korporacji, którzy rywalizują na rynkach surowców, handlu, przewozu pasażerów. Mogą również prowadzić nielegalną działalność, jak przemyt i rozbój. W latach 80. i 90. gra zdobyła w Polsce dużą popularność.
Marek Baraniecki napisał do wydania polskiego "fabularną rozbiegówkę", czyli opowiadanie, także pod tytułem "Gwiezdny Kupiec". 

</doc>
<doc id="786727" url="https://pl.wikipedia.org/wiki?curid=786727" title="Rosyjski">
Rosyjski



</doc>
<doc id="786728" url="https://pl.wikipedia.org/wiki?curid=786728" title="Krywań (ujednoznacznienie)">
Krywań (ujednoznacznienie)



</doc>
<doc id="786730" url="https://pl.wikipedia.org/wiki?curid=786730" title="Premierzy Libii">
Premierzy Libii



</doc>
<doc id="786733" url="https://pl.wikipedia.org/wiki?curid=786733" title="Historia wspinaczki">
Historia wspinaczki

Historia wspinaczki

</doc>
<doc id="786734" url="https://pl.wikipedia.org/wiki?curid=786734" title="Orgiejów">
Orgiejów

Orgiejów (rum. "Orhei", rum. cyrylica Орхэи) – miasto we wschodniej Mołdawii, stolica rejonu Orgiejów; liczy 24,1 tys. mieszk. (2005), sobór z XVII wieku, pozostałości zamku (XIV-XV w.).
Gospodarka.
W mieście rozwinął się przemysł maszyn budowlanych, elektrotechnicznych, spożywczy, lekki oraz meblarski.

</doc>
<doc id="786736" url="https://pl.wikipedia.org/wiki?curid=786736" title="Pantoprazol">
Pantoprazol

Pantoprazol (łac. "Pantoprazolum") – organiczny związek chemiczny, lek z grupy inhibitorów pompy protonowej, zmniejszający wydzielanie do światła żołądka jonów wodorowych. Jest stosowany głównie w terapii choroby wrzodowej, także w terapii choroby refluksowej.
Mechanizm działania.
Pantoprazol wybiórczo hamuje pompę protonową (K+/H+ ATP-azę), zlokalizowaną w komórkach okładzinowych żołądka, poprzez łączenie się z cysteiną jednej z podjednostek enzymu. Powoduje to zmniejszenie wydzielania jonów wodorowych do światła żołądka i zmniejszenie kwaśności soku żołądkowego.
Działania niepożądane.
Często: ból w nadbrzuszu, biegunka, zaparcia, wzdęcia, bóle głowy
Rzadko: depresja, niepokój, nudności, zawroty głowy, zaburzenie widzenia, świąd, osutka
Bardzo rzadko: obrzęki obwodowe, żółtaczka, niewydolność wątroby, reakcje anafilaktyczne (łącznie z wstrząsem anafilaktycznym), bóle mięśni, śródmiąższowe zapalenie nerek, pokrzywka, obrzęk naczynioruchowy, zespół Stevensa-Johnsona, martwica toksyczna rozpływna naskórka, rumień wielopostaciowy, nadwrażliwość na światło, gorączka, zwiększenie stężenia enzymów wątrobowych, GGTP, hipertrójglicerydemia
Dawkowanie.
Stosuje się według zaleceń lekarza, najczęściej przyjmuje się go rano przed posiłkiem, ale również w innych porach, w zależności od wskazań leczniczych. Przyjmowanie jednocześnie z pokarmem nie wpływa na jego skuteczność.
Preparaty.
W Polsce lek jest dostępny w preparatach prostych pod nazwami handlowymi: "Anesteloc", "Anesteloc 40 mg", "Anesteloc Max", "Asteloc", "Contix", "Contix ZRD", "Contracid", "Controloc", "Controloc 20", "Controloc 40", "Gastrostad", "Gerdin 20 mg", "Gerdin 40 mg", "Gerdin Max", "IPP", "IPP 20", "IPP 40", "Noacid", "Nolpaza", "Nolpaza 20 mg tabletki dojelitowe", "Nolpaza 40 mg tabletki dojelitowe", "Nolpaza control", "Ozzion", "Pamyl 20 mg", "Pamyl 40 mg", "Panprazox", "Panrazol", "Pantogen 20 mg", "Pantogen 40 mg", "Pantopraz 20 mg", "Pantopraz 40 mg", "Pantoprazol Accord", "Pantoprazol Bio", "Pantoprazol Krka", "Pantoprazol SUN", "Pantoprazol Teva", "Pantoprazol Vitama", "Pantoprazole Aurovitas", "Pantoprazole Bluefish", "Pantoprazole Genoptim", "Pantoprazole Genoptim SPH", "Pantoprazole Mercapharm", "Pantoprazole Myran", "Pantoprazole Reig Jofre", "Pantorena", "Pantosis MAX", "Panzol", "Panzol Pro", "Ranloc", "Ranloc Med". 

</doc>
<doc id="786737" url="https://pl.wikipedia.org/wiki?curid=786737" title="Controloc">
Controloc



</doc>
<doc id="786739" url="https://pl.wikipedia.org/wiki?curid=786739" title="Literatura irlandzka">
Literatura irlandzka

Literatura irlandzka to termin obejmujący dzieła literackie napisane w Irlandii, bądź przez autorów irlandzkiego pochodzenia. Literatura irlandzka pisana jest współcześnie przeważnie w języku angielskim, aczkolwiek od średniowiecza aż po XVII wiek jej przeważająca część obejmuje utwory napisane w języku irlandzkim i często nawiązuje do tradycji celtyckiej. Irlandia, chociaż nie jest dużym krajem i przez wieki znajdowała się pod bezpośrednim wpływem Anglii, wytworzyła autonomiczną tożsamość literacką i, w przeciwieństwie do Szkocji czy Walii, dostarczyła światu wielu wybitnych twórców, w tym czterech noblistów.
Poezja.
Historia poezji irlandzkiej sięga VI wieku n.e. Tworzona była w języku irlandzkim i przekazywana była dzięki wędrownym bardom aż do późnego średniowiecza, kiedy to tradycja załamała się i powoli poezja irlandzka w języku celtyckim stała się częścią kultury ludowej. Poezja pisana w języku narodowym została wskrzeszona pod koniec XIX w., podczas Irlandzkiego Odrodzenia Literackiego. Wtedy to zaczęto uczyć i używać języka irlandzkiego na szeroką skalę, odkrywając na nowo dzieła średniowiecznych bardów oraz interpretując mitologię celtycką. Dwudziestowieczna poezja irlandzka pozostaje pod wpływem twórczości W.B. Yeatsa, a także późniejszej poezji modernistycznej, reprezentowanej przez Jamesa Joyce’a.
Proza.
Gatunkiem literackim, w którym mistrzostwo osiągnęli pisarze irlandzcy jest opowiadanie. Irlandię charakteryzuje słaba pozycja powieściopisarstwa. Źródłem takiej postaci rzeczy może być fakt, że przez wieki Irlandia wykształciła mocną tradycję ustnego przekazywania utworów, ale także brak silnie ukształtowanego społeczeństwa, jaki był widoczny w przypadku Anglii czy Francji, gdzie powieść była najpopularniejszym gatunkiem prozy. Pośród wybitnych irlandzkich prozaików, takich jak George Moore, Seán O’Faoláin, Frank O’Connor, Liam O’Flaherty czy Daniel Corkery, kilku posiada na swoim koncie powieści, aczkolwiek znani są oni bardziej jako autorzy opowiadań, wyjątkiem mogą być jedynie James Joyce i Elizabeth Bowen. W latach 90 ub. wieku i początkach XXI wieku, dużą popularność międzynarodową zyskał pisarz Colm Tóibín.
Dramat.
Początki dramatu irlandzkiego sięgają czasów Restauracji, wówczas tworzył swoje dzieła (głównie komedie) William Congreve. Późniejsi twórcy, tacy jak Oliver Goldsmith, czy Richard Brinsley Sheridan działali na terenie Anglii. Teatr w Irlandii ożył dopiero w ostatnich latach XIX w., kiedy to powstał Irish Literary Theatre (1899), wtedy też swoją działalność rozpoczęli Oscar Wilde i George Bernard Shaw. Wraz z powstaniem Abbey Theatre, przed irlandzkimi dramaturgami drzwi stanęły otworem. Dzięki wykorzystaniu systemu wystawiania popularnych sztuk (m.in. dzieł Szekspira) wieczorami, wielu młodych twórców mogło zadebiutować, wystawiając swoje sztuki popołudniami. Jednym z wybitniejszych autorów był John Millington Synge ("The Playboy of the Western World"). W XX w. kluczowymi postaciami irlandzkiego dramatu są Samuel Beckett, Brendan Behan, Denis Johnston, , Thomas Kilroy, Tom Murphy, Hugh Leonard oraz John B. Keane. W latach 70. powstało kilka nowych teatrów, ale pozycja Abbey Theatre pozostaje silna.
Pisarze anglo-irlandzcy.
Wielu pisarzy pochodzenia irlandzkiego traktuje się w kategorii literatury angielskiej, zapominając o ich irlandzkich korzeniach. Przyczyną może być angielski charakter dzieł, przejawiający się w akcji odbywającej się w Anglii czy problematyce dotykającej spraw angielskich, ale także fakt, że wielu ze znanych autorów posiada pochodzenie anglo-irlandzkie, sięgające zamożniejszych rodów o anglikańskich korzeniach. Pośród pisarzy narodowości irlandzkiej, którzy kojarzeni są raczej z Anglią i literaturą angielską są:

</doc>
<doc id="786740" url="https://pl.wikipedia.org/wiki?curid=786740" title="Wydalenie">
Wydalenie



</doc>
<doc id="786745" url="https://pl.wikipedia.org/wiki?curid=786745" title="Halowe Mistrzostwa Europy w Lekkoatletyce 1987">
Halowe Mistrzostwa Europy w Lekkoatletyce 1987

XVIII Halowe Mistrzostwa Europy odbyły się w dniach od 21 do 22 lutego 1987 w Liévin w hali Stade couvert régional.

</doc>
<doc id="786747" url="https://pl.wikipedia.org/wiki?curid=786747" title="Roadie">
Roadie

Roadie (l. mn. "roadies") – anglojęzyczne określenie osoby, która wyrusza razem z członkami zespołu muzycznego na trasy koncertowe, pełniąc wszelakie role związane z obsługą techniczną, np. takie jak: kierowca, menedżer tournée, czy reżyser dźwięku i oświetlenia.
Zdarza się, że wykonawcy przywiązują się do takich ludzi i wspominają o nich przy okazji nagrywania oraz wydawania swoich muzycznych projektów. Hardrockowy brytyjski Motörhead poświęcił na przykład swojemu technicznemu sztabowi piosenkę „(We Are) The Road Crew”. Amerykańscy przedstawiciele muzyki rockowej, zespół Lynyrd Skynyrd, umieścił z kolei swoich "roadies" na okładkach kilku swoich albumów, dając wyraz tego, że traktują ich jak pełnoprawnych członków grupy.
W 2012 roku na płycie Tenacious D pt. "Rize of the Fenix" znalazł się utwór pt. „Roadie”, do którego w oficjalnym teledysku w rolę "roadie" wcielił się Danny McBride.

</doc>
<doc id="786748" url="https://pl.wikipedia.org/wiki?curid=786748" title="Mont Aiguille">
Mont Aiguille

Mont Aiguille (2086,7 m n.p.m.) – góra w południowo-wschodniej części grupy górskiej Vercors we francuskich Prealpach Delfinackich, zaliczana do tzw. Prealp wapiennych. Znajduje się na pograniczu gmin Chichilianne, Saint-Martin-de-Clelles i Saint-Michel-les-Portes, w południowej części departamentu Isère. Leży na terenie Regionalnego Parku Przyrody Vercors (fr. "Parc Naturel Régional du Vercors").
Geomorfologia.
Z punktu widzenia geomorfologii Mont Aiguille jest klasyczną „górą-świadkiem”. Ma formę monolitu o podstawie zbliżonej do prostokąta, stromych ścianach i płaskiej wierzchowinie. Wypreparowany on został z dawnego płaskowyżu, którego powierzchnia sytuowała się na wysokości 2000 – 2300 m n.p.m. i którego pozostałością są sąsiednie plateaux masywu Vercors. Wierzchowina, nieznacznie opadająca ku południu, pokryta halą, ma powierzchnię zbliżoną do wydłużonego owalu o wymiarach maksymalnych 900 na 130 m, którego dłuższa oś leży na kierunku NE – SW. Wysokość ścian górnego bloku zmienia się od ok. 250 m (filar południowo-zachodni) do ok. 350 m (filar północno-wschodni).
Mont Aiguille jest górą „żywą”, z jej ścian cały czas obrywają się mniejsze lub większe fragmenty skał. W czasach historycznych miało miejsce wiele takich obrywów. Do 1940 r. wysokość góry wynosiła 2097 m, lecz seria obrywów północnej ściany obniżyła ją do obecnej wartości (np. fragment ściany wraz z krzyżem szczytowym oberwał się w 1948 r.). W 1955 r. kolejne obrywy zniszczyły wiele hektarów lasu u podnóży Mont Aiguille. W końcu października 2003 r. obrywy skał zniszczyły stałe ubezpieczenia (liny) na początkowym odcinku tzw. drogi normalnej na szczyt.
Geologia.
Podstawa Mont Aiguille, częściowo zalesiona, a cząściowo pokryta luźnymi piargami i usypiskami, zbudowana jest z wielu warstw wyraźnie uławicowanych marglistych wapieni kredowych, w dolnej części z wieku hoterywu, a w górnej – z dolnego barremu (136 – 128 mln lat temu). Skały te są dobrze widoczne u podnóży filara północno-wschodniego. Górną część góry, ów charakterystyczny monolit, tworzy jeden masywny, lity blok twardych, zbitych wapieni bioklastycznych z barremu, występujących tu w postaci ławicy o średniej miąższości ok. 300 m.
Obraz góry w dawnych wiekach.
Przez długi czas Mont Aiguille uznawana była w powszechnej ocenie za górę niedostępną i w ogóle niemożliwą do zdobycia. Otoczona była wieloma legendami, wspomnianymi już w pierwszym lakonicznym opisie góry, pochodzącym z 1211 r. W ikonografii przedstawiano ją zwykle (w absolutnym oderwaniu od rzeczywistości) w formie wielkiego stożka postawionego wierzchołkiem ku dołowi. Rabelais w swym dziele pt. „Le Quart – Livre” (rozdział LVII) przyrównywał górę do ogromnego grzyba. Jezuici z Collège de Grenoble zaliczyli ją do siedmiu cudów Delfinatu. W wydanym w 1701 r. albumie pt. "Sept Merveilles du Dauphiné" napisali, że z daleka przypomina ona odwróconą piramidę, a odpowiedni rysunek w tym dziele zwieńczony został napisem "Supereminet invius" (łac. "Wznosi się niedostępna"). I pomimo iż już kilka lat później Królewska Akademia Nauk (fr. l'Académie Royale des Sciences) zdecydowanie zdementowała ową „piramidalną” bzdurę, to jeszcze na początku wieku XIX była ona powielana w niektórych wydawnictwach.
Historia zdobywania góry.
Śledząc fantastyczne wyobrażenia Mont Aiguille w literaturze trudno uwierzyć, że góra zdobyta została już w końcu XV w.! Dokonała tego 26 czerwca 1492 r. na rozkaz króla Karola VIII wyprawa, którą kierował Antoine de Ville – kapitan twierdzy Montélimar, pan Dompjulien i Beaupré. Kawalerowi de Ville w wyprawie towarzyszyła spora ekipa, w tym m.in. oficjalny przedstawiciel Kościoła, liczni tragarze oraz zespół „specjalistów”, którzy mieli za zadanie udostępnić najtrudniejsze fragmenty drogi (stolarz wyspecjalizowany w robieniu drabin, kamieniarz itp.). Użyto setek metrów drabin i lin oraz wiele żelaznych haków.
Jak zanotowano w oficjalnym sprawozdaniu z wyprawy, ekipa de Ville’a biwakowała na wierzchowinie szczytowej przez 8 dni, przyjmując w tym czasie wizyty blisko dwudziestu lokalnych notabli. Ustawiono na górze 3 krzyże i zbudowano na niej nawet niewielki kamienny schron. Góra otrzymała oficjalną nazwę „Agulle Fort”.
Nie wiemy dokładnie, którędy de Ville poprowadził swoją drogę na szczyt (do naszych czasów nie zachowały się żadne ślady tej ekspedycji). Przypuszcza się, że była to kombinacja obecnych dróg Freycheta i Tubulaires na ścianie zachodniej.
Zdobycie Mont Aiguille (przypadające na ten sam rok, co „odkrycie” Ameryki przez Kolumba), uznawane jest często za narodziny światowego alpinizmu.
1834 r. – 16 czerwca miało miejsce drugie znane wejście na Mont Aiguille. Dokonał go Jean Liotard, pasterz z Trézanne. Początkowo towarzyszyło mu jeszcze 4 śmiałków, którzy jednak zawrócili po przebyciu pierwszej ćwierci drogi. Liotard pokonał znaczne fragmenty drogi na bosaka. Jego wejście znalazło szeroki rozgłos w prasie i ostatecznie obaliło mit o niedostępności góry. 6 lipca tego samego roku na szczyt weszła kolejna grupa zdobywców, „śpiewając Marsyliankę i tańcząc”. W ten sposób otwarta została tzw. droga normalna (fr. "voie normale"), poprowadzona ścianą północno-zachodnią.
1878-1880 – sekcja Isère Francuskiego Klubu Alpejskiego (Club Alpin Français -C.A.F.) wyposażyła najtrudniejsze odcinki drogi normalnej w stalowe liny do asekuracji (patrz: via ferrata) o łącznej długości 130 m. Liny te były wymienione w 1930 r., lecz obecnie nie dają już poczucia bezpieczeństwa.
1877 r. – pierwsze "turystyczne" wejście na Mont Aiguille (E. Rochat, członek Francuskiego Klubu Alpejskiego z Paryża, z dwoma miejscowymi przewodnikami).
1895 r. – po raz pierwszy zdobyto Mont Aiguille nową drogą, poprowadzoną ścianą północną. Dokonali tego E. Thorant et H. Chaumat (pierwsze wejście bez przewodnika; droga w większości zniknęła podczas obrywu w 1948 r.).
1921 – w marcu dokonano pierwszego zimowego przejścia drogi normalnej (Dalloz, Tetard i Berger).
1957 r. – 27 sierpnia na wierzchowinie szczytowej Mont Aiguille po raz pierwszy wylądował samolot. Dokonał tego Henri Giraud, szef pilotażu Aeroklubu Delfinatu (fr. l'Aéro-Club du Dauphiné) na maszynie Piper Cub J-3. Później ten sam pilot lądował na górze jeszcze wielokrotnie, w tym w warunkach zimowych 22 marca 1960 r. samolotem Super-Cub "Choucas", wyposażonym w płozy. Między 1957 a 1975 r. Giraud lądował na Mont Aiguille łącznie 53 razy.
1992 r. – między 26 czerwca a 13 lipca odbyły się uroczyste obchody 500. rocznicy pierwszego wejścia na Mont Aiguille. W ich ramach miało miejsce widowisko historyczne, przedstawiające zdobycie szczytu przez zespół występujący w strojach z końca XV w. i korzystający ze stosowanych wówczas środków (drabin, lin, haków itp.), a także wytyczenie nowej drogi na szczyt, nazwanej „la 500e”, wejścia na górę osób niepełnosprawnych, międzynarodowe spotkania lotniarzy i paralotniarzy, pokazy ultralekkich samolotów (ULM) oraz występy artystyczne i pokaz sztucznych ogni.
1997 r. – 4 lipca na szczytowym plateau, w pobliżu wylotu "voie normale", umieszczono tablicę upamiętniającą 500. rocznicę zdobycia Mont Aiguille.
Wejście na Mont Aiguille obecnie.
Na Mont Aiguille prowadzi obecnie ok. 30 dróg wejściowych. Wszystkie bez wyjątku są drogami wspinaczkowymi. Przedstawiają różne stopnie trudności, lecz nawet najłatwiejsza z nich, droga normalna (fr. "voie normale"), przedstawia trudności w skali III+ – IV-. Wejście nią wymaga znajomości podstawowych technik wspinaczkowych oraz stosowania specjalistycznego sprzętu wspinaczkowego i ochronnego (kask).
Wszystkie drogi co najmniej w części biegną przez obszary bardzo kruchych skał i są wystawione na spadające kamienie, niektóre w tak znacznym stopniu, że nie są obecnie zupełnie uczęszczane. Należy pamiętać, że ze względu na wysokość i odosobnienie Mont Aiguille jest górą o kapryśnej pogodzie i w partiach szczytowych opad śniegu możliwy jest nawet w środku lata.
Zejście, chociaż możliwe również normalną drogą wejściową, ze względu na znaczny ruch w kierunku do góry i trudności w wymijaniu podchodzących zespołów, odbywa się z reguły inną drogą, z wykorzystaniem co najmniej 2 zjazdów (niezbędna lina min. 2x45 m).
W letnie weekendy nie należą do rzadkości dni, w których na szczycie staje ponad 100 osób.

</doc>
<doc id="786752" url="https://pl.wikipedia.org/wiki?curid=786752" title="Wzgórze Pachołek">
Wzgórze Pachołek

 
Wzgórze Pachołek (kaszub. "Grzëpa Pachôłka") – wzniesienie (100,8 m n.p.m.) na obszarze gdańskiej dzielnicy Oliwa. Nazywane również "Górą Pachołek", zaś po niemiecku początkowo "Pacholkenberg" (po raz pierwszy w 1734), a od 1797 do 1945 r. "Carlsberg" bądź "Karlsberg" (Wzgórze Karola). Znajduje się w kompleksie Lasów Oliwskich na skraju Trójmiejskiego Parku Krajobrazowego i na turystycznym szlaku Kartuskim i szlaku Skarszewskim.
Historia.
Po raz pierwszy Pachołek został wymieniony pod nazwą "Pacholkenberg" w 1734. Od 1186 do chwili kasaty majątków zakonu po I rozbiorze Polski w 1772 był własnością opactwa cystersów oliwskich. 
W roku 1794 rozpoczęto przekształcanie wzgórza na założenie ogrodowe. Prowadzone pod nadzorem berlińskiego ogrodnika Hansa Saltzmana (Johanna Saltzmanna) prace objęły wykonanie ścieżek, podejść oraz nasadzeń (m.in. miłorząb japoński). 
W maju 1797 roku na wzgórze wszedł król Prus Fryderyk Wilhelm III z małżonką Luizą. Na cześć królowej sąsiednie wzniesienie nazwano jej imieniem – Luisenberg (obecnie zw. Wzgórzem Kościuszki).
W 1798 r., na zlecenie opata komendatariusza oliwskiego klasztoru Karola von Hohenzollern-Hechningen, powstał na szczycie wzniesienia pawilon widokowy (belweder), który w 1882 r. zastąpiono murowaną wieżą. W roku 1810 Joseph Hohenzollern-Hechingen, ostatni opat oliwski, nabył wzniesienie od władz Gdańska i postawił na nim krzyż. Po śmierci opata, w 1836 władze państwowe wykupiły wzniesienie od spadkobierców. 
W roku 1889 na sąsiednim Wzgórzu Luizy (Kościuszki) postawiono granitowy obelisk z wieńczącą go pełnoprzestrzenną rzeźbą pruskiego orła i wyrytą sentencją Goethego: "Die Stätte, die ein guter Mansch betrat Ist eingeweiht: nach hundret Jahren klingt Sein Wort und seine That dem Enkel wieder?" („Miejsce, na które wstąpił dobry człowiek, jest uświęcone po wieczne czasy.”). Na bocznych ścianach znajdowały się tablice z wyrazami czci dla królowej Luizy. W 1945 roku orła i tablice ku czci królowej Luizy usunięto, a w 1975 roku pomnik przearanżowano: zachowano XIX-wieczną konstrukcję (obelisk na trzystopniowym cokole), na szczycie ustawiono rzeźbę przedstawiającą głowę Zygmunta III Wazy, a na bokach obelisku umieszczono tablicę upamiętniającą polskie zwycięstwo nad flotą wojenną Szwecji oraz tablicę z królewskim herbem Zygmunta III Wazy. W latach 90 XX wieku pomnik został zdewastowany: rzeźbę głowy Zygmunta III Wazy zniszczono lub ukradziono, a w 1997 roku zniszczono tablicę z napisem. Po lutym 2006 roku uszkodzono tablicę z herbem królewskim. W listopadzie 2014 dobiegł końca I etap renowacji pomnika, na którym umieszczono nową granitową tablicę z napisem: "Zygmunt III Waza twórca polskiej floty wojennej, która odniosła wielkie zwycięstwo nad flotą wojenną Szwecji w bitwie pod Oliwą 28-XI-1627".
W marcu 1945, w ramach operacji pomorskiej, 2 Front Białoruski nacierał na Gdańsk przez Oliwę z północy i zachodu. Po południu 23 marca 1945 niemieccy saperzy wysadzili wieżę, w obawie użycia jej przez czerwonoarmistów jako punktu obserwacyjnego pola walki na terenie miasta.
Z obecnej, stalowej platformy widokowej umieszczonej na wysokości 15 metrów, wybudowanej w 1975 przez gdański Mostostal, rozpościera się widok na okolicę i Zatokę Gdańską.
Od września do grudnia 2014 kosztem 512 tys. zł przeprowadzono remont schodów wiodących od ul. Spacerowej na szczyt wzgórza, w ramach którego zainstalowano m.in. drewniane poręcze.

</doc>
<doc id="786753" url="https://pl.wikipedia.org/wiki?curid=786753" title="Ćandragupta II">
Ćandragupta II

Ćandragupta II, Czandragupta II – indyjski król z dynastii Guptów, syn Samudragupty.
Rządy sprawował od ok. 375 do 414 roku. Jego panowanie jest często określane jako złoty wiek w historii Indii. Słynął ze swojego męstwa i rycerskości.
W latach 388–409 stoczył długą wojnę z Śakami, w wyniku której podbił Gudźarat oraz wyżynę Malwa. Rozszerzył swe panowanie w północnych Indiach poprzez działania wojenne, a na wyżynie Dekan dzięki małżeństwu przybrał tytuł Wikramaditja – „Słońca Waleczności”. W celu zabezpieczenia od najazdów z południa zawarł sojusz z Wakatakami, potwierdzony małżeństwem jego córki Prabhawati z królem Wakataków Rudraseną II.
W okresie jego panowania do Indii przybył chiński mnich buddyjski Faxian, a na jego dworze mógł przebywać Kalidasa.
Władzę przekazał swojemu synowi Kumaragupcie.

</doc>
<doc id="786754" url="https://pl.wikipedia.org/wiki?curid=786754" title="Kistowie">
Kistowie

Kistowie (gruz. „ქისტები”) – gruzińscy Czeczeni, grupa etniczna zamieszkująca głównie wąwóz Pankisi w północno-wschodniej Gruzji, w górach Kaukazu. Pewna liczba Kistów mieszka również w pobliskiej Achmecie, wsiach wokół wąwozu Pankisi oraz w Tbilisi. Ich liczbę ocenia się na od 5 do 8 tysięcy. Kistowie zachowują swój język (spokrewniony z czeczeńskim tzw. dialekt kistyński) oraz religię – islam sunnicki.
Historia.
Kistowie wywodzą się wprost od Czeczenów, którzy przybyli do Pankisi w pierwszej połowie XIX wieku – w większości z powodu wojen wywołanych przez rosyjską ekspansję na północnym Kaukazie oraz związaną z tym radykalizację religijną wśród Czeczenów (m.in. próby wprowadzenia szariatu). Po czasowym odzyskaniu przez Gruzję niepodległości, w latach 1918–1921, wraz z obywatelstwem nadawano Kistom imiona i nazwiska gruzińskie – dzięki podwójnym nazwiskom w większości uniknęli losu Czeczenów z północnego Kaukazu, deportowanych w 1944 r. do Kazachstanu.
W latach 90. XX wieku, ze względu na konflikt czeczeńsko-rosyjski, do Pankisi przybyło 10 tysięcy uchodźców z Czeczenii. Utrzymanie uchodźców spadło niemal całkowicie na barki Kistów. Co więcej, wraz z uchodźcami, pojawili się także bojownicy czeczeńscy, którzy po klęsce w II wojnie czeczeńskiej uczynili z Pankisi bazę wypadową i rekrutacyjną. W wąwozie rezydował w szczególności czeczeński dowódca Rusłan Giełajew. Sytuacja w wąwozie stała się pretekstem do rosyjskich interwencji na terytorium Gruzji, a w rosyjskich bombardowaniach zginęła pewna liczba cywilów. Dopiero po 2003 r. nadzwyczajne środki bezpieczeństwa, podjęte przez rząd gruziński we współpracy z Amerykanami, doprowadziły do ustabilizowania sytuacji.
Religia.
Kistowie są w znacznej większości muzułmanami praktykującymi sufizm. W Pankisi występują kobiece bractwa sufickie – fenomen niespotykany poza wąwozem. Niewielką mniejszość stanowią chrześcijanie obrządku gruzińskiego kościoła prawosławnego. Obrzędy religijne wśród Kistów zawierają pewne elementy pogańskie.
W latach 90. religia stała się jednym z elementów sporu pomiędzy Kistami a uchodźcami z Czeczenii. Czeczeni, częściowo poddani wpływom radykalnego islamu, próbowali narzucić swoje obrzędy Kistom, wytykając im pogaństwo i „niedoskonałość”. Uchodźcy za pieniądze pozyskane ze źródeł w krajach muzułmańskich zbudowali nawet osobne od kistyjskich meczety. Jednak wraz z opuszczeniem wąwozu przez ogromną większość uchodźców, konflikt na tym tle osłabł.

</doc>
<doc id="786757" url="https://pl.wikipedia.org/wiki?curid=786757" title="Oddział wydzielony">
Oddział wydzielony

Oddział wydzielony – doraźnie zorganizowany oddział (pododdział) wojsk zmechanizowanych lub pancernych wzmocniony pododdziałami innych rodzajów wojsk, wyznaczony do wykonania zadania bojowego w znacznym oddaleniu od rejonu (obszaru, kierunku) działania sił głównych, ale na ich korzyść. W działaniach zaczepnych OW jest wysyłany przez związek taktyczny do przodu w celu zajęcia i utrzymania do czasu podejścia sił głównych ważnych obiektów, rubieży, przepraw, węzłów komunikacyjnych itp. W działaniach obronnych OW może mieć za zadanie opóźniać natarcie nieprzyjaciela w pasie przesłaniania. 
Oddział wydzielony organizowany jest w celu opanowania istotnych obiektów terenowych w głębi obrony przeciwnika i utrzymywania ich do czasu podejścia sił pierwszego rzutu. Zazwyczaj współdziała z taktycznym desantem powietrznym. organizowany jest na bazie sił odwodu i działa zazwyczaj w sile batalionowego zgrupowania taktycznego. Charakteryzuje się samodzielnością i samowystarczalnością w sensie ogniowo-uderzeniowym oraz w aspekcie logistycznym i dowodzenia, wysokimi możliwościami rozpoznawczymi i manewrowymi oraz odpornością na uderzenia.
OW jest to również część sił desantu morskiego, której zadaniem jest opanowanie przyczółka na bronionym przez nieprzyjaciela odcinku wybrzeża w celu stworzenia warunków do lądowania sił głównych desantu.
Oddział wydzielony w obronie jest przeznaczony do walki w rejonie sił przesłaniania, a jego walką kieruje dowódca, z którego sił został wysłany. Jego walka powinna być wspierana ogniem artylerii oraz wysiłkiem lotnictwa wojsk lądowych

</doc>
<doc id="786758" url="https://pl.wikipedia.org/wiki?curid=786758" title="Premierzy Etiopii">
Premierzy Etiopii



</doc>
<doc id="786759" url="https://pl.wikipedia.org/wiki?curid=786759" title="Mistrzostwa świata w skeletonie">
Mistrzostwa świata w skeletonie



</doc>
<doc id="786761" url="https://pl.wikipedia.org/wiki?curid=786761" title="Dubossary">
Dubossary



</doc>
<doc id="786765" url="https://pl.wikipedia.org/wiki?curid=786765" title="Regeneracja ciepła">
Regeneracja ciepła

Regeneracja ciepła – zachowanie w obiegu siłowni parowych i gazowych części ciepła, które bez regeneracji byłoby wyrzucone do otoczenia.
Cel i zakres stosowania.
Regeneracja ciepła pozwala na znaczne podniesienie sprawności termicznej obiegów porównawczych i rzeczywistych elektrowni kondensacyjnych i powiększenie wskaźnika skojarzenia w elektrociepłowniach. Regeneracja dokonywana jest za pomocą tzw. wymienników regeneracyjnych, będących tradycyjnymi wymiennikami ciepła. Rozbudowa układu regeneracyjnego wiąże się z dodatkowymi kosztami inwestycyjnymi (wymienniki, rurociągi, armatura), a liczba wymienników określana jest na drodze zaawansowanych analiz ekonomicznych.
Regeneracja ciepła jest podstawowym sposobem karnotyzacji obiegu termodynamicznego.
Regeneracja ciepła w siłowniach parowych.
Obecnie nie stosuje się siłowni parowych bez regeneracji ciepła, a ilość wymienników regeneracyjnych waha się w granicach od kilku do kilkunastu, w zależności od wielkości elektrowni.
W siłowniach parowych wymienniki regeneracyjne zasilane są parą upuszczaną z turbiny. Upusty pary wbudowane są w korpus w taki sposób, że z każdego kolejnego upustu pobierany jest odpowiedni strumień pary o coraz niższej temperaturze. Każdy z upustów regeneracyjnych zasila jeden wymiennik. W wymienniku para podgrzewa kondensat o pewną wartość Δt. Jednocześnie następuje skroplenie pary i wprowadzenie jej skroplin do głównego strumienia kondensatu. Kondensat podgrzewany jest w kolejnych wymiennikach regeneracyjnych osiągając temperaturę na wlocie do kotła parowego na poziomie sto kilkadziesiąt do ponad dwustu stopni Celsjusza.
Im wyższą temperaturę posiada kondensat na wlocie do kotła, tym mniej węgla należy spalić, aby uzyskać parę przegrzaną o zadanych parametrach. Jednak zbyt wysoka temperatura kondensatu prowadzi do obniżenia sprawności kotła. Optymalna temperatura kondensatu na wlocie do kotła wyznaczana jest drogą złożonych obliczeń.
Ze względu na ciśnienie panujące po stronie kondensatu rozróżnia się:
Wymienniki niskoprężne usytuowane są przed główną pompą zasilającą, a wysokoprężne – za pompą. Duża wartość ciśnienia po stronie kondensatu w wymiennikach wysokoprężnych ma istotny wpływ na ich konstrukcję.
Rosnące problemy paliwowe i ekologiczne zmuszają do podnoszenia sprawności układów energetycznych, m.in. elektrowni cieplnych. Istotne są dzisiaj nawet ułamki procentu sprawności. Dlatego nowo instalowane elektrownie mają coraz to więcej wymienników regeneracyjnych, mimo że każdy następny przynosi mniejszy skutek, niż poprzedni.
Regeneracja w siłowniach gazowych.
W siłowniach gazowych regeneracja ciepła polega na zastosowaniu zwykle jednego wymiennika regeneracyjnego, w którym następuje ogrzanie sprężonego powietrza przed wlotem do komory spalania przy pomocy gorących spalin opuszczających turbinę. Efektywność regeneracji ciepła będzie więc zależna od temperatury spalin na wylocie z turbiny i temperatury powietrza na wylocie ze sprężarki. Wynika z tego, że duża intensywność regeneracji będzie miała miejsce przy małych sprężach całkowitych, bądź w układach z chłodzeniem międzystopniowym sprężanego powietrza i przegrzewem wtórnym spalin w turbinie.
W ostatnich latach intensywnie rozwijane są mikroturbiny gazowe. W układzie prostym osiągają one małe sprawności. Zastosowanie regeneracji ciepła umożliwia osiąganie znacznie wyższych sprawności nawet przy stosunkowo prostej budowie (sprężarka jednostopniowa i turbina jednostopniowa).

</doc>
<doc id="786767" url="https://pl.wikipedia.org/wiki?curid=786767" title="Karnotyzacja">
Karnotyzacja

Karnotyzacja – technika poprawy sprawności rzeczywistych obiegów termodynamicznych poprzez stosowanie zabiegów przybliżających obieg do obiegu Carnota dla danych temperatur.
Do najczęściej spotykanych sposobów karnotyzacji zalicza się regenerację ciepła i przegrzew wtórny.

</doc>
<doc id="786769" url="https://pl.wikipedia.org/wiki?curid=786769" title="Non-striker">
Non-striker



</doc>
<doc id="786770" url="https://pl.wikipedia.org/wiki?curid=786770" title="Futile">
Futile

Futile - wydany w 1999 roku debiutancki album fińskiego zespołu Rapture grającego muzykę z pogranicza death i doom metalu.

</doc>
<doc id="786773" url="https://pl.wikipedia.org/wiki?curid=786773" title="Klucz zjazdowy">
Klucz zjazdowy

Klucz zjazdowy – technika zjazdu jedynie z użyciem liny, bez żadnego przyrządu zjazdowego. Tarcie konieczne do kontrolowania zjazdu jest uzyskiwane poprzez owinięcie liny wokół ciała wspinacza.
Sposób ten został wymyślony przez Hansa Dülfera na początku XX wieku.

</doc>
<doc id="786774" url="https://pl.wikipedia.org/wiki?curid=786774" title="Premierzy Gwinei Bissau">
Premierzy Gwinei Bissau



</doc>
<doc id="786775" url="https://pl.wikipedia.org/wiki?curid=786775" title="Huzary">
Huzary

Huzary (864 m) – szczyt w bocznym grzbiecie Pasma Jaworzyny w Beskidzie Sądeckim, pomiędzy szczytem Kotylnica (766 m) a Jaworzynkami (825 m). Północno-wschodnie stoki Huzarów opadają do doliny Mochnaczki, południowo-zachodnie do doliny potoku będącego dopływem Kryniczanki i płynącego wzdłuż ulicy Kazimierza Pułaskiego. Wierzchołek i wszystkie stoki Huzarów są całkowicie zalesione.
Huzary dawniej miały nazwę Czerteż. Obecna nazwa pochodzi od tego, że dawniej na ich stokach podobno odbyli potyczkę konfederaci barscy. Przed II wojną światową znaleziono tutaj granat armatni z XVIII w. i szablę, na której wyryty był łaciński napis i data 1747.
Miejsce spacerów kuracjuszy Krynicy-Zdroju ze względu na dużą liczbę szlaków prowadzących z Krynicy, węzeł szlaków – krzyżują się tu trasy czterech szlaków. Najkrótsza droga prowadzi od szosy Krynica – Tylicz, od przystanku „Roma” szlakiem żółtym.

</doc>
<doc id="786777" url="https://pl.wikipedia.org/wiki?curid=786777" title="Oddział zabezpieczenia ruchu">
Oddział zabezpieczenia ruchu

Oddział zabezpieczenia ruchu – element ugrupowania wojsk inżynieryjnych doraźnie utworzony do urządzania i utrzymywania dróg z których korzystają wojska. Tworzy się go w oddziałach i związkach taktycznych na bazie pododdziałów inżynieryjno-drogowych lub saperskich, zazwyczaj wzmocnionych pododdziałami innych rodzajów wojsk (piechoty zmechanizowanej, czołgów) i wyposaża w niezbędny sprzęt oraz materiały do prowadzenia rozpoznania i wykonywania prac drogowych.
Charakterystyka.
Oddział zabezpieczenia ruchu tworzy się celem zapewnienia przejezdności dróg marszu, a w wypadkach koniecznych wykonania objazdów czy przygotowania dróg na przełaj. W czasie marszu wykonywanego na obszarze kraju ściśle współpracuje z siłami układu pozamilitarnego. Swoje zadana realizuje przede wszystkim w sytuacjach wykluczających ich działanie, szczególnie w bliskim kontakcie z przeciwnikiem.
Skład i wyposażenie OZR ustała się w zależności od charakteru działań wojsk (przewidywanego tempa ich przesunięcia), stopnia przekraczalności terenu, rodzaju zapór oraz zniszczeń, pory roku i warunków atmosferycznych.
OZR dzieli się na grupy: 
OZR może być wyposażony w trały przeciwminowe, spycharki szybkobieżne, dźwigi samochodowe, mosty towarzyszące, składane konstrukcje mostowe, przenośne nawierzchnie drogowe, materiał wybuchowy itp.

</doc>
<doc id="786778" url="https://pl.wikipedia.org/wiki?curid=786778" title="SYBR Green">
SYBR Green

SYBR Green I (SG), zieleń SYBR – organiczny związek chemiczny, jeden z rodziny asymetrycznych cyjaninowych barwników fluorescencyjnych, wybarwiający dwuniciowy DNA. Jest on powszechnie używany do wybarwiania jąder komórkowych lub chromosomów (poprzez wizualizację DNA) w mikroskopii fluorescencyjnej.
Kompleks SYBR-DNA ma maksimum absorpcji przypadające na długość fali świetlnej równą 498 nm (kolor niebieski), a maksimum emisji przy 522 nm (kolor zielony).
Z powodu podobnych właściwości, a braku toksyczności, może on zastępować silne mutageny: DAPI, bromek etydyny czy Hoechst. Jego wpływ na organizmy żywe nie jest do końca poznany.
Ponieważ SYBR bardzo silnie i specyficznie wiąże się do DNA, dając silny sygnał wprost proporcjonalny do ilości DNA w próbie, jest on używany jako najprostsza sonda w ilościowej reakcji łańcuchowej polimerazy.
Podobne barwniki cyjaninowe:

</doc>
<doc id="786779" url="https://pl.wikipedia.org/wiki?curid=786779" title="SYBR Green I">
SYBR Green I



</doc>
<doc id="786780" url="https://pl.wikipedia.org/wiki?curid=786780" title="Kodeks Cozcatzin">
Kodeks Cozcatzin

Kodeks Cozcatzin – średniowieczny manuskrypt pochodzący z Texcoco w Meksyku.
Opis.
Kodeks Cazcatzin powstał w 1572 roku. Jego nazwa pochodzi od nazwiska Don Juan Luis Cozcatzin, które znajdowało się na jednej ze stron. Został namalowany oryginalną techniką aztecką na 18 arkuszach, czyli 36 stronach europejskiego papieru. Napisy wykonane zostały w języku Nahuatl i hiszpańskim.
Kodeks składa się z kilku części. W pierwszej znajduje się lista posiadłości czwartego władcy Itzcóatl, panującego w latach 1427-1440. W pozostałych częściach znajdują się listy genealogiczne i historyczne dotyczące Tlatelolco i Tenochtitlán.
Obecnie Kodeks Cozcatzin znajduje się w Bibliotece Narodowej w Paryżu.

</doc>
<doc id="786781" url="https://pl.wikipedia.org/wiki?curid=786781" title="Konwencja Maltańska">
Konwencja Maltańska



</doc>
<doc id="786782" url="https://pl.wikipedia.org/wiki?curid=786782" title="Jan Czerkawski">
Jan Czerkawski

Jan Czerkawski (ur. 24 czerwca 1939 w Kaliszu, zm. 11 stycznia 2007) – polski historyk filozofii, profesor Katolickiego Uniwersytetu Lubelskiego, członek Komitetu Nauk Filozoficznych PAN, oraz członek Komitetu Redakcyjnego „Roczników Filozoficznych”. Autor blisko 80 prac naukowych.
Życiorys.
Pochodził z niezamożnej rodziny robotniczej, miał troje rodzeństwa. W latach 1959–1964 studiował na Wydziale Filozoficznym KUL-u, gdzie później został asystentem w Katedrze Historii Filozofii Średniowiecznej i Nowożytnej. W 1968 obronił doktorat i został adiunktem. Habilitował się w 1975, a w latach 1976–1991 był docentem Katedry Historii Filozofii Średniowiecznej i Nowożytnej, piastując również funkcję kierownika. W latach 1980–1983 był prodziekanem Wydziału Filozofii KUL, a od 1980 kierował Zakładem Historii Filozofii tegoż uniwersytetu. Od 1991 był profesorem nadzwyczajnym, a od 1998 zwyczajnym w dziedzinie historii filozofii.
W 2000 odznaczony Krzyżem Kawalerskim Orderu Odrodzenia Polski.
Według Macieja Sobieraja był tajnym współpracownikiem SB jako TW „Augustyn” i TW „Michał”. 

</doc>
<doc id="786783" url="https://pl.wikipedia.org/wiki?curid=786783" title="Tadeusz Dzieduszycki">
Tadeusz Dzieduszycki

Tadeusz Gerwazy lub Tadeusz Antoni Dzieduszycki herbu Sas (ur. 28 czerwca 1724, zm. w październiku 1777 w Żukowie) – generał lejtnant wojsk koronnych, regimentarz Partii Podolskiej i Pokuckiej w 1765 roku, cześnik koronny w 1765 roku, podkomorzy halicki w latach 1760-1765, chorąży halicki w latach 1756-1760, chorąży trembowelski w latach 1750-1756, starosta żukowski w 1750 roku, porucznik chorągwi pancernej wojewody smoleńskiego Sapiehy w Pułku Hetmana Wielkiego Koronnego w 1760 roku. 
Wielmoża z Małopolski Wschodniej. Oficer husarii. W 1746 porucznik, 1752 pułkownik, jego oddział w 1759 rozbił bandę Iwana Bojczuka, następcy Bajuraka. Od 1760 rotmistrz chorągwi pancernej, walczył przeciwko ruchom hajdamackim na Ukrainie. Poseł województwa podolskiego na sejm 1748 roku. 18 stycznia 1754 roku podpisał we Lwowie manifest przeciwko podziałowi Ordynacji Ostrogskiej. Poseł ziemi halickiej na sejm 1760 roku. W 1762 uprzedził Austrię o grożącym jej niebezpieczeństwie napadu Tatarów. Działacz polityczny interesujący się problematyką społeczną. Konsyliarz konfederacji Czartoryskich w 1764 roku, poseł na sejm konwokacyjny (1764) z ziemi halickiej. Poseł ziemi halickiej na sejm koronacyjny 1764 roku. Stronnik króla Stanisława Augusta. W 1766 roku był posłem na Sejm Czaplica z ziemi halickiej. Komisarz z rycerstwa Komisji Skarbowej Koronnej w 1765 roku. Walczył przeciwko konfederacjom radomskiej i barskiej. Uczestnik krwawej bitwy pod Husiatyniem. Oskarżony o popełnienie na konfederatach okrucieństwa uciekł na Węgry. W 1770 powrócił do kraju.
Uzyskał tytuł hrabiego Galicji 22 października 1776 roku. Był potomkiem Jerzego kasztelana lubaczowskiego i stryjem Mikołaja Adama.
W wojsku polskim pełnił funkcje: porucznika, pułkownika i generała Wojsk Koronnych.
Od roku 1750 był chorążym trembowelskim, później podkomorzym halickim od 1760 i cześnikiem koronnym od 1765. W czasie ostatniego bezkrólewia występował jako zwolennik reform. Odmalowany został w bardzo ujemnych barwach przez Słowackiego w „Beniowskim”.
Za zasługi został odznaczony Orderem Świętego Stanisława 8 maja 1770 roku i uzyskał rangę generała, tytuł tajnego radcy dworu i hrabiego austriackiego. Uważany za człowieka światłego. Publicysta społeczno-polityczny.
Jego żoną była Salomea Józefa z Bibersteinów-Trembińskich h. Rogala. Miał z nią pięć córek i czterech synów: Józefa Kalasantego, Waleriana, Wawrzynica i Antoniego.

</doc>
<doc id="786784" url="https://pl.wikipedia.org/wiki?curid=786784" title="3 Armia Pancerna (III Rzesza)">
3 Armia Pancerna (III Rzesza)

3 Armia Pancerna (niem. "3. Panzerarmee") – niemiecka armii pancerna z okresu II wojny światowej.
Utworzona 16 listopada 1940, jako 3 Grupa Pancerna (niem. "der Panzergruppe 3"), z dowództwa XV Korpusu Armijnego. Od 31 grudnia 1941 przemianowana na 3 Armię Pancerną. Przydzielona Grupie Armii Środek, (pod koniec wojny Grupie Armii Wisła), walczyła pod Moskwą na przełomie 1941 i 1942 roku, następnie brała udział w walkach pod Witebskiem. Po cofaniu się przez Litwę i Kurlandię pod koniec 1944 roku wzięła udział w walkach o Kłajpedę. W składzie Grupy Armii Wisła walczyła pod Szczecinem i nad Odrą. Poddała się Amerykanom. 

</doc>
<doc id="786785" url="https://pl.wikipedia.org/wiki?curid=786785" title="Herbert Erhardt">
Herbert Erhardt

Herbert Erhardt (ur. 6 lipca 1930 w Fürth, zm. 3 lipca 2010 tamże) - piłkarz niemiecki, obrońca.
Grał w klubach Bundesligi - SpVgg Greuther Fürth i Bayern Monachium. Z reprezentacją Niemiec, w której barwach rozegrał 50 meczów, zdobył mistrzostwo świata na Mundialu 1954. Wystąpił również na mistrzostwach świata w 1958 i 1962 roku.

</doc>
<doc id="786787" url="https://pl.wikipedia.org/wiki?curid=786787" title="Nowa Wieś (Trachy)">
Nowa Wieś (Trachy)

Nowa Wieś – kolonia wsi Trachy w Polsce, położona w województwie śląskim, w powiecie gliwickim, w gminie Sośnicowice.
W latach 1975–1998 kolonia administracyjnie należała do województwa katowickiego.

</doc>
<doc id="786788" url="https://pl.wikipedia.org/wiki?curid=786788" title="Władimir Iwanow (oficer)">
Władimir Iwanow (oficer)

Władimir Wasiljewicz Iwanow (ros. Владимир Васильевич Иванов, ur. 1909 w Kozłowie w guberni tambowskiej, zm. 1966) – oficer radzieckich organów bezpieczeństwa NKWD/MSW ZSRR/Ministerstwa Bezpieczeństwa Państwowego, generał major.
Życiorys.
Urodzony w 1909 roku w miejscowości Kozłow, w tambowskiej guberni, w rodzinie konduktora. 
Od 1926 roku członek Komsomołu (Wszechzwiązkowy Leninowski Komunistyczny Związek Młodzieży). W następnych latach ukończył różne szkoły w rodzinnej miejscowości oraz studia w Leningradzie. Do 1938 roku pracował jako inżynier w Moskwie.
Służbę w organach bezpieczeństwa rozpoczął w lipcu 1938 roku kiedy został skierowany do szkoły Ludowego Komisariatu Spraw Wewnętrznych - ros. NKWD. Po ukończeniu miesięcznego kursu został oficerem i rozpoczął służbę w Głównym Zarządzie Bezpieczeństwa Państwowego (ros. GUGB). Do stycznia 1939 roku pracował w Wydziale 2 (Tajnym Wydziale Politycznym, ros. SPO) Głównego Zarządu Bezpieczeństwa Państwowego-NKWD jako śledczy. W styczniu 1939 roku mianowany szefem "Sekretariatu Kolegium Specjalnego" przy Ludowym Komisarzu Spraw Wewnętrznych. Po przekształceniu NKWD w Ministerstwo Spraw Wewnętrznych objął to samo stanowisko. W tym samym czasie zajmował identyczne stanowisko przy Ministerstwie Bezpieczeństwa Państwowego. 
Zwolniony ze służby w grudniu 1953 roku. Zmarł w 1966 roku.
Odznaczenia.
I 3 medale.

</doc>
<doc id="786790" url="https://pl.wikipedia.org/wiki?curid=786790" title="Lestnica (województwo zachodniopomorskie)">
Lestnica (województwo zachodniopomorskie)

Lestnica (niem. "Kühnswalde") – kolonia w Polsce położona w województwie zachodniopomorskim, w powiecie choszczeńskim, w gminie Recz. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 4 mieszkańców. Kolonia wchodzi w skład sołectwa Lubieniów.
Geografia.
Kolonia leży ok. 2,5 km na południe od Lubieniowa

</doc>
<doc id="786792" url="https://pl.wikipedia.org/wiki?curid=786792" title="Premierzy Nigru">
Premierzy Nigru



</doc>
<doc id="786793" url="https://pl.wikipedia.org/wiki?curid=786793" title="Sierakowiczki">
Sierakowiczki

Sierakowiczki – część wsi Sierakowice w Polsce, położona w województwie śląskim, w powiecie gliwickim, w gminie Sośnicowice.
W latach 1975–1998 Sierakowiczki administracyjnie należały do województwa katowickiego.

</doc>
<doc id="786795" url="https://pl.wikipedia.org/wiki?curid=786795" title="Oddział zaporowy">
Oddział zaporowy

Oddział zaporowy – element ugrupowania bojowego tworzony z wojsk inżynieryjnych wyposażony w środki do wykonywania różnego rodzaju zapór na przewidywanych kierunkach przeciwuderzeń (kontrataków) czołgów nieprzyjaciela, osłony skrzydeł i styków wojsk oraz umacniania opanowanych w toku operacji ważnych obiektów i rubieży.
Charakterystyka.
OZap może wykonywać swoje zadania we współdziałaniu z odwodem przeciwpancernym lub samodzielnie. Może występować w sile od plutonu do batalionu. Wyposażony w środki do minowania i materiały wybuchowe. Typowy OZ dokonuje minowania za pomocą ustawiaczy min albo przystosowanych do tego celu samochodów terenowych z pochylniami; niekiedy minuje teren przy pomocy śmigłowców.
Użycie oddziału zaporowego brygady zmechanizowanej (dane z 2014) na jednej rubieży minowania przy jednostce minowania 450 min i długość pola minowego – 0,6 km może powstrzymać natarcie kompanii przeciwnika na poziomie 70-80% jej ugrupowania bojowego. Przy polu minowym o gęstość 750 min/km przyjmuje się, że zostanie zniszczonych około 6–7 wozów bojowych.

</doc>
<doc id="786798" url="https://pl.wikipedia.org/wiki?curid=786798" title="Anka Kowalska">
Anka Kowalska

Anka Kowalska (właśc. Anna Kowalska, ur. 22 lutego 1932 w Sosnowcu, zm. 29 czerwca 2008 w Warszawie) – polska poetka, prozaiczka i dziennikarka, działaczka opozycji demokratycznej w PRL.
Życiorys.
Edukacja.
Córka Jerzego Kowalskiego i Zofii z domu Gębickiej. W czasie II wojny światowej przebywała w Sosnowcu (do 1940 r.), a potem na wsi pod Olkuszem. Po wojnie rozpoczęła naukę w II Liceum Ogólnokształcącym im. Emilii Plater w Sosnowcu, maturę zdała w 1950 w liceum w Będzinie. W 1955 ukończyła polonistykę na KUL-u.
Mieszkała przez większość życia w Warszawie. Została pochowana na cmentarzu przy Parafii św. Józefa Rzemieślnika w Sosnowcu (ul. Smutna / aleja Mireckiego).
Twórczość.
W czasie studiów debiutowała wierszami w „Słowie Powszechnym” (1953). W 1955 r. zamieszkała w Warszawie i została dziennikarką – pracowała początkowo jako korektorka, a później redaktorka w piśmie „Kierunki”, a następnie w wydawnictwie Stowarzyszenia „Pax” (od 1962). W latach 1960–1968 należała do Stowarzyszenia „Pax”, z którego wystąpiła w ramach protestu przeciwko stanowisku stowarzyszenia wobec wydarzeń marcowych. W latach 60. XX w. publikowała poezję, prozę i recenzje we „Współczesności” (1960–1961) i miesięczniku „Życie i Myśl” (1968–1969). Od 1968 do 1983 r. była członkiem Związku Literatów Polskich, od 1983 Stowarzyszenia Pisarzy Polskich.
W latach 70. i 80. współpracowała z pismami drugiego obiegu wydawniczego „Puls”, „Zapis”, „Biuletyn Informacyjny KOR”, „Kultura Niezależna” „Krytyka” oraz z paryską „Kulturą” i „Zeszytami Historycznymi”. Opublikowała kilka tekstów wspomnieniowych, m.in. dotyczących działalności w KOR, zebranych w tomie „Folklor tamtych lat” (Biblioteka Więzi, Warszawa 2011).
Powieść "Pestka" została przetłumaczona na pięć języków, a w 1995 na jej podstawie nakręcono film w reżyserii Krystyny Jandy.
Działalność opozycyjna w PRL.
Od 1976 r. współpracowała z Komitetem Obrony Robotników, m.in. wyjeżdżała jako obserwator na procesy robotników w Radomiu, w styczniu 1977 została członkiem KOR, prowadziła kartotekę radomską. W okresie aresztowania najaktywniejszych działaczy KOR (maj-lipiec 1977) odegrała wraz z Haliną Mikołajską i Grażyną Kuroń dużą rolę w podtrzymaniu aktywności Komitetu, m.in. przejęła redagowanie "Komunikatu" KOR-u. Od września 1977 wchodziła w skład Komitetu Samoobrony Społecznej „KOR”, nadal redagowała "Komunikat", od 1978 r. należała do podpisujących „Biuletyn Informacyjny”. Była nieformalnym sekretarzem Komisji Redakcyjnej KSS „KOR”. Jej dziełem jest w dużej mierze tzw. „korkowiec” – suchy i precyzyjny język dokumentów KOR-u. Prowadziła także bank informacji o represjach. Wzięła udział w listopadzie 1978 r. w głodówce w bazylice św. Krzyża w Warszawie w solidarności z sądzonymi działaczami opozycji w Czechosłowacji – Karty 77. Była wielokrotnie zatrzymywana, w jej mieszkaniu SB przeprowadzała rewizje. Latem 1980 r. uczestniczyła w stworzonym przez Jacka Kuronia systemie zbierania informacji o strajkach, a gdy jego telefon był wyłączany, przekazywała wiadomości do Londynu.
Działała w „Solidarności”. Od 13 grudnia 1981 do 1 czerwca 1982 była internowana. Trafiła do obozu w Gołdapi, później przeniesiono ją do Darłówka. Zwolniona z internowania, dzięki organizacji Lekarze Świata wyjechała na leczenie do Francji, skąd wróciła w 1983. Po powrocie do Polski przeszła na emeryturę. Teksty Kowalskiej ukazywały się na łamach podziemnej wrocławskiej „Obecności”.

</doc>
<doc id="786806" url="https://pl.wikipedia.org/wiki?curid=786806" title="Trzebień (powiat choszczeński)">
Trzebień (powiat choszczeński)

Trzebień (niem. "Hassenwerder") – kolonia w Polsce położona w województwie zachodniopomorskim, w powiecie choszczeńskim, w gminie Recz. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 16 mieszkańców. Kolonia wchodzi w skład sołectwa Sicko.
Geografia.
Kolonia leży ok. 2 km na wschód od Sicka, przy drodze krajowej nr 10.

</doc>
<doc id="786809" url="https://pl.wikipedia.org/wiki?curid=786809" title="Niszczyciele rakietowe projektu 61">
Niszczyciele rakietowe projektu 61

Niszczyciele rakietowe projektu 61 (w kodzie NATO typ "Kashin") – radzieckie okręty, budowane od lat 60. XX wieku. Określane też są od nazwy pierwszego okrętu jako typ Komsomolec Ukrainy. W rzeczywistości w ZSRR klasyfikowano je początkowo jako dozorowce, a następnie duże okręty przeciwpodwodne, jednakże na świecie uważa się je na ogół za niszczyciele rakietowe. Dla radzieckiej marynarki wojennej zbudowano 20 jednostek, z czego jedną wydzierżawiono a następnie sprzedano Polsce (ORP „Warszawa”), a pięć dalszych zbudowano dla Indii. Były to pierwsze duże okręty na świecie napędzane wyłącznie turbinami gazowymi.
Historia powstania i budowa.
Okręty projektu 61 powstały w odpowiedzi na potrzebę posiadania nowoczesnych jednostek eskortowych, wówczas określanych jako dozorowce, służących do ochrony zespołów floty przed okrętami podwodnymi i lotnictwem. Zbiegło się to z wprowadzeniem pierwszych radzieckich systemów morskich przeciwlotniczych pocisków rakietowych, które przeznaczono na uzbrojenie nowo projektowanych okrętów. Marynarka w 1956 roku prowadziła prace studyjne i opracowywała wymagania taktyczno-techniczne dla nowego okrętu, a 30 kwietnia 1957 roku jego charakterystykę zatwierdziła Rada Ministrów ZSRR. Projektowanie zlecono leningradzkiemu biuru konstrukcyjnemu CKB-53, a głównym konstruktorem był B. Kupienski. Wstępny projekt władze zatwierdziły we wrześniu 1957 roku, a projekt techniczny 15 sierpnia kolejnego roku. Warto zaznaczyć, że ostateczny projekt z poprawkami został zatwierdzony w 1965 roku, już w trakcie budowy serii.
Oficjalnie stępkę pod budowę pierwszego okrętu położono w stoczni im. 61 Komunardów w Mikołajowie 15 września 1959 roku, lecz faktycznie budowę prowadzono już od września 1958 roku. Nosił on pierwotnie tylko oznaczenie SKR-25, po czym w październiku 1962 roku przemianowano go na „Komsomolec Ukrainy”. Wodowany 31 grudnia 1960 roku, od października do grudnia 1962 przechodził próby państwowe i wszedł do służby 31 grudnia 1962 roku. W sumie marynarka ZSRR zamówiła budowę 20 okrętów, z czego większość – 15 w stoczni im. 61 Komunardów w Mikołajowie, a pięć w stoczni im. A.A. Żdanowa w Leningradzie. Budowa serii rozciągnęła się znacznie w czasie: okręty seryjne wchodziły do służby od grudnia 1963 aż do 1973 roku, najwięcej – po trzy w latach 1965 i 1966. W Mikołajowie po kilka okrętów mogło być budowanych na pochylniach równocześnie, lecz w tym czasie powstawały tam też inne okręty. Po oddaniu do służby pierwszych okrętów, usuwano na nich jeszcze przez pewien czas liczne usterki. Koszt okrętów malał w miarę budowy serii i wynosił od 30 (pierwszy okręt) do 17,5 milionów rubli. W latach 80. zbudowano jeszcze pięć okrętów według ulepszonego projektu eksportowego 61ME dla Indii.
Okręty projektu 61 były początkowo oficjalnie klasyfikowane jako dozorowce (SKR – "storożewoj korabl"), a 19 maja 1966 roku przeklasyfikowano je na duże okręty przeciwpodwodne (BPK – "bolszoj protiwołodocznyj korabl"). Okręty zmodernizowane z zastosowaniem pocisków przeciwokrętowych (proj. 61M/MP) przeklasyfikowano 28 czerwca 1977 roku na duże okręty rakietowe (BRK – "bolszoj rakietnyj korabl"), po czym 14 października 1980 roku ponownie na BPK, a w styczniu 1992 roku, kiedy przedstawiały już niewielką wartość bojową, z powrotem na dozorowce (SKR) II rangi. Klasy SKR i BPK odpowiadały w zasadzie przeznaczeniem klasie fregat (nie istniejącej pod tą nazwą w ZSRR), lecz z uwagi na spore rozmiary i bogate uzbrojenie, okręty te w piśmiennictwie zachodnim są określane powszechnie jako niszczyciele rakietowe (ang. "missile destroyer"). Tak też klasyfikowane były we flotach Indii i Polski. W kodzie NATO oznaczono je jako typ "Kashin". Nadano im głównie nazwy pochodzące od przymiotników, noszone wcześniej przez radzieckie niszczyciele, z wyjątkiem głównego okrętu „Komsomolec Ukrainy”, noszącego nazwę na cześć organizacji Komsomołu, oraz pary noszącej nazwy od czarnomorskich krążowników z okresu II wojny światowej („Krasnyj Kawkaz” i „Krasnyj Krym”). Cztery pierwsze na etapie budowy miały tylko oznaczenia SKR z numerami, lecz do służby wstąpiły już pod nazwami.
Opis konstrukcji i ocena.
Architektura i kadłub.
Okręty miały charakterystyczną, wysmukłą sylwetkę, z gładkopokładowym kadłubem z silnie wznoszącym się ostrołukowym dziobem i lekkim wzniosem rufy oraz długim zespołem nadbudówek, ciągnącym się na ok. 2/3 długości pokładu. Charakterystycznym elementem były także dwa piramidowe kratownicowe maszty, a przed nimi i za nimi, na wysokich podstawach, stacje Jatagan naprowadzania pocisków przeciwlotniczych. Sylwetka okrętów stwarzała wrażenie „piramidy”, której kulminację stanowił główny pierwszy maszt, umieszczony na śródokręciu. Nietypowe były też dwie pary niskich i szerokich kominów, stanowiących wyloty spalin z turbin gazowych, rozsuniętych na burty i lekko skierowanych wylotami w ich stronę, w dwóch grupach, przedniej i tylnej.
Kadłub wykonany był ze stali, w podłużnym układzie naboru i dzielił się poprzecznie na 14 (na części okrętów 15) przedziałów wodoszczelnych. Dla polepszenia własności morskich w stosunku do poprzednich projektów podniesiono wysokość burt do 8,1 m na śródokręciu i aż 13,2 m na dziobie. Wyporność standardowa okrętów I serii wynosiła 3440 t, normalna: 4000 t, a pełna: 4390 t. W II serii wyporność uległa zwiększeniu do odpowiednio: 3550, 4030 i 4510 t, a w zmodernizowanym projekcie 61M do: 4010, 4490 i 4975 t. Kadłub miał długość całkowitą 144 m, a na linii wodnej 132 m (po modernizacji uległa zwiększeniu do 146,2 i 134,5 m). Grubość poszycia wynosiła 6–8 mm. Nadbudówki i wewnętrzne ścianki były wykonane w większości z lekkiego stopu aluminiowo-magnezowego AMG-5W dla zmniejszenia masy. Kadłub miał dwa zasadnicze pokłady: górny i dolny, a niżej dwie platformy. Zbiorniki paliwa i wody mieszczą się w podwójnym dnie, ciągnącym się po raz pierwszy w radzieckim okręcie na ok. 80% długości. Maszynownie: dziobowa i rufowa dla zwiększenia odporności były odsunięte od siebie. Wysokość metacentryczna wahała się od 0,8 m przy wyporności standardowej przez 1,27 m przy normalnej do 1,57 m przy pełnej. Okręty miały pojedynczy ster i dwa chowane do kadłuba aktywne stabilizatory przechyłów na śródokręciu.
Główne stanowisko dowodzenia okrętu znajdowało się w kadłubie, na dolnym pokładzie pod nadbudówką dziobową (po raz pierwszy na radzieckich okrętach), stąd nadbudówka dziobowa miała niewielkie rozmiary i jej funkcja była zredukowana do pomostu używanego podczas marszu i manewrów oraz roli podstawy pod stację naprowadzania pocisków Jatagan. Okręt został zaprojektowany pod kątem obrony przed bronią masowego rażenia i pomieszczenia wewnętrzne stanowiły gazoszczelną cytadelę. Nowością było wykonanie w nadbudówkach szczelnego korytarza sztormowego, ciągnącego się przez całą długość, zwiększającego komfort przemieszczania się po pokładzie oraz spełniającego wymogi ochrony przed bronią masowego rażenia. Podkreślano, że nowością na okrętach była mesa dla marynarzy, lecz mimo to warunki bytowe załogi, przy braku iluminatorów, słabej wentylacji i izolacji akustycznej od szumu turbin, były oceniane jako mało komfortowe. Załoga wahała się od 266 ludzi na początku (22 oficerów) do 320 ludzi na zmodernizowanych okrętach projektu 61M (29 oficerów).
Uzbrojenie.
Główne uzbrojenie artyleryjskie – cztery działa uniwersalne kalibru 76 mm rozmieszczone były w dwóch dwudziałowych wieżach systemu AK-726 na pokładzie dziobowym i rufowym. Długość lufy wynosiła 59 kalibrów, kąt podniesienia od -10 do +85°, a szybkostrzelność do 90–107 strz/min na lufę. Masa pocisków wynosiła 5,9 kg, a efektywna donośność 11 km. Zapas amunicji na okręcie obejmował 2400 nabojów (600 na lufę). Stosowano pociski przeciwlotnicze z zapalnikiem radarowym i odłamkowo-burzące przeciw celom nawodnym. Wieże były naprowadzane automatycznie, z prędkością obrotu 35°/s. Każda wieża była naprowadzana własnym radarem artyleryjskim MR-105 Turiel, umieszczonym na nadbudówce dziobowej i przed rufową parą kominów (poniżej stacji naprowadzania rakiet Jatagan).
Miejsce na nadbudówkach za oboma wieżami dział, w superpozycji, zajmowały dwie podwójne wyrzutnie ZIF-101 pocisków przeciwlotniczych M-1 Wołna, z magazynami na 16 pocisków pod każdą wyrzutnią. Typowo zabierano 15 pocisków bojowych i 1 ćwiczebny. Zasięg wynosił do 15 km, a pułap do 10 km (rakiety W-600). Począwszy od 1977 roku systemy te modernizowano do wersji Wołna-M, z rakietami W-601 o zasięgu 22 km i pułapie 14 km, a następnie Wołna-N o obniżonym pułapie minimalnym i Wołna-P ze zwiększoną odpornością stacji na zakłócenia przed dodanie kanału optycznego. W toku służby wypraktykowano też strzelanie pociskami Wołna-M do celów morskich. Z wyrzutniami Wołna współpracowały dwie stacje radiolokacyjne naprowadzania rakiet Jatagan, na dachu sterówki i kolumnie między parami kominów. W 1979 roku podjęto decyzję o wymianie na okrętach stacji naprowadzania na Jatagan II.
Okręty projektu 61 miały jedną pięciorurową wyrzutnię torpedową PTA-53-61 kalibru 533 mm, umieszczoną na śródokręciu, na niskiej nadbudówce, w osi podłużnej okrętu. Zapas wynosił pięć torped przechowywanych w wyrzutniach. Początkowo stosowano torpedy parogazowe przeciw okrętom nawodnym 53-57 oraz elektryczne przeciw okrętom podwodnym SET-53, później odpowiednio wzory 53-65K i SET-65 (typowo zabierano dwie torpedy 53-65K i trzy SET-65). Do strzelania torpedowego służył system Tifon-61 lub 61M. Uzbrojenie przeciwpodwodne dopełniały miotacze rakietowych bomb głębinowych nowego systemu Smiercz, po raz pierwszy w ZSRR automatycznie przeładowywane. Dwie dwunastoprowadnicowe wyrzutnie RBU-6000 (Smiercz-2) umieszczone na nadbudówce dziobowej strzelały bombami RGB-60 o masie 119,5 kg na odległość 5,8 km, a zapas wynosił 192 bomby. Dwie sześcioprowadnicowe wyrzutnie RBU-1000 (Smiercz-3) umieszczone na nadbudówce na śródokręciu strzelały bombami RGB-10 o masie 196 kg na odległość 1 km, a zapas wynosił 48 bomb. Bomby miały zapalnik niekontaktowy, a wybuch jednej bomby z salwy powodował eksplozję pozostałych. Strzelaniem rakietowymi bombami głębinowymi kierował system Buria (na zmodernizowanych okrętach Buria-61M). 
Na rufie okrętu znajdowało się lądowisko, z którego mógł operować śmigłowiec do zwalczania okrętów podwodnych Ka-25PŁ; okręty zabierały 5800 l paliwa lotniczego i uzbrojenie dla śmigłowca (torpedy AT-1 kalibru 450 mm i bomby głębinowe). Brak było możliwości stałego bazowania śmigłowca z uwagi na brak hangaru. Na skutek niegotowości śmigłowca, zaczęły one być testowane na okrętach dopiero od 1967 roku. Od początku lat 80. śmigłowce były modernizowane w celu przenoszenia kierowanych bomb głębinowych KAB-250PŁ, torped naprowadzanych przewodowo T-67 Striż i rakietotorped APR-2.
Wyposażenie elektroniczne.
Pierwsze siedem okrętów, tzw. I serii, miały dwa radary dozoru ogólnego MR-300 Angara. Okręty drugiej serii wchodzące do służby od 1966 roku miały docelowy zestaw nowszych radarów: MR-310A Angara-A na wyższym maszcie dziobowym i MR-500 Kliwer (ros. "Kliwier") na maszcie rufowym. Liczby oznaczały przybliżony maksymalny zasięg wykrywania (stacja Kliwer wykrywała (bombowiec Ił-28 na wysokości 10 km wykrywała z odległości 340 km w porównaniu do 140 km dla MR-310). Od niszczyciela „Smietliwyj” instalowano zmodernizowany radar MR-500U. Wszystkie radary działały na falach decymetrowych. Wczesne okręty miały jeden lub dwa radary nawigacyjne Don, a późniejsze: dwa radary nawigacyjne Wołga (na pierwszym maszcie, z przodu i tyłu). Ogniem pocisków przeciwlotniczych kierowały dwie stacje Jatagan, a ogniem dział – dwie stacje MR-105 Turiel. Okręty zmodernizowanego projektu miały też stacje MR-123 Wympeł-M kierowania ogniem armat AK-630 i systemy walki radioelektronicznej i wyrzutnie celów pozornych.
Okręty miały początkowo podkilowe stacje hydrolokacyjne MG-312 Titan i MG-311 Wyczegda z antenami we wspólnej opuszczanej opływce podkilowej. Pierwsza z nich służyła do wykrywania okrężnego, a druga do wskazywania celów. Stacje te mogły działać w trybie aktywnym z teoretycznym zasięgiem do 8 km lub pasywnym (namierzanie szumów), z zasięgiem do 18 km. Od 1977 roku montowano stacje hydrolokacyjne MG-7. Modernizowane okręty projektu 61M/MP otrzymały kompleks hydrolokacyjny MGK-335 Płatina z anteną holowaną i podkilową (opisany dalej). Okręty były też wyposażone w stacje wykrywania termicznego okrętów podwodnych MI-110R i MI-110K. Jako pierwszy stacje te otrzymał „Rieszitielnyj” w 1967 roku, po czym montowano je też na okrętach wcześniejszych. MI-110K wykrywała ślad cieplny pozostawiany przez okręt, a MI-110R promieniowanie podczerwone powierzchni wody, lecz nie spełniły one nadziei z uwagi na małą efektywność. Od 1974 roku stacje te były zastępowane zmodernizowaną stacją wykrywania śladu cieplnego MI-110KM.
Wszystkie okręty miały ponadto system identyfikacji swój-obcy (4 urządzenia zapytujące Nikiel-KM i 2 urządzenia odpowiadające Chrom-KM) i zestaw radiostacji. Zbieranie i przekazywanie informacji bojowych było dokonywane za pomocą systemu Płanszet-61.
W kodzie NATO poszczególne systemy otrzymały oznaczenia: radar Angara – "Head Net", radar Kliwier – "Big Net", sonary MG-312 Titan – "Bull Nose", MG-311 Wyczegda – "Wolf Paw", MG-335 Płatina – "Bull Horn", radary kierowania ogniem: Jatagan – "Peel Group", MR-105 – "Owl Screech", MR-123 – "Bass Tilt".
Napęd.
Siłownia okrętowa składała się z czterech turbin gazowych DJe-59 o mocy łącznej 72 000 KM, rozmieszczonych po dwie w dwóch oddzielnych przedziałach. Turbiny są sprzężone w dwóch zespołach M-3, ze wspólną przekładnią redukcyjną z rewersem, umożliwiającą odłączenie turbiny w zespole, np. dla zwiększenia ekonomiki (układ COGAG). Dziobowy zespół był umieszczony po prawej stronie i napędzał prawą śrubę, a rufowy – po lewej stronie i napędzał lewą śrubę. Każda turbina odprowadzała spaliny do własnego szerokiego komina, o ażurowej konstrukcji, z systemem schładzania spalin w celu obniżenia widma cieplnego. Rozmiary kominów umożliwiały wymianę turbin przez ich luki. Turbiny produkował Jużnyj Turbinnyj Zawod w Mikołajowie. Przy pełnej prędkości śruby obracały się z prędkością 300 obr/min, a zużycie paliwa wynosiło 612 kg na milę morską. W maszynowniach umieszczone były też po dwa gazoturbogeneratory elektryczne GTU-6 o mocy po 600 kW i napięciu prądu przemiennego 380 V. Oprócz tego okręty miały dwa pomocnicze generatory spalinowe o mocy po 200 kW i dwa pomocnicze kotły parowe. Zapas paliwa wynosił 940 ton, a na modernizowanych okrętach, 950 ton. Śruby były czterołopatowe, o średnicy 3,9 m. Pełna prędkość wynosiła 34 węzły, a dla projektu 61M – 32 węzły, lecz w praktyce okręty ją przewyższały. Bojowa prędkość ekonomiczna wynosiła 24 węzły, a z opuszczoną opływką sonaru, 18 węzłów. Zasięg wynosił 3500 Mm przy prędkości ekonomicznej i 1520 Mm przy pełnej (w projekcie 61M wzrósł do 4000 Mm przy prędkości ekonomicznej, natomiast polskie publikacje podają nawet 5000 Mm przy 18 w).
Ocena.
Okręty proj. 61 były pierwszymi dużymi okrętami napędzanymi wyłącznie turbinami gazowymi, szeroko później stosowanymi w konstrukcji okrętów na świecie. Rozwiązanie to pozwalało zmniejszyć masę siłowni o prawie połowę w stosunku do podobnej turboparowej i pozwalało na szybszy rozruch (od zimnego stanu można było uruchomić turbiny w ciągu kilku minut, a w ciągu 10 minut osiągnąć pełną moc). Do jego ujemnych cech na okrętach proj. 61 należał jednak spory poziom emitowanego szumu, dokuczliwego dla załogi. Z tej przyczyny okręty te nazywane były, zwłaszcza przez lotników latających nad nimi, „śpiewającymi fregatami” ("pojuszczije friegaty"). Były też pierwszymi radzieckimi okrętami przeznaczonymi do celów obrony przeciwlotniczej za pomocą kierowanych pocisków rakietowych oraz wyposażonymi w dwie wyrzutnie rakietowe – na nieco wcześniej zbudowanych krążownikach projektu 58, jedna wyrzutnia pocisków przeciwlotniczych Wołna była tylko uzupełnieniem uzbrojenia. Były także pierwszymi przystosowanymi do bazowania na nich śmigłowca. Przez to, były ważnym etapem w radzieckim budownictwie okrętowym. Okręty proj. 61 były ponadto szybkie i miały dobrą dzielność morską, pokład nie ulegał zalewaniu przez fale, były też wyposażone w skuteczne aktywne stabilizatory przechyłów (największa prędkość osiągnięta na próbach to 39 węzłów). Za opracowanie projektu 61, grupa jego konstruktorów otrzymała nagrodę leninowską.
Ocena projektu jednak nie była jednoznacznie pozytywna. Pomimo bogatego uzbrojenia, brakowało im możliwości zwalczania celów powietrznych i okrętów podwodnych na większych odległościach, oraz możliwości nawiązania skutecznej walki z okrętami nawodnymi. Pociski M-1 Wołna nie zapewniały efektywnej obrony zespołów floty przed większymi atakami, przy ich zasięgu ograniczonym do 15 km oraz możliwości zwalczania tylko jednego celu na zestaw. Jedynie w niewielkim stopniu uległo to poprawie przy modernizacji systemu do standardu Wołna-M o zasięgu do 22 km i możliwości wykorzystania przeciw okrętom, co było realizowane podczas remontów dopiero od 1977 roku. Szybkostrzelna artyleria mogła być skuteczna przeciw samolotom na małych odległościach, lecz jej mały kaliber skutkował niewielką skutecznością w walce z okrętami. Okręty nie miały też uzbrojenia do walki z okrętami podwodnymi na większych odległościach, a stałe bazowanie na nich śmigłowca i jego eksploatację utrudniał brak hangaru. Podkilowa stacja hydrolokacyjna miała jednakże początkowo ograniczony zasięg wykrywania (3,5 km), uniemożliwiający nawet wykorzystanie torped przeciw okrętom podwodnym na ich maksymalnym zasięgu (8 km) – przy tym same okręty podwodne mogły atakować okręt z większej odległości. Stopniowo ulepszano stacje hydrolokacyjne, lecz znaczący wzrost możliwości wykrywania okrętów podwodnych nastąpił dopiero na modernizowanych okrętach (zobacz niżej). Podczas modernizacji okręty otrzymały kompleks pocisków rakietowych woda-woda P-15M, lecz szybko przestał być nowoczesny, przy tym miał większe gabaryty i mniejszą liczbę pocisków, niż wprowadzane w drugiej połowie lat 70. systemy zachodnie. Zasięg pływania okrętów był mniejszy od porównywalnych okrętów zagranicznych. Do wad projektu zaliczano też niewygodę załogi (słaba wentylacja i hałas). Z kolei szerokie zastosowanie stopów lekkich i słabość systemu przeciwpożarowego zwiększały niebezpieczeństwo pożaru w razie uszkodzeń (przykład zatonięcia niszczyciela „Otważnyj”).
Wersje i modernizacje.
Wśród okrętów projektu 61 wyróżnia się dwie grupy: pierwsze siedem okrętów (cztery zbudowane w Mikołajowie i trzy w Leningradzie) miały dwa radary MR-300 Angara, a pozostałe, wchodzące do służby od 1966 roku, radary MR-310 Angara i MR-500 Kliwer. W części dokumentów okręty II serii oznaczane są jako projekt 61A. Stopniowo na kolejnych okrętach modernizowano wyposażenie elektroniczne i część modyfikacji wprowadzano też na wcześniejszych jednostkach. Na okrętach od 1977 roku modernizowano system przeciwlotniczy M-1 Wołna z pociskami W-600 do nowocześniejszej wersji Wołna-M z pociskami W-601, a następnie na części okrętów, do wersji Wołna-P.
W związku z brakiem zdolności uderzeniowych okrętów, projekt ulepszono i ostatni okręt „Sdierżannyj” ukończono już jako projekt 61M (ros. М – "modiernizirowannyj"). Następnie, między 1971 a 1981 rokiem zmodernizowano w taki sposób pięć zbudowanych okrętów, oznaczonych jako projekt 61MP (ros. МП). Najbardziej widoczną zmianą stało się zainstalowanie w rufowej części czterech nieruchomych kontenerowych wyrzutni pocisków rakietowych woda-woda P-15M, skierowanych do tyłu, po dwa na burtach. Istotnym ulepszeniem była zamiana stacji hydrolokacyjnej na kompleks II generacji MGK-335 Płatina o znacznie lepszych parametrach, z anteną podkilową oraz anteną holowaną na rufie. Stacja ta ma możliwość aktywnego wykrywania okrętów podwodnych w odległości 25–30 km i pasywnego (szumonamierzania) z odległości 4–6 km; może również wykrywać torpedy z odległości 3 km. Zainstalowanie na rufie anteny holowanej sonaru wymagało podniesienia wyżej lądowiska dla śmigłowca. Wreszcie dodano dwie pary automatycznych sześciolufowych działek obrony przeciwlotniczej i przeciwrakietowej kalibru 30 mm AK-630M, po jednej parze wraz z radarem kierowania ogniem MR-123 Wympieł-M na wysokich postumentach na każdej z burt w rejonie śródokręcia. Usunięto natomiast dwie wyrzutnie rakietowych bomb głębinowych RBU-1000, znajdujące się wcześniej w miejscu działek. Modernizowane okręty otrzymały też m.in. system walki radioelektronicznej MP-401 Start i stację odbioru sygnałów z boi hydrokaustycznych MG-409P. Na czterech modernizowanych okrętach wymieniono wyrzutnie torpedowe na PTA-53-1123/2 (zdjęte z krążowników śmigłowcowych projektu 1123). Zwiększono wreszcie zapas paliwa do 950 t i zapas prowiantu, co spowodowało wzrost autonomiczności do 25 dni oraz zasięgu do obliczeniowych 4000 Mm („Sdierżannyj” podczas prób przeszedł 4640 Mm z prędkością 18 w). W kodzie NATO okręty te zostały oznaczone jako "Modified Kashin" ("Kashin Mod.").
Jeden okręt „Prowornyj” został w latach 1974-1977 przebudowany na projekt 61E (ros. Э – "ekspierymentalnyj"), w celu przetestowania nowego systemu przeciwlotniczego Uragan. Zdemontowano z niego obie wyrzutnie pocisków Wołna i na miejsce rufowej zainstalowano jednoprowadnicową wyrzutnię ZS-90 systemu Uragan, z zapasem 24 pocisków 9M38. Planowano zainstalowanie także dwóch takich wyrzutni na dziobie oraz modernizację dalszych czterech okrętów, lecz planów tych nie zrealizowano z przyczyn finansowych. System Uragan był nowoczesny i oferował znacznie lepsze możliwości zwalczania celów powietrznych (zasięg: 3,5 – 25 km, pułap – od 0,01 do 15 km). Zastosowano też nowszy radar dozoru ogólnego MR-700 Friegat-M na maszcie nowej konsym .
W II połowie lat 80. opracowano kolejny wariant modernizacji oznaczony jako projekt 01090. Poddano jej tylko jeden okręt „Smietliwyj”, a prace zakończono w 1998 roku. Zastosowano na nim nowe małogabarytowe pociski rakietowe woda-woda Ch-35 Uran (kompleks 3M24), o zasięgu 130 km i masie głowicy od 90 do 145 kg. Podstawy dla dwóch poczwórnych wyrzutni zainstalowano na przełomie lat 80. i 90. w miejsce zdemontowanych wyrzutni rakietowych bomb głębinowych RBU-1000 na śródokręciu. Ponadto, zastosowano na nim nowy nieakustyczny kompleks wykrywania okrętów podwodnych MNK-300 z 300-metrową anteną holowaną, co wymagało zdemontowania rufowej wieży dział. Modernizacji niszczyciela „Sposobnyj” według projektu 01091, przewidującej instalację nowego systemu hydrolokacyjnego Klipier z anteną holowaną, nie udało się natomiast dokończyć z powodu braku środków.
Między 1976 a 1982 rokiem położono stępki pod budowę pięciu okrętów ulepszonego eksportowego projektu 61ME dla Indii, które weszły do służby w latach 1979–1987. Indyjskie okręty zwane są również typem "Rajput" od imienia pierwszej zbudowanej dla tego kraju jednostki, natomiast według nomenklatury NATO określone zostały jako typ "Kashin II". W odróżnieniu od okrętów radzieckich, otrzymały 4 wyrzutnie KT-97M pocisków woda-woda P-15ME lub P-20 (eksportowa modyfikacja P-15M) skierowane do przodu, po bokach nadbudówki dziobowej. Zamiast wieży rufowej dział 76 mm zastosowano zagłębiony hangar dla śmigłowca, co polepszyło warunki jego wykorzystania. Zamierzano początkowo zastąpić dziobową wieżę przez armatę 100 mm AK-100, lecz w tym czasie jeszcze nie była ona dopuszczona do eksportu. Początkowo przewidywano także zastosowanie starszych podwójnie sprzężonych działek przeciwlotniczych AK-230 z radarami MR-104, zastąpionych ostatecznie przez AK-630M z radarami MR-123.
W latach 90. stocznia Mazagon Dock Ltd w Bombaju zbudowała dla Marynarki Wojennej Indii serię trzech niszczycieli rakietowych typu "Delhi". Okręty te powstały w wyniku doświadczeń indyjskich, rosyjskich, jak i państw zachodnich. Ogólna koncepcja kadłuba oraz rozmieszczenia uzbrojenia została oparta na niszczycielach projektu 61ME. Szczególne podobieństwo można zauważyć w sposobie umiejscowienia nadbudówek, kominów i masztów, przy czym okręty indyjskie są niemal o połowę większe pod względem wyporności. Na pokładach jednostek typu Delhi znalazły się nowsze generacje uzbrojenia produkcji rosyjskiej w podobnej ilości do poprzedników, w tym wspomniana armata morska AK-100 oraz pociski przeciwokrętowe Ch-35 Uran.
Służba.
Okręty proj. 61 wchodziły w latach 1963-1973 na uzbrojenie wszystkich czterech radzieckich flot, najwięcej – Floty Czarnomorskiej. Brak było w ich karierze bezpośrednich epizodów bojowych, ciekawsze epizody służby opisano poniżej.
W czerwcu 1964 roku „Komsomolec Ukrainy” i „Soobrazitielnyj” wyszły na pierwszy rejs w ramach tzw. służby bojowej na Morze Śródziemne, odwiedzając przy tym porty jugosłowiańskie Split i Dubrownik. W 1966 roku „Odarionnyj” przepłynął z Zatoki Kolskiej do Władywostoku drogą północną. W czerwcu 1967 roku cztery okręty „Komsomolec Ukrainy”, „Soobrazitielnyj”, „Prowornyj” i „Otważnyj” pełniły służbę dozorową u brzegów Egiptu, pomagając siłom egipskim, w związku z wojną izraelsko-arabską. Ponownie część okrętów pełniła służbę u brzegów Egiptu w latach 1968 i 1970-1974 oraz na rzecz Syrii w październiku 1973. Z kolei w sierpniu i październiku 1974 „Skoryj” i „Sdierżannyj” ubezpieczały operację rozminowywania Kanału Sueskiego.
Dopiero od października 1972 roku okrętom malowano nazwy na burtach, w rejonie wież rufowych. Poza tym, nosiły one zmienne numery taktyczne.
30 sierpnia 1974 ok. 10 na niszczycielu „Otważnyj” podczas ćwiczeń na Morzu Czarnym w rejonie Chersonez doszło do samoczynnego uruchomienia silnika jednego z pocisków przeciwlotniczych w rufowym magazynie, na skutek czego doszło do wybuchu pocisków i zatopienia kilku przedziałów (zginęło 24 marynarzy). Podjęto próby odholowania okrętu, lecz walka z pożarem i przechyłem na prawą burtę była nieskuteczna, dodatkowo o 14.45 wybuchły bomby głębinowe, a następnie zbiornik paliwa lotniczego. O 15.57 okręt zatonął, rufą w dół.
Po rozpadzie ZSRR, wszystkie okręty przejęła Rosja. W obliczu kryzysu finansowego, w jakim znalazła się marynarka rosyjska w latach 90., na początku tej dekady wycofano większość okrętów proj. 61, które nie były już w tym czasie nowoczesne. Część nie ukończyła remontów, w których się znajdowała, część wycofano na skutek postępującej degradacji technicznej w połowie dekady. Ostatnimi okrętami pozostającymi we flocie Rosji pod koniec XX wieku były „Sdierżannyj” i „Smietliwyj”. W 1994 i 1995 „Sdierżannyj” działał u brzegów ogarniętej wojną domową Abchazji. W 2002 „Sdierżannyj” był już wycofany, a „Smietliwyj” pozostawał w służbie, ale jego status operacyjny był ograniczony. 28 sierpnia 2020 „Smietliwyj” został wycofany ze służby i przeznaczony na okręt-muzeum w Seawstopolu
W służbie w 2007 znajdowały się natomiast wszystkie jednostki indyjskie. Na niszczycielu „Rajput” zamiast przednich hangarów dla rakiet P-15 klasy woda-woda, zamontowano po dwie dwururowe wyrzutnie naddźwiękowych pocisków manewrujących PJ-10 BrahMos, opracowanych wspólnie z Rosjanami. W latach 2003-2005 jednostka wykonała czterokrotnie próbne strzelania rakietowe z użyciem nowego rodzaju uzbrojenia, a tym samym niszczyciele projektu 61ME stały się pierwszymi okrętami, z których wystrzelono pociski typu BrahMos.
Przydział okrętów do flot radzieckich:
Z wizyt w portach zagranicznych, okręty odwiedziły m.in.
W 1987 roku „Smiełyj” został wydzierżawiony Polsce, gdzie 9 stycznia 1988 wszedł do służby jako ORP „Warszawa”, wchodząc w skład 3 Flotylli Okrętów i stając się okrętem flagowym polskiej Marynarki Wojennej. Na przełomie 1992 i 1993 roku Polska odkupiła niszczyciel od Rosji. Wycofano go ze służby 5 grudnia 2003 i przeniesiono do rezerwy.
Okręty.
"Ogniewoj”, „Obrazcowyj”, „Odarionnyj”, „Sławnyj” oraz „Stierieguszczij” budowane były w stoczni nr 190 im. A. Żdanowa w Leningradzie, natomiast pozostałe okręty powstały w stoczni nr 445 im. 61 Komunardów w Mikołajowie.
Dane taktyczno – techniczne.
Uzbrojenie:

</doc>
<doc id="786818" url="https://pl.wikipedia.org/wiki?curid=786818" title="Premierzy Lesotho">
Premierzy Lesotho



</doc>
<doc id="786819" url="https://pl.wikipedia.org/wiki?curid=786819" title="Witosław (powiat choszczeński)">
Witosław (powiat choszczeński)

Witosław (niem. "Hellershof") – kolonia w Polsce położona w województwie zachodniopomorskim, w powiecie choszczeńskim, w gminie Recz. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 10 mieszkańców. Kolonia wchodzi w skład sołectwa Lubieniów.
Geografia.
Kolonia leży ok. 2,5 km na południe od Lubieniowa.

</doc>
<doc id="786821" url="https://pl.wikipedia.org/wiki?curid=786821" title="Kustosz koronny">
Kustosz koronny

Kustosz koronny (łac. "custos Regni") – urzędnik powołany do strzeżenia skarbca I Rzeczypospolitej, tzn. insygniów królewskich i najważniejszych dokumentów państwowych.
Z urzędnika marginalizowanego, czy nawet zbędnego stał się istotnym w roku 1596, kiedy przenoszono stolicę z Krakowa do Warszawy, a skarbiec pozostawiono na Wawelu. Kustosz stał się wtedy odpowiedzialny za całość skarbca.
Jan III Sobieski dodał mu do pomocy dwóch pisarzy powoływanych spośród kanoników krakowskich. W 1776 włączono go w poczet dygnitarstw koronnych, jednak z bardzo dalekim miejscem w drabinie hierarchicznej.
Kustosz koronny powoływany był przez prałatów i kanoników krakowskich z ich własnego grona. Przyznanie duchownym tego prawa wynikało z trzech czynników – cieszyli się oni większym zaufaniem, przebywali stale na miejscu, insygnia koronne traktowano jako rzeczy poświęcane.
Kustosze spełniali pokładane w nich nadzieje o czym mogą świadczyć następujące przypadki:
Kustosza posiadała również Litwa. Jego zadaniem było strzeżenie archiwum i skarbca Wielkiego Księstwa Litewskiego.

</doc>
<doc id="786822" url="https://pl.wikipedia.org/wiki?curid=786822" title="Przykładowa maszyna cyfrowa">
Przykładowa maszyna cyfrowa



</doc>
<doc id="786823" url="https://pl.wikipedia.org/wiki?curid=786823" title="PMC">
PMC



</doc>
<doc id="786824" url="https://pl.wikipedia.org/wiki?curid=786824" title="Jerzy Stanisław Dzieduszycki">
Jerzy Stanisław Dzieduszycki

Jerzy Stanisław Dzieduszycki herbu Sas (ur. 1670, zm. 6 września 1730 we Lwowie) – pisarz polityczny, koniuszy wielki koronny w latach 1704-1730, łowczy koronny w latach 1703-1704, starosta żydaczowski w latach 1694-1730, historyk, bibliofil i kolekcjoner.
Życiorys.
Syn Franciszka Jana wojewody podolskiego i Zofii Jabłonowskiej, rodzonej siostry Stanisława Jana Jabłonowskiego. Był prawnukiem Jerzego Dzieduszyckiego.
Kształcił się w kolegium jezuickim we Lwowie, po której to edukacji w 1691 r. wyruszył w podróż edukacyjną po Europie, typowy dla epoki baroku "grand tour". O dopełnienie wykształcenia swego siostrzeńca zadbał hetman Stanisław Jabłonowski. Młody wojewodzic podolski odwiedził kraje Europy Zachodniej, towarzysząc swemu kuzynowi, Stanisławowi Karolowi Jabłonowskiemu, pod opieką guwernera, cześnika latyczowskiego Szymona Ignacego Gutowskiego. Dzieduszycki odwiedził Paryż i Niderlandy. Jerzy Dzieduszycki opuścił granice Rzeczypospolitej Obojga Narodów w maju 1691 r. i 28 lipca 1691 roku dotarł do Paryża, gdzie jesienią 1691 r. podjął naukę w paryskim kolegium jezuitów Collège Louis-le-Grand. W lipcu 1692 r. udał się wraz z kuzynem do Reims, Namur, Liège, Brukseli, Antwerpii, Hagę, Amsterdam i innych miast zostawiając zapiski dotyczące ich fortyfikacji i architektury. Udali się też na tereny, gdzie toczyła się wojna Francji z Ligą Augsburską. Następnie udał się do Padwy, po czym w czerwcu 1694 roku powrócił do Polski.
Miesiąc po powrocie, 13 lipca 1694 r., Jerzy Stanisław otrzymał po ojcu przez cesję starostwo żydaczowskie, kilka lat później urząd łowczego wielkiego koronnego (1703–1704). Poseł sejmiku podolskiego na sejm 1695 roku. sędzia kapturowy ziemi lwowskiej w 1696 roku. Był lwowskim posłem na sejm konwokacyjny w 1696 roku, gdzie agitował za kandydatem saskim. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. Jako dobry mówca w 1697 r. wygłosił mowę w czasie powitania przybywającego do Rzeczypospolitej elekta saskiego. Jako deputat z województwa podolskiego podpisał "pacta conventa" Augusta II Mocnego w 1697 roku. 
W roku 1697 August II wysłał go do Wiednia, Wenecji i Rzymu z zawiadomieniem o swej elekcji, poselstwo swe odbył w roku 1698. Poseł na sejm pacyfikacyjny 1699 roku z województwa ruskiego. W roku 1700 brał udział w poselstwie Rafała Leszczyńskiego do Turcji. Poseł na sejm 1701 roku i sejm z limity 1701-1702 roku z ziemi halickiej. W styczniu 1702 roku podpisał akt pacyfikacji Wielkiego Księstwa Litewskiego. Poseł na sejm 1703 roku z województwa czernihowskiego. W kwietniu 1704 r. został koniuszym wielkim koronnym, który to urząd sprawował do końca życia. Był konsyliarzem ziemi lwowskiej w konfederacji sandomierskiej 1704 roku.
Był marszałkiem sejmików województwa ruskiego w 1703 i 1704 roku. Niefortunna misja dyplomatyczna do Rzymu, zakończona chwilową niełaską ze strony Augusta II i wielkim zadłużeniem Dzieduszyckiego, wpłynęła na jego wycofanie się z aktywnej działalności politycznej w trudnym okresie wojny północnej. Do końca życia Dzieduszycki pozostał koniuszym koronnym, odrzucając możliwość awansu na wyższe urzędy. Usunął się ze sceny politycznej i skupił na rozbudowie swojego schronienia – pałacu w Cucułowcach koło Halicza, gdzie zajął się pracą pisarską i upiększaniem swej rezydencji.
W okresie walk o tron pomiędzy Augustem II a Leszczyńskim został stronnikiem Leszczyńskiego. Po bitwie pod Połtawą (1709) stał się lojalnym zwolennikiem Augusta II. Jako deputat sejmu lubelskiego był uczestnikiem Walnej Rady Warszawskiej 1710 roku. Był członkiem konfederacji tarnogrodzkiej i jej delegatem do Rzymu.
Zmarł 6 września 1730 r. we Lwowie i został pochowany w tamtejszym kościele Jezuitów.
W roku 1703 Jerzy Dzieduszycki poślubił Mariannę Zamoyską, córkę podskarbiego koronnego córką Marcina Zamoyskiego i Anny z Glińskich. Małżeństwo to pozostało bezdzietne.
Około roku 1755, dwa lata po śmierci Marianny Zamoyskiej zostało wzniesione epitafium małżonków w kościele jezuitów we Lwowie. Zawieszono je na filarze (naprzeciw ołtarza św. Ignacego Loyoli) w arkadzie między nawą główną a północną nawą boczną, prowadzącą do przęsła, w którym znajdowało się wejście do ufundowanej przez Mariannę Zamoyską w 1738 roku nieistniejącej już dzisiaj kaplicy św. Benedykta.
Twórczość.
Napisał m.in.:

</doc>
<doc id="786826" url="https://pl.wikipedia.org/wiki?curid=786826" title="Carl Hagenbeck">
Carl Hagenbeck

Carl Hagenbeck (ur. 10 czerwca 1844 w Hamburgu, zm. 14 kwietnia 1913 tamże) – niemiecki treser, był właścicielem przedsiębiorstwa handlu zwierzętami egzotycznymi i kilku cyrków objazdowych.
Życiorys.
Był synem handlarza rybami i zwierzętami Karola Hagenbecka. W 1866 roku przejął zakład ojca i go rozwinął. W roku 1907 założył ogród zoologiczny w hamburskiej dzielnicy Stellingen noszący do dnia dzisiejszego nazwę Tierpark Hagenbeck i będący w posiadaniu rodziny Hagenbeck.
Hagenbeck opracował nowe metody hodowli, aklimatyzacji i tresury zwierząt.
W 1874 zdecydował się na zorganizowanie wystawy Samoańczyków (grupy etnicznej żyjącej na Wyspach Samoa) oraz Lapończyków, jako „nieskażenie czystej” nacji (tzw. „ludzie zoo”). W 1876 wysłał wysłannika do rządzonego przez Egipcjan Sudanu w celu przywiezienia z tego kraju dzikich zwierząt oraz Nubijczyków. Wystawa Nubijczyków odniosła wielki sukces w dużych europejskich miastach – Paryżu, Londynie oraz Berlinie. Wysłał on również swojego agenta na Labrador w celu zaangażowania Eskimosów (Inuitów). Inuici pokazywani byli później w Hamburgu.
Opisał go Alfred Szklarski w cyklu o Tomku Wilmowskim jako pracodawcę Andrzeja Wilmowskiego, Jana Smugi i bosmana Nowickiego.

</doc>
<doc id="786827" url="https://pl.wikipedia.org/wiki?curid=786827" title="Kolektywizm">
Kolektywizm

Kolektywizm – pogląd przeciwstawny indywidualizmowi, traktujący wspólnoty, grupy i zbiorowości jako elementarne 
jednostki społeczne.
W krajach komunistycznych oznacza zasadę przymusu wspólnej własności i zbiorowej pracy, która jest tam propagowana i praktykowana (zob. kolektywizacja, kolektywizacja w ZSRR, kolektywizacja w PRL, komuny ludowe w ChRL).
"Kolektywizm" oznacza również sposób zarządzania oparty na wspólnej własności środków produkcji i pogląd uzasadniający celowość takiego sposobu gospodarowania.

</doc>
<doc id="786828" url="https://pl.wikipedia.org/wiki?curid=786828" title="Pomianka (województwo zachodniopomorskie)">
Pomianka (województwo zachodniopomorskie)

Pomianka (niem. "Neu Pammin") – opuszczona kolonia w Polsce położona w województwie zachodniopomorskim, w powiecie choszczeńskim, w gminie Recz. 
W latach 1975–1998 miejscowość administracyjnie należała do województwa gorzowskiego. Miejscowość wchodzi w skład sołectwa Pomień. 
Miejscowość składająca się tylko z dwóch zabudowań została opuszczona w latach 90. XX wieku.
W 2012 r. miejscowość została urzędowo zniesiona.

</doc>
<doc id="786830" url="https://pl.wikipedia.org/wiki?curid=786830" title="Walcówka">
Walcówka

Walcówki – pręty lub kształtowniki o małym, w stosunku do długości, przekroju poprzecznym, otrzymywane metodą walcowania.
Walcówka stalowa jest popularnym wyrobem i ma szerokie zastosowania. Podstawowymi parametrami walcówki stalowej są: kształt przekroju (okrągłe, kwadratowe, prostokątne, sześciokątne), średnicę lub wymiary przekroju, gatunek stali oraz jej klasę.

</doc>
<doc id="786832" url="https://pl.wikipedia.org/wiki?curid=786832" title="Prasówka">
Prasówka



</doc>
<doc id="786833" url="https://pl.wikipedia.org/wiki?curid=786833" title="Mapa genetyczna">
Mapa genetyczna

Mapa genetyczna – mapa lokalizacji genów na chromosomie określająca odległości między charakterystycznymi sekwencjami chromosomu, które nie kodują żadnego genu, zwanymi markerami. Mapa genetyczna powstała poprzez badanie częstości zachodzenia zjawiska "crossing over" (rekombinacji) pomiędzy odpowiednimi genami na podstawie stosunku ilości rekombinantów do ilości osobników nie zrekombinowanych otrzymanych w krzyżówce testowej. Im częściej zachodzi "crossing over" między genami (im większa jest wartość tego stosunku), tym bardziej są one od siebie oddalone. Odległość tą wyraża się w jednostkach mapowych (j.m.) lub w centymorganach (cM):
 formula_1

</doc>
<doc id="786835" url="https://pl.wikipedia.org/wiki?curid=786835" title="Paul Virilio">
Paul Virilio

Paul Virilio (ur. 4 stycznia 1932 w Paryżu, zm. 10 września 2018) – francuski teoretyk kultury.
Stworzył wojenny model rozwoju współczesnego miasta i społeczeństwa oraz dromologię – naukę o prędkości. Jest znany z prac dotyczących koncepcji integralnego wypadku, czystej władzy, chronopolityki, logistyki percepcji, wojny ruchu, estetyki znikania i bomby informacyjnej.
Życiorys.
W dzieciństwie wraz z rodziną uniknął aresztowania przez gestapo dzięki przemyślnej architekturze domu. To wydarzenie przypuszczalnie ukierunkowało jego późniejsze zainteresowania. Studiował w Ecole des Metiers d’ Art. Specjalizował się w tworzeniu witraży. Współpracował z Henrim Matisse’em. Został powołany do wojska podczas wojny o niepodległość w Algierii. Po powrocie studiował fenomenologię pod kierunkiem Maurice’a Merleau-Ponty’ego.
W 1958 Virilio prowadził badania w obrębie francuskiej części Wału Atlantyckiego – nazistowskich bunkrów wybudowanych w czasie II wojny światowej, stworzonych aby odeprzeć ewentualny atak aliantów. W 1963 rozpoczął współpracę z architektem Claude’em Paretem, z którym stworzył grupę Architecture Principe.
W 1968 brał udział w rewolcie studenckiej. Po tym wydarzeniu został powołany na stanowisko profesora architektury w Ecole Speciale d’ Architecture.
W 1975 współorganizował wystawę Bunker Archeologie w paryskim Decorative Arts Museum. Była to kolekcja tekstów i zdjęć związanych z Wałem Atlantyckim. Od tego czasu był szeroko publikowany i tłumaczony. W 1998 wycofał się z życia akademickiego. Jego ostatnie projekty obejmują m.in. współpracę z paryskimi organizacjami zajmującymi się problemem mieszkań dla bezdomnych oraz budowę pierwszego na świecie muzeum wypadku.

</doc>
<doc id="786836" url="https://pl.wikipedia.org/wiki?curid=786836" title="Chełpina">
Chełpina

Chełpina (niem. "Neu Helpe") – osada leśna w Polsce położona w województwie zachodniopomorskim, w powiecie choszczeńskim, w gminie Recz. W latach 1975–1998 miejscowość administracyjnie należała do województwa gorzowskiego. Leśniczówka wchodzi w skład sołectwa Żeliszewo. Najbardziej na południe położona miejscowość gminy.
Geografia.
Leśniczówka leży ok. 800 m na południe od Żeliszewa.

</doc>
<doc id="786837" url="https://pl.wikipedia.org/wiki?curid=786837" title="Miroslava Šafránková">
Miroslava Šafránková

Miroslava Šafránková-Stein (ur. 11 czerwca 1958 w Brnie) – czeska aktorka telewizyjna i filmowa.
Życiorys.
Debiutowała na kinowym ekranie mając 16 lat w filmie "Dziewczyna Robinson" ("Robinsonka", 1974). Rok później zagrała tytułową baśniową postać w bułgarsko-czeskim melodramacie fantasy "Mała syrenka" ("Malá morská víla", 1975), gdzie jej starsza siostra Libuše (ur. 7 czerwca 1953) wystąpiła w roli księżniczki. Zdobyła popularność w wielu krajach europejskich wcielając się w telewizyjną rolę Arabeli w czesko-niemieckim serialu "Powrót Arabeli, czyli jak Rumburak został władcą Krainy Baśni" ("Arabela se vrací: Rumburak králem Ríse pohádek", 1993), którą wcześniej w latach 1979–80 odwtarzała Jana Nagyová.
Życie prywatne.
W latach 80. wzięła ślub w Niemczech. W latach 1986–89 przebywała w Meksyku.

</doc>
<doc id="786838" url="https://pl.wikipedia.org/wiki?curid=786838" title="St. Moritz (jezioro)">
St. Moritz (jezioro)

Jezioro St. Moritz () – ostatnie z czterech jezior w szwajcarskiej dolinie Engadyna, w regionie Maloja w kantonie Gryzonia. Nad brzegiem jeziora znajduje się znany kurort – miasto Sankt Moritz.
Wszystkie cztery jeziora ciągną się w biegu rzeki Inn: pierwszym jest jezioro Silsersee, następne to Silvaplanersee i Lej da Champfèr, przy czym dwa ostatnie często traktowane są wspólnie.
Lustro wody znajduje się 1768 m n.p.m., powierzchnia jeziora wynosi 0,78 km², głębokość maksymalna 44 m, długość do 1,6, a szerokość do 0,6 km.
Od 1907 co roku, zimą, na zamarzniętych wodach jeziora St. Moritz odbywają się wyścigi "„White Turf”" (w wolnym tłumaczeniu „biały tor” [wyścigów konnych]) – skijöring na nartach za galopującym koniem. Obecnie, oprócz wyścigów narciarzy, na torze długości około 3 km (trasy wyścigów wynoszą od ok. 1100 do 2700 metrów) ścigają się także jeźdźcy oraz powożący specjalnie skonstruowanymi saniami. Nagroda główna tej imprezy, odbywającej się zazwyczaj w trzy kolejne zimowe niedziele, od roku 1993 wynosi 111.111 franków szwajcarskich i jest najwyższą nagrodą w wyścigach konnych w Szwajcarii. Zawody przyciągają znaczną liczbę widzów, w tym i z najbogatszych sfer, przez co najbliższe St. Moritz lotnisko w Samedan jest w czasie ich trwania oblężone przez prywatne awionetki.
Impreza "White Turf" zyskała sobie w Szwajcarii i w St. Moritz na tyle znaczną popularność, że podczas II Zimowych Igrzysk Olimpijskich, jakie zorganizowano w St. Moritz w 1928 do programu igrzysk włączono – jako sport pokazowy – skijöring, i wraz z nim rozgrywano wyścigi konne na śnieżnym hipodromie.

</doc>
<doc id="786841" url="https://pl.wikipedia.org/wiki?curid=786841" title="Premierzy Azerbejdżanu">
Premierzy Azerbejdżanu



</doc>
<doc id="786842" url="https://pl.wikipedia.org/wiki?curid=786842" title="Swap magic">
Swap magic

Swap Magic – program rozruchowy dostępny na dwóch płytach (DVD/CD) umożliwiający uruchamianie kopii gier na konsoli Sony PlayStation 2.
Omija zabezpieczenia konsoli uruchamiając się jako oryginalny program. Umożliwia wówczas podmianę płyty DVD/CD i uruchomienie jej zawartości jako "podprogram". Swap Magic wymaga blokowania czujników otwarcia kieszeni DVD/CD specjalnymi blokadami typu Magic Switch albo Magic Keys, od pewnego czasu także Slim klap.
Swap Magic uruchamia, gry niezależnie z jakiego są regionu (odpala NTSC i PAL na konsoli w systemie PAL).
W zależności od wersji PS2 Swap Magic będzie wymagał innych metod blokowania, bądź bootowania płyty. Dla różnych wersji konsoli istnieją inne blokady: dla pierwszych wersji (duża konsola) jest stosowany tzw. "chwytak" do wyciągania tacki napędu.
Natomiast do wersji slim istnieją małe blokady na czujniki, które można także zrobić samemu (z karty telefonicznej na przykład). Od wersji v13 przy jednym czujniku zamontowana jest blaszka utrudniająca zamontowanie blokady.

</doc>
<doc id="786847" url="https://pl.wikipedia.org/wiki?curid=786847" title="Wiertnia">
Wiertnia

Wiertnia – urządzenia i zabudowania otaczające miejsce wykonywania otworu wiertniczego.

</doc>
<doc id="786849" url="https://pl.wikipedia.org/wiki?curid=786849" title="Gubernatorzy Bahamów">
Gubernatorzy Bahamów



</doc>
<doc id="786850" url="https://pl.wikipedia.org/wiki?curid=786850" title="Miller (herb szlachecki)">
Miller (herb szlachecki)

Miller ("Miler, Miller von Zaklika") – herb szlachecki.
Opis herbu:
"Na tarczy czterodzielnej w polach błękitnych pierwszym i czwartym wpisany srebrny kamień młyński. W polach czarnych drugim i trzecim lew złoty wspięty w prawo."
"Hełm nad tarczą ozdobiony koroną, a w klejnocie między dwoma orlimi skrzydłami czarnymi połulew złoty, trzymający kamień młyński srebrny w łapach. Labry z prawej strony tarczy herbowej w błękicie, a w lewej czerwone, złotem podbite."
Najwcześniejsze wzmianki:
Herb pierwszy raz w Polsce nadany indygenatem galicyjskim w roku 1796 obywatelowi lwowskiemu Maciejowi Millerowi. Herb nadany z przydomkiem von Zaklika.
Informacja dodatkowa:
W roku 1817 cesarz austriacki Franciszek I wydał patent, w myśl, którego tylko on posiadał prawo potwierdzania i nadawania szlachectwa na dawnych ziemiach Rzeczypospolitej. W jego imieniu prawo prowadzenia Metryk Szlachty posiadał Wydział Stanów, który zachował się, aż do jego likwidacji w 1861 roku. Następnie od wprowadzenia autonomii Galicji. Zgodnie z postanowieniem par. 29 Statutu Krajowego Królestwa Galicji i Lodomerii wszelkie kompetencje Wydziału Stanów przejął nowo utworzony Wydział Krajowy. Zgodnie z zapisami ksiąg tego wydziału w przestawianiu herbu zamieniono kamień młyński na koło młyńskie. I tak w tej rodzinie pozostało do dnia dzisiejszego.
Herbowni:
Miller von Zaklika, Miller de Zaklika. Do 1939 roku część rodziny używała nazwiska Miller Zaklika pisanego z kreską lub bez. Część rodziny związana z tradycją PPS i Legionów Polskich używała nazwiska Miller.
Wzorzec herbu od 1861 roku przechowywany w rodzinie.
Posiada srebrne koła młyńskie zamiast kamieni i tak też jest uwieczniony ten herb i tak go przedstawiają:

</doc>
<doc id="786852" url="https://pl.wikipedia.org/wiki?curid=786852" title="Pirolidyna">
Pirolidyna

Pirolidyna – organiczny, nasycony związek heterocykliczny. Strukturalnie oparta jest na pierścieniu cyklopentanu i zawiera jeden heteroatom – azot. Jest aminą drugorzędową o zasadowości porównywalnej z trietyloaminą. Bezbarwna ciecz o ostrym zapachu zbliżonym do amoniaku. Pochodnymi pirolidyny są m.in. aminokwasy prolina i hydroksyprolina.

</doc>
<doc id="786853" url="https://pl.wikipedia.org/wiki?curid=786853" title="Piła (powiat ostrowski)">
Piła (powiat ostrowski)

Piła – osada w Polsce położona w województwie wielkopolskim, w powiecie ostrowskim, w gminie Sośnie.
W latach 1975–1998 miejscowość należała do województwa kaliskiego.

</doc>
<doc id="786855" url="https://pl.wikipedia.org/wiki?curid=786855" title="Zdbino">
Zdbino

Zdbino (niem. "Stabenow Ziegelei") – opuszczona osada leśna w Polsce położona w województwie zachodniopomorskim, w powiecie choszczeńskim, w gminie Recz. W latach 1975–1998 miejscowość administracyjnie należała do województwa gorzowskiego. Miejscowość wchodzi w skład sołectwa Sulibórz.

</doc>
<doc id="786857" url="https://pl.wikipedia.org/wiki?curid=786857" title="Alizé Cornet">
Alizé Cornet

Alizé Cornet (ur. 22 stycznia 1990 w Nicei) – francuska tenisistka, mistrzyni juniorskiego Roland Garros w grze pojedynczej, zdobywczyni Pucharu Hopmana w 2014 roku. Reprezentantka kraju w Pucharze Billie Jean King. Jest tenisistką praworęczną z oburęcznym bekhendem.
Kariera tenisowa.
Cornet treningi tenisowe rozpoczęła w wieku czterech lat. W kwietniu 2003 rozpoczęła występy w gronie juniorek, początkowo bez żadnych sukcesów. W styczniu 2005 w Hamburgu osiągnęła finał, ustalając swój najlepszy wynik wówczas w karierze. Następnie była w finale mistrzostw Czech, jednak uległa tam Agnieszce Radwańskiej. Od kwietnia zaczęła być rozpoznawalna w rozgrywkach do lat osiemnastu i regularnie wygrywała turnieje (w tym między innymi Banana Bowl). Jej dwa ostatnie starty juniorskie to turnieje wielkoszlemowe. Podczas Australian Open 2007 doszła do półfinału, nie dając rady dominatorce z Rosji, Anastasiji Pawluczenkowej. Jednak na własnych kortach Rolanda Garrosa była już bezkonkurencyjna. W finale ograła Kolumbijkę Marianę Duque Mariño 4:6, 6:1, 6:0. Po tym triumfie została ósmą rakietą rankingu młodszych zawodniczek.
Od 2004 roku uczestniczyła w rozgrywkach kobiecych Międzynarodowej Federacji Tenisowej, początkowo nie odnosząc żadnych sukcesów. W maju 2005 została dostrzeżona i organizatorzy wielkoszlemowego Roland Garros przyznali jej dziką kartę, uprawniającą do startu w imprezie głównej. Był to jej debiut w profesjonalnych rozgrywkach. W pierwszej rundzie wyeliminowała Rosjankę Alinę Żydkową, ale zaraz potem uległa swojej utytułowanej rodaczce, Amélie Mauresmo.
Wkrótce młodziutka gwiazda z Nicei zagościła w Polsce w niewielkim turnieju w Toruniu. Przegrała tam w ćwierćfinale z Joanną Sakowicz. Po paśmie nieudanych występów powróciła w wielkim stylu we włoskim Bari, gdzie odniosła zwycięstwo. Na liście jej pokonanych znalazły się Karolina Kosińska i Tathiana Garbin. Najlepsza była również w Padwie, wzbogacając swój dorobek o kolejny puchar.
W styczniu 2007 przeszła eliminacje do zawodowego Australian Open (w trzeciej rundzie wygrała z Kateryną Bondarenko), jednak w głównej drabince trafiła na Danielę Hantuchovą i łatwo z nią przegrała. W Paryżu w turnieju halowym również grała krótko, została pokonana przez swoją rodaczkę, Tatianę Golovin. W dalszej części roku regularnie przechodziła eliminacje do imprez WTA, kontynuując swoją wspinaczkę rankingową. Podczas US Open odniosła cenne wygrane nad Samanthą Stosur i Caroline Wozniacki. Uległa dopiero Jelenie Janković.
Nieudanie rozpoczęła rok 2008, przegrywając we wczesnych fazach zawodów. Przełom nastąpił w Acapulco, gdzie Francuzka awansowała do pierwszego w karierze profesjonalnej finału. Pokonała między innymi Jelenę Kostanić Tošić. W decydującym spotkaniu uległa Flavii Pennetcie 0:6, 6:4, 1:6. Podczas imprezy w amerykańskim Amelia Island, występując jako 48. zawodniczka rankingu światowego, doszła do półfinału, pokonując Virginie Razzano w 1/4 finału. Podczas kolejnego turnieju na amerykańskiej, zielonej mączce Alizé doszła również do 1/2 finału ulegając Serenie Williams 5:7, 3:6.
Doszła do finału na kortach w Rzymie, gdzie do turnieju głównego dostała się z eliminacji. Na tej imprezie pokonała m.in. Francescę Schiavone w II rundzie, Swietłanę Kuzniecową w III czy Annę Czakwetadze w 1/2 finału, a Serena Williams oddała na jej korzyść mecz ćwierćfinałowy. W finale uległa Serbce Jelenie Janković 2:6, 2:6. Na French Open uległa Agnieszce Radwańskiej w trzeciej rundzie. Na turniejach trawiastych w Eastbourne i Londynie odpadła w pierwszej rundzie.
Następnie wzięła udział w turnieju trzeciej kategorii w Budapeszcie, Gaz de France Budapest Grand Prix. Była rozstawiona z numerem 2. W pierwszej rundzie otrzymała wolny los. W drugiej pokonała Słowaczkę Magdalénę Rybárikovą 6:2, 6:2. Następny mecz z Anną-Leną Grönefeld z Niemiec wygrała 6:2, 6:3. Półfinałowa przeciwniczka Gréta Arn zdołała jej ugrać tylko po gemie w obu setach. Dzięki temu zwycięstwu Cornet po raz trzeci w sezonie znalazła się w finale turnieju WTA w grze pojedynczej. Finałowa przeciwniczka Andreja Klepač również nie zdołała wygrać seta z Francuzką. Tym samym Alizé wygrała swój pierwszy turniej wynikiem 7:6(5), 6:3 i awansowała na 18. miejsce w rankingu WTA. W tej imprezie wzięła też udział w grze deblowej w parze z Janette Husárovą i osiągnęła ten sam rezultat – wygraną w finale przeciw parze Vanessa Henke-Raluca Olaru wynikiem 6:7(5), 6:1, 10–6.
W 2012 roku wygrała turniej w Bad Gastein, pokonując w finale Yaninę Wickmayer 7:5, 7:6(1). W maju 2013 roku awansowała do finału zawodów w Strasburgu, w którym pokonała Lucie Hradecką 7:6(4), 6:0.
Sezon 2014 rozpoczęła od zwycięstwa w parze z Jo-Wilfriedem Tsongą w Pucharze Hopmana. W finale mikst pokonał Agnieszkę Radwańską i Grzegorza Panfila stosunkiem 2:1. W lutym zanotowała finał w Dubaju, w którym uległa Venus Williams 3:6, 0:6. Kolejne singlowe zwycięstwo osiągnęła w Katowicach, gdzie triumfowała w meczu mistrzowskim z Camilą Giorgi 7:6(3), 5:7, 7:5.
Piąte zwycięstwo w grze pojedynczej Francuzka odniosła w styczniu 2016 roku w Hobart, pokonując Kanadyjkę Eugenie Bouchard 6:1, 6:2.
Życie prywatne.
Jej rodzice noszą imiona Patricia i Francis. Jej brat Sébastien, z wykształcenia lekarz, jest menedżerem Cornet.

</doc>
<doc id="786859" url="https://pl.wikipedia.org/wiki?curid=786859" title="Premierzy Bahamów">
Premierzy Bahamów



</doc>
<doc id="786862" url="https://pl.wikipedia.org/wiki?curid=786862" title="Mln">
Mln



</doc>
<doc id="786864" url="https://pl.wikipedia.org/wiki?curid=786864" title="I Liceum Ogólnokształcące im. Tadeusza Kościuszki w Myślenicach">
I Liceum Ogólnokształcące im. Tadeusza Kościuszki w Myślenicach

I Liceum Ogólnokształcące im. Tadeusza Kościuszki w Myślenicach – szkoła ponadpodstawowa działająca w Myślenicach od 1908 roku.
Historia.
Liceum w Myślenicach (wówczas Gimnazjum) powstało w okresie zaborów z inicjatywy radnych miasta Myślenice, zgodnie z uchwałą Rady Miejskiej z 6 marca 1908 oraz z decyzją cesarza Franciszka Józefa I z 30 czerwca 1908, jako szkoła z polskim językiem wykładowym. Początkowo była to szkoła męska, dziewczęta mogły do niej uczęszczać jako prywatystki.
Pierwszym dyrektorem został Stanisław Pardyak, który swoją funkcję pełnił od 26 września 1908.
Nauka w szkole była płatna, czesne wynosiło 60 koron rocznie w 2 ratach półrocznych. Uczniowie biedniejsi i wyróżniający się na tle innych mogli starać się o zwolnienie z opłaty. Każdego ucznia obowiązywał ciemny mundurek szkolny oraz wysoka czapka.
W 1911 r. powstała szkolna orkiestra dęta oraz szkolne warsztaty stolarskie, którymi kierował Władysław Michniak.
13 listopada 1912 w Liceum zorganizowano skauting według wzorów Baden-Powella z przystosowaniem do polskiego harcerstwa i warunków lokalnych.
Wybuch I wojny światowej przerwał proces nauczania w myślenickim Gimnazjum, ale także dał nadzieję na odzyskanie niepodległości. Uczniowie garneli do formowanych legionów. Zajęcia ponownie rozpoczęto w lutym 1915 r. pod kierownictwem Józefa Lembarta. Od 1916 r. rozpoczęły naukę dziewczęta w 3 oddziałach, w tym samym roku odbyła się pierwsza matura.
W 1924 r. władze szkolne zamierzały zlikwidować gimnazjum w Myślenicach, na co jednak nie zgodził się Komitet Rodziców.
W 1933 r. zaczęła obowiązywać nowa ustawa skracająca czas nauki w szkole średniej do 6 lat, z czego 4 lata nauki objęte były jednolitym programem nauczania gimnazjalnego i kończyły się tzn. małą maturą, po czym uczniowie mogli uczęszczać do 2-letniego liceum, które w myślenickiej szkole miało 2 kierunki: humanistyczny i matematyczno-przyrodniczy. Zarządzeniem Ministra Wyznań Religijnych i Oświecenia Publicznego z 1937 zostało utworzone „Państwowe Liceum i Gimnazjum im. Tadeusza Kościuszki w Myślenicach” (państwowa szkoła średnią ogólnokształcąca, złożoną z czteroletniego gimnazjum i dwuletniego liceum), po wejściu w życie tzw. reformy jędrzejewiczowskiej szkoła miała charakter koedukacyjny, a wydział liceum ogólnokształcącego był prowadzony w typie humanistycznym. Pod koniec lat 30. szkoła funkcjonowała pod adresem ulicy Władysława Jagiełły 2.
Podczas okupacji niemieckiej nauka oficjalnie nie była kontynuowana, jednak profesorowie podjęli próbę nauczania w tajnych kompletach prowadzonych przez mgr Władysława Gawrona, mgr Andrzeja Głowackiego, mgr Helenę Kasprzyckównę, mgr Tadeusza Ślósarza, mgr Seweryna Udzielę i mgr Józefa Wątorka.
Po odzyskaniu niepodległości, dyrektor Seweryn Udziela i grono pedagogiczne starało się o jak najszybsze rozpoczęcie jawnego nauczania. Główny budynek szkoły był zajęty przez szpital wojskowy wojska radzieckiego, więc nauka z konieczności była prowadzona w dawnym budynku Bursy. Naukę utrudniał brak sprzętu oraz niewielka ilość sal lekcyjnych, jednak nauczanie odbywało się systematycznie, nadrabiano braki spowodowane okupacją realizując przyspieszone programy i już w 1946 roku przeprowadzono pierwszą maturę.
W 1948 r. przyjęto nową nazwę „szkoła ogólnokształcąca stopnia licealnego”. Szkoła kształciła młodzież w klasach od VIII do XI na podbudowie szkoły podstawowej.
W latach 1948-1950 wprowadzono nowe programy nauczania.
W roku szkolnym 1969/1970 stworzono eksperymentalną klasę o profilu matematyczno-fizycznym dla uczniów o szczególnych zdolnościach. W latach następnych wprowadzono nowe profile: humanistyczny i biologiczny, oraz zajęcia fakultatywne.
W 1978 z okazji 70-lecia Gimnazjum wybity został specjalny Medal Jubileuszowy wręczany co roku najlepszemu absolwentowi.
17 lipca 1978 otwarto w liceum Izbę Tradycji Szkoły.
W 1978 szkoła otrzymała Medal Komisji Edukacji Narodowej.
W 1985 powołano dwuletnie Studium Nauczycielskie o kierunkach: nauczanie początkowe i przedszkolne. Szkoła stała się Zespołem Szkół Ogólnokształcących.
20 maja 1990 w auli szkolnej odbył się wykład z prof. dr hab. ks. Józefem Tischnerem na temat poznania i wartości prawdy.
11 listopada 1995 odbyła się uroczystość z okazji rocznicy odzyskania niepodległości. Na sztandarze szkolnym ponownie umieszczono oryginalny wizerunek Matki Boskiej Myślenickiej, usunięty ze sztandaru po 1945 r.
8 listopada 1996 w holu budynku szkolnego wmurowano tablicę pamiątkową poświęconą 5 uczniom Gimnazjum, którzy oddali życie za Ojczyznę w walce z armią bolszewicką w 1920 r. Było to odtworzenie tablicy zlikwidowanej przez władze komunistyczne po 1945 r.
4 października 2008 szkoła obchodziła stulecie swojego istnienia.
W szkole tej funkcjonuje 27 oddziałów – 9 klas pierwszych, 9 klas drugich i 9 klas trzecich, lekcje prowadzi 66 pedagogów.

</doc>
<doc id="786866" url="https://pl.wikipedia.org/wiki?curid=786866" title="Kal-Online">
Kal-Online

Kal-Online (칼온라인, kal - pol. "miecz") – gra komputerowa typu MMORPG osadzona w klimatach orientalnego fantasy, stworzona przez INix Soft. Gra została wydana 6 listopada 2004 roku.
Zarys gry.
Gra jest dostępna w trzech językach: angielskim (wersja międzynarodowa), koreańskim (tylko dla Korei) i polskim (serwer "Cheios" uruchomiony 10 marca 2010) – aktualnie zamknięty. W międzynarodowej edycji można grać, korzystając tylko z serwera Hanin. Jeszcze do niedawna można było grać na dwóch serwerach lecz Administratorzy zdecydowali się w końcu na połączenie Hanina z Naraeha co spowodowało ogromne zwiększenie populacji gry. 
Serwery nie komunikują się między sobą, wszystkie są swoimi dokładnymi kopiami. Chcąc grać na danym serwerze należy utworzyć nową postać (nie ma możliwości przeniesienia postaci na inny serwer).
Gra charakteryzuje się brakiem górnego limitu punktów doświadczenia, tym samym nie istnieje górna granica poziomu, do którego postać może awansować. Grę cechuje również otwarty świat.
Gra jest oparta na modelu free-to-play.
Klasy postaci.
W grze tej wyróżniamy 4 podstawowe klasy postaci:
Podklasy postaci.
Każda postać w grze posiada inną ścieżkę rozwoju. Po osiągnięciu odpowiedniego "levelu" (poziomu doświadczenia) oraz po wykonaniu specjalnego rodzaju questów (nazywanych w grze ""eventami") następuje zmiana "joba"" (podklasy). Pierwszy taki "awans" ma miejsce, gdy postać osiągnie 30 poziom doświadczenia, następny jest na 50 poziomie, zaś ostatni na 70. Zmiana podklasy na 50 poziomie jest inna niż dwie pozostałe i większość graczy uznaje ją za najważniejszą decyzję w grze. Polega ona bowiem na wyborze jednego z dwóch wariantów dalszego rozwoju postaci (różniących się stylem gry oraz "skillami").
Party (gra drużynowa).
Gracze mogą łączyć się w drużyny aby wspólnie walczyć, podczas takiej walki doświadczenie jest dzielone pomiędzy graczami w zależności od ich poziomów. Grając w systemie party ilość dzielonego doświadczenia jest zależna od najwyższego poziomu gracza w drużynie (jeśli dla osoby z najwyższym poziomem w drużynie potwory mają kolor nazwy żółty i otrzymuje za zabicie takiego potwora samodzielnie 1000 punktów, to bez względu na to jaki kolor nazwy potwora widzą pozostali gracze w drużynie rozdzielone zostanie pomiędzy nimi te 1000 punktów doświadczenia). Maksymalna liczba osób w takiej drużynie to 8 osób. Liderem drużyny jest osoba, która założyła drużynę. Jeśli lider wyjdzie z drużyny to zostaje nim osoba, która jako pierwsza wstąpiła do drużyny. Lider drużyny może zapraszać kolejne osoby do wspólnej gry lub je wyrzucać z drużyny.
Perfect Party.
By utworzyć "perfect party" (perfekcyjną drużynę), należy zebrać 8 osób, każda innej klasy, a mianowicie:
Dopóki w party jest komplet klas, każdy gracz znajdujący się w nim, dostaje Perfect Party Buff, zwiększający ilość zdobywanych punktów doświadczenia (EXP) o 20% (bonus ten może łączyć się z bonusem ze "Stone of EXP"). Gdy jedna z osób opuści party, buff znika, do czasu znalezienia na jej miejsce kogoś z tą samą klasą.
Transformacja w zwierzęta.
Od 15 poziomu można zdobyć jajko zwierzęcia od Care Of Ancient Animals by Chang w Narootuh wykonując questa. Po zdobyciu i uaktywnieniu jajka gracz musi zabijać potwory, aby jajko rosło za każdego zabitego potwora dostajemy exp do jajka. Często w tym celu organizuje się tzw. "Egg Party", w którym każdy zabija dla siebie żółte potwory (zielone nic nie dają jajku, a pomarańczowe zabija się zbyt wolno). Żeby móc się transformować, jajko musi osiągnąć Grade 11 (11 razy 100 procent) kolejne przemiany na grade 21 i grade 31 oraz grade 41.
Gildie.
Gracze mogą w grze tworzyć tak zwane gildię. Gildia to grupa graczy mogąca używać specjalnej zakładki czatu gdzie może ze sobą rozmawiać, bez względu na lokalizację w grze innych graczy z gildii i umawiać się na wspólne party oraz brać udział w wojnach gildii. Zapisanie gracza gildii zależy od zasad ustalonych przez liderów gildii oraz od wolnego miejsca w gildii. Bardzo często zapisanie się do gildii zależy od poziomu postaci i narodowości gracza (choć część gildii jest międzynarodowych). Gildie mają także swoje poziomy, maksymalny poziom gildii to 4. Aby gildia awansowała na wyższy poziom członkowie gildii oddają zdobyte doświadczenie dla swojej gildii (poniżej 4 poziomu). Cała gildia musi też posiadać określoną liczbę CP (Contribution Point). Zwiększając poziom gildii może wstąpić do niej więcej osób. Każdy poziom gildii daję także jej dodatkowe atuty:
Sojusze gildii.
Gildie mające co najmniej 3 poziom mogą utworzyć sojusz, liderem sojuszu (gildią tworzącą sojusz) musi być gildia 4 poziomu. Gracze z sojuszu mogą rozmawiać z sobą za pomocą czatu na osobnej zakładce czatu do rozmów członków sojuszu (w grze z nazwa angielska Alliance). Lider sojuszu może zapisać sojusz na wojnę o zamek. Sojusz który pokona wszystkie inne sojusze biorące udział w wojnie i zdobędzie zamek czerpie zyski z podatku od sprzedawców (nie licząc prywatnych sklepów graczy) w całym świecie gry. Za wygranie wojny sojusz dostaje ponadto 1500 pkt honoru (gildia zwycięska), 1000 pkt (pozostali sojusznicy gildii zwycięskiej) i 500 pkt reszta, która uczestniczyła w wojnie. Ważne aby pod koniec wojny być na obszarze działań wojennych tj. w zamku. inaczej punktów nie otrzymujemy.

</doc>
<doc id="786869" url="https://pl.wikipedia.org/wiki?curid=786869" title="Kalle Keituri">
Kalle Keituri

Kalle Keituri (ur. 25 kwietnia 1984 w Lahti) – fiński skoczek narciarski, reprezentant klubu sportowego Puijon Hiihtoseura. Jego trenerem osobistym był Kimmo Kykkänen. Jego debiut w Pucharze Świata miał miejsce w 2002 w Lahti, tam również zdobywał swoje pierwsze punkty tej imprezy. Sezony 2006/2007 i 2007/2008 rozpoczynał od 9. miejsca na inaugurację w Ruce, jednak na innych skoczniach osiągał słabsze rezultaty i szybko tracił miejsce w kadrze. Dopiero w sezonie 2008/2009 wywalczył sobie w niej pewne miejsce. Podczas konkursu indywidualnego z cyklu LGP w Hinterzarten zajął 3. miejsce. Jest to jego pierwsze podium z cyklu LGP jak i PŚ.
Swój rekord życiowy wynoszący 205,5 m, Keituri ustanowił w Planicy w 2005.
Po raz ostatni na arenie międzynarodowej wystartował 21 lutego 2014 w Seefeld, zajmując 28. miejsce w konkursie Pucharu Kontynentalnego. 5 kwietnia 2016 poinformował o zakończeniu kariery sportowej.

</doc>
<doc id="786870" url="https://pl.wikipedia.org/wiki?curid=786870" title="Maria Cioncan">
Maria Cioncan

Maria Cioncan (ur. 19 czerwca 1977 w Maieru, zm. 21 stycznia 2007 niedaleko Plewen w Bułgarii) – rumuńska lekkoatletka, specjalizująca się w biegach średniodystansowych, medalistka olimpijska.
Największym osiągnięciem Rumunki był brązowy medal w biegu na 1500 metrów podczas Igrzysk Olimpijskich w Atenach w 2004. Przegrała wówczas jedynie z Brytyjką Kelly Holmes i Rosjanką Tatianą Tomaszową. Podczas tych igrzysk była także 7. w biegu na 800 metrów.
W 2002 wygrała bieg na 1500 metrów podczas Superligi Pucharu Europy w Annecy, trzy lata później powtórzyła to osiągnięcie w biegu na 800 metrów na Superlidze Pucharu Europy we Florencji. W 2006 wygrała bieg na 800 m podczas halowego Pucharu Europy we francuskim Liévin. Wielokrotnie zdobywała złote medale mistrzostw Rumunii zarówno na stadionie jak i w hali.
Cioncan zginęła w wypadku samochodowym, gdy wracała z obozu treningowego z Grecji.

</doc>
<doc id="786873" url="https://pl.wikipedia.org/wiki?curid=786873" title="Kwarantanna (medycyna)">
Kwarantanna (medycyna)

Kwarantanna – przymusowe czasowe odosobnienie (z łac. "quarantena", wł. "quaranta giorni", czyli 40 dni) ludzi, zwierząt, roślin lub towarów, co do których istnieje podejrzenie, że mogą być roznosicielami chorób zakaźnych. Stosuje się w celu zapobieżenia rozprzestrzeniania się epidemii lub epizootii. Nazwa pochodzi od trwającego do 40 dni okresu, podczas którego przybysze do Republiki Raguzy byli oddzielani od mieszkańców.
Ustawa z dnia 5 grudnia 2008 r. o zapobieganiu oraz zwalczaniu chorób zakaźnych u ludzi definiuje kwarantannę jako: „odosobnienie osoby zdrowej, która była narażona na zakażenie, w celu zapobieżenia szerzeniu się chorób szczególnie niebezpiecznych i wysoce zakaźnych” (). Kwarantanna dotyczy osób zdrowych, natomiast odosobnienie osób chorych na chorobę zakaźną lub podejrzanych o chorobę zakaźną nazywane jest izolacją. 
Z kolei ustawa z dnia 11 marca 2004 r. o ochronie zdrowia zwierząt oraz zwalczaniu chorób zakaźnych zwierząt definiuje kwarantannę jako: „odosobnienie zwierząt w celu ich obserwacji lub badania, które ma na celu wykluczenie możliwości przeniesienia lub rozprzestrzenienia choroby zakaźnej zwierząt” (). Odpowiednikiem kwarantanny dla zwierząt chorych i podejrzanych o chorobę zakaźną jest odosobnienie.
Najstarszy udokumentowany przypadek tymczasowego odosobnienia grupy podejrzanej o chorobę pochodzi z 1374 z Reggio nell’Emilia.

</doc>
<doc id="786874" url="https://pl.wikipedia.org/wiki?curid=786874" title="René Riffaud">
René Riffaud

René Félix Louis Joseph Riffaud (ur. 19 grudnia 1898 w Suk al-Arba w Tunezji, zm. 15 stycznia 2007 w Tosny we Francji) – francuski weteran pierwszej wojny światowej, jeden z czwórki ostatnich. 
W czasie działań wojennych służył w V Grupie Afrykańskiego Korpusu Artylerii, a podczas kampanii w Ardenach był jedną ofiarą niemieckiego ataku gazem musztardowym.
Został w 1995 r. wyróżniony odznaczeniem państwowym, przyznanym wszystkim ówcześnie żyjącym weteranom. Jeszcze w 2006 r. uczestniczył w obchodach 88. rocznicy rozejmu z Niemcami w 1918 r., odbywających się pod Łukiem Triumfalnym. 
Na kilka dni przed śmiercią, jego stan zdrowia poważnie się pogorszył.

</doc>
<doc id="786875" url="https://pl.wikipedia.org/wiki?curid=786875" title="Angioplastyka">
Angioplastyka

Angioplastyka – zabieg przezskórny polegający na poszerzeniu naczyń krwionośnych, które zostały zwężone lub zamknięte w wyniku choroby (najczęściej miażdżycy). Wykonuje się angioplastykę tętnic wieńcowych, szyjnych, kończyn, narządów wewnętrznych, czasami również naczyń żylnych.
Jako pierwszy angioplastykę naczyń obwodowych wykonał w 1964 Charles Dotter, który przezskórnie poszerzył zwężoną tętnicę udową u 82-letniej kobiety z bolesnym niedokrwieniem kończyny i zgorzelą, która odmówiła amputacji nogi. 
Pierwszą angioplastykę tętnicy wieńcowej wykonał w 1977 roku Andreas Grüntzig. Zabieg polega na wprowadzeniu do zwężonego naczynia cewnika z niewielkim balonikiem (średnice balonu – od 1,25-4,5 mm – w tętnicach wieńcowych i do 5–12 mm w tętnicach obwodowych). Napełnienie go (ciśnienie od 6 do 24 atmosfer) w odpowiednim miejscu pozwala poszerzyć zwężoną tętnicę. 
Balon może być pokryty lekiem (cytostatykiem) zapobiegającym przerostowi śródbłonka w czasie gojenia się tętnicy po zabiegu.
Podczas zabiegu czasami zakłada się także stenty do poszerzonego naczynia, jeśli efekt samego balonowania nie jest wystarczający lub dojdzie do rozerwania (rozwarstwienia) ściany naczynia, co zapobiega ponownemu jego zwężeniu.
Zabieg pierwotnej angioplastyki wykonywany w świeżym zawale serca pozwala znacząco ograniczyć śmiertelność okołozawałową. Zabieg angioplastyki wykonywany w stabilnej chorobie wieńcowej może poprawić jakość życia pacjentów. Od niedawna stosowana jest angioplastyka z użyciem lasera. Polega on na udrożnieniu naczyń krwionośnych za pomocą lasera.
Angioplastyka jest też metodą leczenia w ostrym niedokrwiennym udarze mózgu, a także jako zabieg zapobiegający udarom mózgu.

</doc>
<doc id="786876" url="https://pl.wikipedia.org/wiki?curid=786876" title="Szarłaty">
Szarłaty

Szarłaty (dawniej Szarloty, niem. "Charlotten") – część wsi Nibork w Polsce, położona w województwie warmińsko-mazurskim, w powiecie mrągowskim, w gminie Sorkwity. 
W latach 1975–1998 Szarłaty administracyjnie należały do województwa olsztyńskiego.
Szarłaty założone zostały około 1750 r. jako wieś szlachecka na sześciu włókach, należała do dóbr sorkwickich. W 1785 r. w folwarku szlacheckim było 6 domów, a w 1838 r. wieś szlachecka Szarłaty liczyła 8 domów i 55 mieszkańców. W latach 70. XX w. należała do sołectwa Nibork.

</doc>
<doc id="786881" url="https://pl.wikipedia.org/wiki?curid=786881" title="Prezydenci Beninu">
Prezydenci Beninu



</doc>
<doc id="786888" url="https://pl.wikipedia.org/wiki?curid=786888" title="Rdestnica przeszyta">
Rdestnica przeszyta

Rdestnica przeszyta ("Potamogeton perfoliatus" L.) – gatunek byliny należący do rodziny rdestnicowatych ("Potamogetonaceae"). W Polsce na niżu jest rośliną pospolitą.
Ekologia.
Rośnie w strefie elodeidów w wodach stojących i płynących na obu półkulach. 

</doc>
<doc id="786890" url="https://pl.wikipedia.org/wiki?curid=786890" title="Potamogeton perfoliatus">
Potamogeton perfoliatus



</doc>
<doc id="786892" url="https://pl.wikipedia.org/wiki?curid=786892" title="Jorgelina Cravero">
Jorgelina Cravero

Jorgelina Cravero (ur. 23 stycznia 1982 w San Francisco) – argentyńska tenisistka.
W swojej tenisowej karierze wygrała piętnaście turniejów cyklu ITF w grze singlowej i trzydzieści cztery w deblu. W rozgrywkach WTA nie odniosła jak większych sukcesów. Najwyższą pozycję w rankingu WTA osiągnęła 10 września 2007, miejsce 106.
W 2007, na Igrzyskach Panamerykańskich w Rio de Janeiro, w parze z Betiną Jozami zdobyła złoty medal w grze podwójnej.
W latach 2007–2010 reprezentowała swój kraj w rozgrywkach Fed Cup.

</doc>
<doc id="786897" url="https://pl.wikipedia.org/wiki?curid=786897" title="Premierzy Mjanmy">
Premierzy Mjanmy



</doc>
<doc id="786898" url="https://pl.wikipedia.org/wiki?curid=786898" title="Renato Pasini">
Renato Pasini

Renato Pasini (ur. 31 lipca 1977 w Gazzaniga) – włoski biegacz narciarski, złoty medalista mistrzostw świata.
Kariera.
Jego olimpijskim debiutem były igrzyska w Turynie w 2006 roku, gdzie zajął 18. miejsce w sprincie stylem dowolnym. Cztery lata później, podczas igrzysk olimpijskich w Vancouver był dwudziesty w sprincie, a wraz z Cristianem Zorzim zajął ósme miejsce w sprincie drużynowym techniką dowolną.
W 2003 roku wystartował na mistrzostwach świata w Val di Fiemme zajmując 22. miejsce w sprincie stylem dowolnym. Dwa lata później, na mistrzostwach w Oberstdorfie na tym samym dystansie rozgrywanym techniką klasyczną był trzydziesty. Swój największy sukces osiągnął podczas mistrzostw świata w Sapporo w 2007 roku, gdzie wspólnie z Cristianem Zorzim wywalczył złoty medal w sprincie drużynowym techniką dowolną. Na mistrzostwach świata w Libercu był czternasty w sprincie indywidualnym oraz trzynasty w sprincie drużynowym. W 2011 r. podczas mistrzostw świata w Oslo zajął odpowiednio 30 i 9. miejsce.
Najlepsze wyniki w Pucharze Świata osiągnął w sezonie 2008/2009, kiedy to zajął 20. miejsce w klasyfikacji generalnej, a w klasyfikacji sprintu był drugi.
Jego brat Fabio Pasini również reprezentuje Włochy w biegach narciarskich.

</doc>
<doc id="786901" url="https://pl.wikipedia.org/wiki?curid=786901" title="Low-end">
Low-end

Low-end – rynek produktów charakteryzujących się niską ceną, skierowanych do osób o mniejszych wymaganiach i mniej zasobnych portfelach. Określenie często stosowane w odniesieniu do sprzętu elektronicznego, głównie komputerowego i elektroakustycznego.
Niektóre produkty uchodzące w krajach bogatych za low-endowe mogą być postrzegane w krajach biedniejszych jako high-endowe lub towary luksusowe. Ponadto dla oferty pośredniej spotykane jest określenie "middle-range" lub "middle-end".

</doc>
<doc id="786908" url="https://pl.wikipedia.org/wiki?curid=786908" title="Premierzy Burkiny Faso">
Premierzy Burkiny Faso



</doc>
<doc id="786911" url="https://pl.wikipedia.org/wiki?curid=786911" title="Polski Komitet Paralimpijski">
Polski Komitet Paralimpijski

Polski Komitet Paralimpijski (PKPar) (dawniej Paraolimpijski) – związek stowarzyszeń, który zajmuje się ruchem paraolimpijskim oraz szeroko pojętą działalnością sportowców niepełnosprawnych.
Komitet istnieje od 1998 roku. Inicjatorami powstania PKPar były Polski Związek Sportu Niepełnosprawnych "Start", Polskie Towarzystwo Społeczno-Sportowe "Sprawni Razem" oraz Fundacja Ochrony Zdrowia Inwalidów. PKPar jest członkiem Międzynarodowego Komitetu Paralimpijskiego (IPC) i Europejskiego Komitetu Paralimpijskiego (EPC). Podstawowymi celami funkcjonowania komitetu są: propagowanie idei paraolimpizmu, współorganizowanie ruchu paralimpjskiego w Polsce oraz zabezpieczanie od strony formalnej uczestnictwa polskich sportowców w Igrzyskach Paralimpijskich.
Władze i członkowie.
Działalnością komitetu kieruje zarząd (składający się z 12–19 osób), wybierany na czteroletnie kadencje. Aktualnym Prezesem PKPar jest Łukasz Szeliga. 
Od września 2017 rzecznikiem prasowym PKPar jest Paulina Malinowska-Kowalczyk. 
Kolejni Prezesi Polskiego Komitetu Paralimpijskiego:
Członkowie Polskiego Komitetu Paralimpijskiego:
Nazwa.
W lutym 2023 roku, w związku z wytycznymi ITC, nazwa związku została zmieniona z „Polski Komitet Paraolimpijski” na „Polski Komitet Paralimpijski”.

</doc>
<doc id="786912" url="https://pl.wikipedia.org/wiki?curid=786912" title="Europejska Organizacja Patentowa">
Europejska Organizacja Patentowa

Europejska Organizacja Patentowa, EOP, EPO (od ang. "European Patent Organization"), EPOrg (dla odróżnienia od "European Patent Office") – ustanowiona na mocy Konwencji o udzielaniu patentów europejskich, organizacja udzielająca patentów europejskich i zrzeszająca państwa uznające na swoim terytorium płynącą z nich ochronę wynalazków. Polska przystąpiła do Europejskiej Organizacji Patentowej 1 marca 2004 roku. Od 1 października 2010 roku, po akcesji Serbii, Europejska Organizacja Patentowa skupia 38 państw członkowskich. Jej siedzibą jest Monachium.
Państwa członkowskie.
Do organizacji należy 38 państw członkowskich:
Państwa uznające patent europejski na swoim terytorium.
Dwa państwa nienależące do organizacji zobowiązały się uznawać na swoim terytorium ochronę wynalazków wynikającą z udzielenia patentu europejskiego (ang. "extension states"). Są to:

</doc>
<doc id="786914" url="https://pl.wikipedia.org/wiki?curid=786914" title="Srebrny stan">
Srebrny stan



</doc>
<doc id="786916" url="https://pl.wikipedia.org/wiki?curid=786916" title="Stan zatoki">
Stan zatoki



</doc>
<doc id="786918" url="https://pl.wikipedia.org/wiki?curid=786918" title="Tania linia lotnicza">
Tania linia lotnicza



</doc>
<doc id="786920" url="https://pl.wikipedia.org/wiki?curid=786920" title="Stan palmy">
Stan palmy



</doc>
<doc id="786921" url="https://pl.wikipedia.org/wiki?curid=786921" title="STN">
STN



</doc>
<doc id="786923" url="https://pl.wikipedia.org/wiki?curid=786923" title="Tani przewoźnik">
Tani przewoźnik



</doc>
<doc id="786931" url="https://pl.wikipedia.org/wiki?curid=786931" title="Stan Góry Rushmore">
Stan Góry Rushmore



</doc>
<doc id="786932" url="https://pl.wikipedia.org/wiki?curid=786932" title="Arianna Follis">
Arianna Follis

Arianna Follis (ur. 11 listopada 1977 w Ivrei) – włoska biegaczka narciarska, brązowa medalistka olimpijska oraz pięciokrotna medalistka mistrzostw świata.
Kariera.
Na igrzyskach olimpijskich w Turynie zdobyła brązowy medal w sztafecie 4 × 5 km wraz z Gabriellą Paruzzi, Antonellą Confortolą oraz Sabiną Valbusa. Jej największym sukcesem jest złoty medal w sprincie techniką dowolną wywalczony podczas mistrzostw świata w Libercu. Na tych samych mistrzostwach zdobyła także brązowy medal w sprincie drużynowym techniką klasyczną wraz z Marianną Longą. Ponadto zdobyła też brązowe medale w biegu na 10 km techniką dowolną na mistrzostwach świata w Sapporo oraz w sztafecie 4 × 5 km na mistrzostwach świata w Oberstdorfie (Włoszki startowały w tym samym składzie co na igrzyskach w Turynie). Najlepsze wyniki w Pucharze Świata osiągnęła w sezonie 2008/2009, kiedy to zajęła czwarte miejsce w klasyfikacji generalnej, a w klasyfikacji sprintu była druga. Zajmowała także trzecie miejsce w drugiej oraz czwartej edycji Tour de Ski.
Po sezonie 2010/2011 postanowiła zakończyć karierę.
Jej brat – Leonardo Follis również był biegaczem narciarskim.

</doc>
<doc id="786936" url="https://pl.wikipedia.org/wiki?curid=786936" title="Planetoidy bliskie Ziemi">
Planetoidy bliskie Ziemi

Planetoidy bliskie Ziemi (ang. "Near-Earth asteroids", NEA) – planetoidy z klasy obiektów bliskich Ziemi, których peryhelium orbity znajduje się w pobliżu orbity Ziemi i jest mniejsze niż 1,3 au.
Niektóre z tych planetoid poruszają się na tyle blisko ziemskiej orbity, że mogą powodować niebezpieczeństwo zderzenia z Ziemią. Z drugiej strony NEA są łatwo osiągalne dla statków kosmicznych. Jak dotąd trzy planetoidy bliskie Ziemi zostały odwiedzone przez sondy kosmiczne: (433) Eros (Near Earth Asteroid Rendezvous, NASA), (25143) Itokawa (misja Hayabusa, JAXA) i (4179) Toutatis (misja Chang’e 2, CNSA).
Klasyfikacja NEA.
Ze względu na orbitę, wyróżnia się cztery rodziny planetoid bliskich Ziemi:
Liczba.
1 stycznia 2023 roku znanych było 31 031 planetoid bliskich Ziemi. Największym z nich jest mający średnicę około 38 km (1036) Ganymed. Łącznie istnieją prawdopodobnie dziesiątki tysięcy NEA, przy czym, jak wynika z obserwacji wykonanych za pomocą satelity WISE, około 980 z nich ma średnicę powyżej 1 kilometra, a około 19,5 tys. – pomiędzy 100 a 1000 metrów.

</doc>
<doc id="786938" url="https://pl.wikipedia.org/wiki?curid=786938" title="Stan Mount Rushmore">
Stan Mount Rushmore



</doc>
<doc id="786941" url="https://pl.wikipedia.org/wiki?curid=786941" title="Near Earth Asteroid Rendezvous">
Near Earth Asteroid Rendezvous



</doc>
<doc id="786944" url="https://pl.wikipedia.org/wiki?curid=786944" title="OKo1">
OKo1

OKo1 – tendrzak przystosowany do szybkiego ruchu pasażerskiego.
Jednakową prędkość w obydwóch kierunkach jazdy uzyskano przez dodanie dwóch dwuosiowych wózków. Jego prędkość maksymalna wynosi 100 km/h. Jest to konstrukcja pruska, produkowana przez firmę Vulcan ze Szczecina jako seria T18; w kolejach niemieckich nosiła oznaczenie serii 78.
Dla kolei niemieckich zbudowano 534 lokomotywy pod oznaczeniem 78 0-5, 8 maszyn dla kolei tureckich, a ostatnią tego typu wybudowano w 1939 dla prywatnych kolei. W Polsce skoncentrowane były w dyrekcji poznańskiej (MD Poznań Osobowa, Jarocin, Zbąszynek i in.)
Z PKP ostatnia została wycofana w 1975 roku z Zielonej Góry. Do celów muzealnych pozostawiono lokomotywę OKo1-3, która znajduje się w Muzeum Kolejnictwa w Warszawie.

</doc>
<doc id="786947" url="https://pl.wikipedia.org/wiki?curid=786947" title="Rezerwat przyrody Jelenia Góra (województwo małopolskie)">
Rezerwat przyrody Jelenia Góra (województwo małopolskie)

Jelenia Góra – leśny rezerwat przyrody, usytuowany w Szymbarku, na południowo-wschodnim stoku Jeleniej Góry, na pograniczu Beskidu Niskiego i Pogórza Karpackiego. Jego powierzchnia wynosi 12,97 ha.
W latach 70. XX w. pracownicy ówczesnego Zakładu Ochrony Przyrody i Zasobów Naturalnych PAN opisali bogate stanowisko rzadkiej paproci – języcznika zwyczajnego na stokach Jeleniej Góry i podjęli inicjatywę objęcia go ochroną rezerwatową. Rezerwat utworzono na podstawie Zarządzenia Ministra Leśnictwa i Przemysłu Drzewnego z dnia 18 maja 1984 r. Rezerwat leży na terenie oddziału nr 345 leśnictwa Stróże, obręb Gorlice (Nadleśnictwo Gorlice).
Rezerwat został powołany do ochrony zespołu jaworzyny górskiej z bogatymi, naturalnymi stanowiskami paproci – języcznika zwyczajnego ("Phyllitido-Aceretum"). Ochronie podlegają także fragmenty naturalnej lub półnaturalnej buczyny karpackiej z licznym udziałem jodły. Rezerwat obejmuje obszar starego osuwiska stokowego w formie bezwodnego parowu, ograniczonego z jednej strony wyraźną grzędą terenową. Teren pokrywają blokowiska głazów i osypiska drobniejszych okruchów piaskowca magurskiego.
Ok. 1/3 terenu rezerwatu porasta jaworzyna górska z królującym w podszyciu języcznikiem zwyczajnym. Jest to jedno z największych w Polsce skupisk tej paproci (w 1984 r. ok. 1500 okazów). Obok niej rosną tu m.in. miesiącznica trwała, szczyr trwały i gajowiec żółty. W rzadkim podszycie królują leszczyna i dziki bez czarny. Pozostałe 2/3 obszaru porasta buczyna karpacka, w której runie występuje m.in. żywiec gruczołowaty, marzanka wonna, paprotnik kolczysty i niecierpek pospolity. W sumie na terenie rezerwatu naliczono 69 gatunków roślin naczyniowych (12 drzew, 3 krzewów, 54 roślin zielnych).
W pobliżu rezerwatu znajduje się interesujące jeziorko osuwiskowe nazywane Beskidzkim Morskim Okiem.
Przez teren rezerwatu przebiega zielony szlak turystyczny Szymbark – Stróże.

</doc>
<doc id="786949" url="https://pl.wikipedia.org/wiki?curid=786949" title="NEA">
NEA



</doc>
<doc id="786953" url="https://pl.wikipedia.org/wiki?curid=786953" title="Europejski Urząd Patentowy">
Europejski Urząd Patentowy

 
Europejski Urząd Patentowy – organ wykonawczy Europejskiej Organizacji Patentowej powołanej na mocy Konwencji o udzielaniu patentów europejskich. Jego zadaniem jest przyznawanie patentów europejskich
Główna siedziba Europejskiego Urzędu Patentowego mieści w Monachium. Urząd posiada oddział w Hadze, pododdziały w Berlinie, Wiedniu oraz Brukseli. 
Urząd zatrudnia ponad 6000 pracowników z wszystkich państw członkowskich. 

</doc>
<doc id="786957" url="https://pl.wikipedia.org/wiki?curid=786957" title="Thrall">
Thrall

Thrall – miasto w Stanach Zjednoczonych, w stanie Teksas, w hrabstwie Williamson.

</doc>
<doc id="786965" url="https://pl.wikipedia.org/wiki?curid=786965" title="Turkowski">
Turkowski



</doc>
<doc id="786966" url="https://pl.wikipedia.org/wiki?curid=786966" title="Konwencja o udzielaniu patentów europejskich">
Konwencja o udzielaniu patentów europejskich

Podpisana w 1973 roku w Monachium Konwencja o udzielaniu patentów europejskich (ang. "European Patent Convention – EPC", fr. "Convention sur le brevet européen – CBE", niem. "Europäische Patentübereinkommen – EPÜ") ustala wspólną ścieżkę zgłaszania i udzielania patentów europejskich, obowiązujących w każdym z państw-członków Europejskiej Organizacji Patentowej wskazanych przez wnioskodawcę we wniosku o udzielenie patentu europejskiego. Konwencja o udzielaniu patentów europejskich określa zarówno tryb przyznawania patentów europejskich, jak i merytoryczne oraz formalne przesłanki zdolności patentowej wynalazków.
Spisana w językach miarodajnych angielskim, francuskim i niemieckim, depozytariuszem jest rząd RFN (art. 177). Spory rozstrzyga sąd rozjemczy powołany w sposób określony w art. 24.
Weszła w życie 7 października 1977.
Akt przystąpienia Polski do Konwencji o udzielaniu patentów europejskich został podpisany przez Prezydenta RP dnia 29 grudnia 2003, opublikowany w Dzienniku Ustaw z 2004 r. nr 79; poz. 737 (tam też można znaleźć polski tekst konwencji), a Polska formalnie stała się członkiem Europejskiej Organizacji Patentowej 1 marca 2004 roku.
Pierwsza duża rewizja Konwencji o udzielaniu patentów europejskich miała miejsce w 2000 roku, zrewidowana Konwencja określana jest mianem EPC 2000.

</doc>
<doc id="786969" url="https://pl.wikipedia.org/wiki?curid=786969" title="Burn to Shine">
Burn to Shine

Burn to Shine – album Bena Harpera wydany w 1999.
Lista utworów.
Wszystkie piosenki wykonane przez Bena Harpera

</doc>
<doc id="786971" url="https://pl.wikipedia.org/wiki?curid=786971" title="USS Wisconsin (BB-64)">
USS Wisconsin (BB-64)

USS Wisconsin (BB-64) – amerykański pancernik typu "Iowa", uczestnik II wojny światowej, wojny w Korei oraz I wojny w Zatoce Perskiej. Został zbudowany w Stoczni Marynarki Wojennej w Filadelfii i zwodowany 7 grudnia 1943 roku. Był drugim okrętem Marynarki Wojennej Stanów Zjednoczonych noszącym nazwę pochodzącą od stanu Wisconsin.
W trakcie II wojny światowej działał na Oceanie Spokojnym, gdzie brał udział m.in. w bitwie w Zatoce Leyte oraz osłonie lotniskowcowych grup uderzeniowych. Podczas wojny koreańskiej ostrzeliwał cele w Korei Północnej, wspierając Siły Zbrojne Narodów Zjednoczonych. Następnie przeniesiono go do floty rezerwowej, jednak 1 sierpnia 1986 roku został przywrócony do służby, a następnie zmodernizowany w ramach programu "600-ship Navy". W 1991 roku uczestniczył w I wojnie w Zatoce Perskiej.
USS "Wisconsin" wycofano ostatecznie ze służby we wrześniu 1991 roku. Jest odznaczony sześcioma gwiazdami (ang. "battle star") za służbę w II wojnie światowej i wojnie koreańskiej. Otrzymał również pochwałę "Navy Unit Commendation". Obecnie cumuje jako okręt-muzeum w Narodowym Centrum Morskim w Norfolk i oczekuje na gruntowną przebudowę, mającą na celu lepsze przystosowanie go do pełnienia funkcji jednostki muzealnej. 17 marca 2006 roku został skreślony z Rejestru Jednostek Floty ("Naval Vessel Register").
Budowa i wejście do służby.
"Wisconsin" należał do typu "Iowa", zaprojektowanego jako "szybkie pancerniki" w 1938 roku przez "Preliminary Design Branch" w "Bureau of Construction and Repair". Był trzecim z czterech ukończonych okrętów tego typu. Jego stępkę położono 25 stycznia 1941 roku w Stoczni Marynarki w Filadelfii. Został zwodowany 7 grudnia 1943 roku, matką chrzestną została żona Waltera Samuela Goodlanda, gubernatora Wisconsin. Okręt został włączony do służby 16 kwietnia 1944, z dowódcą – komandorem Earlem E. Stone'em.
Główna artyleria pancernika składała się z dziewięciu dział kalibru 406 mm (16 cali) o długości lufy 50 kalibrów. Działa te mogły wysłać 1225-kg pociski na odległość 24 Mm (44,5 km). Artyleria pomocnicza składała się z dwudziestu dział uniwersalnych kalibru 127 mm (5 cali) o długości lufy 38 kalibrów, które mogły ostrzeliwać cele z odległości 9 Mm (16,6 km). Wraz ze zwiększającym się znaczeniem lotnictwa, projektanci zaczęli zwracać większą uwagę na uzbrojenie przeciwlotnicze. Oprócz dział uniwersalnych, "Wisconsin" został uzbrojony w 20 mm działka przeciwlotnicze Oerlikon i 40 mm przeciwlotnicze działa Boforsa. Po modernizacji w 1986 roku działa przeciwlotnicze zostały zdemontowane, a w ich miejsce zostały zainstalowane systemy artyleryjskie Phalanx CIWS, służące głównie do zwalczania pocisków rakietowych. Zainstalowano również wyrzutnie Armored Box Launcher i Quad Cell Launchers służące do wystrzeliwania pocisków rakietowych typu BGM-109 Tomahawk i AGM-84 Harpoon.
Pomimo tego, że numer identyfikacyjny "Wisconsin" – BB-64 jest najwyższy ze wszystkich pancerników amerykańskich, które zostały wybudowane, został on ukończony przed USS "Missouri" (BB-63), co czyni ten z kolei okręt ostatnim oddanym do służby pancernikiem amerykańskim.
II wojna światowa (1944-1945).
Służba w 3 Flocie.
Po próbach morskich i początkowym treningu w Zatoce Chesapeake, "Wisconsin" opuścił Norfolk 7 czerwca 1944, udając się na Karaiby. Po tym dziewiczym rejsie, w którym odwiedził Trynidad, wrócił do stoczni na ostatnie przeróbki i naprawy.
24 września 1944 pancernik został odesłany na zachodnie wybrzeże USA i 2 października zameldował się do służby we Flocie Pacyfiku. Następnie przepłynął na Hawaje w celu odbycia ćwiczeń. Później odwiedził zachodnie Karoliny. Po dotarciu do Ulithi 9 grudnia 1944 roku dołączył do amerykańskiej Trzeciej Floty admirała Halsey'a.
Ponieważ budowa okrętu przeciągnęła się, "Wisconsin" nie uczestniczył w pierwszej fazie walk z Japończykami. Przybył na pole walki w momencie, gdy odbijanie Filipin z rąk sił japońskich już trwało. Jako część tej operacji planiści amerykańscy założyli wykonanie lądowania na południowo-zachodnim wybrzeżu wyspy Mindoro, na południe od Luzonu. Z tego miejsca amerykańskie siły mogłyby atakować japońskie szlaki żeglugowe na Morzu Południowochińskim. W ramach przygotowań do nadchodzącej operacji, "Wisconsin" został przydzielony do zabezpieczania lotniskowców 38. zespołu uderzeniowego ("Task Force 38" – TF 38) trzeciej floty podczas rajdów sił morskich na Manilę. Naloty były wykonywane w ramach planowego "zmiękczania" pozycji japońskich.
18 grudnia 1944 roku okręty TF 38 niespodziewanie znalazły się w zasięgu tajfunu Cobra podczas operacji tankowania na morzu. 7 lotniskowców floty, 6 lotniskowców eskortowych, 8 pancerników, 15 krążowników i około 50 niszczycieli walczyło ze sztormem około 300 mil (550 km) na wschód od Luzonu na Morzu Filipińskim. 17 grudnia 1944 roku lotniskowce zakończyły trwające trzy dni ciężkie naloty na japońskie lotniska i wyruszyły na spotkanie z grupą zaopatrzeniową komandora Jaspera T. Acuffa, by uzupełnić zapasy paliwa i amunicji na wszystkich okrętach zespołu i uzupełnić stracone samoloty. Morze było niespokojne przez cały dzień, a 18 grudnia mały, ale silny tajfun Cobra ogarnął cały zespół okrętów w momencie, gdy większość z nich miała rozpocząć operację tankowania. Wiele okrętów przebywało blisko oka tajfunu w strefie wysokiej fali i huraganowego wiatru. Trzy niszczyciele: USS "Hull" (DD-350), USS "Monaghan" (DD-354) i USS "Spence" (DD-512) zatonęły z całymi załogami (zostały zaskoczone przez tajfun z prawie pustymi zbiornikami i nie mogły skutecznie manewrować w czasie sztormu). Jeden krążownik, pięć lotniskowców i trzy niszczyciele doznały poważnych uszkodzeń. Około 790 oficerów i marynarzy zaginęło lub zostało zabitych, kolejnych 80 odniosło rany. Na trzech lotniskowcach w wyniku zerwania zabezpieczeń w hangarach, zderzeń lub zmycia za burtę 146 samolotów zostało zniszczonych bądź tak uszkodzonych, że nie opłacało się ich remontować. "Wisconsin" wyszedł obronną ręką, bowiem zgłosił jedynie 2 marynarzy rannych w wyniku tajfunu.
Następnie "Wisconsin" brał udział w osłonie operacji desantowej na Luzonie. Omijając południowe plaże, amerykańskie siły amfibijne dotarły do zatoki Lingayen, gdzie prawie trzy lata wcześniej Japonia rozpoczęła atak na Luzon.
Pancernik, uzbrojony w liczne działa przeciwlotnicze, służył jako eskorta dla szybkich lotniskowców z zespołu TF 38 podczas ataków na Formozę, Luzon i Nansei Shoto, które miały zneutralizować japońskie lotniska i zabezpieczyć operacje alianckie w zatoce Lingayen. Te ataki trwały od 3 do 22 stycznia 1945 roku i w ich ramach okręty wpłynęły na Morze Południowochińskie, mając nadzieję na wywabienie z portów głównych jednostek Cesarskiej Marynarki Japońskiej.
12 stycznia 1945 roku samoloty zespołu TF 38 zatopiły 41 okrętów i ciężko uszkodziły doki, magazyny i lotniska na Formozie. Ataki ponawiano 15 i 21 stycznia. Podczas operacji styczniowych pancernik osłaniał lotniskowce także podczas nalotów na Hongkong, Kanton, wyspę Hajnan, kantońskie rafinerie, port w Hongkongu i Okinawę.
Służba w 5 Flocie.
"Wisconsin" został przydzielony do 5. Floty, kiedy admirał Raymond Spruance objął stanowisko Dowódcy Floty (ang. "Commander of the Fleet"). Okręt został przesunięty na północ wraz z zespołem przemianowanym na TF 58 i dotarł w okolice Tokio. 16 lutego 1945 roku zespół dotarł do wybrzeża japońskiego pod osłoną złej pogody i zaskoczył siły japońskie. W rezultacie taktycznego zaskoczenia "Wisconsin" i inne okręty zestrzeliły 322 samoloty i zniszczyły kolejne 177 na ziemi. Zniszczone zostały hangary i inne instalacje lotnisk.
Teraz pancernik, wraz z zespołem, w skład którego wchodził, został skierowany ku Iwo Jimie w ramach przygotowań do operacji desantowej, która rozpoczęła się 19 lutego. Powtórnie atakował Tokio 25 lutego a następnego dnia uderzył na wyspy Hachino w pobliżu Honsiu, powodując ciężkie uszkodzenia instalacji na wyspie. W tej samej akcji amerykańskie samoloty zatopiły pięć małych okrętów i zniszczyły 158 samolotów.
Po miesięcznej przerwie w działaniach zespół, w skład którego wchodził "Wisconsin", wyszedł w morze z atolu Ulithi 14 marca 1945, kierując się w stronę Japonii. Zadaniem zespołu była eliminacja obrony lotniczej nad japońskimi wyspami macierzystymi. Jednostki floty nieprzyjacielskiej w Kure i Kobe 18 i 19 marca były skutecznie atakowane przez pilotów z TF 58 z odległości 100 mil (160 km). TF 58 zaatakował także lotniska na wyspie Kiusiu. Mimo podjętego wysiłku, aliancki ogień przeciwlotniczy 19 marca nie zatrzymał ataków kamikaze na lotniskowiec USS "Franklin". Tego wieczoru, pancernik i cały zespół wycofał się spod Kiusiu, silnie atakowany. Zestrzelono podczas tych ataków 48 samolotów wroga.
24 marca 1945 roku pancernik skierował swoje szesnastocalowe (406 mm) działa na cele na Okinawie. Razem z innymi ciężkimi okrętami zespołu ostrzeliwał japońskie pozycje i instalacje w ramach przygotowań do lądowania.
Podczas gdy samoloty zespołu TF 58 zajęte były zatapianiem japońskiego pancernika "Yamato" wraz z jego eskortą, samoloty japońskie zaatakowały amerykańskie okręty. Patrole myśliwców (ang. "Combat air patrols" – CAP) zestrzeliły 15 samolotów, ogień przeciwlotniczy okrętów zniszczył kolejne 3, ale jeden samolot przeniknął przez CAP i rozbił się na pokładzie lotniskowca USS "Hancock" (CV-19). 11 kwietnia 1945 roku Japończycy ponowili ataki kamikaze i jedynie zdecydowane manewry i silny ogień dział przeciwlotniczych uratował zespół amerykański od strat. CAP zestrzeliły 17 samolotów, a działa okrętów – 12. Następnego dnia 151 wrogich samolotów zaatakowało TF 58, ale ogień zaporowy pancernika i innych okrętów zestrzeli większość kamikaze zanim osiągnęli osłaniane lotniskowce. Japońskie samobójcze samoloty rozbiły się na trzech lotniskowcach: USS "Intrepid" (CV-11), USS "Bunker Hill" (CV-17) i USS "Enterprise" (CV-6).
4 czerwca 1945 roku zespół okrętów ponownie znalazł się w zasięgu tajfunu. "Wisconsin" wyszedł ze sztormu bez strat, ale trzy krążowniki, dwa lotniskowce i niszczyciel odniosły poważne uszkodzenia. Operacje ofensywne przeciwko Kiusiu zostały wznowione 8 czerwca. Japoński opór w powietrzu już prawie nie istniał: 29 samolotów zostało zlokalizowanych i zniszczonych. Jeden z wodnosamolotów zwiadowczych stacjonujących na pancerniku uratował zestrzelonego pilota z lotniskowca USS "Shangri-La" (CV-38).
"Wisconsin" rzucił kotwicę w Zatoce Leyte 13 czerwca 1945 roku w celu dokonania napraw i uzupełnienia zapasów. Trzy tygodnie później (1 lipca), pancernik wraz z eskortą kolejny raz wypłynął w kierunku japońskich wód terytorialnych w celu osłaniania ataków lotniczych na japońskie wyspy macierzyste. Dziewięć dni później samoloty zespołu TF 38 zniszczyły 72 wrogie samoloty na ziemi i zniszczyły przemysł w okolicach Tokio. Japońska obrona już praktycznie nie istniała.
16 czerwca 1945 roku "Wisconsin" ostrzelał z najcięższych dział stalownię i rafinerię w Muroran na Hokkaido. Dwa dni później zniszczył zakłady przemysłowe w prowincji Hitachi na wybrzeżu Honsiu, na północ od Tokio. Od tego czasu alianckie ciężkie okręty, takie jak "Wisconsin", mogły bezkarnie ostrzeliwać japońskie wyspy macierzyste.
Samoloty zespołu Task Force 38 zniszczyły następnie japońską bazę morską w Yokosuce i wyłączyły z walki były flagowy okręt japońskiej marynarki "Nagato" (jeden z dwóch pancerników japońskich, które nadal były w służbie). W lipcu i na początku sierpnia lotnicy admirała Halsey'a niszczyli nalotami Japonię – ostatni atak na Tokio odbył się 13 sierpnia 1945 roku.
"Wisconsin" jako część sił okupacyjnych przybył do Zatoki Tokijskiej 5 września 1945 roku, trzy dni po formalnym poddaniu się Japonii, które odbyło się na pokładzie siostrzanego okrętu – USS "Missouri" (BB-63). Podczas walk w II wojnie światowej "Wisconsin" przepłynął 105 831 mil morskich, zestrzelił trzy wrogie samoloty (prawdopodobnie także czwarty) oraz około 250 razy przekazywał paliwo osłaniającym go niszczycielom.
Lata 1945-1950.
Przesunięty później na Okinawę pancernik stał się transportowcem dla wracających do domu żołnierzy. W ramach operacji "Magic Carpet" 22 września 1945 roku rozpoczął się załadunek wracających do domu z wojny Amerykanów. "Wisconsin" opuścił Okinawę 23 września 1945 roku kierując się do Pearl Harbor, do którego dotarł 4 października 1945 i gdzie pozostał 5 dni. Następnie popłynął wzdłuż zachodniego wybrzeża USA i dopłynął 15 października 1945 do San Francisco.
Na początku 1946 roku kierując się w stronę wschodniego wybrzeża USA pancernik przeszedł Kanał Panamski i dopłynął do Hampton Roads, (Wirginia) 18 stycznia. Po podróży do Zatoki Guantánamo na Kubie pancernik wszedł do stoczni w Norfolk na przegląd. Po naprawach i przeróbkach, które trwały kilka miesięcy, okręt popłynął na wody południowoamerykańskie.
Pancernik odwiedził w czasie tego rejsu Valparaíso w Chile (1 – 6 listopada 1946), Callao w Peru (9 – 13 listopada 1946), Balboa w strefie Kanału Panamskiego (16 – 20 listopada 1946) i La Guaira w Wenezueli (22 – 26 listopada 1946), a następnie wrócił do Norfolk 2 grudnia 1946.
"Wisconsin" spędził prawie cały rok 1947 jako okręt szkolny, biorąc rezerwistów marynarki na dwutygodniowe rejsy. Te podróże rozpoczynały się w Bayonne (New Jersey), a okręt w trakcie rejsów odwiedził m.in. Guantanamo i strefę Kanału Panamskiego. Podczas rejsów odbywano różnorodne testy i ćwiczenia, zanim rejs kończył się tam gdzie się rozpoczął – w Bayonne. Podczas czerwca i lipca 1947 "Wisconsin" wziął na pokład kadetów Akademii Marynarki Wojennej Stanów Zjednoczonych w podróż na wody północnoeuropejskie.
W styczniu 1948 roku pancernik został skierowany do Atlantyckiej Floty Rezerwowej w Norfolk w celu dezaktywacji. Wycofany z oficjalnej służby i przeniesiony do rezerwy 1 czerwca 1948, "Wisconsin" został przydzielony do norfolskiej grupy Atlantyckiej Floty Rezerwowej.
Wojna koreańska (1950-1952).
Pobyt pancernika w "naftalinie" okazał się stosunkowo krótki, ze względu na inwazję wojsk komunistycznej Korei Północnej na Koreę Południową w drugiej połowie czerwca 1950. USS "Wisconsin" został ponownie przyjęty do służby 3 marca 1951 roku, z komandorem Thomasem Burrowesem jako dowódcą. Po początkowych treningach na odnowiony pancernik zaokrętowano kadetów-praktykantów, z którymi okręt odbył dwa rejsy treningowe do Edynburga w Szkocji, Lizbony w Portugalii, Halifaxu na Nowej Szkocji, Nowego Jorku i Zatoki Guantánamo na Kubie. Rejs zakończył się w Norfolk. Wychodząc z Nowego Jorku "Wisconsin" wszedł przypadkowo na mieliznę w porcie nowojorskim, ale został uwolniony 23 sierpnia 1951 roku bez uszkodzeń.
25 października 1951 roku pancernik opuścił Norfolk kierując się na Pacyfik. Przepłynął Kanał Panamski 29 października i 21 listopada dopłynął do Yokosuki w Japonii. W japońskim porcie "Wisconsin" stał się okrętem flagowym wiceadmirała H. M. Martina, dowódcy 7. Floty, zastępując w tej roli USS "New Jersey" (BB-62).
26 listopada, z wiceadmirałem Martinem i kontradmirałem F.P. Denebrinkiem (dowódcą Service Force na Pacyfiku) na pokładzie, "Wisconsin" opuścił Yokosukę i popłynął na wody koreańskie, aby wspierać operacje szybkich lotniskowców z zespołu TF 77. Odłączył od zespołu 2 grudnia i osłaniany przez niszczyciel "Wiltsie" (DD-716) wspierał ogniem dział wojska Republiki Koreańskiej (Korei Południowej) w strefie Kasong-Kosong. Po wyokrętowano admirała Denebrinka 3 grudnia w Kangnŭng pancernik wrócił na pozycję, z której wspierał ogniem dział amerykańską 1. Dywizję Marines. Oficjalnie zaliczono mu tam zniszczenie m.in. czołgu, dwóch stanowisk dział i budynku. Kontynuował wspieranie artyleryjskie 1 D.Mar. i 1. Korpusu Południowokoreańskiego do 6 grudnia ostrzeliwując wrogie bunkry, pozycje artylerii i miejsca koncentracji wojsk. W jednym przypadku podczas tych akcji pancernik otrzymał prośbę o wsparcie artyleryjskie z 1. Korpusu Południowokoreańskiego i wystrzelił trzy salwy pociskami świetlnymi, ujawniając w ten sposób atak nieprzyjaciela, który został odparty ze znacznymi stratami wroga.
Po zastąpieniu go w roli okrętu wsparcia artyleryjskiego przez ciężki krążownik USS "St. Paul" (CA-73) 6 grudnia, pancernik na krótko został zwolniony z obowiązku wspierania żołnierzy piechoty. Wrócił do ostrzeliwania wroga w strefie Kasong-Kosong 11 grudnia, będąc osłanianym przez niszczyciel USS "Twining" (DD-540). Następnego dnia (12 grudnia) na pancernik przybył śmigłowcem dowódca 2 dywizjonu pancerników, kontradmirał H. R. Thurber (wizyta była częścią jego podróży inspekcyjnej po Dalekim Wschodzie).
"Wisconsin" kontynuował wsparcie ogniowe ostrzeliwując wrogie bunkry, stanowiska dowodzenia, pozycje artylerii i systemy zasieków do 14 grudnia. Chwilowo opuścił tę strefę, aby bombardować cele w okolicach Kojo, niszcząc cele nabrzeżne i wspierając żołnierzy Narodów Zjednoczonych w akcjach na wybrzeżu. Tego samego dnia pancernik wrócił jednak do strefy Kasong-Kosong. 15 grudnia pokład opuścił admirał Thuber. Następnego dnia pancernik opuścił wody koreańskie kierując się do amerykańskiej bazy Sasebo w celu uzupełnienia zapasów uzbrojenia.
18 grudnia na pokład pancernika dotarł senator Homer Ferguson ze stanu Michigan. Tego dnia "Wisconsin" wspierał oddziały południowokoreańskie ogniem artylerii, prowadząc także w nocy ogień pociskami świetlnymi, co umożliwiło kolejne odparcie ataku komunistów na pozycje południowokoreańskie. Po opuszczeniu strefy bombardowań 19 grudnia pancernik przekazał swojego cywilnego pasażera helikopterem na lotniskowiec "Valley Forge" (CV-45).
20 grudnia "Wisconsin" uczestniczył w koordynowanym, lotniczo-morskim ataku na Wonsan, który za zdanie miał zniszczyć wcześniej wybrane cele w pobliżu tego miasta. Okręt rozpoczął bombardowanie ze stanowiska położonego przy zachodnim końcu portu w Wonsan i niszczył okręty i małe łodzie na wodach wewnętrznych portu i okolicznych kanałach z dział 127 mm. Bombardowanie trwało do wieczora. Te akcje uniemożliwiły wrogowi zaatakowanie wysp opanowanych przez wojska Narodów Zjednoczonych w tym rejonie. Pancernik kontynuował akcje przeciw jednostkom morskim kierując się na północ, ostrzeliwując ogniem dział 127 mm rejony, w których spodziewano się koncentracji jednostek pływających. Następnie wspierał ogniem dział piechotę operującą w okolicy 22 grudnia 1951, kiedy dołączył do zespołu lotniskowców.
28 grudnia kardynał Francis Spellman w swej koreańskiej podróży, przy okazji Świąt Bożego Narodzenia odwiedził okręt, aby odprawić mszę dla katolickich członków załogi. Opuścił okręt w pobliżu Pohang. Trzy dni później, ostatniego dnia roku 1951, "Wisconsin" wrócił do Yokosuki.
Pancernik pozostawał w japońskim porcie do 8 stycznia 1952 roku, po czym kolejny raz udał się na wody koreańskie. Następnego dnia dotarł do Pusan. 10 grudnia 1952 roku okręt odwiedził prezydent Korei Południowej Rhee Syng-man wraz z żoną. Prezydent i jego żona zostali przywitani z wszystkimi honorami wojskowymi, a po przybyciu na pokład odznaczyli wiceadmirała Martina koreańskim orderem "Order of the Military Merit".
Okręt wrócił na pozycję artyleryjską 11 stycznia i w kolejnych dniach wspierał ogniem ciężkich dział amerykańską 1. D.Mar. i 1. Korpus Południowokoreański. Tak jak wcześniej jego głównymi celami był punkty dowodzenia, schrony, bunkry, miejsca koncentracji żołnierzy wroga oraz pozycje moździerzy i trwał w pogotowiu, aby ostrzeliwać wroga po wezwaniu wsparcia przez żołnierzy piechoty. 14 stycznia, ostrzelał także oddziały wroga znajdujące się w otwartym polu na żądanie 1 Korpusu.
Ponownie zawinął do Sasebo i ponownie połączył się z TF 77 w pobliżu wybrzeży Korei, a następnie 23 stycznia wrócił na pozycję artyleryjską. Trzy dni później popłynął ponownie w rejon Kojo aby uczestniczyć w koordynowanym ataku artyleryjsko-lotniczym. Tego samego dnia wrócił jednak do strefy wsparcia artyleryjskiego i na żądanie 1 D.Mar. ostrzelał punkt dowodzenia i centrum komunikacyjne 15. Północnokoreańskiej Dywizji.
Wracając do Wonsan pod koniec stycznia "Wisconsin" zbombardował wrogie działa w Hodo Pando, zanim popłynął uzupełnić zapasy do Sasebo. Pancernik dołączył do TF 77 2 lutego i następnego dnia zbombardował budynki stacji kolejowej i inne budynki w Hodo Pando i Kojo przed ponownym połączeniem z TF 77. Po uzupełnieniu zapasów w Yokosuce kilka dni później pancernik ponownie wrócił do rejonu Koson i wznowił ostrzał artyleryjski: zniszczył most kolejowy i małą stocznię. Ostrzeliwał też linie okopów wroga.
26 lutego "Wisconsin" przybył do Pusan, gdzie okręt wizytowali: wiceadmirał Shon, dowódca operacji morskich Republiki Koreańskiej, ambasador amerykański J.J. Muccio i kontradmirał Scott-Montcrief z Royal Navy, dowódca grupy operacyjnej Task Group 95.12. Okręt opuścił port południowokoreański następnego dnia i osiągnął Yokosukę 2 marca, a tydzień później przepłynął do Sasebo, gdzie przygotowywał się do powrotu na wody koreańskie.
15 marca 1952 roku "Wisconsin" dotarł do Kimchaek i skoncentrował swój ogień na nieprzyjacielskim transporcie kolejowym. Wcześnie rano zniszczył pociąg z żołnierzami uwięziony w zniszczonym tunelu. Tego wieczora okręt otrzymał pierwsze trafienie w swej historii – jeden z czterech pocisków wystrzelonych z północnokoreańskiej baterii dział kalibru 155 mm przebił osłonę działa przeciwlotniczego 40 mm. Spowodowało to niewielkie uszkodzenia, a trzech ludzi zostało rannych. "Wisconsin" zniszczył tę baterię salwą dział 406 mm. Po udzieleniu raz jeszcze wsparcia ogniowego 1. D.Mar. pancernik wrócił do Japonii 19 marca.
Zastąpiony w roli okrętu flagowego amerykańskiej Siódmej Floty przez siostrzany okręt USS "Iowa" (BB-61), "Wisconsin" opuścił 1 kwietnia Yokosukę i udał się na wody amerykańskie. W drodze do macierzystego portu odwiedził na krótko wyspę Guam, gdzie wziął udział w uwieńczonych sukcesem testach największego doku pływającego US Navy – w dniach 4-5 kwietnia 1952 roku jako pierwszy okręt typu "Iowa" użył tego typu konstrukcji. Następnie kontynuował podróż przez Pacyfik, odwiedzając jeszcze po drodze Pearl Harbor. Do Long Beach w Kalifornii dopłynął 19 kwietnia; następnie udał się do Norfolk.
Lata 1952-1986.
9 czerwca 1952 "Wisconsin" podjął ponownie rolę okrętu szkolnego biorąc kursantów do Greenock, Brestu i Zatoki Guantanamo, kończąc rejs w Norfolk. Opuścił Hampton Roads 25 sierpnia i uczestniczył w ćwiczeniach morskich NATO (Operacja "Mainbrace"), które odbywały się w pobliżu Greenock. Po powrocie po ćwiczeniach do Norfolk, "Wisconsin" udał się na przegląd do tamtejszej stoczni. Pancernik pozostawał we Flocie Atlantyckiej do połowy 1953 roku, służąc jako okręt szkolny i uczestnicząc w ćwiczeniach. Po miesiącach rutynowej służby okręt opuścił Norfolk 9 września 1953, kierując się na Daleki Wschód.
Płynąc przez Kanał Panamski, pancernik dotarł do Japonii, gdzie 12 października zmienił USS "New Jersey" (BB-62) w roli okrętu flagowego Siódmej Floty. W następnych miesiącach "Wisconsin" wizytował japońskie porty w Kobe, Sasebo, Yokosuce, Otaru i Nagasaki. Święta Bożego Narodzenia spędził w Hongkongu. 1 kwietnia 1954 roku został zwolniony z obowiązków okrętu flagowego i 4 maja 1954 roku wrócił do Norfolk, po drodze odwiedzając Long Beach.
11 czerwca wszedł do stoczni w Norfolk na krótki przegląd, a 12 czerwca wziął kolejny turnus kadetów na rejs szkoleniowy. Po odwiedzinach Greenock, Brestu i Zatoki Guantanamo, okręt wrócił do stoczni norfolskiej na naprawy. Krótko później uczestniczył w ćwiczeniach Floty Atlantyckiej jako okręt flagowy dowódcy Drugiej Floty. Opuścił Norfolk w styczniu 1955, by wziąć udział w Operacji "Springboard", podczas której odwiedził Port-au-Prince na Haiti. Później wrócił do Norfolk, zabrał kolejny kurs kandydatów na oficerów i w letnim rejsie odwiedził Edynburg, Kopenhagę i Zatokę Guantanamo, zanim wrócił do USA.
Po ukończeniu większego przeglądu w stoczni w Nowym Jorku okręt popłynął na Morze Karaibskie, biorąc udział w kolejnych ćwiczeniach letnich. Podczas tego rejsu odwiedził ponownie Port-au-Prince, a później także Tampico w Meksyku i Cartagnę w Kolumbii. Wrócił do Norfolk ostatniego dnia marca 1956. 19 października 1955 roku w czasie rejsu po rzece East River w porcie nowojorskim pancernik wszedł przypadkowo na mieliznę, jednak już po godzinie okręt był wolny, a całe zdarzenie skończyło się bez większych uszkodzeń okrętu.
W kwietniu i na początku maja pancernik operował w pobliżu wybrzeży Wirginii. 6 maja miał kolizję z niszczycielem USS "Eaton" (DDE-510) w silnej mgle. Pancernik został wysłany do Norfolk z dużymi uszkodzeniami dziobu i tydzień później wszedł do suchego doku w Norfolk Naval Shipyard. Aby przyspieszyć naprawy i umożliwić okrętowi wzięcie udziału w kolejnym rejsie z kandydatami na oficerów skorzystano z nietypowego rozwiązania. 120-tonowa, 21-metrowa sekcja dziobu została odcięta z nieukończonego pancernika typu "Iowa", USS "Kentucky" (BB-66), i przetransportowana na barce (w jednej części) ze stoczni w Newport News przez Hampton Roads do stoczni norfolskiej. Pracując 24 godziny na dobę załoga okrętu i personel stoczni zamontowali nowy dziób w miejsce starego w 16 dni. 28 czerwca 1956 roku okręt był gotowy do wyjścia w morze.
"Wisconsin" wrócił do rejsów treningowych 9 lipca 1956. Jesienią 1956 roku pancernik uczestniczył w ćwiczeniach Floty Atlantyckiej. Wrócił do portu 8 listopada 1956 roku i wszedł do stoczni tydzień później. Pancernik przeszedł poważny remont, który zakończył się 2 stycznia 1957 roku.
Po lokalnych operacjach w pobliżu wybrzeży Wirginii, które odbyły się w dniach 3–4 stycznia 1957 i 9–11 stycznia, pancernik opuścił Norfolk 16 stycznia, meldując się dowódcy Fleet Training Group w Zatoce Guantanamo. Okręt służył admirałowi Henry'emu Crommelinowi jako okręt flagowy podczas ćwiczeń w bombardowaniu celów nabrzeżnych i innych ćwiczeń, które odbyły się w pobliżu wyspy Culebra, w rejonie Puerto Rico, w dniach 2–4 lutego 1957 roku. Później pancernik wrócił do Norfolk 7 lutego i uczestniczył w lokalnych operacjach. 27 marca okręt popłynął na Morze Śródziemne, mijając Gibraltar 6 kwietnia 1957 roku i spotykając się tego samego dnia z zespołem operacyjnym TF 60 na Morzu Egejskim. Następnie zameldował się z zespołem w Turcji na ćwiczenia NATO "Exercise Red Pivot".
Po opuszczeniu Zatoki Xeros 14 kwietnia, pancernik odwiedził Neapol cztery dni później, a następnie kontynuował ćwiczenia we wschodniej części Morza Śródziemnego. W trakcie tych ćwiczeń załoga okrętu uratowała pilota i członka załogi samolotu z lotniskowca USS "Forrestal" (CVA-59), którzy uczestniczyli w wypadku samolotu. "Wisconsin" dotarł do Walencji 10 maja, a trzy dni później okręt odwiedzili oficjele wojskowi i cywilni z miasta.
Okręt opuścił Walencję 17 kwietnia i dopłynął do Norfolk 27 maja. Tego dnia kontradmirał L.S. Parks zastąpił kontradmirała Crommelina na stanowisku dowódcy 2. Dywizjonu Pancerników. Opuszczając 19 czerwca Norfolk, pancernik zabrał ze sobą kolejny kurs kadetów i udał się przez Kanał Panamski na wody południowoamerykańskie, gdzie dopłynął do Valparaiso 3 lipca. Osiem dni później okręt wrócił przez Kanał na wody atlantyckie.
Po ćwiczeniach w Zatoce Guantanamo i w pobliżu Culebra pancernik dopłynął do Norfolk 5 sierpnia i uczestniczył w lokalnych operacjach do końca września. Później wziął udział w ćwiczeniach NATO, które odbyły się w pobliżu Wysp Brytyjskich.
Dni okrętu jako jednostki będącej w aktywnej służbie były już policzone, gdy przygotowywał się do swojego ostatniego rejsu. 4 listopada opuścił Norfolk z dużą grupą prominentnych gości na pokładzie. Osiągnął Nowy Jork 6 listopada, wyładował gości i 8 listopada popłynął do Bayonne w stanie New Jersey, gdzie odbyły się prace związane z przygotowaniem okrętu do przeniesienia do rezerwy. "Wisconsin" został przeniesiony do rezerwy 8 marca 1958 roku w Bayonne i dołączył do amerykańskiej floty rezerwowej (znanej – w języku angielskim – jako "naftalinowa flota"). Wycofanie okrętu oznaczało, że Stany Zjednoczone nie będą miały ani jednego okrętu tej klasy w aktywnej służbie po raz pierwszy od 1895 roku. Przeniesiony do Philadelphia Naval Shipyard "Wisconsin" pozostawał, wraz ze swym siostrzanym okrętem USS "Iowa", w rezerwie do lat osiemdziesiątych XX wieku.
Reaktywacja (1986-1990).
Częścią planu "600-ship Navy", podjętego przez Sekretarza Marynarki Johna F. Lehmana za prezydentury Ronalda Reagana, była reaktywacja pancernika. "Wisconsin" został 1 kwietnia 1986 roku przeholowany do stoczni Avondale Shipyard w Nowym Orleanie, aby wykonać prace modernizacyjne konieczne do ponownego włączenia do służby. Pancernik został następnie przeholowany 2 stycznia 1986 roku ze stoczni Avondale do stoczni Ingalls, aby otrzymać nowoczesne uzbrojenie. Podczas modernizacji z pancernika zdjęto wszystkie działka przeciwlotnicze kalibru 20 mm i 40 mm (z powodu ich nieefektywności w zwalczaniu współczesnych samolotów odrzutowych i rakiet przeciwokrętowych). Dodatkowo zostały także usunięte dwa działa 127 mm (5 cali) zamontowane na rufie.
W ciągu kilku miesięcy okręt otrzymał nowoczesne uzbrojenie. Były to cztery poczwórne wyrzutnie rakiet przeciwokrętowych typu AGM-84 Harpoon, osiem wyrzutni "Armored Box Launcher" (ABL) z 32 pociskami typu BGM-109 Tomahawk i cztery systemy obrony bezpośredniej typu Phalanx (służące do zwalczania rakiet przeciwokrętowych). Okręt otrzymał także osiem bezzałogowych samolotów RQ-2 Pioneer sterowanych bezprzewodowo (zamieniły helikoptery służące wcześniej do naprowadzania dział kalibru 406 mm). Modernizacja objęła także radary i systemy kontroli ognia. Ulepszono także zdolności prowadzenia wojny elektronicznej. Tak uzbrojony "Wisconsin" został oficjalnie przywrócony do służby 22 października 1988 w Pascagoula w stanie Mississippi i przydzielony do amerykańskiej Floty Atlantyckiej.
Pancernik spędził pierwszą połowę 1989 roku prowadząc ćwiczenia na Atlantyku i w pobliżu wybrzeży Puerto Rico, po czym wrócił do stoczni Philadelphia Naval Shipyard na remont, który potrwał do końca roku. W połowie roku 1990 pancernik uczestniczył w ćwiczeniach floty.
I wojna w Zatoce Perskiej (1990-1991).
2 sierpnia 1990 roku armie irackie na rozkaz Saddama Husseina zaatakowały Kuwejt. W połowie miesiąca prezydent USA George H.W. Bush, zgodnie z doktryną Cartera, wysłał pierwszych żołnierzy i silne wsparcie morskie do Arabii Saudyjskiej i do obszaru Zatoki Perskiej, w celu stworzenia wielonarodowych sił zbrojnych, które miały się przeciwstawić irackiemu dyktatorowi. 7 sierpnia 1990 "Wisconsin" otrzymał rozkaz nakazujący mu wzięcie udziału w operacji "Pustynna Tarcza" i dotarł do Zatoki Perskiej 23 sierpnia. Kiedy operacja "Pustynna Tarcza" przeszła w operację "Pustynna Burza" pancernik wziął w niej udział w sposób bardzo podobny do tego, w jaki brał udział w wojnie koreańskiej czterdzieści lat wcześniej – ostrzeliwując z morza obiekty na lądzie. Wraz z siostrzanym okrętem USS "Missouri" (BB-63) odpalał rakiety Tomahawk przeciw wojskom irackim. Okręty te były pierwszymi, które odpaliły rakiety podczas Wojny w Zatoce Perskiej. "Wisconsin" dodatkowo służył jako okręt naprowadzający w ataku przy użyciu rakiet Tomahawk (ang. "Tomahawk Land Attack Missile" (TLAM)) w Zatoce Perskiej, kierując sekwencjami odpalania jakie zostały przewidziane w początkowym ataku operacji Pustynna Burza oraz odpalając samemu 24 pociski TLAM podczas pierwszych dwóch dni kampanii. Pancernik także pełnił rolę lokalnego koordynatora zwalczania zagrożeń z powierzchni ziemi i morza dla Grupy Bojowej Obszaru Północnej Zatoki Perskiej (ang. Northern Persian Gulf Surface Action Group).
"Wisconsin" eskortowany przez fregatę USS "Nicholas" (FFG-47) zastąpił "Missouri" 6 lutego 1990 roku, a następnie odpowiedział na pierwszą skierowaną do niego prośbę o wsparcie ogniowe ze strony piechoty od marca 1952 roku. Pancernik, który został jako ostatni przywrócony do służby z pancerników typu "Iowa", wystrzelił 11 pocisków na odległość 19 mil (ok. 35 km) niszcząc iracką baterię artylerii w południowym Kuwejcie. Używając, po raz pierwszy w walce, bezzałogowego aparatu latającego (ang. "Unmanned Aerial Vehicle" – UAV) jako środka rozpoznania, pancernik zniszczył irackie cele naziemne i łodzie, które były używane podczas rajdów na wybrzeże saudyjskie. 7 lutego okręt ostrzelał ogniem dział stanowiska irackiej artylerii, baterie rakietowe i stanowiska walki elektronicznej na wybrzeżu. Używając szesnastocalowych dział do zwalczania celów morskich, kilkoma salwami zniszczył 15 łodzi irackich i kilka pirsów w marinie Khawr al-Mufattah.
W odpowiedzi na żądanie wsparcia artyleryjskiego przez wojska koalicji, działa pancernika kolejny raz wystrzeliły 9 lutego, bombardując irackie bunkry i stanowiska artylerii oraz pozycje żołnierzy w pobliżu Chafii, gdy wojska irackie zostały wypchnięte z miasta przez saudyjskie i katarskie czołgi.
21 lutego jeden z UAV należących do pancernika zaobserwował kilka ciężarówek zaopatrzeniowych na irackim punkcie dowodzenia. Okręt ostrzelał z najcięższych dział kompleks budynków, niszcząc bądź ciężko uszkadzając dziesięć z nich. "Wisconsin" i "Missouri" zmieniały się na stanowisku okrętu ostrzeliwującego ląd, niszcząc ogniem szesnastocalowych dział wrogie cele i zmiękczając obronę na wybrzeżu Kuwejtu, co miało umożliwić ewentualny desant z morza.
W nocy 23 lutego "Missouri" i "Wisconsin" wycelowały swe działa w wyspę Faylaka, aby wspierać ofensywę w Iraku. Okręty przeprowadziły atak dywersyjny, który miał utwierdzić dowództwo wojsk irackich w przekonaniu, że wojska koalicji przygotowują się do ataku od strony morza za pomocą desantu amfibijnego. W rzeczywistości atak głównymi siłami został przeprowadzony na innym odcinku frontu. Pancerniki ostrzelały znane koalicji pozycje obronne na wyspie. Krótko po tym, jak "Missouri" skończył ostrzeliwanie wyspy Faylaka "Wisconsin", stale poza horyzontem (przez co pozostając poza zasięgiem widoczności wojsk irackich), katapultował pojazd UAV RQ-2 Pioneer, aby móc skutecznie koordynować ogień najcięższych dział. Gdy dron pancernika pojawił się nad wyspą, pilot urządzenia dostał rozkaz takiego pokierowania urządzeniem, aby przeleciało ono nisko nad pozycjami irackimi, żeby żołnierze zrozumieli, że będą jeszcze raz celem ostrzału pancernika. Iraccy żołnierze słysząc dźwięk pracującego silnika RQ-2 i mając w pamięci efekty ostrzału ich pozycji najcięższymi pociskami pancernika "Missouri", wywiesili białą flagę z zamiarem poddania się, co z niedowierzaniem zostało przyjęte przez operatora UAV. Zdziwiony widokiem powiewających białych flag nad celem operator wezwał oficera dowodzącego okrętem, komandora Davida S. Billa III i spytał "Sir, they want to surrender, what should I do with them?" ("Sir, oni chcą się poddać, co powinienem z nimi zrobić?"). Incydent z poddaniem się żołnierzy irackich bezzałogowemu pojazdowi z pancernika USS "Wisconsin" stał się jednym z bardziej znanych momentów pierwszej wojny w Zatoce Perskiej. Był to także pierwszy przypadek poddania się wrogich żołnierzy bezzałogowemu samolotowi kontrolowanemu przez okręt.
Następnego dnia okręt przeprowadził dwa strzelania mające na celu zniszczenie sił irackich zabarykadowanych w kilku bunkrach. Będący świadkiem efektów ostrzału pozycji irackich przez działa pancernika dowódca saudyjski skomentował tak atak: "I wish we had a battleship in our navy." ("Chciałbym żebyśmy my także mieli pancernik w naszej flocie")
Zarówno "Wisconsin", jak i "Missouri" przekroczyły milionfuntowy (ok. 450 ton) limit pocisków artyleryjskich i rakiet wystrzelonych na irackie terytoria zanim prezydent George H.W. Bush zakończył działania wojenne 28 lutego. Salwa z dział pancernika "Wisconsin" była ostatnim ostrzałem artyleryjskim wspierającym z morza działania na lądzie w tej wojnie. "Wisconsin" pozostawał w Zatoce Perskiej po ogłoszeniu zawieszenia broni i wrócił do domu dopiero 28 marca 1991 roku. Podczas 6 miesięcy służby w Zatoce Perskiej na pokładzie pancernika wykonano 661 bezpiecznych lądowań helikopterów, UAV pancernika wylatały 348 godzin a okręt przepłynął 46 000 mil morskich (ok. 85 100 km). Pancernik wystrzelił 528 pocisków 406 mm, 881 pocisków 127 mm oraz 5200 pocisków 20 mm z systemu Phalanx.Ponieważ wszystkie cztery pancerniki zostały wycofane ze służby i skreślone z Rejestru Jednostek Marynarki po wojnie w Zatoce Perskiej, był to ostatni konflikt w którym wzięły aktywny udział pancerniki amerykańskie.
Okręt-muzeum (od 1992).
Wraz z upadkiem Związek Socjalistycznych Republik Radzieckich na początku lat 90. XX wieku i zmniejszeniem zagrożenia wojną światową, budżet wojskowy Stanów Zjednoczonych został znacznie zmniejszony. Wysokie koszty utrzymania (duża załoga, znaczne ilości paliwa zużywanego podczas rejsów itd.) spowodowały, że postanowiono przenieść pancerniki do rezerwy. "Wisconsin" został wycofany ze służby 30 września 1991 r. i skreślony z Rejestru Jednostek Floty 12 stycznia 1995. 15 października 1996 roku został przeniesiony do stoczni Norfolk Naval Shipyard, a 12 lutego 1998 został ponownie wpisany do Rejestru. 7 grudnia 2000 pancernik został przeholowany ze stoczni norfolskiej do Narodowego Centrum Marynarki Nauticus w Norfolk. Stojąc na kotwicy w pobliżu muzeum udostępnia swój pokład zwiedzającym. Jednak wejście pod pokład jest zabronione, a okręt nadal znajduje się w posiadaniu Marynarki USA i jest uważany za część Floty Rezerwowej.
"Wisconsin" jest wymieniany jako jeden z dwóch pancerników amerykańskich, które US Navy powinna posiadać zgodnie z aktem prawnym "National Defense Authorization Act" z 1996 roku (drugi to "Iowa"). Oba pancerniki pozostają w amerykańskiej Flocie Rezerwowej jako okręty mogące zostać wykorzystane do bombardowania wybrzeża, ponieważ mają działa kalibru 406 mm, które mogą strzelać pociskami o masie 1225 kg na odległość 24 mil morskich. Jednak "Wisconsin" ma już ponad 60 lat i potrzebna byłaby generalna modernizacja przed powrotem do aktywnej służby. Ponieważ większość technologii użytych przy budowie pancernika datuje się na lata II wojny światowej, natomiast rakiety i broń wojny elektronicznej na lata 80., nie spełnia on dzisiejszych standardów i większość elementów (szczególnie tych elektronicznych) nadaje się do wymiany bądź modernizacji. Dodatkowo podczas I wojny w Zatoce Perskiej głównym utrudnieniem dla manewrów pancernika były irackie miny morskie – broń tania i dość skuteczna, a trudna do zwalczania. Raporty internetowe sugerują, że większość bombardowań mogłaby być przeprowadzona równie skutecznie przez Fregaty rakietowe typu "Oliver Hazard Perry", uzbrojone w szybkostrzelne działa kalibru 76 mm. Dodatkowo, koszt modernizacji pancerników "Iowa" i "Wisconsin" jest oceniany na znaczne sumy: reaktywacja około 500 milionów dolarów, a pełny program modernizacyjny to 1,5 miliarda dolarów.
17 marca 2006 roku sekretarz Departamentu Marynarki wykorzystał swoje uprawnienia do skreślenia pancerników "Iowa" i "Wisconsin" z rejestru, co umożliwiło przekazanie obu okrętów jako daru dla muzeów (z przeznaczeniem na okręt-muzeum), jednak Kongres amerykański był "głęboko zaniepokojony" ("deeply concerned") stratą ewentualnego artyleryjskiego wsparcia morskiego, które zapewniały pancerniki. Kongres uważał, że "wysiłki marynarki aby ulepszyć, bądź zrównoważyć te zdolności, są wysoce problematyczne" ("...navy efforts to improve upon, much less replace, this capability have been highly problematic").
Dlatego Izba Reprezentantów zadała pytanie, czy pancerniki powinny być trzymane w rezerwie, i czy mogą być kiedyś użyte. Kongres stwierdził, że muszą być spełnione poniższe warunki, aby (w razie potrzeby) "Wisconsin" mógł wrócić do aktywnej służby:
Te cztery warunki są zbliżone do oryginalnych trzech warunków postawionych w akcie ("Nation Defense Authorization Act") z roku 1996, który określał sposób utrzymania pancernika, gdy był on w "naftalinowej flocie". Jest jednak mało prawdopodobne, że te warunki uniemożliwią realizację obecnych planów przekształcenia pancernika USS "Wisconsin" w okręt muzealny stojący na cumach w Norfolk.
Odznaczenia.
"Wisconsin" zdobył pięć odznaczeń bojowych (ang. "battle star") za służbę w II wojnie światowej i jedno za służbę w wojnie koreańskiej. Okręt otrzymał także proporzec bojowy (ang. "Combat Action Ribbon") za wojnę koreańską i wojnie w Zatoce Perskiej. Dostał też pochwałę (ang. "Navy Unit Commendation") za służbę podczas wojny w Zatoce Perskiej. Otrzymał także kilka innych odznaczeń i nagród za służbę w tych trzech wojnach.
Dane taktyczno-techniczne.
Charakterystyka ogólna.
Uwaga! Tony metryczne, czyli 1 tona = 1000 kg.
Opancerzenie.
Uwaga! Na podstawie m.in. Norman Friedman "US Battleships", USNIP Annapolis 1985 r.
Uzbrojenie.
1944
1990
Wyposażenie radioelektroniczne (1990 rok).
Radary
Systemy walki radioelektronicznej (WRE)

</doc>
<doc id="786972" url="https://pl.wikipedia.org/wiki?curid=786972" title="243 Daktyl">
243 Daktyl



</doc>
<doc id="786973" url="https://pl.wikipedia.org/wiki?curid=786973" title="Skikjöring">
Skikjöring



</doc>
<doc id="786975" url="https://pl.wikipedia.org/wiki?curid=786975" title="Nisza osuwiska">
Nisza osuwiska



</doc>
<doc id="786976" url="https://pl.wikipedia.org/wiki?curid=786976" title="Patent europejski">
Patent europejski

Patent europejski – patent przyznawany przez Europejski Urząd Patentowy na mocy Konwencji o udzielaniu patentów europejskich.
Patentu europejskiego nie należy kojarzyć z państwami członkowskimi Unii Europejskiej, bowiem nie jest to patent europejski w sensie UE. Konwencja o Udzielaniu Patentów europejskich nie jest też aktem prawa europejskiego. Patent europejski po przyznaniu staje się równoważny patentowi narodowemu w każdym z państw-członków Europejskiej Organizacji Patentowej wskazanych przez wnioskodawcę we wniosku o udzielenie patentu europejskiego. Na podstawie patentu europejskiego można domagać się ochrony w krajowym urzędzie patentowym, oraz w Europejskim Urzędzie Patentowym.

</doc>
<doc id="786978" url="https://pl.wikipedia.org/wiki?curid=786978" title="Potamogeton natans">
Potamogeton natans



</doc>
<doc id="786981" url="https://pl.wikipedia.org/wiki?curid=786981" title="Rdestnica pływająca">
Rdestnica pływająca

Rdestnica pływająca ("Potamogeton natans" L.) – gatunek rośliny należący do rodziny rdestnicowatych ("Potamogetonaceae"). 
Rozmieszczenie geograficzne.
Gatunek szeroko rozprzestrzeniony w wodach na całej półkuli północnej. Na półkuli południowej dużo rzadszy, notowany tutaj we wschodniej Afryce, wschodniej Australii i na Nowej Zelandii. Występuje głównie na obszarach o klimacie umiarkowanym i podzwrotnikowym. W Europie jest pospolity na całym obszarze, jego północna granica zasięgu biegnie przez 65° szerokości geograficznej na Półwyspie Skandynawskim i w Islandii. Ku południowi Europy staje się jednak rzadszy. W Polsce jest pospolity (+4 w 5-stopniowej skali częstości występowania). Brak go tylko w wyższych partiach gór. Jest najbardziej pospolitym gatunkiem rdestnic w Polsce.

</doc>
<doc id="786982" url="https://pl.wikipedia.org/wiki?curid=786982" title="CAES">
CAES

CAES (ang. "Compressed Air Energy Storage") – magazynowanie energii za pomocą sprężonego powietrza, stosowane jako alternatywa dla elektrowni szczytowo-pompowych. 
Energia elektryczna o niskim koszcie, dostępna w nocy i w weekendy, wykorzystywana jest do sprężania powietrza do około 70 atmosfer w wielkich podziemnych jaskiniach (np. opuszczone kopalnie). W szczycie zapotrzebowania na energię elektryczną, powietrze jest pobierane z takiego magazynu i wykorzystywane do napędzania turbin. Problemem w tym rozwiązaniu są zmiany temperatury.
Termodynamika procesu.
Podczas kompresji powietrze się ogrzewa, a podczas dekompresji ochładza. Istnieją trzy podstawowe rozwiązania tego problemu
Rozwiązania techniczne.
W klasycznych rozwiązaniach opartych o proces diabatyczny pobierane z magazynu powietrze jest wykorzystywane w klasycznej turbinie gazowej – ogrzewane w komorze spalania, a następnie wykorzystywane do napędu turbiny. Zgromadzenie sprężonego powietrza umożliwia eliminację w obiegu turbiny sprężarki powietrza wlotowego, która zużywa ok. 60% energii mechanicznej produkowanej przez turbinę. W ten sposób prawie cała energia mechaniczna turbiny jest używana do napędu generatora elektrycznego.
Występują także rozwiązania nie wymagające dostarczania dodatkowej energii cieplnej – zarówno oparte na ogrzaniu rozprężanego powietrza ciepłem otoczenia (proces izotermiczny), jak również wykorzystujące ciepło zakumulowane w trakcie ładowania magazynu energii (proces adiabatyczny).

</doc>
<doc id="786984" url="https://pl.wikipedia.org/wiki?curid=786984" title="Kępka Peyera">
Kępka Peyera

Kępki Peyera – stanowią część układu immunologicznego, związaną z błoną śluzową przewodu pokarmowego (GALT). Są to skupiska grudek limfatycznych skupionych znajdujących się w błonie śluzowej i podśluzowej jelita cienkiego (głównie w jelicie krętym oraz jelicie grubym)
Kępki Peyera zawierają grudki limfatyczne, w których przeważają limfocyty B, w obszarach między grudkami występują przede wszystkim limfocyty T, a pokryte są one zewnętrzną warstwą komórek nabłonkowych zawierających wyspecjalizowane komórki M (ang. "M cells" lub "microfold cells"). Komórki M pobierają różne antygeny ze światła jelita (np. antygeny bakteryjne) i przekazują je leżącym głębiej komórkom: makrofagom i komórkom dendrytycznym, które prezentują antygeny limfocytom T.
Nazwa pochodzi od szwajcarskiego lekarza Johanna Conrada Peyera, który po raz pierwszy je opisał.
Funkcja kępek Peyera.
Kępki Peyera odgrywają rolę w:

</doc>
<doc id="786985" url="https://pl.wikipedia.org/wiki?curid=786985" title="Beskidzkie Morskie Oko">
Beskidzkie Morskie Oko

Beskidzkie Morskie Oko (zwane też Morskim Okiem) – to jedno z największych w polskich Karpatach fliszowych jezior osuwiskowych.
Zlokalizowane jest w Szymbarku, na zboczu Maślanej Góry, na pograniczu Beskidu Niskiego i Pogórza Karpackiego. Powstało ono w niszy osuwiskowej największego osuwiska na terenie polskich Karpat – tzw. osuwiska Szklarki. Osuwisko to utworzyło się w 1784 roku, a odnowione zostało w roku 1913. Wtedy też powstało jeziorko o wymiarach ok. 50 × 20 metrów. Ostatnie większe obsunięcia materiału skalnego miały miejsce w roku 1974. Widoczna jest tutaj ogromna nisza osuwiska i wielki jęzor, który jest porośnięty drzewami, lecz nie całkiem stabilny.
Jeziorko znajduje się w bezpośrednim sąsiedztwie rezerwatu przyrody Jelenia Góra.
W lecie jeziorko wysycha częściowo lub całkowicie i jego odnalezienie było do niedawna trudne. Aby ułatwić to turystom, wyznaczono ścieżkę spacerową znakowaną znakami niebieskimi.
Trasa ścieżki spacerowej.
 Szymbark-Łęgi – Maślana Góra (753 m n.p.m.)

</doc>
<doc id="786987" url="https://pl.wikipedia.org/wiki?curid=786987" title="Premierzy Demokratycznej Republiki Konga">
Premierzy Demokratycznej Republiki Konga



</doc>
<doc id="786991" url="https://pl.wikipedia.org/wiki?curid=786991" title="Ustrój miasta stołecznego Warszawy">
Ustrój miasta stołecznego Warszawy

Zagadnienia ustroju miasta stołecznego Warszawy reguluje "ustawa z dnia 15 marca 2002 r. o ustroju miasta stołecznego Warszawy". Stanowi ona, iż Warszawa jest gminą mającą status miasta na prawach powiatu. Organem stanowiącym jest Rada m.st. Warszawy. Liczy ona 60 radnych, wybieranych w czteroprzymiotnikowych wyborach (bezpośrednich, równych, powszechnych i w głosowaniu tajnym).
Ustawa stwierdza także, iż poza zadaniami przewidzianymi przepisami dotyczącymi samorządu gminnego i powiatowego, m.st. Warszawa zapewnia warunki niezbędne do:
Zadania te wchodzą w skład zbioru zadań zleconych z zakresu administracji rządowej.
Prezydent miasta stołecznego Warszawy.
Prezydent m.st. Warszawy jest organem wykonawczym miasta. Jest zwierzchnikiem służbowym pracowników urzędu miasta, zwierzchnikiem kierowników miejskich jednostek organizacyjnych, a także służb, inspekcji i straży m.st. Warszawy.
Wybór.
Prezydent m.st. Warszawy wybierany jest przez mieszkańców w wyborach powszechnych, równych, tajnych i bezpośrednich. Przed 2002 prezydent był wybierany przez radę miasta i był przewodniczącym zarządu miasta.
Kompetencje.
Prezydent Warszawy wykonuje:
Do zadań prezydenta należy wykonywanie uchwał Rady m.st. Warszawy oraz zadań określonych przepisami prawa, a w szczególności:
W celu realizacji tych zadań prezydent wydaje zarządzenia.
Urząd Miasta Stołecznego Warszawy.
Jednostką organizacyjną, przy pomocy której prezydent wykonuje swoje zadania, jest Urząd Miasta Stołecznego Warszawy. Prezydent Warszawy powołuje do czterech swoich zastępców oraz skarbnika i sekretarza, i sprawuje nadzór nad ich działalnością. Prezydent, jego zastępcy, skarbnik i sekretarz tworzą zgodnie z przyjętym regulaminem organizacyjnym tzw. zespół koordynujący, podejmujący najważniejsze decyzje wykonawcze i kierujący pracą urzędu. Zapewnienie sprawnego działania urzędu, w szczególności koordynacja działań i prawidłowy przepływ informacji pomiędzy komórkami organizacyjnymi urzędu należy do sekretarza.
Częścią urzędu właściwą dla dzielnicy jest urząd dzielnicy, kierowany przez zarząd dzielnicy z burmistrzem. Podstawowymi komórkami organizacyjnymi urzędu są biura (obecnie jest 39 biur), kierowane przez dyrektorów biur, a urzędów dzielnic – wydziały kierowane przez naczelników wydziałów. Mniejsze komórki w samych biurach również nazywają się wydziałami.
Rada miasta stołecznego Warszawy.
Kompetencje.
Radę m.st. Warszawy tworzy 60 radnych (art. 2 ustawy) wybieranych co pięć lat w wyborach lokalnych. Projekt statutu miasta uchwala Rada m.st. Warszawy po zasięgnięciu opinii rad dzielnic. W przypadku niewyrażenia opinii przez radę dzielnicy w terminie 14 dni od dnia otrzymania wystąpienia, wymóg zasięgnięcia opinii uważa się za spełniony. Projekt statutu m.st. Warszawy podlega uzgodnieniu z Prezesem Rady Ministrów. Uzgodnienie projektu statutu następuje w terminie nie dłuższym niż 30 dni od dnia jego przedłożenia. Jeżeli premier nie zajmie stanowiska w tym terminie określonym, statut uznaje się za uzgodniony. Prezes Rady Ministrów, w przypadku stwierdzenia uchybień, przekazuje projekt statutu do ponownego rozpatrzenia, wskazując termin ich usunięcia. Zmiana statutu następuje w trybie przewidzianym dla jego uchwalenia.
Rada miasta przyjmuje budżet Warszawy oraz kontroluje jego wykonanie, przyjmując lub odrzucając absolutorium.
Jednostki pomocnicze – dzielnice miasta.
W m.st. Warszawie utworzenie jednostek pomocniczych – dzielnic m.st. Warszawy, jest obowiązkowe. Rada Warszawy, w drodze uchwały, po przeprowadzeniu konsultacji z mieszkańcami lub z ich inicjatywy tworzy, łączy, dzieli i znosi jednostki pomocnicze. Zmiany, o których mowa powyżej, następują z dniem 1 stycznia, a w roku, w którym odbywają się wybory do rad gmin mogą następować z dniem wyborów. Statut dzielnicy nadany przez Radę m.st. Warszawy określa nazwę dzielnicy, jej granice, zadania i kompetencje oraz zasady i tryb funkcjonowania jej organów. Obecnie w Warszawie istnieje 18 dzielnic.
Rada dzielnicy.
Organem stanowiącym i kontrolnym dzielnicy jest rada dzielnicy, a organem wykonawczym zarząd dzielnicy.
Wybory do rad dzielnic przeprowadza się łącznie z wyborami do Rady m.st. Warszawy. Do wyborów do rady dzielnicy stosuje się odpowiednio przepisy "ustawy z dnia 5 stycznia 2011 r. – Kodeks wyborczy", dotyczące wyboru radnych do rady w mieście na prawach powiatu, z tym że komitetom wyborczym zgłaszającym kandydatów do rady dzielnicy nie przysługuje prawo do bezpłatnego rozpowszechniania audycji wyborczych w publicznym radiu i publicznej telewizji z tytułu tego zgłoszenia. Wybory do rad dzielnic przeprowadzają dzielnicowe komisje wyborcze powołane w trybie i na zasadach przewidzianych dla gminnych komisji wyborczych w gminach niebędących miastami na prawach powiatu. Podziału dzielnic na okręgi wyborcze dokonuje Rada m.st. Warszawy. Nie można jednocześnie kandydować do rady dzielnicy i do organu stanowiącego jednostki samorządu terytorialnego.
Kadencja rady dzielnicy rozpoczyna się w dniu wyborów i upływa w dniu poprzedzającym następne wybory. Pierwszą sesję rady dzielnicy zwołuje Prezydent m.st. Warszawy w ciągu 7 dni po ogłoszeniu zbiorczych wyników wyborów na obszarze całego kraju. Po upływie tego terminu, pierwszą sesję zwołuje komisarz wyborczy w ciągu 21 dni po ogłoszeniu zbiorczych wyników wyborów na obszarze całego kraju. Pracami rady dzielnicy kieruje przewodniczący rady dzielnicy. W sesjach rady dzielnicy mogą brać udział z głosem doradczym radni m.st. Warszawy.
Zarząd dzielnicy.
Rada dzielnicy wybiera zarząd dzielnicy w liczbie od 3 do 5 osób. W dzielnicach do 100 tys. mieszkańców zarząd dzielnicy liczy 3 osoby. W skład zarządu dzielnicy wchodzi:
Wybór burmistrza dokonywany jest przez radę dzielnicy i następuje w głosowaniu tajnym bezwzględną większością głosów. Pozostali członkowie zarządu wybierani są na wniosek burmistrza zwykłą większością głosów w głosowaniu tajnym. Jeżeli w ciągu 30 dni od dnia pierwszego posiedzenia rady dzielnicy zarząd dzielnicy nie zostanie wybrany, wówczas prawo to przechodzi na Prezydenta m.st. Warszawy, który nie później niż w ciągu 14 dni powołuje zarząd dzielnicy, w tym burmistrza dzielnicy.
Odwołanie burmistrza następuje na wniosek Prezydenta m.st. Warszawy lub na wniosek co najmniej 1/4 ustawowego składu rady bezwzględną większością głosów w głosowaniu tajnym. Odwołanie burmistrza jest równoznaczne z odwołaniem całego zarządu. Rada dzielnicy może odwołać członka zarządu na wniosek burmistrza, Prezydenta m.st. Warszawy lub na wniosek co najmniej 1/4 ustawowego składu rady dzielnicy zwykłą większością głosów w głosowaniu tajnym.
Zadania i kompetencje dzielnicy.
Dzielnica działa na podstawie statutu dzielnicy nadanego przez Radę m.st. Warszawy i innych uchwał Rady m.st. Warszawy przekazujących dzielnicy zadania i kompetencje gminne i powiatowe, zadania zlecone gminie z zakresu administracji rządowej oraz zadania realizowane na podstawie porozumień zawartych pomiędzy jednostkami samorządu terytorialnego.
Ustawa wskazuje, iż do zakresu działania dzielnicy należą sprawy lokalne, a w szczególności:
Budżet dzielnicy.
Gospodarka finansowa dzielnicy prowadzona jest na podstawie załącznika dzielnicowego do uchwały budżetowej m.st. Warszawy, stanowiącego integralną część tej uchwały, określającego środki przeznaczone do dyspozycji dzielnic na realizację ich zadań. Rada dzielnicy przedstawia Radzie m.st. Warszawy opinię na temat załącznika dzielnicowego do projektu uchwały budżetowej.
Środki finansowe przeznaczone do dyspozycji dzielnicy w załączniku, o którym mowa powyżej, nie mogą być mniejsze niż planowane w budżecie m.st. Warszawy dochody stanowiące:
Załącznik, o którym mowa powyżej, określa także dodatkowe środki finansowe, które są przekazywane do dyspozycji dzielnicy, a w szczególności ustawa wymienia:
Przekazując do dyspozycji dzielnicy środki finansowe, o których mowa powyżej, Rada m.st. Warszawy uwzględnia potrzebę zapewnienia skuteczności decentralizacji zadań gminy, równomiernego rozwoju wszystkich dzielnic oraz maksymalnej możliwości zaspokojenia zbiorowych potrzeb wspólnot w dzielnicach. Przekazanie zadań następuje wraz z zapewnieniem środków wystarczających na ich realizację.
Jednoosobowe spółki prawa handlowego m.st. Warszawy.
Do dnia 1 stycznia 2003 roku, wiele z podstawowych zadań o charakterze użyteczności publicznej, mających znaczenie dla całego miasta, wykonywanych było przez warszawskie przedsiębiorstwa komunalne i zakłady budżetowe. Ustawodawca zadecydował jednak, iż wraz z początkiem 2003 roku ulegną one przekształceniu w jednoosobowe spółki prawa handlowego m.st. Warszawy. Tymi przedsiębiorstwami komunalnymi były:
Przekształconymi zakładami budżetowymi są natomiast:
W 2020 roku miasto było właścicielem 22 spółek:
Projekt zmiany z 2017.
W 2017 grupa posłów na Sejm VIII kadencji z Klubu Parlamentarnego Prawo i Sprawiedliwość wniosła projekt ustawy o ustroju m. st. Warszawy tworzącej metropolitalną jednostkę samorządu terytorialnego o nazwie "m. st. Warszawa" obejmującą miasto Warszawa oraz 33 okoliczne gminy. Projekt ustawy wzbudził kontrowersje w gminach, które miałyby wejść w skład nowej jednostki metropolitalnej, w tym w Warszawie, i stał się przyczyną zorganizowania referendów lokalnych w niektórych z nich.

</doc>
<doc id="786996" url="https://pl.wikipedia.org/wiki?curid=786996" title="Prezydenci Dżibuti">
Prezydenci Dżibuti



</doc>
<doc id="786998" url="https://pl.wikipedia.org/wiki?curid=786998" title="Jeziorko osuwiskowe">
Jeziorko osuwiskowe



</doc>
<doc id="787000" url="https://pl.wikipedia.org/wiki?curid=787000" title="Ekologia leśna">
Ekologia leśna

Ekologia leśna - nauka zajmująca się właściwościami leśnych układów ekologicznych, które mają istotne znaczenie dla ustelenia i prawidłowego stosowania zasad leśno-hodowlanych. Dotyczy ona charakterystycznej struktury, wewnętrznej organizacji, zdolności samoregulacyjnych, wydajności produkcyjnej i dynamiki rozwojowej ekosystemów leśnych, a także zmienności związanej z warunkami środowiska przyrodniczego oraz zastosowaniem zabiegów gospodarczych.
Ekologia leśna pozwala interpretować las jako przyrodniczą całość w biosferze, pozwala lepiej zrozumieć prawidłowości, według których las powstaje, rozwija się, oddziałuje na środowisko przyrodnicze, zmienia się w czasie i przestrzeni, produkuje masę organiczną, odnawia się i reaguje w swój swoisty sposób na stosowane w nim zabiegi gospodarcze. 
Wiadomości z zakresu ekologii leśnej stwarzają dogodną podstawę do syntezy wiedzy z zakresu botaniki, meteorologii, klimatologii, gleboznawstwa oraz innych nauk leśnych. 
W ostatnich latach w rozwoju ekologii, w tym również ekologii leśnej nastąpił istotny postęp. Jej rozwój związany jest z rozbudową naukowych podstaw produkcji leśnej w szerokim aspekcie przyrodniczym, obejmującym takie zagadnienia jak: istota lasu, warunki jego istnienia, kształtowania się i budowy, współzależności między jego elementami składowymi, wzajemne stosunki pomiędzy lasem a jego otoczeniem, swoiste właściwości środowisk leśnych, zespołowe życie roślin i zwierząt, charakterystyczne właściwości drzewostanów i ich dynamiki rozwojowej w różnych warunkach przyrodniczych i gospodarczych, typologii lasów i siedlisk leśnych jak również geografii lasów z uwzględnieniem ich historycznych przemian wraz z zagadnieniem funkcji lasów w krajobrazie i funkcji gospodarczo-produkcyjnych. 
Głównym motorem postępu w rozwoju ekologii są zdobycze rewolucji naukowo-technicznej, będącej jedną z konsekwencji przemian cywilizacyjnych, które dokonały się szczególnie w wieku XIX i XX. 

</doc>
<doc id="787001" url="https://pl.wikipedia.org/wiki?curid=787001" title="You're All Living In Cuckooland">
You're All Living In Cuckooland



</doc>
<doc id="787005" url="https://pl.wikipedia.org/wiki?curid=787005" title="Premierzy Dżibuti">
Premierzy Dżibuti



</doc>
<doc id="787006" url="https://pl.wikipedia.org/wiki?curid=787006" title="Songs From Black Mountain">
Songs From Black Mountain



</doc>
<doc id="787008" url="https://pl.wikipedia.org/wiki?curid=787008" title="The Death Of A Dictionary">
The Death Of A Dictionary



</doc>
<doc id="787011" url="https://pl.wikipedia.org/wiki?curid=787011" title="The Distance To Here">
The Distance To Here



</doc>
<doc id="787012" url="https://pl.wikipedia.org/wiki?curid=787012" title="Sebastian Machowski">
Sebastian Machowski



</doc>
<doc id="787014" url="https://pl.wikipedia.org/wiki?curid=787014" title="Imprinting (genetyka)">
Imprinting (genetyka)

Imprinting genomowy, rodzicielskie piętno genomowe, naznaczenie genetyczne − polega na różnym stopniu metylacji genów i metylacji histonów w komórkach jajowych i komórkach plemnikowych. Gen jest metylowany na allelu pochodzącym od jednego z rodziców. Nakładanie imprintingu zachodzi w czasie gametogenezy. Wtedy jest znoszony wzór metylacji odziedziczony po rodzicach i nakładany nowy, zależny od płci. Do zmetylowanego nukleotydu nie mogą się przyczepić czynniki transkrypcyjne, co powoduje wyciszenie genu. 
Zjawisko to pozwala zapobiegać partenogenezie, która jest możliwa u niewielkiej liczby gatunków (np. u pszczół) i powoduje zmniejszenie zmienności organizmów. Imprinting jest wynikiem konkurencji materiału genetycznego żeńskiego (przekazywanie genów, wychowanie potomstwa) i męskiego (odżywianie i rozwój zarodka). 
Gdy z zygoty u myszy, przed zlaniem się jąder komórkowych plemnika i komórki jajowej usuwa się przedjądrze męskie i wprowadza żeńskie, to zarodek zamiera na skutek niedorozwoju trofoblastu, a gdy usuwa się przedjądrze żeńskie i wprowadza męskie - zarodek zamiera na skutek niedorozwoju zarodka. 
Przykładowo imprintingowi ulegają geny Igf2 - gen na insulinopodobny czynnik wzrostu; oddziałuje głównie w macicy, ale niezmetylowany jest allel ojcowski oraz H19 - gen, który wycisza ekspresję Igf2 i ustala się równowaga w rozwoju zarodka między genomem męskim i żeńskim.

</doc>
<doc id="787020" url="https://pl.wikipedia.org/wiki?curid=787020" title="The Dirty Mac">
The Dirty Mac

The Dirty Mac – angielska supergrupa rockowa założona w 1968 roku, w której skład wchodzili John Lennon, Eric Clapton, Keith Richards oraz Mitch Mitchell.
Jedyny występ grupy zarejestrowano 11 grudnia 1968 roku, w telewizyjnym show zespołu The Rolling Stones, pt. „The Rolling Stones Rock and Roll Circus”. Grupa zagrała wtedy piosenkę „Yer Blues”, którą zespół The Beatles opublikował kilka miesięcy wcześniej na swoim albumie "The Beatles", oraz awangardowy utwór Yoko Ono „Whole Lotta Yoko” (przy dodatkowym udziale samej autorki i izraelskiego skrzypka Ivry'ego Gitlisa).

</doc>
<doc id="787021" url="https://pl.wikipedia.org/wiki?curid=787021" title="Birds Of Pray">
Birds Of Pray



</doc>
<doc id="787027" url="https://pl.wikipedia.org/wiki?curid=787027" title="Prezydenci Gabonu">
Prezydenci Gabonu



</doc>
<doc id="787031" url="https://pl.wikipedia.org/wiki?curid=787031" title="The Good, The Bad And The Queen">
The Good, The Bad And The Queen



</doc>
<doc id="787033" url="https://pl.wikipedia.org/wiki?curid=787033" title="Calakmul">
Calakmul

Calakmul (albo Kalakmul) – jedno z największych starożytnych miast Majów na Jukatanie w meksykańskim stanie Campeche, na terenie gminy Calakmul. Miasto leży głęboko w dżungli w Nizinie Petén w odległości około 30 km od granicy z Gwatemalą. Położone na obszarze Rezerwatu Biosfery Calakmul zajmującego powierzchnię 1,8 mln akrów (7300 km²). 
Po raz pierwszy zostało odkryte z powietrza przez biologa Cyrusa L. Lundella z firmy "Mexican Exploitation Chicle Company" 29 grudnia 1931 r. Odkrycie to zostało zgłoszone Sylvanusowi G. Morleyowi z Carnegie Institute. Według Lundella, który nadał nazwę temu miejscu, w języku Majów "ca" miało oznaczać „dwa”, "lak" natomiast „sąsiadujący”, a "mul" „sztuczne wzniesienie” lub „piramidę”. Tak więc "Calakmul" miało znaczyć „Miasto Dwóch Sąsiadujących Piramid”.
Calakmul było głównym ośrodkiem władzy państwa Kaan (nazywanego też „Królestwem Węża”), które na początku swojego istnienia znajdowało się bardziej na północ od Calakmul, które zostało wybudowane już w „późnej erze klasycznej”. Kaan tworzyło sojusz z Caracol a jego głównym konkurentem było Tikál. Dochodzenie do potęgi władców Kaan przedstawia między innymi seria 11 naczyń (zwanych „wazami dynastycznymi”), w skład której wchodzą legendarne postacie, które były twórcami tego państwa. Lennem miasta od około 630 roku było Uxul.
Calakmul liczyło prawdopodobnie 50 tys. mieszkańców. Jak do tej pory na jego obszarze (70 km²) odnaleziono 6250 budowli. Wśród nich znalazł się między innymi mur północny oraz zbiorniki wodne. 45-metrowa piramida (tzw. „struktura 2”) jest największą spośród dotychczasowo odkrytych na Jukatanie. Wiele z budowli powstało z miejscowego wapienia co utrudnia prace archeologiczne. 
Po długim okresie, który upłynął od ekspedycji Morleya w 1932 roku dopiero w latach pomiędzy 1984 i 1994 pojawiły się tu następne wyprawy badawcze, kierowane przez Williama Folana. Obecnie są tu prowadzone prace archeologiczne przez Narodowy Instytut Archeologii i Kultury pod kierownictwem Ramóna Carrasco.
W 2002 roku stanowisko archeologiczne w Calakmul wpisano na listę światowego dziedzictwa UNESCO.
Podczas badania struktury jednej z piramid w kompleksie archeologicznym Calakmul naukowcy odnaleźli na ścianach dobrze zachowane malowidła i hieroglify.

</doc>
<doc id="787036" url="https://pl.wikipedia.org/wiki?curid=787036" title="Kingdom Of Doom">
Kingdom Of Doom



</doc>
<doc id="787039" url="https://pl.wikipedia.org/wiki?curid=787039" title="Ornitolog">
Ornitolog



</doc>
<doc id="787041" url="https://pl.wikipedia.org/wiki?curid=787041" title="Kalakmul">
Kalakmul



</doc>
<doc id="787044" url="https://pl.wikipedia.org/wiki?curid=787044" title="Lobelina">
Lobelina

Lobelina (też: lobelia, latelional) – organiczny związek chemiczny z grupy alkaloidów piperydynowych występujący w nasionach lobelii rozdętej ("Lobelia inflata"). Niegdyś stosowana w medycynie jako środek o działaniu wymiotnym oraz pobudzającym ośrodek oddechowy, a także jako środek przeciwastmatyczny. Lobelina była podawana palaczom, gdyż powodowała wymioty tuż po zapaleniu papierosa. Jednakże ma działanie toksyczne, dlatego została wycofana z lecznictwa.
Towarzyszą jej inne alkaloidy, takie jak lobelanina i lobelanidyna.

</doc>
<doc id="787046" url="https://pl.wikipedia.org/wiki?curid=787046" title="Yukon (Oklahoma)">
Yukon (Oklahoma)

Yukon – miasto w Stanach Zjednoczonych, w stanie Oklahoma, w hrabstwie Canadian.

</doc>
<doc id="787047" url="https://pl.wikipedia.org/wiki?curid=787047" title="Jim Sandlak">
Jim Sandlak

Jim Sandlak (ur. 12 grudnia 1966 w Kitchener w prowincji Ontario w Kanadzie) – kanadyjski były zawodowy hokeista na lodzie. 
Kariera zawodnicza.
W latach 1985–1996 występował w lidze NHL na pozycji prawoskrzydłowego. Wybrany z numerem (4) w pierwszej rundzie draftu NHL w 1985 roku przez Vancouver Canucks. Grał w drużynach: Vancouver Canucks oraz Hartford Whalers. W 1986 roku zdobył wraz z drużyną Kanady srebrny medal Mistrzostw Świata Juniorów. W sezonie 1986-87 wybrany do drużyny najlepszych debiutantów NHL.
W sezonach zasadniczych NHL rozegrał łącznie 549 spotkań, w których strzelił 110 bramek oraz zaliczył 119 asyst. W klasyfikacji kanadyjskiej zdobył więc razem 229 punktów. 821 minut spędził na ławce kar. W play-offach NHL brał udział 5-krotnie. Rozegrał w nich łącznie 33 spotkania, w których strzelił 7 bramek oraz zaliczył 10 asyst, co w klasyfikacji kanadyjskiej daje razem 17 punktów. 30 minut spędził na ławce kar.

</doc>
<doc id="787050" url="https://pl.wikipedia.org/wiki?curid=787050" title="Skijoering">
Skijoering



</doc>
<doc id="787051" url="https://pl.wikipedia.org/wiki?curid=787051" title="Junta Brazylijska (1969)">
Junta Brazylijska (1969)

Wojskowa Junta Brazylijska (port. "Junta Militar") była tymczasową, kolegialną głową państwa i rządu Brazylii przez dwa miesiące w roku 1969. Nieformalnie okres rządów dyktatury wojskowej w Brazylii trwał od 1964 do 1985.
Po tym, jak ówczesny prezydent i wojskowy dyktator kraju, marszałek Artur da Costa e Silva doznał wylewu, który uniemożliwił mu sprawowanie władzy, wyżsi dowódcy wojskowi zdecydowali o usunięciu go ze stanowiska. Funkcję prezydenta przejął ustanowiony przez nich trzyosobowy, kolegialny organ.
Zgodnie z prawem p.o. lub następnym prezydentem powinien zostać wiceprezydent w gabinecie Silvy, Pedro Aleixo. Ten jednak był cywilem, a w owym czasie nieoficjalna doktryna określała Brazylię jako państwo, które może być rządzone jedynie przez wojskowych.
W skład junty wchodziło trzech równoprawnych (żaden z nich nie był jej "przewodniczącym") członków, dowódców poszczególnych rodzajów sił zbrojnych, co tylko podkreślało wojskowe oblicze rządu:
Junta znajdowała się formalnie u władzy od 31 sierpnia do 30 października 1969, kiedy nowym prezydentem został generał Emílio Garrastazu Médici.

</doc>
<doc id="787054" url="https://pl.wikipedia.org/wiki?curid=787054" title="Premierzy Gabonu">
Premierzy Gabonu



</doc>
<doc id="787055" url="https://pl.wikipedia.org/wiki?curid=787055" title="Kodeks Osuna">
Kodeks Osuna

Kodeks Osuna (, także "Pintura del gobernador, alcaldes y regidores de México," dosł. "Obraz gubernatora, burmistrzów i rządców Meksyku") – dokument zawierający informacje dotyczące społeczności azteckiej za czasów kolonialnych.
Kodeks Osuna został utworzony w pomiędzy styczniem a sierpniem 1565 roku. Pierwotnie był manuskryptem wyłącznie obrazkowym. W późniejszym czasie dodano do niego opisy w języku nahuatl i hiszpańskie tłumaczenie. Kodeks był krytyką na rządy wicekróla Luisa de Velasco urzędującego w latach 1563–1566 i jego administracji. Sporządzono go na zamówienie Jeronimo de Valderrama, autochtonicznego "cabildo" jednej z dzielnic miasta Tenochtitlán. Na całość rękopisu składa się siedem dokumentów mówiących o niepłaceniu miejscowych zarządców za rozmaite dobra i usługi wykonywane przez miejscowa ludność, włącznie z budynkami i pomocą domową. Opisany w nim spór był elementem szerszego konfliktu między lokalną administracją, a najwyższymi władzami kolonialnymi.
Kodeks Osuna opisuje również miejscową społeczność Huejytla, ich sytuację ekonomiczną pod zarządami administracji królewskiej oraz plan miasta. Można znaleźć w nim opis przędzenia i tkactwa azteckiego będącego pod hiszpańskimi nadzorem, a także opis wydarzeń, które miały miejsce w Tacuba, Meksyku i Tlatelolco. Znajduje się w nim wykaz nazw miast formalnie poddanych miastu – państwu Tacuba.
W warstwie piktograficznej kodeksu pojawiają się zarówno przedkolumbijskie tytuły szlacheckie, jak i nowe glify stworzone już po podboju Meksyku na oznaczenie władz kolonialnych: tytułów wicekróla i jego urzędników, a także ich imion zapisanych na sposób aztecki.
Faksymile kodeksu wraz z hiszpańskim tłumaczeniem opublikowano w 1878 roku, a reprodukcję tego wydania ponownie w 1947.

</doc>
<doc id="787057" url="https://pl.wikipedia.org/wiki?curid=787057" title="Craig Wolanin">
Craig Wolanin

Craig Wolanin (ur. 27 lipca 1967 roku w Grosse Pointe w stanie Michigan w USA) - amerykański hokeista na lodzie.
Kariera zawodnicza.
W latach 1985 - 1998 występował w lidze NHL na pozycji obrońcy. Wybrany z numerem (3) w pierwszej rundzie draftu NHL w 1985 roku przez New Jersey Devils. Grał w drużynach: New Jersey Devils, Quebec Nordiques, Colorado Avalanche, Tampa Bay Lightning oraz Toronto Maple Leafs. W 1996 roku z drużyną Colorado Avalanche zdobył Puchar Stanleya.
W sezonach zasadniczych NHL rozegrał łącznie 695 spotkań, w których strzelił 40 bramek oraz zaliczył 133 asysty. W klasyfikacji kanadyjskiej zdobył więc razem 173 punkty. 894 minuty spędził na ławce kar. W play-offach NHL brał udział 4-krotnie. Rozegrał w nich łącznie 35 spotkań, w których strzelił 4 bramki oraz zaliczył 6 asyst, co w klasyfikacji kanadyjskiej daje razem - 10 punktów. 67 minut spędził na ławce kar.

</doc>
<doc id="787061" url="https://pl.wikipedia.org/wiki?curid=787061" title="X Mistrzostwa Świata w Lataniu Rajdowym">
X Mistrzostwa Świata w Lataniu Rajdowym

X Mistrzostwa Świata w Lataniu Rajdowym – zawody lotnicze, organizowane między 14 września – 21 września 1997 w Antalii w Turcji, w ramach I Światowych Igrzysk Lotniczych Międzynarodowej Federacji Lotniczej (FAI).
Wszystkie trzy medalowe miejsce indywidualnie oraz pierwsze miejsce zespołowo zajęli w nich zawodnicy polscy, a wszystkie pięć polskich załóg znalazło się w pierwszej dziesiątce.
Uczestnicy.
W zawodach brały udział 82 załogi z Polski (5), RPA (5), Niemiec (5), Austrii (5), Chile (5), Grecji (5), Czech (4), Słowacji (4), Węgier (4), Turcji (4), Francji (3), Chorwacji (3), Włoch (3), Rosji (3), USA (3), Hiszpanii (2), Wielkiej Brytanii (2), Macedonii (2), Cypru (2), Brazylii (2), Szwajcarii (1), Litwy (1), Nowej Zelandii (1), Słowenii (1), Danii (1), Holandii (1), Luksemburga (1), Mozambiku (1), Indonezji (1), nadto co do dwóch załóg brak danych.
W skład polskiej ekipy wchodziło 5 załóg (pilot / nawigator):
Wśród samolotów używanych przez polskie załogi była m.in. PZL-104 Wilga 2000 SP-WHG.
Przebieg.
W skład poszczególnych trzech konkurencji wchodziły próby wykonywania obliczeń nawigacyjnych, rozpoznania lotniczego i próby lądowania.
Najlepsze załogi w pierwszej konkurencji:
Najlepsze załogi w drugiej konkurencji:
Najlepsze załogi w trzeciej konkurencji:

</doc>
<doc id="787066" url="https://pl.wikipedia.org/wiki?curid=787066" title="Wasyl Kuk">
Wasyl Kuk

Wasyl Kuk, ukr. Васи́ль Степа́нович Кук, ps. „Kowal”, „Łemisz”, „Medwid” ("Wedmid"), "Jurko" (ur. 11 stycznia 1913 w Krasnem koło Złoczowa, zm. 9 września 2007 w Kijowie) – ukraiński działacz wojskowy i nacjonalistyczny, ostatni dowódca UPA (od 1950), więzień polityczny.
Życiorys.
Ukończył państwowe gimnazjum w Złoczowie, następnie studia prawnicze i ekonomiczne na uniwersytecie w Lublinie. Był członkiem Organizacji Ukraińskich Nacjonalistów od jej powstania, na uniwersytecie zorganizował koło OUN, od 1930 członek zarządu OUN powiatu złoczowskiego. W 1934 wraz z bratem Ilarijem został skazany na dwa lata więzienia za zorganizowanie akcji sabotażowych w Złoczowie. Na wolność wyszedł po śmierci marszałka Piłsudskiego. Od 1937 roku działał w konspiracji. We Lwowie kierował laboratorium produkującym bomby wykorzystywane do zamachów na polskich policjantów, organizował podziemną drukarnię koło Podhajec oraz uczestniczył w kilku drobnych akcjach terrorystycznych.
Od 1939 r. w Krakowie, kierował oddziałem organizacyjnym OUN. Od kwietnia 1941 został członkiem Zarządu OUN.
W 1941 r. dowodził grupą marszową kierującą się do Dniepropietrowska. Od 1942 r. był krajowym przewodniczącym OUN.
Od lutego 1943 kierował nacjonalistycznym podziemiem ukraińskim na terenie Reichskommissariat Ukraine, Krymu, Kubania i Transnistrii.
W latach 1944–1949 dowódca grupy UPA-Południe i zastępca Romana Szuchewycza.
Schwytany przez KGB 23 kwietnia 1954, przebywał w więzieniach w Kijowie i Moskwie do 1960 r.
W 1960 r. opublikował "„List otwarty Wasyla Kuka do Jarosława Stećki, Mykoły Łebedia, Stepana Łenkawskiego, Darii Rebet, Iwana Hryniocha i do wszystkich Ukraińców mieszkających za granicą”". W liście tym uznawał władzę radziecką na Ukrainie, krytykował metody walki OUN i UPA, a także wzywał wszystkie ukraińskie organizacje, prowadzące walkę narodowowyzwoleńczą, do ich ujawnienia i uznania ZSRR.
W wywiadzie telewizyjnym w sprawie rzezi wołyńskiej dokonanej przez UPA i cywilną ludność ukraińską na obywatelach polskich, oświadczył: „Nie mamy z tym nic wspólnego. Po prostu powiedzieliśmy chłopom: róbcie co chcecie – i poszliśmy. A oni tymczasem wzięli siekiery i widły, i poszli mordować Polków.

</doc>
<doc id="787071" url="https://pl.wikipedia.org/wiki?curid=787071" title="Frywolitki">
Frywolitki

Frywolitki (łac. "frivolus" – bezwartościowy, błahy, bez znaczenia) – rodzaj koronki artystycznej (nazywane są inaczej koronką czółenkową) wykonywanej z cienkiej nici (bawełnianej, jedwabnej, poliestrowej) za pomocą specjalnych czółenek lub igły i szydełka. Dzięki użyciu cienkiej nici całość wygląda bardzo delikatnie, choć równocześnie jest niezwykle trwała (znacznie trwalsza niż porównywalna koronka szydełkowa).
Technika ta prawdopodobnie była znana już w czasach starożytnych (Egipt, Chiny). W Europie była bardzo popularna w wiekach XVII-XVIII, kiedy to też została sprowadzona do Polski.
Prawdopodobnie ze względu na używane (dość drogie) nici oraz na bardzo wymyślne i bogato zdobione wówczas czółenka była to technika bardzo popularna na dworach szlacheckich i magnackich, natomiast w uboższych sferach – nieznana.
Podstawowymi elementami frywolitek są węzły, słupki i pikotki, za pomocą których tworzy się kółka i łuczki. Najczęściej spotykanymi wyrobami frywolitkowymi są serwetki, kołnierzyki, wstawki koronkowe i biżuteria (w szczególności obróżki i naszyjniki).

</doc>
<doc id="787074" url="https://pl.wikipedia.org/wiki?curid=787074" title="Wola Maradzka">
Wola Maradzka

Wola Maradzka (niem. "Maradtkenwolka", 1938–1945 "Maradtken Abbau") – przysiółek wsi Borowski Las w Polsce położony w województwie warmińsko-mazurskim, w powiecie mrągowskim, w gminie Sorkwity, nad zachodnim brzegiem jeziora Piłakno. 
W latach 1975–1998 przysiółek administracyjnie należał do województwa olsztyńskiego.
Przysiółek położony na wschodnim brzegu Jeziora Piłakno. Osada zwana była także "Maradzka Wólka".
Historia.
Powstała w pierwszej połowie XIX w. i była dzierżawą dziedziczną. W 1838 r. w osadzie były trzy domy i 22 mieszkańców. W 1938 r. ówczesne władze niemieckie w ramach akcji germanizacyjnej zmieniły urzędową nazwę miejscowości z "Maradtkenwolka" na "Abbau Maradtken".
W 1973 r. Wola Maradzaka jako osada należała do sołectwa Borowski Las.

</doc>
<doc id="787075" url="https://pl.wikipedia.org/wiki?curid=787075" title="Maus">
Maus

Maus – w języku niemieckim "mysz"
Imię

</doc>
<doc id="787076" url="https://pl.wikipedia.org/wiki?curid=787076" title="Roland TR-606">
Roland TR-606

Roland TR-606 – automat perkusyjny firmy Roland, który pojawił się na rynku w roku 1981. 
TR-606 został zaprojektowany do bezpośredniej współpracy z syntezatorem analogowym Roland TB-303, choć dzięki zastosowaniu systemu synchronizacji DINsync, może on współpracować ze wszystkimi innymi instrumentami posiadającymi ten sposób taktowania. Rozmiar pamięci tego modelu pozwala na przechowywanie w niej 32 fraz i 8 utworów, które można komponować z siedmiu dostępnych dźwięków perkusyjnych:
TR-606, jak i inne automaty perkusyjne z rodziny „TR” (ang. "Transistor Rhythm"), jest bardzo popularny do dnia dzisiejszego. Problemem z jego stosowaniem w nowoczesnych studiach nagraniowych jest brak zaimplementowanego standardu komunikacji MIDI. Jednak dzięki zestawom modyfikacyjnym, produkowanym przez firmę Kenton Electronics czy też Analog Solutions, można go wyposażyć w tenże interfejs.
Urządzenie może nie tylko transmitować, ale również odbierać sygnał synchronizacyjny standardu DINsync do współpracy z innymi automatami serii TR. Posiada ono także dwa złącza TRIG-out służące do kontrolowania zewnętrznych sekwencerów bądź arpegiatorów.
Automat TR-606 był i nadal jest bardzo popularny, słychać go m.in. w utworach:

</doc>
<doc id="787083" url="https://pl.wikipedia.org/wiki?curid=787083" title="Bozen/Bolzano">
Bozen/Bolzano



</doc>
<doc id="787087" url="https://pl.wikipedia.org/wiki?curid=787087" title="Głodowo (Maradki)">
Głodowo (Maradki)

Głodowo (niem. "Glodowen", 1938–1945 "Hermannsruh") – część wsi Maradki w Polsce, położona w województwie warmińsko-mazurskim, w powiecie mrągowskim, w gminie Sorkwity, na wąskim przesmyku pomiędzy jeziorami Lampasz i Lampackim.
W latach 1975–1998 Głodowo administracyjnie należało do województwa olsztyńskiego.
Historia.
Od 1607 r. właścicielem 11 włók był tu Otto von der Groeben.

</doc>
<doc id="787090" url="https://pl.wikipedia.org/wiki?curid=787090" title="Ostrówek (powiat sępoleński)">
Ostrówek (powiat sępoleński)

Ostrówek – wieś w Polsce położona w województwie kujawsko-pomorskim, w powiecie sępoleńskim, w gminie Sośno.
W latach 1975–1998 miejscowość należała administracyjnie do województwa bydgoskiego.
Zobacz też: Ostrówek

</doc>
<doc id="787092" url="https://pl.wikipedia.org/wiki?curid=787092" title="Lobelia rozdęta">
Lobelia rozdęta

Lobelia rozdęta ("Lobelia inflata" L.) – gatunek rośliny z rodziny dzwonkowatych ("Lobeliaceae"). Inna nazwa zwyczajowa: stroiczka rozdęta. Pochodzi z Ameryki Północnej.

</doc>
<doc id="787093" url="https://pl.wikipedia.org/wiki?curid=787093" title="Borówki (województwo kujawsko-pomorskie)">
Borówki (województwo kujawsko-pomorskie)

Borówki – osada w Polsce położona w województwie kujawsko-pomorskim, w powiecie sępoleńskim, w gminie Sośno.
W latach 1975–1998 miejscowość należała administracyjnie do województwa bydgoskiego.
Historia.
Majątek Borówki powstał prawdopodobnie w wyniku podziału dóbr należących do Georga Kunowskiego, właściciela pobliskiego Przepałkowa. Około roku 1867 Adolf Heinrich Theodor von Tepper-Ferguson nabył nowo założony majątek. Po 1945 roku Borówki zostały przejęte przez skarb państwa i rozparcelowane. W 1959 r. przekazano do Muzeum i Instytutu Zoologii PAN w Warszawie zbiory Gerda von Teppera-Fergusona. W latach 1966-1967 poddano gruntownej przebudowie dwór majątku.

</doc>
<doc id="787095" url="https://pl.wikipedia.org/wiki?curid=787095" title="Prezydenci Gambii">
Prezydenci Gambii



</doc>
<doc id="787096" url="https://pl.wikipedia.org/wiki?curid=787096" title="Bistrica">
Bistrica

Bistrica (Бистрица) – nazwa wielu obiektów geograficznych, przede wszystkim rzek, w słowiańskiej części Europy. Zawiera prasłowiański rdzeń "*bystr-" „czysty, jasny, wyraźny”.
Geografia.
Austria.
Słoweńska nazwa miejscowości:

</doc>
<doc id="787097" url="https://pl.wikipedia.org/wiki?curid=787097" title="Silesian-American Corporation">
Silesian-American Corporation

Silesian-American Corporation (SACo; ) – holding, firma-matka spółki Giesche Spółka Akcyjna, działająca na Górnym Śląsku w latach międzywojennych.
SACO była właścicielem wszystkich akcji Giesche S.A. SACO została założona w Delaware w 1926 roku, jej właścicielem była inna amerykańska firma: Silesian Holding Company, właściciel 51% akcji zwykłych oraz 58,33% akcji uprzywilejowanych. Pozostałe 49% zwykłych i 41,67% uprzywilejowanych akcji należały do niemieckiej spółki Bergwerksgesellschaft Georg von Giesches Erben. Giesches Erben otrzymało ten pakiet akcji w zamian za wniesienie do SACO całego kapitału akcyjnego Giesche S.A. Wcześniej Giesches Erben był wyłącznym właścicielem Giesche S.A.
Właścicielem 65% udziałów Silesian Holding Company była Kompania Górnicza Anaconda Copper a pozostałej części W. Averell Harriman, osobiście lub poprzez swoje firmy (zależnie od okresu). 
SACO udzieliła również Giesches Erben znaczących pożyczek. Fundusze na przejęcie spółek i pożyczki pochodziły ze sprzedaży obligacji funduszu amortyzacyjnego wartych 15 000 000 dolarów, z datą wypłacenia ustaloną na 1 sierpnia 1941 roku.
II wojna światowa.
Po rozpoczęciu II wojny światowej niemiecki komisarz wojskowy przejął kontrolę nad spółką Giesche S.A. W ten sposób SACO została pozbawiona dochodów z nieruchomości spółki i nie była w stanie wypłacić dywidend za swoje niespłacone obligacje. Tuż przed 1 sierpnia 1942, datą spłaty obligacji, firma miała zaledwie pół miliona dolarów w gotówce. Wskutek tego złożyła wniosek o upadłość (reorganizację) w świetle Rozdziału X Ustawy Upadłościowej z 1898 roku.
Plan repatriacyjny.
Właściciele i główni zarządcy Bergwerksgesellschaft Georg von Giesches Erben nie chcieli pogodzić się z utratą Giesche S.A., którą Amerykanie zakupili w 1926 r. Eduard Schulte, dyrektor naczelny Giesches Erben, stworzył plan odzyskania kontroli nad śląską spółką, który został nazwany planem repatriacyjnym.
Schulte utrzymywał bliskie kontakty z grupą szwajcarskich bankierów. Tuż przed wojną utworzył w Szwajcarii filię Giesches Erben o nazwie Non Ferrum (pełna nazwa: Non Ferrum Gesellschaft zur Finanzierung von Unternehmungen des Bergbaus und der Industrie der Nichteisenmetalle) i przeniósł do niej akcje SACO.
W 1941 roku szwajcarski bank LaRoche, działając razem z Schulte, założył kolejną firmę w Szwajcarii, Ikap (Internationale Kapitalanlegen Gesellschaft). Schulte przekonał Harrimana i Corneliusa Kelleya (prezesa Kompanii Anaconda Copper) do sprzedaży ich udziałów w Silesian Holding Company na rzecz Ikap. Załatwianie spraw formalnych przeciągnęło się poza 14 czerwca 1941 r., kiedy to zamrożenie współpracy finansowej przez prezydenta USA zostało rozszerzone także na Szwajcarię. W ten sposób transakcja została poddana ścisłej analizie Departamentu Skarbu Stanów Zjednoczonych oraz wymagała jego zatwierdzenia. Ponieważ było oczywiste, że spółka miałaby przynosić zyski wrogowi (niemieckiej firmie Bergwerksgesellschaft Georg von Giesches Erben), podanie do Departamentu Skarbu o zgodę na niezbędne transfery zostało odrzucone 26 lipca 1941 roku. Dwóch kolejnych podań (sierpień i grudzień) również nie przyjęto. Ponadto w listopadzie 1942 roku, niemieckie udziały w SACO zostały przejęte na mocy Uchwały o Handlu z Wrogiem.
Rozporządzenie nr 370: Silesian-American Corporation. Wykonano 17 listopada 1942 r., podpisane przez: Leo T. Crowley, Kurator Obcej Własności: "Dwa pakiety akcji – 98 000 akcji zwykłych i 50 000 akcji uprzywilejowanych w Silesian-American, Delaware [konfiskuje się]. Akcje te przed 31 sierpnia 1939 roku zapisane były w księdze akcjonariuszy SACO jako własność Non Ferrum, Zurich, Szwajcaria, szwajcarskiej firmy, która trzymała je na rzecz Bergwerksgesellschaft Georg von Giesches Erben, niemieckiej spółki". Był to "gwóźdź do trumny" planu repatriacyjnego Eduarda Schulte.
Lata powojenne.
Zanim SACO została całkowicie rozwiązana, wzięła udział w kilku postępowaniach sądowych w latach 50. XX wieku, głównie wszczynanych przez nabywców niespłaconych obligacji.

</doc>
<doc id="787098" url="https://pl.wikipedia.org/wiki?curid=787098" title="Warngau">
Warngau

Warngau – miejscowość i gmina w południowych Niemczech, w kraju związkowym Bawaria, w rejencji Górna Bawaria, w regionie Oberland, w powiecie Miesbach. Leży około 10 km na północny zachód od Miesbach, przy drodze B318 i linii kolejowej Monachium – Lenggries.
Polityka.
Wójtem gminy jest Klaus Thurnhuber z FWGWW, wcześniej urząd ten obejmował Lorenz Aigner, rada gminy składa się z 16 osób.

</doc>
<doc id="787100" url="https://pl.wikipedia.org/wiki?curid=787100" title="FMN">
FMN



</doc>
<doc id="787106" url="https://pl.wikipedia.org/wiki?curid=787106" title="Weyarn">
Weyarn

Weyarn – miejscowość i gmina w południowych Niemczech, w kraju związkowym Bawaria, w rejencji Górna Bawaria, w regionie Oberland, w powiecie Miesbach. Leży około 7 km na północ od Miesbach, nad rzeką Mangfall, przy autostradzie A8 i linii kolejowej Monachium – Bayrischzell.
Polityka.
Wójtem gminy jest bezpartyjny Michael Pelzer, rada gminy składa się z 16 osób.

</doc>
<doc id="787110" url="https://pl.wikipedia.org/wiki?curid=787110" title="Potamogeton nodosus">
Potamogeton nodosus



</doc>
<doc id="787112" url="https://pl.wikipedia.org/wiki?curid=787112" title="Murrumbidgee">
Murrumbidgee

Murrumbidgee – rzeka w Australii, w Nowej Południowej Walii. Długość 1541 km. Źródło w Górach Śnieżnych (Alpy Australijskie), uchodzi do Murray.

</doc>
<doc id="787113" url="https://pl.wikipedia.org/wiki?curid=787113" title="Dougie Poynter">
Dougie Poynter

Dougie Poynter, właśc. Douglas Lee Poynter (ur. 30 listopada 1987 w Corrigham w Esseksie) – basista oraz wokalista w angielskim zespole pop-rockowym McFly, który założył w 2003 roku wraz z Tomem Fletcherem, Danny Jonesem oraz Harry Juddem.
McFly.
Poynter gra w zespole na gitarze basowej oraz udziela się wokalnie, głównie jako wokalista wspierający. Jest współautorem wielu utworów McFly. "Silence Is A Scary Sound" i "Transylvania" (oba z płyty Motion in the Ocean), zostały napisane tylko przez Poyntera. Dougie miał tylko 15 lat, kiedy, jako ostatni dołączył do tworzącego się zespołu.
McFly na swoim koncie mają 21 singli Top 40 UK Singles Chart (w tym siedem, które dotarły na szczyt notowania) oraz siedem albumów Top 40 UK Albums Chart. W 2005 roku formacja dostała nagrodę Brit Awards dla najlepszego wykonawcy pop.
W latach 2014 – 2015 McFly koncertowali jako supergrupa McBusted.
W 2018 roku razem z wokalistą Toddem Dorigo oraz perkusistą Coreyem Alexandrem założył zespół INK. Grupa koncertowała i wydała EP "Heaven".
Działalność pozamuzyczna.
W 2010 roku razem z producentem Jasonem Perry oraz Benem Grove i Bomberem założył linię odzieżową dla fanów skateboardingu "Zukie". Nazwę wybrał Poynter, tak nazywała się kiedyś jego jaszczurka
W 2011 roku założył własną linię odzieżową "Saint Kidd". Nazwa, jak i tematyka, inspirowane pirackim życiem Williama Kidda.
3 grudnia 2011 roku wygrał 11 serię reality show "I'm a Celebrity...Get Me Out of Here!" i został koronowany "Królem Dżungli".
W lutym 2014 roku został modelem agencji "Storm Model Management", dla której pracują między innymi Kate Moss i Cara Delevingne. 
Publikacje.
Razem z Tomem Fletcherem napisał serię książek dla dzieci o dinozaurze: 
W 2019 roku ukazała się jego proekologiczna książka "Plastic Sucks! You Can Make A Difference".

</doc>
<doc id="787114" url="https://pl.wikipedia.org/wiki?curid=787114" title="Rdestnica nawodna">
Rdestnica nawodna

Rdestnica nawodna ("Potamogeton nodosus" Poir.) – gatunek byliny należący do rodziny rdestnicowatych ("Potamogetonaceae"). 
Rozmieszczenie geograficzne.
Rdestnica nawodna rośnie w wodach płynących na obu półkulach. W Europie występuje we wschodniej i środkowej części, północna granica jej zasięgu sięga po 57°, a w Ameryce Północnej po 50° szerokości geograficznej. W Polsce jest dość rzadka. Częściej występuje w południowej części kraju, głównie w dorzeczu Warty, Wieprza i Sanu. W Karpatach znane są tylko 3 stanowiska: w miejscowości Dąbrówka w dolinie Skawy, w Hłomczy na Pogórzu Dynowskim i w Rzeszowie na Pogórzu Strzyżowskim.
Zagrożenia i ochrona.
Gatunek umieszczony na polskiej czerwonej liście w kategorii VU (narażony).

</doc>
<doc id="787118" url="https://pl.wikipedia.org/wiki?curid=787118" title="Prezydenci Ghany">
Prezydenci Ghany



</doc>
<doc id="787119" url="https://pl.wikipedia.org/wiki?curid=787119" title="Karczewiec (Rybno)">
Karczewiec (Rybno)

Karczewiec (do 1945 r. "Neusorge") – część wsi Rybno w Polsce, która położona jest w województwie warmińsko-mazurskim, w powiecie mrągowskim, w gminie Sorkwity, przy drodze wojewódzkiej nr 600. W latach 1975–1998 Karczewiec administracyjnie należał do województwa olsztyńskiego.
Historia.
Dawny folwark, istniał przed 1900 r. Przed 1939 r. była tu owczarnia ze specjalizacją rasy Merino. Po 1945 był tu PGR, należący administracyjnie do sołectwa Rybno

</doc>
<doc id="787120" url="https://pl.wikipedia.org/wiki?curid=787120" title="Frederik Ndoci">
Frederik Ndoci

Frederik Ndoci (ur. 9 lutego 1958 w Szkodrze) – albański wokalista i aktor, dwukrotny zwycięzca krajowego festiwalu "Festivali i Këngës" (w 1989 i 2007 roku), reprezentant Albanii podczas 52. Konkursu Piosenki Eurowizji w 2007 roku.
Życiorys.
Frederik Ndoci wychowywał się w artystycznej rodzinie na północy Albanii w mieście Szkodra: jego jedna siostra, Rita Ndoci, była profesjonalną aktorką, a druga – Julia Ndoci – rozpoczęła karierę wokalną.
W 1989 roku Ndoci wystąpił podczas ogólnokrajowego festiwalu muzycznego "Festivali i Këngës", w którym razem z Julią Ndoci i Manjolą Nallbani wykonał utwór „Toka e diellit” autorstwa Aleksandra Peçiego i Xhevahira Spahiu'a. Trio ostatecznie wygrało finał imprezy. Wokalista ponownie wystartował na konkursie w 2007 roku, kiedy zgłosił się do niego z kompozycją „Balada e Gurit”, którą wykonał ze swoją żoną, Aidą. Para ostatecznie wygrała finał festiwalu, zdobywając łącznie 55 punktów od jurorów oraz zostając tym samym reprezentantami Albanii podczas 52. Konkursu Piosenki Eurowizji. Wystąpili w półfinale imprezy z częściowo przetłumaczoną na język angielski propozycją – „Hear My Plea”, z którą zajęli ostatecznie 17. miejsce, nie zdobywając awansu do finału.

</doc>
<doc id="787121" url="https://pl.wikipedia.org/wiki?curid=787121" title="Karczewiec">
Karczewiec



</doc>
<doc id="787122" url="https://pl.wikipedia.org/wiki?curid=787122" title="Miesbach">
Miesbach

Miesbach (baw. "Miaschboch") – miasto powiatowe w południowych Niemczech, w kraju związkowym Bawaria, w rejencji Górna Bawaria, w regionie Oberland, siedziba powiatu Miesbach. Leży około 40 km na południowy wschód od Monachium, nad rzeką Schlierach, przy drodze B307, B472 i linii kolejowej Monachium – Bayrischzell.
Polityka.
Burmistrzem miasta jest Ingrid Pongratz z CSU, rada miasta składa się z 24 osób.

</doc>
<doc id="787124" url="https://pl.wikipedia.org/wiki?curid=787124" title="Kod doskonały">
Kod doskonały

Kod doskonały
jest to kod korygujący "t" błędów taki, że w jego tablicy standardowej znajdują się wszystkie postacie wektorów błędu zawierające "t" lub mniej błędów i nie ma w niej żadnych innych postaci wektorów błędu.
Kod doskonały jest więc w stanie skorygować wszystkie ciągi odebrane w przestrzeni "Y", znajdujące się na powierzchni hiperkuli w odległości Hamminga równej "t" i nie jest w stanie skorygować żadnych ciągów odebranych znajdujących się w odległości Hamminga większej niż "t".
Przykładem kodu doskonałego są kody Hamminga:(3,1), (7,4), (15,11), (31,26), (63, 57) ...

</doc>
<doc id="787127" url="https://pl.wikipedia.org/wiki?curid=787127" title="Tegernsee (miasto)">
Tegernsee (miasto)

Tegernsee – miasto w południowych Niemczech, w kraju związkowym Bawaria, w rejencji Górna Bawaria, w regionie Oberland, w powiecie Miesbach. Leży w Alpach Bawarskich, około 10 km na południowy zachód od Miesbach, nad jeziorem Tegernsee, przy drodze B307.
Polityka.
Burmistrzem miasta jest Peter Janssen z BL, rada miasta składa się z 16 osób.

</doc>
<doc id="787128" url="https://pl.wikipedia.org/wiki?curid=787128" title="J-23">
J-23



</doc>
<doc id="787133" url="https://pl.wikipedia.org/wiki?curid=787133" title="Załuki (województwo warmińsko-mazurskie)">
Załuki (województwo warmińsko-mazurskie)

Załuki (niem. "Salucken") – osada mazurska w Polsce położona w województwie warmińsko-mazurskim, w powiecie mrągowskim, w gminie Sorkwity przy drodze krajowej nr 16.
W latach 1975–1998 miejscowość administracyjnie należała do województwa olsztyńskiego.

</doc>
<doc id="787134" url="https://pl.wikipedia.org/wiki?curid=787134" title="Premierzy Gwinei">
Premierzy Gwinei



</doc>
<doc id="787137" url="https://pl.wikipedia.org/wiki?curid=787137" title="Stanisław Kolicki">
Stanisław Kolicki



</doc>
<doc id="787139" url="https://pl.wikipedia.org/wiki?curid=787139" title="Psi zaprzęg">
Psi zaprzęg

Psi zaprzęg – sposób poruszania pojazdu zaprzęgowego, najczęściej sań na śniegu, ale także (w warunkach bezśnieżnych), np. lekkiego wózka (powozu) przez zespół – od jednego do kilkunastu – psów. Liczba psów zależy od ich wielkości i siły, od ciężaru ciągnionego pojazdu, od długości trasy i od pofałdowania terenu. 
W przeszłości użycie psich zaprzęgów było najlepiej sprawdzającym się sposobem przewozu ludzi i wyposażenia na trasach syberyjskich, alaskańskich, arktycznych i antarktycznych ze względu na znaczną odporność psów na surowe warunki klimatyczne oraz stosunkowo niezbyt wielkie ich wymagania, połączone ze zdyscyplinowaniem tych zwierząt. Na Czukotce psie zaprzęgi wykorzystywano np. do transportu pasażerów i przesyłek pocztowych; są doniesienia, iż tamtejsze zaprzęgi liczące 20 psów potrafiły podobno przebyć w ciągu 6 godzin odległość 120 km i ciągnąć ciężar o masie około 600 kg. 
Prócz zastosowań transportowych (skąd wypierane są przez różnego rodzaju pojazdy silnikowe, np. sanie motorowe), psie zaprzęgi wykorzystywane są w sporcie i w rekreacji. W tych przypadkach zadaniem zaprzęgu jest ciągnięcie pojazdu przewożącego pojedynczego człowieka (sanie lub wózek), albo – jak w skijöringu – ciągnięcie narciarza lub w bikejoringu – ciągnięcie kolarza. Psie zaprzęgi potrafią osiągać na zawodach średnie prędkości ponad 30 km/h, a maksymalnie do 50 km/h. 
Rasami psów wykorzystywanych w psich zaprzęgach są – obok husky syberyjskich, wywodzących się z Jakucji i Czukotki – alaskan malamute i husky, japońskie psy rasy akita, psy grenlandzkie, samojedy i kilka innych, a także popularne ostatnio i najszybsze w sporcie psich zaprzęgów mieszanki eurodogi i greystery, czyli mieszanki psów myśliwskich i chartów.
Podstawowe komendy.
Część maszerów używa specjalnych komend. Niektóre z nich to np.:
Ale są też komendy bardziej skomplikowane, np:

</doc>
<doc id="787140" url="https://pl.wikipedia.org/wiki?curid=787140" title="Pies zaprzęgowy">
Pies zaprzęgowy



</doc>
<doc id="787145" url="https://pl.wikipedia.org/wiki?curid=787145" title="Janowo (powiat mrągowski)">
Janowo (powiat mrągowski)

Janowo (niem. "Janowen", 1928–1945 "Heinrichsdorf") – wieś w Polsce, położona w województwie warmińsko-mazurskim, w powiecie mrągowskim, w gminie Sorkwity.
Wieś leży nad Jeziorem Janowskim.
W latach 1975–1998 Janowo administracyjnie należało do województwa olsztyńskiego.
Przed 2023 r. miejscowość była częścią wsi Jędrychowo.

</doc>
<doc id="787147" url="https://pl.wikipedia.org/wiki?curid=787147" title="Cardigan (Walia)">
Cardigan (Walia)

Cardigan (wal. "Aberteifi") – miasto położone w zachodniej Walii, w hrabstwie Ceredigion, nad rzeką Teifi.
Walijska nazwa miasta oznacza dosłownie: ujście rzeki Teifi.
Populacja: 4203 osoby (według spisu z 2001 roku).
Miasto zostało założone w 1093 roku przez normandzkiego rycerza Rogera de Montgomery. W tym samym czasie rozpoczęto budowę modernizowanego później wielokrotnie zamku, będącego do dziś wizytówką miasta.

</doc>
<doc id="787150" url="https://pl.wikipedia.org/wiki?curid=787150" title="Prezydenci Gwinei Równikowej">
Prezydenci Gwinei Równikowej



</doc>
<doc id="787151" url="https://pl.wikipedia.org/wiki?curid=787151" title="Koagulopatia ze zużycia">
Koagulopatia ze zużycia



</doc>
<doc id="787153" url="https://pl.wikipedia.org/wiki?curid=787153" title="Psy zaprzęgowe">
Psy zaprzęgowe



</doc>
<doc id="787154" url="https://pl.wikipedia.org/wiki?curid=787154" title="Prezydent Gwinei Równikowej">
Prezydent Gwinei Równikowej



</doc>
<doc id="787155" url="https://pl.wikipedia.org/wiki?curid=787155" title="Kozarek Mały">
Kozarek Mały

Kozarek Mały (niem. "Klein Kosarken", 1930–1938 "Lindenhof", 1938–1945 "Zweilinden", i "Groß Kosarken-Wehlack", 1938–1945 "Köhlershof") – osada w Polsce położona w województwie warmińsko-mazurskim, w powiecie mrągowskim, w gminie Sorkwity. W latach 1975–1998 miejscowość administracyjnie należała do województwa olsztyńskiego. W latach 70. XX wieku osada należała do sołectwa Nibork.
Jest to mała mazurska osada położona w sąsiedztwie drogi krajowej nr 16, w odległości 10 km od Biskupca i 4 km od Sorkwit.
Historia.
Osadę założono ok. 1700 r. na karczowisku w Lesie Kozarskim, należącym do dóbr braci Tyla i Jana z Olsztyn (Oelsen). W 1785 r. były tu cztery domy. W 1838 roku były trzy domy z 35 mieszkańcami. Jednym z właścicieli Kozarka Małego był późniejszy burmistrz Olsztyna Oskar Belian (burmistrz w latach 1877-1903 i nadburmistrz w latach 1903-08). Około 1900 r. osada stanowiła oddzielne gospodarstwo dworskie, liczące ponad 7 włók. W 1930 roku, w ramach akcji germanizacyjnej, zmieniono urzędową nazwę osady z "Klein Kosarken" na "Lindenhof". W 1938 r. ponownie zmieniono nazwę, tym razem na "Zweilinden". Mieszkający tu Mazurzy prześmiewczo określili te zmiany "jedną lipę hitlerycki przyklepali lipą dubeltowa (Linda – oznacza lipę, w tym kontekście oszustwo)
W czasie drugiej wojny światowej osada została zdewastowana i zniszczona. Po 1945 r. dawny majątek ziemski został przekształcony w PGR, dawny dworek zmienił funkcję i został z czasem zdewastowany i w końcu rozebrany. Pojawiły się typowe dla okresu PRL budynki (obecnie w większości już nieistniejące), które zmieniły częściowo charakter krajobrazu.
W 2007 r. posiadłość została kupiona od Agencji Nieruchomości Rolnej przez prywatnego przedsiębiorcę z Olsztyna i została poddana rewitalizacji. Od lipca 2012 roku działa tu Spółdzielnia Socjalna „Mazurska Zagroda” w Kozarku Małym. Powstała z inicjatyw właściciela byłej bazy po PGR, dwóch mieszkańców Kozarka, mieszkanki sąsiedniej miejscowości Borki Wielkie i dwóch mieszkańców Olsztyna. Ideą tego przedsięwzięcia jest zorganizowanie obiektu mającego charakter atrakcji turystycznej "Mazurskiej Zagrody", w którym członkowie Spółdzielni świadczą usługi takiej jak: łowisko specjalne, „Rybaczówka” – świetlica służąca organizacji imprez integracyjnych, szkoleń i festynów, wiata grillowa (miejsce spotkań z miejscem na ognisko), stanowiska demonstracji tłoczenia oleju, przędzenia wełny, wyrabiania naczyń z gliny, produkcji peletu, wyrobów z wosku itp., pole do minigolfa. Ekspozycje "Mazurskiej Zagrody" obejmują: ekspozycje starych ras zwierząt gospodarskich (gęsi, kaczki, kury, daniele, muflony, owce skuddy, konie hucuły), zwiedzanie ekspozycji (kolekcji), ekspozycje ziół, roślin energetycznych, roślin miododajnych, starych odmian drzew owocowych, pasieki pszczelej (kolekcja różnych typów uli i pomieszczeń do apiinhalacji), zwiedzanie innych kolekcji tematycznych (skał typowych dla Mazur, naczyń glinianych charakterystycznych dla obszaru Mazur, starego sprzętu używanego w gospodarstwach domowych). Spółdzielnia zajmuje się także świadczeniem usług związanych z obsługą znajdującego się w sąsiedztwie domu opieki dla osób starszych (Domu Seniora „Mazurska Zagroda"). Członkowie Spółdzielni realizują świadczenia usług budowlanych i remontowych, usług związanych z pielęgnacją terenów zieleni itp.

</doc>
<doc id="787156" url="https://pl.wikipedia.org/wiki?curid=787156" title="Watashi no suki na hito">
Watashi no suki na hito

 – antologia grupy Clamp. Jest to kolekcja krótkich, niepowiązanych ze sobą rozdziałów opowiadających o bezimiennych kobietach, które borykają się z różnymi trudnościami związanymi z byciem zakochanym. Dzieło jest postrzegane jako najbardziej autobiograficzna praca grupy Clamp.
"Watashi no suki na hito" nie była rysowana, jak większość tytułów Clamp, przez Mokonę Apapę, lecz przez Tsubaki Nekoi (podobnie jak "Wish", "Legal Drug" i "Suki. Dakara suki").
Pierwotnie manga ta została wydana przez wydawnictwo Kadokawa Shoten.
Zarys fabuły.
"Coś innego".
"Chciałam spróbować czegoś odrobinę innego, by stać się odrobinę inną." 
Dziewczyna po kłótni ze swoich chłopakiem prosi go, by spotkał się z nią w parku. Ona chciała go przeprosić, ale nie wiedziała jak to wyrazić, postanowiła więc ubrać się w kimono. Kiedy przybywa na miejsce spotkania odkrywa, że on także przebrał się, ponieważ też borykał się z tym samym problemem co ona i wpadł na ten sam pomysł.
"Słodka".
"Myślę, że 'słodka' to takie niejednoznaczne określenie." 
Dziewczyna rozmyśla o słowie "słodki" (ang. 'cute'). Nie jest w stanie dosłownie sobie wyobrazić tego słowa, więc nie rozumie czemu czuje się taka szczęśliwa, gdy słyszy od ukochanego, że jest słodka.
"Brakuje mi ciebie".
"Kiedy nie jestem z tobą, ciągle rozmyślam czy coś ci się nie stało." 
Dziewczyna ma wątpliwości, czy może zostać ze swoim chłopakiem, który ma bardzo napięty szkolny plan zajęć. Ostatecznie on postanawia urywać się z pracy, aby ją odwiedzać, więc ona stwierdza, że taki układ może zdać egzamin.
"Młodszy facet".
"To nie jest tak, że kocham cię z powodu twojego wieku." 
Pewna kobieta, pracująca w piekarni, wspomina swój nieudany związek z młodym mężczyzną z przeszłości. Ostatecznie młody pracownik piekarni zaprasza ją na randkę, a ona ma nadzieję, że sprawy dobrze się potoczą.
"Niespodziewanie".
"Miłość zawsze przychodzi niespodziewanie." 
Dziewczyna, pracująca w firmie jako projektantka, rozmyśla o swoich wcześniejszych relacjach z mężczyznami oraz o swoim współpracowniku, z którym się nie potrafi dogadać. Kiedy praca nad projektem idzie w złym kierunku, a współpracownik podsuwa swoje pomysły, zaczyna zdawać sobie sprawę, że zakochała się w nim.
"Wspólnie".
"Chciałam po prostu mieć coś wspólnego, co mnie łączy z tym chłopakiem." 
Dziewczyna wspomina swojego ukochanego z dzieciństwa, który pokazał jej jak się gra na harmonijce.
"Piękna".
"Dzisiaj chcę zobaczyć moją najpiękniejszą!" 
Dziewczyna wpada w panikę, gdyż nie może się zdecydować w co się ubrać na spotkanie ze swoim chłopakiem. Kiedy spóźnia się zdaje sobie sprawę, że jej chłopak zawsze mówi, że wygląda pięknie, nieważne co ma na sobie.
"Niepewność".
"Kocham go, ale może on nic do mnie nie czuje." 
Dziewczyna na sen, w którym jej chłopak ją rzuca i obawia się, że to zapowiedź tego, co się stanie.
"Odwaga".
"Odnalazłam w sobie odwagę, ponieważ dzisiaj jest specjalny dzień." 
Podczas Walentynek dziewczyna zbiera w sobie odwagę i wyznaje ukochanemu swoją miłość.
"Normalka".
"Jak te wszystkie pary pokonują próg pomiędzy 'miłością' a małżeństwem?" 
Młoda kobieta ma wątpliwości o poślubieniu swojego narzeczonego. Ostatecznie uświadamia sobie, że przecież nic się między nimi nie zmieni, jeśli się pobiorą.
"Oddzielnie".
"Kiedy jesteśmy tak daleko od siebie, nie możemy sobie nawet uścisnąć rąk." 
Młoda kobieta rozmyśla, czy może zaufać swojemu chłopakowi, który przebywa daleko od niej. Ostatecznie odkrywa, że pomimo tego jest jej bardzo oddany.
"Ślub".
"Czuję się, jakbym zamieniała się w kogoś zupełnie innego." 
Młoda kobieta tuż przed ślubem denerwuje się o swoją przyszłość. Obawia się, że się może zmienić, ale jej narzeczony poprawia ją, że przecież razem się będą zmieniać.

</doc>
<doc id="787161" url="https://pl.wikipedia.org/wiki?curid=787161" title="Tomczyk">
Tomczyk



</doc>
<doc id="787165" url="https://pl.wikipedia.org/wiki?curid=787165" title="HMS A1">
HMS A1

HMS A1 – brytyjski okręt podwodny typu A. Zbudowany w roku 1902 w Vickers w Barrow-in-Furness. Okręt został wodowany 9 lipca 1902 roku i rozpoczął służbę w Royal Navy 27 lipca 1902 roku.
Rozwiązanie, jakie zastosowano w „A1”, oparto na projekcie amerykańskiego okrętu podwodnego USS „Holland”. Jako pierwszy z okrętów podwodnych „A1” otrzymał kiosk umożliwiający pływanie w warunkach sztormowych. W czasie ćwiczeń 18 marca 1904 roku okręt zatonął z całą załogą na skutek kolizji ze statkiem pocztowym. Miesiąc później został podniesiony, naprawiony i ponownie wcielony do służby. W 1911 roku zatonął ponownie bez ofiar w ludziach, gdyż był sterowany przez automatycznego pilota. Wrak odkryto w 1989 roku i objęto ochroną.
W latach 1902–1905 zbudowano 13 jednostek tego typu, z czego niektóre służyły do celów szkoleniowych w czasie I wojny światowej. Jeden z okrętów tego typu zatonął wraz z załogą podczas zanurzenia w zatoce Whitesand.

</doc>
<doc id="787167" url="https://pl.wikipedia.org/wiki?curid=787167" title="Wyłącznik">
Wyłącznik

Wyłącznik – łącznik elektryczny mechanizmowy zdolny do załączania, przewodzenia i wyłączania prądów w normalnych warunkach pracy obwodu oraz prądu przeciążeniowego lub prądu zwarciowego.
Wyłączniki niskonapięciowe wykonywane są jako suche, natomiast wyłączniki wysokonapięciowe posiadają różne rozwiązania komór gaszących (olejowe, próżniowe, gazowe, np. typu SF6).
W wyłącznikach stosuje się różnego typu napędy: ręczne, elektromagnetyczne czy silnikowe.
Zadziałanie wyłącznika wywoływane jest przy pomocy tzw. wyzwalaczy.

</doc>
<doc id="787169" url="https://pl.wikipedia.org/wiki?curid=787169" title="Warszawska szkoła matematyczna">
Warszawska szkoła matematyczna

Warszawska szkoła matematyczna – jeden z trzech ośrodków polskiej szkoły matematycznej reprezentowany przez grupę matematyków działających w latach 1915–1939 w środowisku Uniwersytetu Warszawskiego i Politechniki Warszawskiej, którzy zajmowali się logiką matematyczną, teorią mnogości, topologią, teorią funkcji rzeczywistych; także grupa tych matematyków.
W 1920 członkowie szkoły Zygmunt Janiszewski, Stefan Mazurkiewicz i Wacław Sierpiński założyli czasopismo naukowe „Fundamenta Mathematicae”.

</doc>
<doc id="787170" url="https://pl.wikipedia.org/wiki?curid=787170" title="Newcastle Emlyn">
Newcastle Emlyn

Newcastle Emlyn (wal. "Castellnewydd Emlyn") − miasto w zachodniej Walii, położone nad rzeką Teifi, na granicy hrabstw Carmarthenshire i Ceredigion.
Populacja: 941 osób (według spisu z 2001 roku), w tym 69% osób walijskojęzycznych.
W mieście znajdują się ruiny XIII-wiecznego zamku. 
Według lokalnej legendy w Newcastle Emlyn zabito ostatniego żyjącego smoka.

</doc>
<doc id="787173" url="https://pl.wikipedia.org/wiki?curid=787173" title="Tarkan">
Tarkan

Hüsamettin Tarkan Tevetoğlu (ur. 17 października 1972 w Alzey) – turecki piosenkarz popowy urodzony w Niemczech, często nazywany „królem tureckiej muzyki pop”. Największą popularność przyniósł mu przebój „Şımarık” z 1997.
Wczesne lata.
Urodził się w zachodnioniemieckim mieście Alzey. Jest synem Alego i Neşe Tevetoğlu, tureckich imigrantów, którzy przybyli do Niemiec Zachodnich. Kiedy jego matka była w ciąży, miała wypadek samochodowy, po którym zapadła w śpiączkę. Niemieccy lekarze zalecali kobiecie poddanie się aborcji z powodu prawdopodobieństwa uszkodzenia płodu, jednak ta zdecydowała się na urodzenie dziecka. Imię Tarkana pochodzi od tytułu starożytnych tureckich królów z ludu Chazarów.
Ma rodzoną siostrę Handan i brata Hakana, a także trójkę przyrodniego rodzeństwa: brata Adnana oraz siostry Gülay i Nuray z pierwszego małżeństwa matki.
W 1986, gdy Tarkan miał 13 lat, wrócił z rodziną do Turcji. Po powrocie do kraju rozpoczął naukę w liceum w Karamürsel w klasie tureckiej muzyki klasycznej. Cztery lata później zaczął studia na Üsküdar Musiki Cemiyeti Academy w Stambule.
W 1995 ojciec Tarkana zmarł na atak serca, mając 49 lat, i został pochowany w swojej rodzinnej wiosce Rüzgarlı Köy. Dwa lata po jego śmierci matka Tarkana ponownie wyszła za mąż i wzięła ślub z architektem Seyhunem Kahramanem.
Kariera muzyczna.
Żeby zarobić na utrzymanie podczas studiów w Stambule, pracował m.in. jako piosenkarz podczas przyjęć weselnych. W tym czasie mieszkał razem z Alpayem Aydinem, który chciał zostać jego menedżerem. Rodzina Tarkana nie chciała jednak, żeby ich syn był pod opieką zadeklarowanego geja. Na początku lat 90. Aydin wysłał kasetę z pierwszymi utworami Tarkana do Mehmeta Söğütoğlu, szefa wytwórni İstanbul Plak, który po przesłuchaniu płyty zaproponował debiutantowi współpracę i podpisanie kontraktu płytowego.
W grudniu 1992 Tarkan wydał swój debiutancki album studyjny pt. "Yine sensiz", którego producentem był Ozan Çolakoğlu. Płyta spotkała się z pozytywnymi recenzjami krytyków muzycznych i zapewniła piosenkarzowi rozpoznawalność w kraju. W czerwcu 1993 wydał reedycję albumu, która osiągnęła wynik ponad 600 tys. sprzedanych egzemplarzy oraz kolejne 400 tys. pirackich kopii.
W 1994 wystąpił w reklamie płatków śniadaniowych Doritos oraz nagrywał drugi album; w tym czasie zmienił menedżera, który został Ahmet San. W maju wydał płytę pt. "Aacayipsin", którą promował m.in. singlem „Hepsi senin mi? (Şıkıdım, şıkıdım)”. Album osiągnął wynik ponad 450 tys. sprzedanych kopii zaledwie w 10 dni po premierze, a ostatecznie został sprzedany w ponad 2 mln egzemplarzy. Po wydaniu krążka Tarkan zyskał jeszcze większe grono fanów, zaś w Turcji rozpoczęła się tzw. „tarkanomania”. W 1995 w Niemczech ukazała się reedycja krążka, wzbogacona o trzy dodatkowe utwory. W 1994 podczas transmisji „na żywo” programu transmitowanego z okazji kolejnej rocznicy prywatnej stacji telewizyjnej ATV, Tarkan wypowiedział zdanie „Çişim var, ağabey” (pol. "Muszę się wysikać"), co spotkało się z krytyką ze strony telewidzów. Pod koniec roku, aby uniknąć służby wojskowej, wyjechał do Nowego Jorku, gdzie zaczął naukę języka angielskiego na Baruch College na Manhattanie, którego ostatecznie nie ukończył. Podczas pobytu w Stanach Zjednoczonych poznał Ahmeta Ertegüna, przedstawiciela tureckiej filii wytwórni Atlantic Records, z którym podpisał kontrakt płytowy, a także nakręcił teledysk do utworu „Dön bebeğim”, w którym zagrał razem z amerykańską modelką Chrisą. Podczas kręcenia klipu para odegrała m.in. sceny erotyczne, które nie pojawiły się jednak w ostatecznej wersji wideo. W tym samym czasie pracował nad swoim pierwszym anglojęzycznym albumem studyjnym, na potrzeby którego nagrał m.in. anglojęzyczną wersję singla „Hepsi senin mi?”. Prawa do piosenki uzyskał jego ówczesny menedżer, Ahmet San, który później miał przekonać go do przekazania praw wydawniczych i podpisania umowy z wytwórnią Jonathan Records, którą założył razem ze swoim francuskim kolegą Charlesem Ibguim. Kontrakt uniemożliwiał jednak wydanie jakiejkolwiek płyty Tarkana bez zgody wytwórni, co nie spodobało się Tarkanowi, który w burzliwej atmosferze zakończył współpracę z Sanem, oskarżając go publicznie m.in. o blokowanie działań artystycznych i oszustwa finansowe. Wcześniej jednak wrócił do Turcji, gdzie został powitany na lotnisku przez grupę 5 tys. fanów, a później wziął udział w nagraniu jednego z programów telewizyjnych, w którym zaśpiewał kilka tradycyjnych piosenek. W tym samym roku wyruszył w trasę koncertową po Turcji i Europie, podczas której promował swój nowy album studyjny. Podczas koncertu sylwestrowego zaprezentował premierowy singiel „Yeni yil”.
W lipcu 1997 wydał album pt. "Ölürüm sana", nad którym współpracował z Sezen Aksu i Ozanem Çolakoğlu. Płyta została sprzedana w ponad 4 mln egzemplarzach, z czego ok. 1 mln sztuk był zamówiony w okresie przedsprzedaży. Album został drugim najczęściej kupowanych krążkiem w historii tureckiego rynku muzycznego. Głównym singlem promującym płytę został utwór „Şımarık”, który zyskał ogromną popularność w kraju i w Europie, trafiając na pierwsze miejsce listy przebojów m.in. w Szwajcarii, Holandii, Francji, Niemczech oraz Belgii. Piosenka stała się największym przebojem w dorobku piosenkarza. W tym samym roku Tarkan otrzymał statuetkę złotego dysku podczas wręczenia Cannes Midem Awards, został także pierwszym artystą z Turcji, którego płyta została sprzedana we Francji w ponad półmilionowym nakładzie. W 1998 użyczył głosu Herkulesowi, w tureckiej wersji językowej filmu animowanego pt. "Herkules", a także wydał na rynku europejskim album kompilacyjny, zatytułowany po prostu "Tarkan", na którym znalazły się najpopularniejsze piosenki z jego trzech płyt. Krążek promowany był przez single „Şıkıdım” i „Bu gece”. W tym czasie Tarkan wyruszył w trasę koncertową po Europie, w ramach której zagrał łącznie 18 koncertów w 17 europejskich krajach. Po zakończeniu obowiązkowej służby wojskowej, oddalonej wcześniej z powodu studiów w Nowym Jorku, wyjechał do Ameryki Łacińskiej, gdzie zagrał koncerty m.in. w Meksyku i Argentynie. W maju 1999 odebrał World Music Award w Maroku, a w 2000 wydał składankę przebojów pt. "Tarkan" na amerykańskim rynku, która uzyskała status platynowej płyty w Meksyku oraz złotej płyty w Kolumbii. W tym samym czasie wdał się w konflikt ze swoją wieloletnią przyjaciółką Sezen Aksu, który dotyczył praw autorskich do przeboju „Şımarık”, w efekcie czego anglojęzyczna wersja piosenki nigdy nie została opublikowana. Jak sam przyznał w jednym z wywiadów w 2006, w spisie autorów widnieją trzy osoby (tj. Sezen Aksu, Tarkan i Ozan Çolakoğlu), co zostało zrobione bez zgody piosenkarki, będącej jedyną autorką utworu. Spór spowodował zakończenie współpracy oraz przyjaźni między artystami. W tym czasie Sezen Aksu przyznała prawa do utworu innym wykonawcom, w tym m.in. Holly Valance.
W 1999 musiał poddać się obowiązkowej służbie wojskowej, która była przesuwana od 1995. Ostateczny termin odbycia służby minął w 1998, jednak z powodu zobowiązań związanych z kontraktem płytowym Tarkan nie wrócił do kraju. W tym czasie media spekulowały, czy piosenkarz nie powinien zostać uznany za dezertera i pozbawiony obywatelstwa. Sprawę podjęto wówczas nawet w tureckim parlamencie. Po trzęsieniu ziemi w Gölcük w sierpniu 1999, ustawodawca zdecydował, że Tarkan (i inni w podobnej sytuacji), będzie musiał odbyć jedynie 28 dni służby w zamian za wpłacenie 16 tysięcy dolarów na rzecz ofiar katastrofy. W 2000 wrócił do Turcji, gdzie dokończył służbę. Przed wstąpieniem do armii zagrał specjalny koncert w Stambule, z którego zebrane pieniądze przekazano ofiarom trzęsienia ziemi.
W styczniu 2001 został pierwszym ambasadorem marki Pepsi w Turcji, a w marcu wziął udział w pokazie mody w Paryżu. W tym czasie wydał także dwa nowe single – „Kuzu Kuzu” i „Hüp”. Teledysk do drugiego utworu był najdroższym w historii klipem nakręconym przez tureckiego artystę i miał kosztować ponad 100 tys. dolarów dzięki wsparciu finansowemu firmy Pepsi. Klip spotkał się z krytyką niektórych odbiorców, którzy uznali go za „pornograficzny”. Obie piosenki zapowiadały nowy album studyjny piosenkarza zatytułowany "Karma", który został wydany w lipcu tego samego roku. Płyta została wyprodukowana w Los Angeles, Nowym Jorku, Egipcie i w Europie. W tym czasie Tarkan zmienił nieco styl ubierania się oraz tworzenia muzyki. W tym czasie poznał Michaela Langa, współorganizatora festiwalu w Woodstock, który został jego międzynarodowym menedżerem. W 2001 Nesrin Aysun Yüksel wydała książkę pt. "Tarkan – Yıldız Olgusu" (pol. "Tarkan – Anatomia Gwiazdy"), która została jednak wycofana ze sprzedaży po podaniu autorki do sądu przez Süheyla Ataya, prawnika piosenkarza. Zgodnie z decyzją sądu, książka zawierała prywatne informacje artysty oraz jego zdjęcia objęte prawami autorskimi, a także wpływała negatywnie na jego dobre imię. W tym samym czasie Tarkan zerwał umowę z firmą Pepsi oraz podpisał kontrakt sponsorski z siecią telekomunikacyjną Turkcell.
W 2002 opublikował singiel „Özgürlük İçimizde”, który został wybrany na oficjalny hymn tureckiej drużyny piłkarskiej na Mistrzostwa Świata w Piłce Nożnej organizowane w Korei Południowej i Japonii. Został także maskotką kraju podczas imprezy. Latem 2003 wydał EP-kę pt. "Dudu", która była pierwszym krążkiem wydanym nakładem jego własnej firmy producenckiej – HITT Music, pod której szyldem wydał wcześniej single: „Özgürlük İçimizde” i „Bir oluruz yolunda”. Tytułowa piosenka została okrzyknięta „utworem roku” w Rosji. W tym samym roku Tarkan zakończył współpracę sponsorską z Turkcell i podpisał umowę z dystrybutorem ropy naftowej OPET. Na początku 2004 wypuścił własną linię perfum sygnowaną jego imieniem. Kosmetyki nie spotkały się z dużym zainteresowaniem, sam Tarkan nie był zadowolony ze stworzonego zapachu i nie angażował się w promocję perfum. W lipcu zagrał gościnnie na 11. Tureckim Festiwalu Miłości, Pokoju i Przyjaźni.
W 2005 ogłosił, że po wielu latach oczekiwania na rynku ukaże się jego debiutancki anglojęzyczny album studyjny. W lipcu do sieci nielegalnie trafił anglojęzyczny singiel artysty – „Shh... (I Wanna Hear Love Speak)”, który był rozsyłany przez DJ-a jednego z tureckiech rozgłośni radiowych. Jak miał przyznać sam DJ, utwór został skradziony ze studia nagraniowego w USA przez jednego z producentów piosenkarza. Niedługo później do sieci wyciekły dwa kolejne utwory: „If You (Let Me See You Bounce)” i „Action/Shout”. W tym samym czasie pojawiły się pogłoski, jakoby artysta ponownie nawiązał współpracę z Sezen Aksu i napisał z nią utwór „Deniz” na kolejną tureckojęzyczną płytę pt. "Kudurmuyorum". W październiku opublikował pierwszy singiel z płyty – „Bounce”, a w kwietniu 2006 wydał płytę pt. "Come Closer", na której znalazł się m.in. utwór „Aman Aman” z gościnnym udziałem Wyclefa Jeana. W sierpniu ukazał się drugi singiel z płyty – „Start a Fire”, który został zremiksowany przez Mousse’a T.. Album nie osiągnął dużego sukcesu komercyjnego, został sprzedany jedynie w ok. 110 tys. egzemplarzach w Turcji.
25 grudnia 2007 wydał album pt. "Metamorfoz", który osiągnął wynik ponad 300 tys. sprzedanych kopii w ciągu pierwszych dwóch tygodni od premiery. 31 grudnia wystąpił na koncercie noworocznym transmitowanym przez telewizję TRT, a jego występ był trzecią najczęściej oglądaną częścią imprezy, dzięki czemu stacja zarobiła ok. jednego miliona lir tureckich. Na początku stycznia 2008 wziął udział w konferencji prasowej nowego serwisu muzycznego TTNetMüzik, zapewniającego legalny dostęp do muzyki w wersji cyfrowej. Twórczość piosenkarza uzyskała największą liczbę pobrań w serwisie: ok. 100 tys. na ponad dwa miliony plików ściągniętych w ciągu pół roku były to utwory Tarkana. 14 lutego miał odebrać od Tureckiego Instytutu Patentowego nagrodę „Złotej Marki” wręczaną przez premiera Turcji, jednak nie przyjął jej z powodu wyjazdu do Nowego Jorku razem ze swoją partnerką. Zamiast niego statuetkę dostała Hülya Avşar.
W maju 2010 opublikował singiel „Sevdanın son vuruşu”, którym zapowiadał swój ósmy album pt. "Adımı kalbine yaz", wydany w lipcu 2010. Na początku stycznia 2012 zaprezentował utwór „Kara toprak” oraz napisał i zaśpiewał piosenkę „Aşk gitti bizden” z albumu pt. "01", debiutanckiej płyty swojego wieloletniego producenta, Ozana Çolakoğlu.
W 2013 napisał utwory dla kilku tureckich wykonawców: „İnci tanem” dla Vasilisa Saleasa, „Hep bana” dla Emel Sayin i „Unutmamalı” dla Taksim Trio. W 2014 napisał utwór „Hop de” dla tureckiego piosenkarza İskendera Paydaşa, promującą jego drugą płytę studyjną zatytułowaną "Zamansız şarkılar II". Pod koniec lipca 2015 premierę miał singiel „Bir parmak bal”, który został napisany przez Tarkana dla piosenkarki Sibel Can.
Wizerunek.
Ma 1,73 metra wzrostu. W latach 90., na początku kariery muzycznej, uchodził za jednego z najbardziej kontrowersyjnych tureckich wykonawców: był jednym z pierwszych współcześnie działających artystów, który nosił kolczyki, a na koncertach często się rozbierał. W jednym z wywiadów wyznał, że jest „jednocześnie męski i żeński”, porównując się tym samym do artystów, takich jak m.in. Ricky Martin, Michael Jackson i Elvis Presley. Był pierwszym mężczyzną, który pojawił się na okładce tureckiego wydania magazynu "Cosmopolitan". Niedługo później wystąpił też w półrozbieranej sesji zdjęciowej dla magazynu "Hafta sonu", co zbiegło się z promocją jego drugiej płyty studyjnej pt. "Aacayipsin".
Czasem prezentował swój seksualny wizerunek również w teledyskach; w klipie do singla „Hepsi senin mi? (Şıkıdım, şıkıdım)”, jednej z piosenek z płyty "Aacayipsin", wystąpił bez koszulki, a w teledysku do utworu „Şeytan azapta” pokazane były sceny rozbierania go przez fanki podczas jednego z jego koncertów.
W 1997 zastrzegł swoje imię jako znak firmowy. W 2001 zmienił nieco wizerunek sceniczny, zmienił m.in. styl ubierania się i zapuścił włosy.
Życie prywatne.
W 1994 spotykał się z Elif Dagdeviren, jedną z ówczesnych redaktorek magazynu "Cosmopolitan". Rozstali się po wyjeździe Tarkana do Nowego Jorku. Podczas pobytu w Ameryce spotykał się z jedną z tamtejszych modelek, a podczas pobytu we Francji w latach 1997–1998 związany był z Asią, algierską modelką szwajcarskiego pochodzenia. W 2002 zaczął spotykać się z prawniczką Bilge Öztürk, z którą siedem lat później się rozstał. 
Jak sam przyznał w jednych z wywiadów udzielonych w 2006, instytucja małżeństwa jest dla niego „przestarzała”, a ślub mógłby wziąć jedynie dla dobra swoich przyszłych dzieci. 29 kwietnia 2016 w swojej willi w Stambule poślubił Pinar Dilek (ur. w 1986 w Niemczech), córkę tureckich emigrantów.
Ma posiadłość we wsi Polonezköy w prowincji Stambuł, gdzie hoduje owoce i utrzymuje zwierzęta, a także mieszkanie w nowojorskim Murray Hill na Manhattanie, które warte jest ok. pięć milionów dolarów. Jest także właścicielem wielu innych nieruchomości, w tym posiadłości w Kolonii (Niemcy).
Dyskusje o orientacji seksualnej.
Nie lubi rozmawiać o swoim życiu prywatnym. Jednym z powodów niechęci do rozmów są częste dyskusje na temat jego orientacji seksualnej oraz podejrzenia o jego homoseksualizm, pomimo wielokrotnych zaprzeczeń samego piosenkarza. W 2001 w mediach pojawiły się doniesienia, jakoby Tarkan był gejem, po tym, gdy zrobiono mu zdjęcia z innym mężczyzną, na plaży nudystów. Zdjęcia zdobył pracownik nowojorskiego biura przeprowadzkowego, kiedy pomagał Tarkanowi w przenoszeniu mebli do nowego mieszkania. Mężczyzna szantażował Tarkana i domagał się od niego pieniędzy w zamian za niewysłanie fotografii prasie. Artysta odmówił, a zdjęcia obiegły tureckie media. Tarkan wyznał wówczas: „To jest moje życie. To moja prywatność. Nie żałuję niczego, co zrobiłem”.
Temat homoseksualności Tarkana podsycany był także m.in. przez Alpaya Aydina, jego byłego współlokatora i menedżera, który kilkukrotnie sugerował, jakoby między nimi doszło do gejowskich relacji. Spekulacje wokół orientacji seksualnej wywołało także rozstanie piosenkarza z Elif Dagdeviren, jedną z ówczesnych redaktorek tureckiego wydania magazynu "Cosmopolitan", z którą chodził w 1994 i dla której napisał piosenkę „İnci tanem” na wyjeździe do Nowego Jorku. Przeprowadzka do Stanów Zjednoczonych okazała się powodem rozstania pary w tym samym roku.
W 2001 Tarkan pozwał do sądu Mehmeta Gula, który wyznał: "Lubiłbym Tarkana bardziej, gdyby ten nie był gejem".
Problemy z prawem.
W 2010 został zatrzymany podczas policyjnej obławy w Stambule, piosenkarzowi postawiono zarzut posiadania narkotyków. Podczas przesłuchania, Tarkan przyznał się do używania kokainy, ponadto policja znalazła w jego wiejskiej posiadłości niewielkie ilości haszyszu.

</doc>
<doc id="787176" url="https://pl.wikipedia.org/wiki?curid=787176" title="Synagoga w Zagrzebiu">
Synagoga w Zagrzebiu

Synagoga w Zagrzebiu – synagoga, która znajdowała się w Zagrzebiu, stolicy Chorwacji, przy ulicy Praskiej.
Historia.
Synagoga została zbudowana w 1867 roku. Podczas II wojny światowej, 12 października 1941 roku została doszczętnie zniszczona przez Ustaszów. Przez wiele lat na jej miejscu znajdował się parking. W 2008 roku gmina żydowska w Zagrzebiu wybudowała na jej miejscu nową synagogę, która w zupełności nie przypomina tej, która stała w tym miejscu przez wojną. O dawnej synagodze przypomina jedynie tablica pamiątkowa w języku chorwackim i hebrajskim.
Przy "Mažuranićev trg" związek Bet Isreal stara się o odbudowanie synagogi w oryginalnej formie. Plany te są jednak ograniczane przez gminę żydowską, która uważa się za jedyną spadkobierczynię zburzonej synagogi i na uczestnictwo Bet Isreal w budowie nie chce się zgodzić.
W 2006 roku poczta chorwacka wydała znaczek pocztowy o nominale 5 kun, przedstawiający synagogę, przed którą stoi zapalona chanukija. Znaczek został wydany z okazji 200-lecia istnienia gminy żydowskiej w Zagrzebiu.
Architektura.
Murowany budynek synagogi wzniesiono na planie prostokąta w stylu mauretańskim. Była jedną z wielu synagogi Tempelgasse w Wiedniu projektu Ludwiga Förstera, na co wskazywać może trójpodział fasady z wyższą i szerszą częścią środkową. W ich narożnikach znajdowały się smukłe wieżyczki zwieńczone kopułkami. Elewację główną zdobiły liczne dekoracje, a nad głównym wejściem na poziomie piętra znajdowały się trzy wysokie półokrągłe zakończone okna. Nad nimi znajdował się zegar, a całość zwieńczały tablice Dekalogu.
Wnętrze synagogi było bardzo bogato zdobione. Główna sala modlitewna była pomalowana kolorowymi polichromiami o motywach geometrycznych. Na wschodniej ścianie znajdował się ozdobiony z przepychem Aron ha-kodesz, przed którym znajdował się pulpit kantora. Salę główną z trzech stron obiegały galerie dla kobiet wsparte na żelaznych słupach. Salę oświetlały wielkie żyrandole.

</doc>
<doc id="787177" url="https://pl.wikipedia.org/wiki?curid=787177" title="Premierzy Gwinei Równikowej">
Premierzy Gwinei Równikowej



</doc>
<doc id="787180" url="https://pl.wikipedia.org/wiki?curid=787180" title="Zakażenie paznokcia">
Zakażenie paznokcia



</doc>
<doc id="787181" url="https://pl.wikipedia.org/wiki?curid=787181" title="Michał Wielhorski (kuchmistrz litewski)">
Michał Wielhorski (kuchmistrz litewski)

Michał Wielhorski herbu Kierdeja, inne formy nazwiska: "Wielehorski; Wielohorski" (ur. ok. 1730 w Horochowie, zm. w 1814) – kuchmistrz wielki litewski w latach 1763–1774, oboźny koronny (dworski) w 1758 roku, starosta kamieniecki litewski, poseł konfederacji barskiej do Francji, pisarz politycznyl, pułkownik chorągwi pancernej.
Życiorys.
Pochodził ze szlachty wołyńskiej (Horochów), pieczętującej się herbem Kierdeja, spokrewnionej, lub spowinowaconej z możniejszymi rodami, m.in.: Zamoyskimi, Potockimi, Jabłonowskimi, Mniszchami. Był synem Feliksa Ignacego starosty bracławskiego, i Ludwiny z Zamoyskich. Wcześnie osierocony (ojciec zmarł w roku 1737), wychowywał się pod kuratelą krewnych („z opieki wyszedł” w roku 1746). Odziedziczył liczna dobra ziemskie. Wśród nich kilkuwioskowy majątek z ośrodkiem w Horochowie, obejmujący: Chołojów, Łupcza, Metna, Wyspa, Kniesioł, Paniowce, Tyśmienica, Leszczyna, Ożechowce i Łabuńki. W samym Horochowie utrzymywał sławną kapelę, która występowała także na scenie dworskiej Augusta III. Nauki pobierał u lwowskich teatynów. Uzupełnieniem edukacji była podróż, jaką odbył po Europie, odwiedzając Francję (gdzie także się kształcił) i kraje niemieckie. Dłuższy czas bawił w Dreźnie, gdzie starał się zbliżyć do dworu.
Ożenił się w 1754 (5 listopada) z Elżbietą z Ogińskich, wojewodzianką trocką (siostrą Michała Kazimierza), autorką przekładu komedii "Patelin patron" wystawionej na scenie dukielskiej. Status społeczny małżonki podkreślał jego wielkopańskie aspiracje (miał jeszcze jedną żonę, po śmierci Elżbiety w roku 1771, ożenił się z hrabiną de Traversier, znów więc przedstawicielką arystokracji). W tym też mniej więcej czasie związał się Wielhorski z odgrywającym wiodącą rolę na dworze Augusta III ministrem Henrykiem Brühlem, rozpoczynając polityczną karierę. Pod komendą Brühla Wielhorski działał na sejmach i w misjach dyplomatycznych. Poseł koronny na sejm nadzwyczajny 1761 roku z województwa inflanckiego. Z ramienia partii dworskiej jeździł (1761) do Wilna na reasumpcję Trybunału Litewskiego. Nieco później posłował z Białegostoku do Drezna, aby pozyskać zbrojne posiłki dla „republikanów”. Za tę aktywność został nagrodzony przez króla starostwami sieleckim (w roku 1755), następnie zaś kamienieckim (w roku 1756 lub 1757) oraz tytularnymi urzędami oboźnego wielkiego koronnego (od 22 marca 1758) i wreszcie. Poseł na sejm 1762 roku z ziemi sochaczewskiej. W roku 1763 (22 marca) otrzymał nominację na kuchmistrza Wielkiego Księstwa Litewskiego (z urzędu tego ustąpił dopiero w roku 1775).
Służbę wojskową rozpoczął od funkcji rotmistrza chorągwi pancernej 1. pułku wojsk koronnych. Wkrótce potem (w roku 1755) awansował na pułkownika.
Po śmierci Wettyna, Wielhorski znalazł się w opozycji do nowego króla. Jako poseł województwa wołyńskiego na Sejmie Czaplica w 1766 roku wystąpił z obroną liberum veto, jako jeden z przywódców opozycji występującej przeciwko reformom rodu Czartoryskich. Efektem wniosku (popartego przez ambasady Prus i Rosji groźbą zbrojnej interwencji) było uchwalenie „Ubezpieczenia głosu wolnego” ograniczającego wprowadzone w 1764 głosowanie większością do spraw skarbowych nie wymagających wprowadzenia nowych podatków lub powiększenia dotychczasowych, gwarantujące zaś jednomyślność w sprawach "status". Członek konfederacji radomskiej w 1767 roku.
posłował do Katarzyny II z prośbą konfederatów o rozciągnięcie nad nimi protekcji. Po wybuchu konfederacji barskiej Wielhorski trafił z kolei do jej szeregów. Kiedy wykształciła się Generalność konfederacji, Wielhorski został przez nią posłany w styczniu 1770 r. do Paryża jako oficjalny przedstawiciel władz barskich przy dworze wersalskim. Miał działać na rzecz wyniesienia na tron polski kandydata króla francuskiego przy uzyskaniu od niego gwarancji poszanowania postulatów szlachty. Nie odniósł sukcesu na scenie politycznej (m.in. na skutek upadku rządu de Choiseula, z którym konfederaci planowali prowadzić negocjacje); nawiązał jednak dobre stosunki z oświeceniowymi myślicielami, Gabrielem Mably i Janem Jakubem Rousseau, w celu uzyskania od nich rad ustrojowych dla przyszłej, odrodzonej przez spodziewane zwycięstwo konfederatów, Rzeczypospolitej. Z jego inspiracji powstały: "Du Gouvernement et des lois de Pologne" Mably’ego i "Considerations sur le gouvernament de Pologne" Rousseau. W 1775 r. sam opublikował, jednocześnie po polsku i francusku, dzieło "O przywróceniu dawnego rządu według pierwiastkowych Rzeczypospolitej ustaw", w którym wyłożył swoją koncepcję uzdrowienia państwa przez przywrócenie Polakom ich „naturalnego ustroju”, zawartego w wypracowanych przez przodków prawach zwyczajowych.
Do ojczyzny powrócił dopiero w roku 1776, po ogłoszeniu amnestii dla emigrantów barskich. Wówczas pogodził się osobiście ze Stanisławem Augustem, który uratował jego dobra przed sekwestrem. Umożliwiło to sprzedaż części ziem Wielhorskiego z samym Horochowem bratankowi króla, księciu Stanisławowi, by móc spłacić część zaciągniętych długów. Okazał się Wielhorski lojalnym poddanym monarchii austriackiej, w której skład weszła część jego dóbr (w nich najchętniej rezydował) i po latach starań w 1787 roku otrzymał od Józefa II tytuł hrabiowski oraz tytuł wielkiego koniuszego Galicji i Lodomerii. Działań politycznych już prawie nie podejmował, chociaż przyłożył rękę do powstania memoriałów zwalczających reformy józefińskie, zmierzających (w dość skromnym zresztą zakresie) do ulżenia doli chłopów w Galicji. W roku zaś 1780 znalazł się w komisji oceniającej "Zbiór praw sądowych" Andrzeja Zamoyskiego. Podobno potępił Konstytucję 3 maja i sympatyzował z konfederacją targowicką. Większą rolę odgrywał w działalności nieoficjalnej we lwowskim środowisku wolnomularskim. Wielhorski jest znany głównie ze swego pisarstwa politycznego, ale na stare lata napisał też m.in. gramatykę języka polskiego (po francusku), "notabene" nie był do tej pracy odpowiednio przygotowany teoretycznie.
O niejednoznaczności postaci kuchmistrza litewskiego świadczą pośrednio losy jego synów. Dwóch z nich Michał i Józef swoją karierę oficerską związało ze służbą królowi w obronie trzeciomajowej konstytucji, potem w insurekcji kościuszkowskiej, a Józef także w legionach polskich i w końcu w szeregach wojska Księstwa Warszawskiego. Zupełnie inaczej potoczyły się dzieje Jerzego Wielhorskiego, targowiczanina, który po okrzyknięciu go w czasie insurekcji kościuszkowskiej zdrajcą, uznał Rosję za swoją ojczyznę i dał początek całkowicie zrusyfikowanej gałęzi rodu.
Odznaczenia.
W 1758 roku odznaczony Orderem Orła Białego, kawaler Orderu Świętego Stanisława od 1791, odznaczony bawarskim Orderem Świętego Huberta (nadanie tego ostatniego orderu jest wątpliwe, nie można go odnaleźć na corocznej liście kawalerów orderów bawarskich).
Twórczość.
Ważniejsze utwory.
Ponadto Wielhorski pisał liczne memoriały polityczne zachowane w rękopisach, m.in. w Ossolineum sygn. 525/II poz. 62 (tu memoriały przedstawione w latach 1782–1785 cesarzowi) oraz w zbiorach jego pism z okresu konfederacji barskiej (zobacz Listy i materiały poz. 5).
Według informacji K. H. Heykinga był on autorem napisanej w języku francuskim pochwały Zygmunta Augusta (na wzór eklog A. L. Thomasa)
Konfederackie komunikaty Wielhorskiego ogłaszano w „Gazette de France” (1770-1773).

</doc>
<doc id="787183" url="https://pl.wikipedia.org/wiki?curid=787183" title="Dojrzałość płciowa">
Dojrzałość płciowa

Dojrzałość płciowa – okres w życiu biologicznym, kiedy osobnik zdolny jest do rozrodu. Za początek tego okresu przyjmuje się osiągnięcie zdolności do wytwarzania komórek płciowych. Osiągnięcie zdolności do wytwarzania gamet zależy w znacznej mierze od ośrodków nerwowych zlokalizowanych w mózgowiu. Wzrost ich aktywności prowadzi do wydzielania hormonów wywołujących przyspieszony wzrost organizmu i rozwój pierwszorzędowych i drugorzędowych cech płciowych.

</doc>
<doc id="787184" url="https://pl.wikipedia.org/wiki?curid=787184" title="Zdzisław Konicki">
Zdzisław Konicki

Zdzisław Konicki (ur. 25 stycznia 1925 w Łodzi, zm. 14 stycznia 1999 tamże) – polski archiwista i konserwator zbiorów archiwalnych, współzałożyciel i działacz Towarzystwa Przyjaciół Łodzi, Towarzystwa Opieki nad Zabytkami, przewodnik po Łodzi, publicysta, regionalista, działacz społeczny. 
Praca zawodowa.
W czasie hitlerowskiej okupacji zatrudniony nieletnio jak dorosły w pracy przymusowej w Łodzi, w 1943 przymusowo wywieziony na roboty do Niemiec (do Berlina; lager mieszkalny Waltersdorf), wrócił w maju 1945 do Łodzi. Tu od końca lat 50. do śmierci mieszkał przy ul. Karpackiej 19 m. 19.
Przerwane wojną wykształcenie uzupełnił w Liceum Administracyjnym. Od 1946 przez 42 lata pracował w Wojewódzkim Archiwum Państwowym w Łodzi jako archiwista i konserwator zbiorów archiwalnych. Na emeryturę odszedł w 1990. W Wojewódzkim Archiwum Państwowym w Łodzi pracowała także jego żona – Teresa.
Działalność pozazawodowa.
Wygłosił ponad 1 500 prelekcji i odczytów. Napisał prawie 2 000 artykułów i notatek prasowych na tematy „łódzkie”, opublikowanych w prasie regionalnej i ogólnopolskiej, zwłaszcza w „Dzienniku Łódzkim” i ogólnopolskim tygodniku „Odgłosy”.
Organizator wystaw publicznych poświęconych informacji archiwalnej i konserwacji dokumentów archiwalnych, także „Historia rzemiosła łódzkiego”, „Zabytkowa ulica Piotrkowska w starej i nowej widokówce (1890–1975)” i „Łodzianie w starej fotografii”. Organizator i juror prawie 500 konkursów wiedzy o dziejach i zabytkach Łodzi, głównie dla młodzieży szkolnej.
Występował w Radiu Łódź i telewizji regionalnej TVP3 Łódź.
Był znanym bibliofilem, członkiem Łódzkiego Towarzystwa Przyjaciół Książki. Poprowadził jako przewodnik prawie 3000 wycieczek po Łodzi i regionie, w tym część wycieczek w języku niemieckim. Współpracował z Ośrodkiem Badań Niemcoznawczych Uniwersytetu Łódzkiego.

</doc>
<doc id="787186" url="https://pl.wikipedia.org/wiki?curid=787186" title="Zawieprzyce-Kolonia">
Zawieprzyce-Kolonia

Zawieprzyce-Kolonia – kolonia w Polsce położona w województwie lubelskim, w powiecie łęczyńskim, w gminie Spiczyn.
W latach 1975–1998 miejscowość administracyjnie należała do ówczesnego województwa lubelskiego.
Miejscowość stanowi sołectwo gminy Spiczyn.

</doc>
<doc id="787187" url="https://pl.wikipedia.org/wiki?curid=787187" title="Zamkowo">
Zamkowo

Zamkowo (niem. "Samkowen") – część wsi Zyndaki w Polsce, położona w województwie warmińsko-mazurskim, w powiecie mrągowskim, w gminie Sorkwity.
W latach 1975–1998 Zamkowo znajdowało się w województwie olsztyńskim.

</doc>
<doc id="787189" url="https://pl.wikipedia.org/wiki?curid=787189" title="Premierzy Kataru">
Premierzy Kataru



</doc>
<doc id="787190" url="https://pl.wikipedia.org/wiki?curid=787190" title="Bayelsa United FC">
Bayelsa United FC

Bayelsa United FC – nigeryjski klub piłkarski grający w pierwszej lidze, mający siedzibę w mieście Yenagoa. Bayelsa United swoje mecze rozgrywa na stadionie Yenagoa Township Stadium, który może pomieścić 5 tysięcy widzów.

</doc>
<doc id="787191" url="https://pl.wikipedia.org/wiki?curid=787191" title="Roman Paszke">
Roman Paszke

Roman Paszke (ur. 25 maja 1951 w Gdańsku) – polski żeglarz, kapitan jachtowy, budowniczy jachtów. Jest absolwentem Akademii Wychowania Fizycznego i Sportu w Gdańsku.
W 1989 roku zorganizował i prowadził budowę pierwszego polskiego jachtu hi-tech klasy One Ton – "Gemini". Wybudowany jacht był pierwszą jednostką pełnomorską w Polsce, której kadłub został wykonany z włókien węglowych. Następnie założył stocznię jachtową "Gemini International", w której powstały w 1995 roku "MK Cafe Premium", a w 1996 jacht klasy ILC 40 – "MK Cafe".
Program „The Race”.
W marcu 1999 roku Roman Paszke zainaugurował oficjalnie polski program Race 2000, czyli udział polskiej załogi w regatach dookoła świata The Race, stając na czele Stowarzyszenia Race 2000.
Pierwotnie przedstawiciele stowarzyszenia podpisali umowę z francuskim biurem konstrukcyjnym Gilles'a Olliera na przygotowanie projektu Superjachtu dla Polaków. Według założeń miał być to katamaran, który byłby największym jachtem regatowym w Polsce i jednym z największych w świecie. Według projektu jego długość wynosiła 36 metrów, a budowa miała się odbyć w Gdańskiej Stoczni Remontowej. Szybko się jednak okazało, że cykl produkcyjny, a potem dalsze dostrajanie prototypowego jachtu trwałoby zbyt długo, by zdążyć na cykl rejsów kwalifikacyjnych przed regatami. Zrezygnowano więc z idei budowy nowego jachtu, a Roman Paszke zaczął szukać gotowego, na którym mógłby wystartować.
Ostatecznie Romanowi Paszke udało się zakupić gotowy jacht od Brunona Peyrona (pomysłodawcy i organizatora regat). Zakupiony jacht, którego cena pozostała tajemnicą pierwotnie nosił nazwę "Explorer", a następnie w Polsce nadano imię "Polpharma-Warta". 31 grudnia 2000 roku wystartował z jedną polską załogą w prestiżowych regatach dookoła świata The Race, które po 99 dniach, 12 godzinach i 31 minutach ukończył 10 kwietnia 2001 na 4. miejscu, pokonując 32 000 mil morskich.
Próba pobicia rekordu świata w opłynięciu Ziemi.
2007.
W 2007 roku Roman Paszke miał zamiar poprawić rekord samotnego opłynięcia Ziemi bez zawijania do portów, który obecnie należy do Francuza Francisa Joyona (57 dni, 13 godzin i 34 minuty).
21 stycznia 2007 roku w Gdyni odbyła się uroczystość wodowania nowego jachtu Bioton, który został wybudowany w szwedzkiej stoczni Marstrom Composite w Västervik. Matką chrzestną jachtu została małżonka prezydenta RP – Maria Kaczyńska.
Z powodu warunków pogodowych na półkuli południowej rejs w 2007 dookoła świata został odwołany.
2011.
Roman Paszke 14 grudnia 2011 roku ponownie samotnie wystartował na katamaranie Gemini 3 z Wysp Kanaryjskich, z zamiarem okrążenia globu ze wschodu na zachód wokół przylądka Horn w czasie krótszym niż 120 dni, ale 6 stycznia 2012 roku po ponad 5.800 milach zeglugi w trudnych warunkach pogodowych jacht uległ awarii i Paszke podjął decyzję o przerwaniu rejsu celem dokonania niezbędnych napraw.

</doc>
<doc id="787193" url="https://pl.wikipedia.org/wiki?curid=787193" title="Załuki">
Załuki

2 miejscowości w Polsce:

</doc>
<doc id="787195" url="https://pl.wikipedia.org/wiki?curid=787195" title="Jan Chłosta">
Jan Chłosta

Jan Ginter Chłosta (ur. 27 grudnia 1938 w Olsztynie) – doktor nauk humanistycznych, publicysta, krytyk literacki, autor ponad 500 artykułów publicystycznych i naukowych o tematyce regionalnej, autor kilku książek o tematyce warmińskiej. 
Życiorys.
Przewodniczący Zarządu Warmińsko-Mazurskiego Oddziału Katolickiego Stowarzyszenia "Civitas Christiana" (2001). Przez trzy lata był redaktorem naczelnym Instytutu Wydawniczego PAX w Warszawie. Publikuje w "Gazecie Olsztyńskiej", omawiając wydawane w Niemczech książki o Warmii i Mazurach. Pod jego redakcją ukazały się książki o Marii Zientarze-Malewskiej, Władysławie Gębiku, Emilii Sukertowej-Biedrawinie, Janie Boenigku.
Wiceprzewodniczący Rady Wojewódzkiej w Olsztynie i członek Rady Krajowej PRON w 1983. Przez szereg lat był działaczem Stowarzyszenia PAX, z ramienia tego ugrupowania ubiegał się o mandat senatorski w wyborach w 1989. 

</doc>
<doc id="787197" url="https://pl.wikipedia.org/wiki?curid=787197" title="Szelągówka">
Szelągówka

Szelągówka (niem. "Schellongowken", 1938–1945 "Schillingshöfen") – część wsi Surmówka w Polsce, położona w województwie warmińsko-mazurskim, w powiecie mrągowskim, w gminie Sorkwity.
W latach 1975–1998 Szelągówka administracyjnie należała do województwa olsztyńskiego.

</doc>
<doc id="787198" url="https://pl.wikipedia.org/wiki?curid=787198" title="Fuchs">
Fuchs

Osoby:
Inne:

</doc>
<doc id="787199" url="https://pl.wikipedia.org/wiki?curid=787199" title="Prezydenci Konga">
Prezydenci Konga

 

</doc>
<doc id="787200" url="https://pl.wikipedia.org/wiki?curid=787200" title="Transpozycja skali kościelnej">
Transpozycja skali kościelnej

Transpozycja skali kościelnej (transpositio modi) – zabieg kompozytorski, którego celem jest dostosowanie ambitusu skali kościelnej, w której napisana jest melodia, do możliwości rejestrowych wykonującego ją głosu. Zabieg ten polega na przeniesieniu wszystkich dźwięków skali o dany interwał w górę lub w dół, w wyniku czego powstaje skala zaczynająca się od innego stopnia co skala wyjściowa, ale posiadająca te same stosunki interwałowe między poszczególnymi stopniami. Aby te stosunki były zachowane, należy zapisać przy kluczu odpowiednią liczbę krzyżyków lub bemoli. Transpozycji skal kościelnych można w prosty sposób nauczyć się na podstawie koła kwintowego: wyjściową skalę uznajemy za gamę C-dur zbudowaną od n-tego stopnia, następnie szukamy na kole kwintowym gamy durowej, której n-tym stopniem jest dźwięk, na którym chcemy zbudować transponowaną skalę i zapisujemy przy kluczu tyle krzyżyków lub bemoli, ile ta gama posiada.

</doc>
<doc id="787202" url="https://pl.wikipedia.org/wiki?curid=787202" title="Maradzki Chojniak">
Maradzki Chojniak

Maradzki Chojniak (niem. "Maradtkenwalde") – część wsi Maradki w Polsce, położona w województwie warmińsko-mazurskim, w powiecie mrągowskim, w gminie Sorkwity.
W latach 1975–1998 Maradzki Chojniak administracyjnie należał do województwa olsztyńskiego.
Wybudowanie (na Mazurach tak określa się kolonię – pojedyncze zabudowania w oddaleniu od wsi) położone ok. 1 km na południowy wschód od Maradek, powstało w drugiej połowie XIX w.

</doc>
<doc id="787203" url="https://pl.wikipedia.org/wiki?curid=787203" title="Zakłady Budowy Maszyn i Aparatury im. Ludwika Zieleniewskiego w Krakowie">
Zakłady Budowy Maszyn i Aparatury im. Ludwika Zieleniewskiego w Krakowie

Zakłady Budowy Maszyn i Aparatury im. Ludwika Zieleniewskiego w Krakowie SA – przedsiębiorstwo będące jedną z najstarszych firm branży budowy maszyn w Polsce, nieprzerwanie produkujące szeroki asortyment części, urządzeń i maszyn. Specjalizują się w wykonywaniu usług w produkcji jednostkowej i małoseryjnej, tj. maszyny, części maszyn, sprężarki śrubowe. Klientami zakładów są między innymi firmy z Niemiec, Francji, Hiszpanii, Belgii, Ukrainy, Estonii, Norwegii, Szwecji i Stanów Zjednoczonych. W 2008 roku ZBMiAp całkowicie przeniosły się do Niepołomic.
Historia.
Tę pierwszą w Krakowie, i jedną z pierwszych w Polsce, pracującą do dziś bez przerwy fabrykę założył przed dwustu laty Antoni Zieleniewski (1770-1831). Antoni był warszawskim kowalem, który przeniósł się do Krakowa i rozpoczął pracę w kuźni Pawła Nowakowskiego (najprawdopodobniej okolice dzisiejszego Placu Dominikańskiego). W 1804 r., po śmierci właściciela, ożenił się z wdową pryncypała i przejął kuźnię.
W dwa lata później, „w przytomności komisarza Magistratu i całej braci cechowej”, Antoni zdobył , wykonując drąg, oś i resor do karety. Są to pierwsze znane wyroby rodziny Zieleniewskich. Po śmierci Antoniego Zieleniewskiego zakład przejął jego syn, Ludwik Zieleniewski (1819-1885). W 1846 kuźnia Zieleniewskich, naprawiająca i produkująca powozy, rozpoczęła przygotowania do wytwarzania maszyn rolniczych. W następnym roku Ludwik otrzymał pierwsze zamówienia na maszyny rolnicze. W 1851 z pomocą pożyczki Towarzystwa Rolniczo-Gospodarczego hrabiego Adama Potockiego z Krzeszowic, powstał pałacyk mieszkalny oraz budynek fabryki przy ul. św. Marka 31. Fabryka zatrudniając 50 osób, wyposażona była w pierwszy w Krakowie kocioł parowy i pierwszą maszynę parową. W 1859 fabryka wzbogaciła się o pierwszą w Galicji odlewnię żelaza z modelarnią i piecem do topienia metali, przez kilka lat prowadził ją syn Ludwika, Michał. W 1860 zakłady Zieleniewskiego wyprodukowały pierwszy kocioł parowy dla korpusu kadetów w Łobzowie, w tymże roku zaczęła działać w zakładzie Kasa Chorych.
W czasie powstania styczniowego zakłady produkują armaty dla powstańców. Austriacka żandarmeria przeprowadza kompleksową rewizję fabryki, poszukując broni dla walczącego po drugiej stronie Wisły powstania styczniowego. Po upadku powstania władze carskie zamykają przed Ludwikiem Zieleniewskim rynek Królestwa Polskiego, represje te trwają przez kilka lat. W 1864 r. zakłady wyprodukowały pierwszą na ziemiach polskich maszynę parową dla kopalni węgla w Tenczynku. Rok później Zieleniewski rozpoczyna produkcję sprzętu dla powstającego na Podkarpaciu polskiego przemysłu naftowego. Klientem firmy jest między innymi konstruktor lampy naftowej i posiadacz pierwszej w świecie kopalni ropy naftowej w Bóbrce Ignacy Łukasiewicz. W 1870 r. fabryka przy ul. św. Marka wydaje katalog swych wyrobów. W następnym roku Zieleniewski uruchamia odlewnię żelaza przy ul. Krowoderskiej. Zakłady zostają uhonorowane licznymi dyplomami uznania na wystawie przemysłowej w Warszawie. W 1874 r. Ludwik Zieleniewski dostaje liczne zamówienia w związku z budową Kolei Transwersalnej, Żywiec – Chabówka – Nowy Sącz – Krosno – Sanok – Stanisławów – Husiatyn (750 km), a w 1881 r. pod osobistym nadzorem Ludwika Zieleniewskiego, zakłady wykonały pierwszą wielką konstrukcję mostową.
W 1885 r. umiera Ludwik Zieleniewski, nowymi właścicielami fabryki zostają jego starannie przygotowani, wykształceni i doświadczeni synowie Leon i Edmund. Rok później w fabryce przy ul. św. Marka wybuchł pożar. Spłonęły, warsztat mechaniczny i stolarnia. Władze miasta Krakowa zatwierdzają plany budowy nowego zakładu przy ul. Krowoderskiej, wyposażonego w maszynę parową o mocy 50 KM. W 1894 r. zakłady zaciągają kredyt Banku Hipotecznego w wysokości 30 tys. zł reńskich, co umożliwia przeprofilowanie produkcji. W tym samym roku zakłady zdobyły złoty medal na wystawie krajowej we Lwowie za urządzenia wodociągowe i maszyny parowe. W latach 1890–1900 około 50 procent wartości produkcji zakładów, to wyroby kolejowe. W roku 1905 zmarł Michał Zieleniewski, syn Ludwika Zieleniewskiego. W tym czasie wartość produkcji gwałtownie rośnie, osiągając blisko 1,5 mln koron. „Zieleniewski” wykonuje stacje wodne dla kolei bałkańskich, konstrukcje dworca lwowskiego, oraz szereg wielkich konstrukcji mostowych, W następnym roku fabryka działająca na zasadach spółki rodzinnej przekształca się w towarzystwo akcyjne z kapitałem 1,5 mln koron. Prezesem Rady Nadzorczej został Leon Zieleniewski, jego brat Edmund został dyrektorem naczelnym. Towarzystwo akcyjne uzyskuje kredyty w bankach wiedeńskich, głównie w banku Credit-Anstalt.
W 1907 r. rozpoczęto budowę dużej nowoczesnej fabryki na Grzegórzkach, z bocznicą kolejową i dostępem do Wisły. W dwa lata później spółka akcyjna „Zieleniewski” otrzymała zamówienia na wykonanie trzeciego mostu na Wiśle w Krakowie, a stocznia „Zieleniewskiego” przekazuje policji austriackiej i straży granicznej okręt bocznokołowiec „Melsztyn”, uzbrojony w działo 75 mm. Okręt ten wykorzystała armia polska w wojnie polsko-bolszewickiej. „Melsztyn” był dwukrotnie zatapiany i wydobywany, pływał do 1970 r.
W 1910 r. spółka buduje most żelazny na Dniestrze w Haliczu.
W 1912 r. rozpoczęto budowę odlewni, bocznicy kolejowej, i stoczni rzecznej na Wiśle do produkcji pogłębiarek i parostatków. Zostają zbudowane trzy parostatki: „Tyniec”, „Wanda” i „Kopernik”. Zakłady Zieleniewskiego remontują więźbę dachową wykupionego z rąk austriackich Zamku Królewskiego na Wawelu.
W 1913 r. spółka akcyjna „Zieleniewski” wykupuje Fabrykę Maszyn księcia Lubomirskiego we Lwowie, dochodzi do fuzji z Pierwszym Galicyjskim Towarzystwem Akcyjnym Budowy Wagonów i Maszyn w Sanoku. Zakład S.A. L. Zieleniewski stał się pierwszym w zaborze austriackim przedsiębiorstwem wielozakładowym typu koncernowego. W 1913 roku Koncern Zieleniewskiego rozpoczyna produkcję silników dwusuwowych „Elzeta”, projektu Edmunda Zieleniewskiego. W 1914 r. ciała ofiar zamachu w Sarajewie, następcy tronu Austro-Węgier arcyksięcia Ferdynanda i jego małżonki Zofii transportowane są do Wiednia wagonem-lodówką firmy „L. Zieleniewski”. Rok 1915 to przymusowy zarząd wojskowy w koncernie, większość załogi fabryk zostaje zmobilizowana lub ewakuowana z miasta. Fabryka krakowska przeprowadza remonty sprzętu artyleryjskiego i samochodów wojskowych, współpracuje z czeską hutą „Vitkowice” w produkcji granatników. Rok 1918, rozpad monarchii habsburskiej, odradza się niepodległe państwo polskie. Szef Sekcji Handlu i Przemysłu Polskiej Komisji Likwidacyjnej, Edmund Paweł Zieleniewski jr., przejmuje z rąk kapitulującej armii austriackiej fort na Kopcu Kościuszki. Fabryka Zieleniewskiego zatrudnia 500 robotników. Grzegórzecka fabryka staje się najbardziej znaczącym zakładem koncernu. W następnym roku umiera dyrektor naczelny koncernu Edmund Zieleniewski.
W 1919 r. koncern debiutuje na giełdzie. W 1920 r. koncern dostaje zamówienia rządowe na dostarczenie w latach 1921–1928 ośmiu tysięcy wagonów towarowych i dwóch tysięcy osobowych. W 1921 r. umiera długoletni prezes Rady Zawiadowczej Leon Zieleniewski. W 1922 r., z inicjatywy Antoniego Lewalskiego koncern przejmuje powstającą w Ostrowie Wielkopolskim fabrykę „Wagon”. W następnym roku dochodzi do umowy z pozostającą w rękach niemieckich Hutą Pokój ("Friedenshutte"). Huta ta staje się posiadaczem większości akcji Koncernu L. Zieleniewski. W 1924 r. koncern zawiera umowę z londyńską firmą „Babcock and Wilcox” na produkcję licencyjną w krakowskiej fabryce urządzeń kotlarskich. W latach 1924–1930 Edmund Paweł Zieleniewski pełnił funkcję dyrektora administracyjnego fabryki krakowskiej. W zakładzie W. Fitzner w Siemianowicach kierownictwo obejmuje Jan Zieleniewski, syn Edmunda seniora. W 1926 r. koncern przekazuje Polskiej Marynarce Wojennej zbudowany w Krakowie na Grzegórzkach pierwszy z planowanej serii okrętów-monitorów. Okręt ten posiadał 70,3 tony wyporności uzbrojony był w haubicę 100 mm i dwa działa 75 mm. W dwa lata później dochodzi do fuzji z fabrykami w Siemianowicach, Sosnowcu i Dąbrowie Górniczej (S.A. Budowy Kotłów Parowych i Maszyn W. Fitzner i K. Gamper). Siedzibą Zarządu Głównego koncernu zostaje Kraków. Dyrektorem naczelnym zostaje Edmund Zieleniewski, dotychczasowy wicedyrektor zakładu krakowskiego. Głównym mechanikiem fabryki wagonów w Sanoku zostaje inż. Mieczysław Zieleniewski, syn Leona. Pierwsze rodziny robotników „Zieleniewskiego” wprowadzają się do wybudowanej z funduszy socjalnych kolonii robotniczej na Olszy. W 1929 r. grzegórzecka fabryka zatrudnia około tysiąca robotników. W następnym roku w związku z kryzysem gospodarczym dochodzi do drastycznej redukcji zatrudnienia, ponad połowa robotników traci pracę. W 1936 r. koncern bierze udział w budowie COP-u. Rok przed wojną zakład na Grzegórzkach osiąga pełną moc produkcyjną, zatrudnia 1250 robotników i produkuje 11 033 ton urządzeń, maszyn i konstrukcji.
W 1939 r., po zajęciu Krakowa przez armię niemiecką „Zieleniewski” zostaje zaliczony do firm produkujących na rzecz niemieckiego przemysłu zbrojeniowego. W fabryce rozpoczyna się działalność konspiracyjna, polegająca na zaopatrywaniu struktur podziemia, w części produkowanego nielegalnie uzbrojenia. W 1945 r., 15 stycznia Niemcy rozstrzeliwują na Dąbiu 79 osób, wśród nich kilku pracowników Zieleniewskiego.
Po wkroczeniu Armii Czerwonej, 18 stycznia, rusza odbudowa zakładu. W 1947 r. 21 czerwca, fabryka staje się własnością państwa. Operację przeprowadza Główna Komisja do Spraw Upaństwowienia Przedsiębiorstw. Roczny plan produkcyjny wykonano w 119 procentach. W 1950 r. przy fabryce zostaje oddany do użytku nowo wybudowany Dom Socjalny z salą widowiskową na 800 miejsc i kinem „Związkowiec”. W 1951 r. narastają problemy kadrowe w związku z budową Nowej Huty. W rok później zakłady otrzymują imię rozstrzelanego przez Niemców, w 1942 r. Stanisława Szadkowskiego, krakowskiego działacza Komunistycznej Partii Polski oraz Polskiej Partii Robotniczej, który w wieku 25 lat w 1920 r. przez dwa tygodnie pracował w „Zieleniewskim”. Zakłady „Szadkowskiego” zostają podporządkowane Zjednoczeniu Budowy Maszyn Ciężkich ZEMAK w Warszawie. W 1955 r. zakłady podejmują produkcję eksportową. W 1959 r. zakłady zostają uhonorowane Sztandarem Przechodnim Związku Zawodowego Metalowców, rozpoczynają rywalizację o tytuł Brygady Pracy Socjalistycznej. W 1960 r. przyjęto program rozbudowy i modernizacji „Szadkowskiego”, zakład dysponuje Domem Socjalnym, Domem Matki i Dziecka, blokiem mieszkalnym, pawilonem klubu sportowego i domem wczasowym w Zawoi. W 1964 r. „Szadkowski” przechodzi do Zjednoczenia Przemysłu Budowy Urządzeń Chemicznych „Chemak” w Warszawie. W 1970 r. zakłady zatrudniają rekordową liczbę robotników, około 2 tysięcy. W 1978 r. powstaje Muzeum Zakładowe. W 1981 r. przeprowadzono plebiscyt, z inicjatywy Wiktora Zieleniewskiego – syna Edmunda jr, załoga wypowiada się za przywróceniem nazwiska Zieleniewski w nazwie przedsiębiorstwa.
W 1990 r. zostaje przywrócona firmie nazwa Ludwika Zieleniewskiego. W 1996 r., 70-letnia krakowska firma „Wolfram”, odkupuje od „Zieleniewskiego” odlewnię. W dwa lata później dochodzi do sprzedaży części majątku fabryki, m.in. 4,8 ha gruntu kupuje firma „Pergranso” – właściciel sieci marketów Leclerc. W 2000 r. Narodowy Fundusz Inwestycyjny PIAST SA sprzedaje „Wolframowi” strategiczny pakiet 60 procent akcji „Zieleniewskiego”. W 2004 r. Zakłady Budowy Maszyn i Aparatury im. Ludwika Zieleniewskiego obchodzą 200 rocznicę powstania, jako najstarsza fabryka Krakowa.
W 2008 r. Zakłady Budowy Maszyn i Aparatury zostają ostatecznie przeniesione z Krakowa do Niepołomic, na tereny byłej garbarni.
Budynek przy ul. św. Krzyża w Krakowie.
Budynek przy ul. św. Krzyża 16 w Krakowie stanowi integralną część zespołu fabrycznego wybudowanego w 1851 r. i działającego w tym miejscu do 1886 r. Jest to pałac właściciela fabryki, do którego przynależy dziedziniec oraz ogród. W miejscu tym zainstalowano jedną z pierwszych w Krakowie maszyn parowych. Prowadzi tędy Krakowski Szlak Techniki – szlak tematyczny dziedzictwa przemysłowego w Krakowie utworzony 6 kwietnia 2006. W 2009 runęła fasada budynku.

</doc>
<doc id="787232" url="https://pl.wikipedia.org/wiki?curid=787232" title="Węgorek sosnowiec">
Węgorek sosnowiec

Węgorek sosnowiec ("Bursaphelenchus xylophilus") – przedstawiciel gromady nicieni. Jest pasożytem drzew iglastych. Żyjąc w przewodach żywicznych, namnaża się. Tym doprowadza do ich zatykania, a w konsekwencji do śmierci rośliny. Węgorek przenoszony jest przez różne owady rozwijające się w zasiedlonym przez niego drewnie, a zwłaszcza z rodziny kózkowatych (Cerambycidae). Nicień pochodzi z Japonii. Rejestrowany w Europie (Portugalia, Hiszpania) i w Ameryce Północnej (Kanada-Kolumbia Brytyjska, Alberta), gdzie przypuszczalnie dostał się w importowanym drewnie iglastym. Znajduje się na liście organizmów kwarantannowych.

</doc>
<doc id="787235" url="https://pl.wikipedia.org/wiki?curid=787235" title="Klucz Stronie">
Klucz Stronie



</doc>
<doc id="787237" url="https://pl.wikipedia.org/wiki?curid=787237" title="Michał Wielhorski">
Michał Wielhorski



</doc>
<doc id="787241" url="https://pl.wikipedia.org/wiki?curid=787241" title="Pestka (film)">
Pestka (film)

Pestka – polski film fabularny w reżyserii Krystyny Jandy z 1995 roku, na podstawie książki Anki Kowalskiej o tym samym tytule.
Film został uznany za najlepszy debiut reżyserski na 20. Festiwalu Polskich Filmów Fabularnych w Gdyni.
Plenery: Warszawa, Sopot.
Fabuła.
Ekranizacja popularnej w latach 60. książki Anki Kowalskiej od początku budziła wiele kontrowersji. Adaptacja nie jest wierna literackiemu pierwowzorowi. Główna bohaterka Agata w filmie jest już kobietą dojrzałą, z dużym bagażem doświadczeń życiowych, podczas gdy pierwowzór literacki to młoda dziewczyna. Agata jest niezależną finansowo dziennikarką piszącą wiersze. Chociaż dobiega czterdziestki, wciąż pozostaje samotna. Na ślubie przyjaciółki poznaje Borysa, żonatego architekta, który stara się być dobrym ojcem i wiernym mężem. Borys jest człowiekiem bardzo religijnym. Nagły wybuch namiętnego uczucia między Agatą i Borysem dramatycznie komplikuje losy obojga bohaterów. Agata nie próbuje rozbijać małżeństwa Borysa, najwyższą wartością wydaje się być dla niej sama miłość, jest przygotowana na cierpienie. Wątkiem równoległym są losy małżeństwa Sabiny, przyjaciółki Agaty, i jej męża Józefa, pragmatycznego konserwatysty.

</doc>
<doc id="787242" url="https://pl.wikipedia.org/wiki?curid=787242" title="Maurice Jarre">
Maurice Jarre

Maurice Jarre, właśc. Maurice-Alexis Jarre (ur. 13 września 1924 w Lyonie, zm. 29 marca 2009 w Los Angeles) – francuski kompozytor, znany głównie jako twórca muzyki filmowej.
Po raz pierwszy muzykę do filmu napisał w roku 1952. Jest autorem muzyki do takich filmów jak: "Zmierzch bogów" (1969), "Jezus z Nazaretu" (1977) "Stowarzyszenie Umarłych Poetów" (1989), "Uwierz w ducha" (1990).
Sześciokrotnie nominowany do Oscara za muzykę filmową, statuetkę otrzymał trzykrotnie za filmy: "Lawrence z Arabii" (1962), "Doktor Żywago" (1965) i "Podróż do Indii" (1984). Wszystkie te tytuły wyreżyserował David Lean.
Był trzykrotnie żonaty, jego synem jest muzyk Jean-Michel Jarre.
Zmarł na raka.

</doc>
<doc id="787243" url="https://pl.wikipedia.org/wiki?curid=787243" title="Herrschaft Seitenberg">
Herrschaft Seitenberg



</doc>
<doc id="787245" url="https://pl.wikipedia.org/wiki?curid=787245" title="III Korpus Polski (PSZ)">
III Korpus Polski (PSZ)

III Korpus Polski (III KP) – wyższy związek taktyczny Polskich Sił Zbrojnych w czasie II wojny światowej.
Historia III Korpusu Polskiego.
We wrześniu 1942 roku przystępując do organizacji Armii Polskiej na Wschodzie zakładano, że w jej skład wejdą dwa korpusy – II i III (I Korpus pozostawał w Szkocji). Z planów tych zrezygnowano dopiero w 1945 roku.
25 listopada 1943 roku Naczelny Wódz, generał broni Kazimierz Sosnkowski wydał „Wytyczne organizacyjne dla Armii Polskiej na Wschodzie”. Zgodnie z wytycznymi Armia Polska na Wschodzie została podzielona na trzy rzuty. Rzut pierwszy tworzył II Korpus Polski wraz z Bazą Armii Polskiej na Wschodzie. Rzut drugi tworzył sztab armii i jednostki, które nie weszły w skład II KP. Trzeci rzut stanowiły jednostki armii pozostające na terenie Palestyny, Syrii i Iranu.
7 maja 1944 roku Dowództwo Armii Polskiej na Wschodzie zostało przekształcone w Dowództwo Jednostek Wojskowych na Środkowym Wschodzie z zachowaniem dotychczasowej nazwy.
W okresie od 18 sierpnia do 5 grudnia 1944 roku Dowództwo JWŚW zostało przemianowane na III Korpus.
5 grudnia 1944 roku szef Sztabu Naczelnego Wodza, generał dywizji Stanisław Kopański przemianował Dowództwo III Korpusu na Dowództwo Jednostek Wojska na Środkowym Wschodzie (ang. "H.Q. Polish Forces – Middle East"), a Prezydent RP zwolnił generała dywizji Michała Karaszewicza-Tokarzewskiego ze stanowiska dowódcy korpusu i pozostawił do dyspozycji Ministra Obrony Narodowej oraz mianował generała brygady Józefa Wiatra pełniącym obowiązki dowódcy Jednostek Wojska na Środkowym Wschodzie.

</doc>
<doc id="787247" url="https://pl.wikipedia.org/wiki?curid=787247" title="Daniel Bekono">
Daniel Bekono

Daniel Bekono N'Dene (ur. 31 maja 1978 w Jaunde) – piłkarz kameruński, występuje na pozycji bramkarza.
Kariera klubowa.
Bekono zaczynał w Canonie Jaunde. W 2000 roku zajął z tym klubem dopiero 7. pozycję w lidze. Rok później było lepiej, bowiem Canon uplasował się na 4. miejscu, aż w końcu w 2002 roku zdobył mistrzostwo. Bekono odszedł na sezon do Fovu Baham, z którym zajął 7. pozycję w lidze, po raz drugi w karierze. W sezonie 2003/2004 Bekono wyjechał do Bułgarii, by grać w tamtejszym klubie, Beroe Stara Zagora i od razu wywalczył z nim awans do I ligi bułgarskiej, rozgrywając 11 meczów w pierwszym składzie. W pierwszym sezonie w najwyższej klasie rozgrywkowej Beroe miało walczyć o utrzymanie. Plan się powiódł, a Bekono i spółka zajęli 10. miejsce w tabeli. W sezonie 2005/2006 również klub ten zajął 10. miejsce, a kameruński bramkarz przyczynił się do tego, swoimi dwunastoma meczami w pierwszym składzie. W 2008 roku podpisał kontrakt z CSKA Sofia.
Kariera reprezentacyjna.
W 2000 roku grał na Igrzyskach Olimpijskich w Sydney, kiedy to "Nieposkromione Lwy" pokonały Hiszpanię 5:3 w karnych, 2:2 w regulaminowym czasie. Warto dodać, że piłkarze z Afryki przegrywali 2:0 i musieli odrabiać straty, co im się udało. Decydującą jedenastkę o pierwszym złotym medalu dla swojego kraju na bramkę zamienił Pierre Wome. Tym samym został bohaterem meczu. Hiszpanie zajęli drugie miejsce, a trzecie przypadło zespołowi z Chile. Jak na razie to największy sukces w karierze Bekono. W tym samym roku sięgnął po złoty medal na Pucharze Narodów Afryki 2000. Reprezentacja Kamerunu pokonała w finale Nigerię 4:3, dopiero po serii rzutów karnych.

</doc>
<doc id="787249" url="https://pl.wikipedia.org/wiki?curid=787249" title="Aleksandr Bielawski">
Aleksandr Bielawski

Aleksandr Bielawski (ros. Александр Борисович Белявский, ur. 6 maja 1932 w Moskwie, zm. 8 września 2012 tamże) – rosyjski aktor, kilkakrotnie wystąpił w polskich filmach fabularnych i serialach. W swoim dorobku ma ponad 60 ról filmowych. Podkładał głos Dzięciołowi Woody’emu w rosyjskiej wersji kreskówki.
Życiorys.
Urodził się w Moskwie. Z wykształcenia był geologiem, studia z tej dziedziny ukończył w 1955 r. Podczas pracy w Irkucku, po studiach, zaczął grać w amatorskim teatrze i wkrótce po powrocie do Moskwy ponownie zaczął występować. Wtedy zdecydował się na zawodowe aktorstwo, rozpoczął studia w Szkole Teatralnej im. Szczukina w Moskwie i ukończył je w 1961 r. Występy w filmie zaczął jako student, debiutował w 1957 epizodyczną rolą w filmie „Opowieści o Leninie” (Рассказы о Ленине).
Podczas pobytu w Polsce i kręcenia filmu "Przerwany lot" nauczył się dobrze języka polskiego, co sprawiało, że potem wielokrotnie występował w polskich filmach. Pamiętany jest w Polsce przede wszystkim z roli kapitana Pawłowa w serialu telewizyjnym "Czterej pancerni i pies" (1970), w którym pojawił się w trzech ostatnich odcinkach, ale jako jedna z głównych postaci. Po raz ostatni wystąpił w Polsce w 2001 r. w filmie "Przedwiośnie" Filipa Bajona. 
8 września 2012 jego ciało zostało znalezione na moskiewskiej ulicy. Prawdopodobnie aktor, którego poważna choroba zmusiła wtedy do wycofania się z życia zawodowego, popełnił samobójstwo.

</doc>
<doc id="787250" url="https://pl.wikipedia.org/wiki?curid=787250" title="Józef Lubowidzki">
Józef Lubowidzki

Józef Gabriel Lubowidzki herbu Topacz (ur.
23 marca 1788 w Dylewie – zm. 3 maja 1871) – radca stanu, członek Rady Stanu Królestwa Kongresowego w 1830 roku, marszałek Sejmu Królestwa Polskiego, wiceprezes Banku Polskiego.
Był jednym z czworga potomstwa Jana Władysława Lubowidzkiego, cześnikiewicza bydgoskiego i Marjanny Dzierżańskiej. Oprócz dwóch sióstr miał też brata Mateusza. Ukończył studia prawnicze i filozoficzne w Królewcu i Warszawie.
W latach 1810–1825 pracował jako aplikant w sądzie, był asesorem, prokuratorem i w końcu sędzią Trybunału Najwyższej Instancji. Współorganizował, a potem pracował w Towarzystwie Kredytowym Ziemskim. Był wiceprezesem powstałego w 1828 Banku Polskiego. Posłem został z cyrkułu pierwszego m. Warszawy, a 28 maja 1830, dzięki protekcji ministra skarbu, został mianowany marszałkiem sejmu.
W tym samym roku razem z braćmi Tomaszem, Janem i Henrykiem Łubieńskimi zakładał spółkę, która miała na celu rozwój fabryki lnu w nowo powstałym Żyrardowie.
W czasie powstania listopadowego za pomoc w ucieczce bratu sprzyjającemu Wielkiemu Księciu Konstantemu został aresztowany i postawiony pod osąd na debacie sejmowej 19 stycznia 1831 roku. Nie udowodniono mu przestępstwa politycznego, więc został zwolniony, a sprawę usiłowano zatuszować. Od upadku powstania do 1842 był prezesem Banku Polskiego. Za nadużycia finansowe, razem z Henrykiem Łubieńskim, wiceprezesem banku, trafił na cztery lata do więzienia. Kary jednak nie odbył, ponieważ za wstawiennictwem carskiego namiestnika Iwana Paskiewicza zamieniono ją dla obu na zesłanie. Wrócili obaj w 1853 i od tego czasu ani jeden ani drugi nie brał udziału w życiu publicznym.
Od 1835 był żonaty z Cecylią Kossecką, córką generała wojsk polskich, miał córkę Zofię.
Był członkiem loży wolnomularskiej Astrea. W 1819 roku był wielkim pieczętarzem Wielkiego Wschodu Narodowego Polski.
Był wychowankiem Korpusu Kadetów. Odznaczony orderami: św. Anny I klasy i Orła Czerwonego Pruskiego II klasy. Kawaler Orderu Świętego Stanisława I, II i III klasy (1830, 1829 i 1820).

</doc>
<doc id="787251" url="https://pl.wikipedia.org/wiki?curid=787251" title="Charles Rabemananjara">
Charles Rabemananjara

Charles Rabemananjara (ur. 9 czerwca 1947) – madagaskarski polityk, premier Madagaskaru od 20 stycznia 2007 do 17 marca 2009.
Życiorys.
Charles Rabemananjara urodził się w 1947 w Antananarywie. Ukończył akademię wojskową na Madagaskarze oraz we Francji.
Swoją służbę rozpoczął w szeregach żandarmerii narodowej. W 1970 został mianowany majorem. W 1975 został dowódcą kompanii w Antsirabe. Rok później objął w dowodzenie region Antananarywy.
W 1996 objął funkcję sekretarza generalnego w Ministerstwie Obrony Narodowej. W 1998 został dyrektorem generalnym Urzędu Celnego. W 2000 był ekspertem wojskowym OJA na Komorach.
W czasie pierwszej kadencji prezydenta Marca Ravalomanany, Rabemananjara w 2004 zajmował stanowisko szefa gabinetu wojskowego prezydenta. 28 listopada 2005 został mianowany ministrem spraw wewnętrznych i reform administracyjnych.
Premier.
Po zwycięstwie Ravalomanany w wyborach prezydenckich w 2006 i objęciu przez niego urzędu szefa państwa po raz drugi w styczniu 2007, Rabemananjara został mianowany szefem rządu 20 stycznia 2007. 25 stycznia 2007 Rabemananjara przedstawił skład swojego gabinetu, w którym zachował stanowisko ministra spraw wewnętrznych.
Po wyborach parlamentarnych 23 września 2007, wygranych przez prezydencką partię "Kocham Madagaskar" (TIM, "Tiako I Madagasikara "), Rabemananjara zachował urząd premiera i ministra spraw wewnętrznych. Nowy gabinet został zaprzysiężony 27 października 2007. 30 kwietnia 2008 Rabemananjara dodatkowo objął stanowisko ministra ds. decentralizacji. Z racji zajmowanego urzędu, Rabemananjara wchodzi także w skład Biura Politycznego partii "Kocham Madagaskar". Charles Rabemananjara zajmował ponadto stanowisko generała żandarmerii madagaskarskiej. Jest członkiem najliczniejszej na wyspie grupy etnicznej Merina.
Charles Rabemananjara utracił władzę i stanowisko szefa rządu na skutek zamieszek i zamachu stanu na Madagaskarze w 2009. 7 lutego 2009 lider opozycji, Andry Rajoelina ogłosił powołanie własnego, przejściowego rządu na czele z Monją Roindefo.
12 marca 2009 premier Rabemanjara spotkał się ze „swoim odpowiednikiem” w rządzie opozycji, Monją Roindefo. Według Roindefo, premier zgodził się na przekazanie władzy opozycji. 14 marca 2009 opozycja zajęła kancelarię premiera. 17 marca 2009, dzień po zamachu stanu i opanowaniu przez wojsko pałacu prezydenckiego w Antananarywie, prezydent Ravalomanana ogłosił, iż „po głębokiej refleksji” rezygnuje ze stanowiska i przekazuje cała władzę prezydenta i premiera w ręce wojskowego dyrektoriatu pod dowództwem, najwyższego rangą wiceadmirała Hyppolite’a Ramarosona. Oznaczało to oficjalny i ostateczny koniec władzy premiera Rabemananjary. Wojsko nie przejęło jednak władzy i poparło opozycję. Wiceadmirał Ramaroson w swoim oświadczeniu, oddał pełnię władzy Rajoelinie jako prezydentowi władzy tymczasowej.

</doc>
<doc id="787252" url="https://pl.wikipedia.org/wiki?curid=787252" title="Ciechania">
Ciechania

Ciechania dawniej też Ciechanie (j. łemkowski Тиханя) – uroczysko - dawna miejscowość w Polsce położona w województwie podkarpackim, w powiecie jasielskim, w gminie Krempna, nieopodal granicy państwa.
Nazwa "Ciechanie" nie jest wymieniona w rejestrze TERYT, występuje w zestawieniu Państwowego Rejestru Nazw Geograficznych z nazwą historyczną "Ciechanie" i oboczną "Cichanie".
Historia.
Miejscowość powstała w XVI wieku jako posiadłość Stadnickich. W 1790 wybudowano cerkiew greckokatolicką pw. św. Mikołaja. Uszkodzona w czasie wojny, następnie rozebrana. W 1880 zamieszkana przez 340 mieszkańców (53 domy), głównie Łemków. Była wówczas odrębną parafią greckokatolicką. Wieś została poważnie zniszczona podczas I wojny światowej. W okresie międzywojennym liczyła 61 gospodarstw, 2 cerkwie. Około 1930 wybudowano drugą cerkiew - prawosławną. Uległa zniszczeniu po 1945. Ciechania została ponownie silnie zniszczona w czasie II wojny światowej (silny punkt obrony Niemców przed Sowietami do stycznia 1945). Po wojnie mieszkańcy dobrowolnie wyjechali do ZSRR.
Ciekawe miejsca.
Od roku 2006, decyzją MPN dolina wsi nie jest dopuszczona do ruchu turystycznego, ze względu na przesunięcie szlaku turystycznego.
"Tychania" - po łemkowsku ciche miejsce.

</doc>
<doc id="787253" url="https://pl.wikipedia.org/wiki?curid=787253" title="Petyr Stojanow">
Petyr Stojanow

Petyr Stefanow Stojanow, bułg. Петър Стефанов Стоянов (ur. 25 maja 1952 w Płowdiwie) – bułgarski prawnik i polityk, deputowany do Zgromadzenia Narodowego 37. i 40. kadencji, prezydent Republiki Bułgarii w latach 1997–2002, przewodniczący Związku Sił Demokratycznych (SDS) od 2005 do 2007.
Życiorys.
W 1976 ukończył studia prawnicze na Uniwersytecie Sofijskim im. św. Klemensa z Ochrydy, w 1989 specjalizował się w prawie cywilnym. W latach 1978–1992 praktykował jako adwokat w Płowdiwie. W 1988 opublikował monografię zatytułowaną "Сериозно за развода", poświęconą historii rozwodów.
W 1989 wstąpił do Związku Sił Demokratycznych, organizował struktury SDS w Płowdiwie. Był wiceministrem sprawiedliwości w rządzie Filipa Dimitrowa. W 1994 został wybrany do Zgromadzenia Narodowego 37. kadencji, w którym zasiadał do 1997. Objął stanowiska wiceprzewodniczącego grupy parlamentarnej SDSoraz wiceprzewodniczącego komisji ds. młodzieży, sportu i turystyki. W 1995 został mianowany wiceprzewodniczącym Związku Sił Demokratycznych.
1 lipca 1996 zwyciężył w prawyborach prezydenckich, zdobywając 66% oddanych głosów, w wyniku czego został oficjalnym kandydatem centroprawicowej koalicji Zjednoczone Siły Demokratyczne na prezydenta. W wyborach przeprowadzonych w dwóch turach 27 października 1996 i 3 listopada 1996 uzyskał odpowiednio 44,07% i 59,73% głosów, pokonując Iwana Marazowa z Bułgarskiej Partii Socjalistycznej. Zaprzysiężony został 19 stycznia 1997 i trzy dni później objął urząd prezydencki wraz z nowym wiceprezydentem Todorem Kawałdżiewem. W kolejnych wyborach w 2001 ubiegał się o reelekcję jako kandydat niezależny z poparciem większości ugrupowań prawicowych. Przegrał w drugiej turze głosowania z socjalistą Georgim Pyrwanowem, kończąc urzędowanie 22 stycznia 2002.
W 2002 założył fundację pod nazwą Centrum na rzecz Dialogu Politycznego. W 2003 został członkiem organizacji pozarządowej German Marshall Fund, działającej na rzecz poszerzania współpracy i zrozumienia między Stanami Zjednoczonymi i Europą, a także komitetu wykonawczego Komisji Trójstronnej. W 2004 był specjalnym wysłannikiem Organizacji Bezpieczeństwa i Współpracy w Europie do Naddniestrza, mającym na celu załagodzić istniejące napięcia i wznowić negocjacje na temat przyszłości regionu.
W wyborach w 2005 uzyskał mandat deputowanego do Zgromadzenia Narodowego 40. kadencji z listy Zjednoczonych Sił Demokratycznych. 1 października 2005 objął funkcję przewodniczącego Związku Sił Demokratycznych. 22 maja 2007, po porażce partii w wyborach do Parlamentu Europejskiego, podał się do dymisji. We wrześniu 2007 zrzekł się również mandatu poselskiego, motywując tę decyzję koniecznością zmiany pokoleniowej wśród bułgarskiej prawicy.
W 2009 został prezydentem CGDC, międzynarodowego centrum na rzecz dialogi i współpracy z siedzibą w Wiedniu.
Odznaczony m.in. duńskim Orderem Słonia (2000), hiszpańskim Order Zasługi Cywilnej z Łańcuchem (1999), rumuńskim Orderem Gwiazdy Rumunii I klasy (1998).
Życie prywatne.
Petyr Stojanow jest żonaty z dyplomatą Antoniną Stojanową, mają córkę Fani i syna Stefana. Jego bratem jest Emił Stojanow. W 1988 opublikował monografię zatytułowaną "Сериозно за развода" (w tłum. "Poważnie o rozwodzie") poświęconą historii rozwodów.

</doc>
<doc id="787255" url="https://pl.wikipedia.org/wiki?curid=787255" title="Rodzicielstwo osób LGBT">
Rodzicielstwo osób LGBT

Rodzicielstwo osób LGBT – wychowywanie dzieci przez lesbijki, gejów, osoby biseksualne lub transpłciowe. Rodziny składające się z par jednopłciowych wychowujących potomstwo bywają nazywane „tęczowymi rodzinami”.
Kwestia adopcji i wychowywania dzieci przez pary gejowskie i lesbijskie jest przedmiotem kontrowersji w wielu krajach. Przeciwnicy praw osób LGBT argumentowali, że rodzicielstwo osób LGBT ma negatywny wpływ na dzieci. Istnieje jednak konsensus naukowy, że dzieci par jednopłciowych rozwijają się tak samo dobrze jak dzieci par heteroseksualnych. Nie wykazano, żeby orientacja seksualna lub tożsamość płciowa rodziców miały negatywny wpływ na rozwój dzieci. Przekonanie, że dzieci potrzebują zarówno matki, jak i ojca, nie znajduje potwierdzenia w badaniach naukowych. Wyniki niektórych badań, w których dopasowano do siebie rodziny, sugerują, że umiejętności rodzicielskie gejów i lesbijek mogą być nawet lepsze niż umiejętności heteroseksualnych rodziców.
Oficjalnie uznawane rodzicielstwo par jednopłciowych stało się możliwe dzięki zmianom prawa umożliwiającym związkom osób tej samej płci zawieranie związków partnerskich oraz małżeństw i związanym z tym prawem do adopcji dla par homoseksualnych. Adopcja przez związki jednopłciowe jest legalna w 27 państwach i niektórych regionach Meksyku.
W 2018 roku w Wielkiej Brytanii 18% małżeństw osób tej samej płci, 15% jednopłciowych związków partnerskich i 6% homoseksualnych związków kohabitacyjnych wychowywało dzieci, a w 2017 roku w USA 15,6% par jednopłciowych wychowywało dzieci. W 2016 roku w Kanadzie odsetek ten wynosił 12%, w Australii – 15%, w Irlandii – 9,8%, a w Niemczech – 10,5%.
Historia.
Przed 1950 rokiem w USA odnotowano tylko jeden przypadek sądowy dotyczący sprawy nad przyznaniem prawa do opieki nad dzieckiem, którego jeden z rodziców był osobą homoseksualną. W latach 1950–1969 odnotowano pięć takich przypadków. Od czasu zamieszek w Stonewall liczba spraw, w których wyoutowani geje i lesbijki walczyli przed sądem o swoje prawa rodzicielskie po rozwodzie, znacząco wzrosła. Sądy konsekwentnie nie przyznawały im prawa do opieki nad dziećmi. Na początku lat 70. ruch wyzwolenia gejów i ruch feministyczny były nastawione antynatalistycznie, występowały przeciw rodzinie i macierzyństwu. W 1971 roku aktywiści Frontu Wyzwolenia Gejów w swoim manifeście napisali: „Musimy dążyć do zlikwidowania rodziny”. Na paradach gejów i lesbijek oraz marszach feministek pojawiały się prowokacyjne i kontrkulturowe hasła takie jak: "Zniszczyć rodzinę" i "Zniszczyć monogamię". Wtedy w literaturze naukowej zaczęły być publikowane studia przypadków dzieci wychowywanych przez homoseksualistów.
W 1976 roku Amerykańskie Towarzystwo Psychologiczne przyjęło stanowisko, że „płeć, tożsamość płciowa czy orientacja seksualna naturalnych lub potencjalnych rodziców adopcyjnych bądź zastępczych nie powinny być jedyną lub główną cechą rozpatrywaną w sprawach dotyczących przyznania opieki nad dzieckiem bądź umieszczenia go w rodzinie adopcyjnej czy zastępczej”. W styczniu 1977 roku hrabstwo Miami-Dade na Florydzie wprowadziło prawo zakazujące dyskryminacji na podstawie orientacji seksualnej. Przeciwnicy nowego prawa, skupieni wokół ruchu Save Our Children, założonego przez Anitę Bryant, piosenkarkę i byłą wicemiss USA, zebrali ponad 60 tysięcy podpisów pod wnioskiem o przeprowadzenie referendum mającego na celu anulowanie decyzji władz hrabstwa. Referendum odbyło się w czerwcu 1977 roku i wyborcy stosunkiem głosów 69 do 31% opowiedzieli się za zniesieniem prawa antydyskryminacyjnego. Kampania ruchu Save Our Children opierała się na ulotkach i ogłoszeniach w prasie, w których przedstawiano homoseksualistów jako zagrożenie dla dzieci. Doprowadziła ona nie tylko do sukcesu przeciwników praw gejów i lesbijek w referendum, ale także do tego, że w tym samym roku Floryda jako pierwszy stan USA zakazała adopcji dzieci przez osoby homoseksualne.
Systematyczne badania nad rodzicielstwem gejów i lesbijek zaczęły się pojawiać w czasopismach naukowych od końca lat 70. W latach 80. miało początek zjawisko nazywane "lesbian baby boom" ("lesbaby boom") bądź "gay baby boom" ("gayby boom") – coraz więcej wyoutowanych homoseksualistów, głównie lesbijek, zaczęło zostawać rodzicami. Częściowo przyczyniły się do tego techniki wspomaganego rozrodu. Niektóre homoseksualne kobiety zostawały matkami w wyniku inseminacji. Lesbijki szukały dawców nasienia wśród bliskich, w bankach spermy lub za pośrednictwem lekarzy. W tamtym czasie większość lekarzy w USA, Kanadzie i Europie odmawiało zabiegu inseminacji niezamężnym kobietom, a w szczególności lesbijkom. Pierwsza fala planowanych ciąż lesbijek była wynikiem inseminacji nasieniem pozyskanym głównie od znanych im mężczyzn, często gejów lub członków rodziny. Wiele par lesbijskich korzystało ze spermy brata lub kuzyna jednej z nich. W połowie lat 80. miały miejsce pierwsze procesy sądowe, w których o opiekę nad dziećmi walczyły między sobą lesbijki lub lesbijki z dawcami nasienia. Homoseksualiści starali się też o adopcję dzieci lub próbowali tworzyć rodziny zastępcze. W 1988 roku amerykańskie Narodowe Stowarzyszenie Pracowników Socjalnych i Child Welfare League of America poparły ich starania. Zarówno w latach 80., jak i 90. główna walka prawna dla homoseksualnych rodziców toczyła się na rozprawach rozwodowych, na których starali się uzyskać prawo do opieki nad dziećmi.
W 1995 roku Amerykańskie Stowarzyszenie Prawników przyjęło rezolucję, w której poparło „wprowadzenie prawodawstwa i wdrażanie polityki publicznej zapewniających, że prawa do opieki nad dziećmi i do ich odwiedzin nie można nie przyznać lub ograniczyć na podstawie orientacji seksualnej”. Pierwszą jurysdykcją na świecie, która zezwoliła związkom jednopłciowym na adopcję, była kanadyjska prowincja Kolumbia Brytyjska w 1996 roku. W 1997 roku New Jersey stało się pierwszym stanem USA, który zalegalizował adopcję dzieci przez pary homoseksualne. W tym samym roku Amerykańskie Towarzystwo Psychiatryczne poparło prawa osób i par homoseksualnych do opieki nad dziećmi, przysposobienia, tworzenia rodzin zastępczych i korzystania z nowych technik reprodukcyjnych. Rok później National Adoption Center i North American Council on Adoptable Children poparły adopcję przez związki jednopłciowe. W 1999 roku Amerykańskie Stowarzyszenie Prawników zajęło stanowisko, że „orientacja seksualna nie powinna być przeszkodą w adopcji”. W tym samym roku podobne stanowisko zajęła Amerykańska Akademia Psychiatrii Dzieci i Młodzieży.
Oficjalnie uznawane rodzicielstwo par jednopłciowych stało się możliwe dzięki zmianom prawa umożliwiającym związkom osób tej samej płci zawieranie związków partnerskich oraz małżeństw i związanym z tym prawem do adopcji dla par homoseksualnych. Pierwszym państwem, które zalegalizowało związki partnerskie, była Dania w 1989 roku. Od początku XXI wieku status prawny rodzin gejów i lesbijek zaczął zmieniać się diametralnie. W 2001 roku Holandia jako pierwsze państwo na świecie umożliwiła parom homoseksualnym zawieranie małżeństw i adopcję dzieci.
Gdy w 2002 roku Amerykańska Akademia Pediatryczna poparła adopcję przez osoby w związkach jednopłciowych dzieci swoich partnerów, członkowie przeciwni tej decyzji założyli konserwatywną organizację – Amerykańskie Kolegium Pediatrów. W tym samym roku i w latach późniejszych kolejne organizacje naukowe wydały oświadczenia popierające rodzicielstwo par osób tej samej płci.
We wrześniu 2010 roku Sąd Apelacyjny Trzeciego Dystryktu Florydy orzekł, że trwający od ponad 30 lat stanowy zakaz adopcji dzieci przez osoby homoseksualne jest sprzeczny ze stanową konstytucją. Floryda była wtedy jedynym stanem USA, który zakazywał adopcji tego typu.
W marcu 2016 roku Sąd Dystryktowy USA dla Południowego Dystryktu Missisipi uznał, że istniejący od 16 lat stanowy zakaz adopcji przez pary jednopłciowe jest niezgodny z Konstytucją Stanów Zjednoczonych. Missisipi było wtedy ostatnim stanem USA, który nie zezwalał związkom osób tej samej płci na przysposobienie dzieci. Sąd powołał się na wyrok w sprawie "Obergefell v. Hodges" z 2015 roku, w której Sąd Najwyższy Stanów Zjednoczonych orzekł, że Konstytucja gwarantuje parom homoseksualnym prawo do zawierania małżeństw. Sąd Najwyższy uznał wtedy, że „geje i lesbijki mogą tworzyć kochające i wspierające rodziny” oraz że „wiele par osób tej samej płci zapewnia swoim dzieciom kochające i przyjazne domy”.
Sanna Marin, wychowana przez parę kobiet, swoją biologiczną matkę i jej partnerkę, w 2019 r. została szefową rządu Finlandii.
Demografia.
Osoby LGBT zostają rodzicami w wyniku stosunku heteroseksualnego lub przez przybrane rodzicielstwo, adopcję, rodzicielstwo zastępcze, inseminację, zapłodnienie "in vitro" bądź surogację. Większość dzieci wychowywanych przez gejów i lesbijki pochodzi z ich poprzednich związków heteroseksualnych.
Rozwój dzieci i funkcjonowanie rodziców.
Historia i stan badań.
Zainteresowanie badaniem rodzicielstwa mniejszości seksualnych pojawiło się u psychologów po depatologizacji homoseksualizmu przez Amerykańskie Towarzystwo Psychiatryczne w 1973 roku. Pierwsza fala badań ukazywała się w czasopismach naukowych od końca lat 70. do lat 90. XX wieku. Dotyczyła ona rozwoju dzieci nieheteroseksualnych rodziców, zwłaszcza lesbijek, urodzonych w trakcie trwania związku różnopłciowego. W pracach badawczych z tego okresu często jawnie lub niejawnie podstawą był model zakładający negatywne wyniki homoseksualnych ojców i matek oraz ich potomstwa – traktujący różnice jako deficyty, a pary heteroseksualne jako złoty standard. Typową grupę porównawczą stanowiły wtedy rodziny rozwiedzionych kobiet heteroseksualnych samotnie wychowujących dzieci. W późniejszych latach uwaga naukowców przesunęła się w kierunku badań nad planowanym rodzicielstwem gejowskim lub lesbijskim, polegającym na przysposobieniu, rodzicielstwie zastępczym lub medycznie wspomaganym rozrodzie. Zaczęły się również pojawiać badania oparte na reprezentatywnych danych.
Do zapoczątkowania rozwoju badań nad wychowywaniem dzieci przez nieheteroseksualnych rodziców przyczyniły się przede wszystkim niepokoje społeczne, wyrażane przez reprezentantów różnych grup m.in. partii politycznych, organizacji społecznych czy wymiaru sprawiedliwości. Do najczęściej wymienianych niepokojów należały: obawy o orientację seksualną dzieci oraz przejawianie przez nie zachowań niezgodnych z tradycyjnymi wzorcami ról płciowych; niepokoje o potencjalne problemy dzieci w kontaktach z otoczeniem, zwłaszcza z grupą rówieśniczą i zwiększone ryzyko wystąpienia przemocy czy stygmatyzacji wobec nich; obawy o zaburzenie ich funkcjonowania emocjonalnego i relacji partnerskich w życiu dorosłym.
Większość badań poświęcono rodzicielstwu lesbijek, znacznie mniej wiadomo na temat wychowywania dzieci przez gejów, osoby biseksualne i transpłciowe. Przeprowadzono je głównie w Stanach Zjednoczonych i Europie Zachodniej. Próby badawcze są dość jednorodne. W większości składają z białych, wyoutowanych, wykształconych lesbijek, z miast i klasy średniej. Biseksualiści, którzy brali udział w badaniach, najczęściej zostali wymieszani razem z homoseksualnymi rodzicami. Prac badawczych dotyczących wychowywania dzieci przez osoby transpłciowe jest niewiele – dotychczas przeprowadzone badania skupiły się głównie na wpływie transpłciowości rodziców na tożsamość płciową ich dzieci. Brakuje również badań dotyczących rodzicielstwa mniejszości seksualnych z klasy robotniczej, mieszkających na terenach wiejskich, z mniejszości rasowych lub etnicznych.
W większości badań naukowcy jako metod badawczych użyli metody wywiadu i kwestionariuszy. Stosunkowo niewiele z nich skupiło się na dzieciach gejów i lesbijek w okresie dojrzewania i dorosłości.
Analiza ponad 8000 artykułów opublikowanych w latach 1980–1993 w 9 wiodących czasopismach naukowych, które publikują prace dotyczące rodziny, wykazała, że tylko 0,5% artykułów zawierało treści odnoszące się do gejów i lesbijek. Z opublikowanej przeszło dwie dekady później analizy 6003 artykułów, które ukazały się między 2002 a 2012 rokiem na łamach 10 czołowych periodyków naukowych z zakresu nauk o rodzinie, wynikało, że jedynie 2,2% z nich dotyczyło osób LGBT. Kolejna analiza, która objęła 6832 artykułów opublikowanych w latach 2000–2015 w 7 wiodących czasopismach naukowych z zakresu nauk o rodzinie, wykazała, że tylko 2,24% artykułów zawierało treści odnoszące się do osób LGBT.
Stanowisko organizacji naukowych.
Wśród naukowców istnieje konsensus, że dzieci wychowywane przez pary jednopłciowe rozwijają się tak samo dobrze jak dzieci par heteroseksualnych. Jego podstawę stanowią liczne wiarygodne i poprawne metodologicznie badania. Do grona organizacji naukowych, które oświadczyły, że dzieci wychowywane przez gejów, lesbijki, osoby biseksualne czy transpłciowe rozwijają się prawidłowo lub że zdolność do pełnienia funkcji rodzicielskich nie zależy od orientacji seksualnej czy tożsamości płciowej, należą:
Osoby LGBT jako rodzice.
Przekonanie, że dzieci potrzebują zarówno matki, jak i ojca, nie znajduje potwierdzenia w badaniach naukowych. Nie wykazano, żeby orientacja seksualna lub tożsamość płciowa rodziców miały negatywny wpływ na rozwój dzieci. Nie potwierdziły się też obawy, że dzieci pozostające pod opieką gejów czy lesbijek są bardziej narażone na wykorzystywanie seksualne. Poglądy, że lesbijki są mniej matczyne niż kobiety heteroseksualne lub że życie seksualne homoseksualnych rodziców pozostawia niewiele czasu na wychowywanie dzieci, nie mają empirycznego oparcia w przeprowadzonych badaniach. Osoby LGBT są tak samo zdolne do wychowywania potomstwa jak osoby heteroseksualne. Wyniki niektórych badań, w których dopasowano do siebie rodziny, sugerują, że umiejętności rodzicielskie gejów i lesbijek mogą być nawet lepsze niż umiejętności heteroseksualnych rodziców.
W porównaniu z parami heteroseksualnymi matki lesbijki rzadziej stosują kary fizyczne wobec swoich dzieci, częściej się z nimi bawią, rzadziej nakładają na nie surowe ograniczenia, rzadziej kierują się stereotypami płciowymi w wyborze i akceptacji zabawek, gier czy ubrań dla swoich dzieci i rzadziej próbują uzyskać konformizm społeczny czy płciowy u swoich dzieci. Homoseksualne matki są także bardziej otwarte na rozmowy ze swoimi dziećmi dotyczące edukacji seksualnej i problemów emocjonalnych oraz bardziej świadome ich doświadczeń seksualnych. Lesbijki, które zostały matkami w wyniku inseminacji, wychowują dzieci tak samo dobrze jak heteroseksualne związki małżeńskie, a nawet przewyższają je w takich aspektach, jak: czas spędzony z dziećmi, umiejętności rodzicielskie, bliskość i przywiązanie z dziećmi oraz czułość wobec dzieci.
Macierzyństwo par lesbijskich jest bardziej egalitarne niż rodzicielstwo związków heteroseksualnych. Najczęściej dzielą one prace domowe i obowiązki rodzinne stosunkowo równomiernie. Ojcostwo par gejowskich jest mniej egalitarne niż macierzyństwo związków lesbijskich, ale bardziej egalitarne niż rodzicielstwo par heteroseksualnych. Gejowscy ojcowie rzadziej niż pary heteroseksualne stosują kary cielesne wobec swoich dzieci i rzadziej promują u nich konformizm płciowy, ale częściej niż lesbijskie matki.
Badania wskazują, że rodziny tworzone przez homoseksualne matki są mniej trwałe od rodzin heteroseksualnych. Rodzice o nieheteroseksualnej orientacji otrzymują mniejsze wsparcie od członków rodziny pochodzenia oraz mniejsze wsparcie prawne, kulturowe i instytucjonalne niż heteroseksualni rodzice, co wpływa na stabilność związku. Do tego dochodzi kwestia nierówności związanej z rodzicielstwem biologicznym i prawnym, większa niezależność finansowa oraz stosunkowo wysokie wymagania dotyczące związku wśród lesbijek.
Gdy pary jednopłciowe nie mają możliwości formalizacji związku i prawnego uznania obu partnerów za rodziców, stanowi to jedne z przeszkód, które sprawiają, że stawanie się i bycie rodzicami staje się dla nich bardziej stresujące. Cztery na dziesięć lesbijek, około połowa gejów, sześć na dziesięć biseksualnych kobiet, 2/3 biseksualnych mężczyzn i około połowa osób transpłciowych wyraża chęć posiadania dzieci. Lesbijki wolą mieć córki i adoptują dziewczynki częściej niż pary heteroseksualne. Geje preferują adopcję chłopców. Ponadto pary jednopłciowe częściej dokonują adopcji międzyrasowych niż pary heteroseksualne.
Małżeństwo wiąże się z prawami, korzyściami i ochroną. Jest instytucją społeczną, która zapewnia parom jako małżonkom i rodzicom oraz ich potomstwu większe bezpieczeństwo prawne, emocjonalne i finansowe. W 2004 roku Massachusetts stało się pierwszym amerykańskim stanem, który zezwolił parom osób tej samej płci na zawieranie małżeństw. Kilka lat później ponad 90% przebadanych tam małżeństw homoseksualnych, które wychowują dzieci, stwierdziło, że dzięki małżeństwu ich dzieci są szczęśliwsze i mają się lepiej, a przeszło 80% odpowiedziało, że status małżeństwa sprawił, że czują się bardziej komfortowo we współpracy z nauczycielami swoich dzieci.
Dobrostan psychiczny.
Badania pokazują, że dobrostan psychiczny dzieci wychowywanych przez pary jednopłciowe jest taki sam jak dzieci par heteroseksualnych lub nawet lepszy, przynajmniej w niektórych aspektach. Potomstwo nieheteroseksualnych rodziców rozwija się prawidłowo w zakresie funkcjonowania emocjonalnego, rozwoju behawioralnego i rozwoju osobowości. Nastoletnie dzieci par lesbijskich nie różnią od nastoletnich dzieci par różnopłciowych pod względem poziomu lęku, ADD/ADHD, depresji, poczucia własnej wartości i częstości używania tytoniu, alkoholu czy marihuany.
Rozwój poznawczy.
Dzieci wzrastające w rodzinach homoseksualnych nie różnią się od dzieci z rodzin heteroseksualnych pod względem rozwoju poznawczego. Jedno z badań, przeprowadzone w Wielkiej Brytanii, wykazało, że 6-letnie dzieci lesbijek postrzegały się jako mniej poznawczo i fizycznie sprawne od swoich rówieśników, ale ta różnica zniknęła, gdy dzieci osiągnęły 12. rok życia.
Rozwój społeczny.
Obawy, że dzieci wzrastające w związkach homoseksualnych będą odrzucone przez pozostałe dzieci lub izolowane w jednopłciowych społecznościach gejowskich lub lesbijskich, nie znajdują oparcia w danych naukowych. Rozwój społeczny dzieci par jednopłciowych jest podobny do rozwoju potomstwa par heteroseksualnych. Dzieci wychowywane przez lesbijki nie różnią się od swoich rówieśników pod względem przestępczości, liczby przyjaciół, jakości relacji z rówieśnikami i czasu spędzanego z przyjaciółmi. Część badań wskazuje, że te dzieci częściej doświadczają dokuczania lub znęcania się ze strony rówieśników, a inne, że nie ma różnic w tym aspekcie między nimi a dziećmi z rodzin heteroseksualnych. Według niektórych badań dzieci matek lesbijek okazały się być bardziej tolerancyjne, empatyczne, werbalne, kontaktowe, a mniej agresywne i dominujące od dzieci wychowywanych przez heteroseksualnych rodziców.
Seksualność i relacje partnerskie.
Niewiele jest danych na temat wpływu orientacji seksualnej rodziców na tożsamość seksualną dzieci. Badania dotyczące seksualności i relacji partnerskich przeprowadzono na nastoletnim i dorosłym potomstwie rodziców należących do mniejszości seksualnych. Wynika z nich, że dzieci wychowywane przez gejów i lesbijki nie wyrastają częściej na osoby homoseksualne i zdecydowana większość z nich jest heteroseksualna. Wykazały one też, że dzieci lesbijek, szczególnie córki, mają bardziej elastyczne podejście do własnej seksualności, częściej angażują się w zachowania i relacje homoseksualne lub są bardziej otwarte na taką możliwość. Nie stwierdzono natomiast różnic między potomstwem homoseksualnych matek a rówieśnikami w zakresie zaangażowania w związek i czerpanej z niego satysfakcji.
Nastoletnie dzieci par lesbijskich nie różnią się od swoich rówieśników pod względem liczby partnerów seksualnych i prawdopodobieństwa kontaktu płciowego, zajścia w ciążę, zostania ojcem czy ryzyka zarażenia się chorobą przenoszoną drogą płciową. Wiek inicjacji seksualnej tych dzieci jest, według różnych badań, taki sam albo późniejszy niż w przypadku ich rówieśników.
Tożsamość płciowa.
Potomstwo homoseksualnych i transpłciowych rodziców nie różni się od dzieci heteroseksualnych rodziców pod względem tożsamości płciowej.
Zachowania związane z rolą płciową.
Zachowania związane z rolą płciową przejawiane przez dzieci wychowywane przez homoseksualnych rodziców mieszczą się w normie, ale niektóre dzieci mogą wykazywać większą płciową elastyczność w zakresie aktywności i zainteresowań dotyczących m.in. rodzaju preferowanych zabawek, gier czy wyboru przyszłego zawodu. Wyniki badań są niejednoznaczne. Część badań wykazało, że córki lesbijek są bardziej męskie, a synowie bardziej kobiecy. Inna część badań pokazuje, że nie ma różnic między dziećmi homoseksualistów a heteroseksualistów w zachowaniach związanych z rolą płciową. Jedna z metaanaliz wykazała, że zachowania związane z rolą płciową podejmowane przez dzieci homoseksualnych rodziców są bardziej tradycyjne niż zachowania ich rówieśników, co może być rezultatem wykrytej przez metaanalizę tendencyjności publikacyjnej.
Dzieci wychowywane przez dwie matki rzadziej przejawiają szowinizm płciowy i postrzegają swoją płeć jako lepszą oraz są bardziej tolerancyjne wobec nonkonformizmu płciowego u rówieśników niż dzieci par męsko-damskich.
Umiejętności szkolne.
Umiejętności szkolne dzieci wychowywanych przez nieheteroseksualnych rodziców są zbliżone do umiejętności ich rówieśników. Dzieci par jednopłciowych robią normalny postęp w nauce, a ich wyniki w czytaniu i matematyce są podobne do wyników dzieci wychowywanych przez małżeństwa heteroseksualne.
Relacja rodzic–dziecko.
Relacja rodzic–dziecko w rodzinach z dwiema matkami lub dwoma ojcami jest bardziej podobna, niż odmienna od tej, jaka panuje w rodzinach heteroseksualnych. Według informacji pozyskanych od rodziców pary jednopłciowe mają lepszą relację z dziećmi niż pary różnopłciowe, a według danych pozyskanych od dzieci nie ma różnicy w jakości relacji rodzic–dziecko między rodzinami heteroseksualnymi a homoseksualnymi. Jednym z możliwych wyjaśnień tej rozbieżności jest efekt społecznych oczekiwań – uczestnicy badania mogli prezentować siebie w możliwie jak najlepszym świetle. Zjawisko to jest prawdopodobne ze względu na pragnienie gejów i lesbijek do zrównoważenia oraz odwrócenia negatywnych obrazów i dyskryminacji.
Warunki socjoekonomiczne.
W USA rodziny składające się z samotnych osób LGBT wychowujących potomstwo są 3 razy bardziej narażone na ubóstwo niż rodziny samotnych rodziców heteroseksualnych. Mieszkające tam rodziny tworzone przez pary homoseksualne wychowujące dzieci są 2 razy bardziej zagrożone ubóstwem niż rodziny składające się z par różnopłciowych wychowujących dzieci.
Problemy metodologiczne badań.
Badania nad rodzicielstwem osób LGBT nie są wolne od problemów metodologicznych. Zostały one skrytykowane za: małe, nielosowe i niereprezentatywne próby w większości z nich, brakujące lub nieodpowiednie grupy kontrolne i statystyczne analizy, wątpliwą rzetelność i trafność pomiarów, niski lub nieznany poziom realizacji prób, oparcie większości wyników na samoopisach rodziców, które podatne są na efekt społecznych oczekiwań, brak podwójnie ślepych prób, wysoki odsetek brakujących danych, ograniczony zakres wyników i niedostatek danych podłużnych. Pod adresem badaczy pojawiły się także zarzuty o: ignorowanie wyników świadczących o różnicach między dziećmi rodziców homoseksualnych a heteroseksualnych, lekceważenie rezultatów sugerujących negatywny wpływ homoseksualnego rodzicielstwa na rozwój dzieci, zwodnicze twierdzenia oraz że ich poglądy polityczne i społeczne wpływają na to, jak prowadzą badania, jakie wyniki otrzymują i jak je interpretują.
Badacze uznali część zarzutów wobec badań za zasadne. Część problemów wymienianych przez krytyków występowała głównie we wczesnych badaniach nad rozwojem dzieci par jednopłciowych i została istotnie zredukowana w późniejszych badaniach. Zastosowano szerokie spektrum metod pomiaru i gromadzenia danych, zwiększyła się liczba badań z probabilistycznym doborem próby i ogólna jakość metodologiczna badań poprawiła się na przestrzeni lat. Żeby zrekompensować zastosowanie małych prób, naukowcy przeprowadzili metaanalizy, które nie wykazały większych problemów psychologicznych u dzieci par osób tej samej płci.
Niektórzy krytycy z powodu małej liczebności prób, ich nielosowego doboru i niereprezentatywnego charakteru odrzucili badania w całości jako błędne metodologicznie. Zignorowali oni fakt, że badania na małych i nielosowych próbach są normą zarówno w psychologii rozwojowej, jak i w całej psychologii, szczególnie w badaniach małych i trudno dostępnych populacji. Pominęli oni również to, że badania na losowych i reprezentatywnych, w tym i dużych próbach, potwierdziły, że dzieci wychowywane przez związki jednopłciowe rozwijają się prawidłowo. Nie uznali oni także faktu, że badania z nieprobabilistycznym doborem próby są w stanie odpowiedzieć na ważne kwestie naukowe.
Rozwój dzieci wychowywanych przez pary jednopłciowe jest prawdopodobnie bardziej poddanym analizie obszarem badawczym niż którykolwiek inny obszar z dziedziny psychologii rozwojowej. Prace badawcze były publikowane w poważanych i szeroko cytowanych czasopismach naukowych z rygorystycznym systemem recenzji, m.in. w „Child Development”, „Developmental Psychology” i „The Journal of Child Psychology and Psychiatry”. W sprawach dotyczących adopcji dzieci przez związki osób tej samej płci czy małżeństw homoseksualnych wiarygodność badań była oceniana przed Sądem Najwyższym Stanów Zjednoczonych i w ekwiwalentnych instytucjach w innych krajach. Jak wynika z wiedzy z zakresu nauk społecznych, jeśli nieheteroseksualni rodzice byliby inherentnie mniej zdolni do wychowywania potomstwa, to badania wykazałyby zaburzenia w rozwoju ich dzieci, niezależnie od rodzaju dobranej próby badawczej. Pomimo znacznych różnic jakościowych w projektach badawczych, doborze próby, metodach pomiaru i technikach analizy danych, badania konsekwentnie nie wykazały deficytów u dzieci rodziców należących do mniejszości seksualnych w zakresie rozwoju psychicznego czy społecznego.
Badanie Regnerusa.
W 2012 roku na łamach periodyku „Social Science Research” ukazała się praca badawcza autorstwa Marka Regnerusa, socjologa z Uniwersytetu Teksańskiego w Austin, wskazująca, że dzieci wzrastające w rodzinach homoseksualnych rozwijają się gorzej od potomstwa par heteroseksualnych. Wywołała ona kontrowersje w środowisku naukowym. Badanie Regenerusa zostało uznane za wadliwe od strony metodologicznej przez szereg naukowców i organizacji naukowych, m.in. Amerykańskie Towarzystwo Psychologiczne, Amerykańskie Towarzystwo Psychiatryczne i Amerykańskie Towarzystwo Socjologiczne.
Nastawienie społeczne.
Od samego pojawienia się terminu „homoseksualizm” bycie osobą homoseksualną zaczęto powszechnie i nierozerwalnie łączyć z bezdzietnością. Ale od końca lat 70. XX wieku następuje spadek społecznego postrzegania pojęć „homoseksualności” i „rodzicielstwa” jako wzajemnie się wykluczających.
Przeświadczenie, że dzieci potrzebują rodziców obojga płci, roznieca wojny kulturowe, gdzie ścierają się światopogląd liberalny z konserwatywnym. Kwestia adopcji i wychowywania dzieci przez pary gejowskie i lesbijskie jest przedmiotem kontrowersji w wielu krajach. Sprawa ta stała się tematem sporów w mediach, salach sądowych i parlamentach. W przeciwieństwie do heteroseksualnych rodziców i ich dzieci nieheteroseksualni rodzice i ich potomstwo często padają ofiarą uprzedzeń ze względu na orientację seksualną.
Zjawisko rodzicielstwa par jednopłciowych wiąże się z naruszaniem wielu tradycyjnych norm społecznych, w tym tak fundamentalnych jak: ogólnej normy heteroseksualizmu, normy heteroseksualności rodziców i normy płciowego podziału ról w rodzinie. Jego oponenci używają argumentów mających charakter religijny bądź świecki. Ich zdaniem pary homoseksualne nie powinny wychowywać dzieci, ponieważ: jest to grzech; będą je molestować; jest to nienaturalne; jest to egoistyczna potrzeba ignorująca dobro dziecka; będzie im brakować właściwych wzorców ról płciowych; będą one szykanowane w szkole lub też wyrosną na homoseksualistów. Religijna retoryka przedstawia rodzinę nuklearną jako normę ustanowioną przez Boga, a homoseksualne rodzicielstwo jako odstępstwo od Bożego planu i zło moralne. Wszystkie te zarzuty wynikają z heteronormatywności. Zasada heteroseksualności rodziców sprawia, że osoby homoseksualne postrzegane są jako niezdolne do bycia rodzicami oraz niemające motywacji i pragnienia ojcostwa czy macierzyństwa.
W Stanach Zjednoczonych i międzynarodowo obserwuje się wzrost widoczności i akceptacji społecznej nieheteroseksualnego rodzicielstwa. W 2003 roku 55% Amerykanów uznawało parę kobiet z dziećmi za rodzinę, a 54% uważało, że para mężczyzn z dziećmi stanowi rodzinę. W 2006 roku odsetki te wynosiły odpowiednio – 61% i 59%. W 2010 roku procenty te przedstawiały się odpowiednio – 66% i 64%, a według innego sondażu z tego samego roku 63% Amerykanów uznawało parę jednopłciową wychowującą dzieci za rodzinę. W Polsce odsetek ten wynosił 9% w 2006 roku, a w 2013 i 2019 roku – 23%. W 2014 roku 61% Francuzów uważało związek homoseksualny wychowujący dzieci za rodzinę. W 2016 roku odsetek ten wzrósł do 63%.
Adopcja.
Status prawny.
Państwa, w których legalna jest adopcja przez pary osób tej samej płci to:
Adopcja przez związki homoseksualne jest też legalna w niektórych regionach Meksyku (miasto Meksyk (2010), Veracruz (2011), Coahuila (2014), Chihuahua (2015), Nayarit (2016), Colima (2016), Michoacán (2016), Morelos (2016), Campeche (2016), Chiapas (2017), Puebla (2017), Kalifornia Dolna (2017), Aguascalientes (2019), San Luis Potosí (2019) i Hidalgo (2019)).
W Słowenii (2011), Chorwacji (2014), Estonii (2016), Włoszech (2016), Szwajcarii (2018), San Marino (2018) i Tajwanie (2019) adopcja przez pary jednopłciowe nie jest dopuszczona przez prawo, ale legalna jest adopcja przez osoby w związkach jednopłciowych dzieci swoich partnerów.
Orzeczenia Europejskiego Trybunału Praw Człowieka.
Z orzeczeń Europejskiego Trybunału Praw Człowieka wynika, że:
Statystyki.
Adopcje przez pary osób tej samej płci stanowią około 12% adopcji w Anglii.
Techniki wspomaganego rozrodu.
Mężczyźni należący do mniejszości seksualnych korzystają z surogacji tradycyjnej lub ciążowej. Tradycyjna surogacja polega na inseminacji kobiety, która została wynajęta do noszenia ciąży. W surogacji ciążowej matka zastępcza zachodzi w ciążę poprzez zapłodnienie "in vitro", a zarodki, której jej zaimplementowano, są z nią niespokrewnione genetycznie. Zazwyczaj nasieniem jednego z partnerów zapładniane są komórki jajowe dawczyni, niekiedy plemnikami obu partnerów zapładnia się po połowie oocytów, co często kończy się narodzinami bliźniąt, które są dla siebie rodzeństwem przyrodnim. W związku z zakazem lub wysokimi kosztami surogacji w wielu krajach rozwiniętych korzystanie z macierzyństwa zastępczego przez pary gejowskie stało się popularne w państwach, gdzie jest ono legalne lub mniej kosztowne, głównie w krajach azjatyckich. Technologia sztucznej macicy sprawiłaby, że wynajmowanie surogatek stałoby się zbędne. Nieheteroseksualni mężczyźni umawiają się też z kobietami, najczęściej lesbijkami, indywidualnie lub w parach, na wspólne rodzicielstwo przez donację spermy.
Lesbijki i biseksualne kobiety mają możliwość inseminacji lub zapłodnienia "in vitro" nasieniem dawcy. Coraz częściej pary lesbijskie decydują się na dzielone macierzyństwo biologiczne poprzez zabieg nazywany „obustronnym zapłodnieniem "in vitro"”, gdzie jedna z partnerek oddaje komórki jajowe, a druga zachodzi w ciążę. Wtedy jedna z kobiet jest matką genetyczną, a druga matką ciążową.
Przeprowadzane podczas operacji korekcji płci orchidektomia i penektomia u transpłciowych kobiet lub histerektomia i owariektomia u transpłciowych mężczyzn skutkują bezpłodnością. Transpłciowe kobiety mogą zabezpieczyć płodność poprzez chirurgiczną ekstrakcję spermy, krioprezerwację nasienia lub eksperymentalną metodę zamrażania tkanki jąder. Transpłciowi mężczyźni mają możliwość zabezpieczyć płodność poprzez krioprezerwację zarodków, komórek jajowych lub eksperymentalną metodę zamrażania tkanki jajników. W zależności od przypadku, do spłodzenia dziecka osoby transpłciowe mogą potrzebować surogatki, inseminacji lub zapłodnienia "in vitro" z wykorzystaniem nasienia własnego, partnera albo dawcy bądź oocytów własnych, partnerki lub dawczyni. Wielu transpłciowych mężczyzn decyduje się pozostawić narządy rozrodcze, dzięki czemu są w stanie zajść w ciążę. W przyszłości postęp technologiczny może umożliwić przeszczepianie macic transpłciowym kobietom, co pozwoliłoby im na rodzenie dzieci.
Rozmnażanie jednopłciowe.
Rozmnażanie jednopłciowe u ssaków zostało uzyskane dzięki metodom inżynierii genetycznej, które pozwoliły obejść imprinting genomowy stanowiący przeszkodę w wyhodowaniu ssaczego potomstwa mającego rodziców tej samej płci. W rezultacie eksperymentów genetycznych na świat przyszło mysie potomstwo z dwiema matkami i dwoma ojcami.
W 2004 roku na łamach „Nature” japońscy i południowokoreańscy naukowcy poinformowali o narodzinach myszy o imieniu Kaguya, pierwszego ssaka, którego rodzicami były dwie samice i który dożył dorosłości. Do jej wyhodowania wykorzystano niedojrzałe oocyty pobrane od transgenicznych myszy posiadających delecję w obrębie jednego genu.
Kilka lat później badaczom z University of Texas MD Anderson Cancer Center i Baylor College of Medicine udało się uzyskać zdolne do życia potomstwo dwóch samców myszy. Dokonali tego dzięki męskim indukowanym pluripotencjalnym komórkom macierzystym z utraconym spontanicznie chromosomem Y i stworzeniu z nich żeńskich chimer.
W 2018 roku periodyk „Cell Stem Cell” poinformował, że zespół naukowców z Chińskiej Akademii Nauk wyhodował
myszy, których rodzicami były zarówno dwie samice, jak i dwóch samców. Udało się to dzięki edycji genomu haploidalnych embrionalnych komórek macierzystych za pomocą metody CRISPR/Cas. Myszy z dwiema matkami, które urodziły się żywe, dożyły dorosłości. Myszy z dwoma ojcami, które urodziły się żywe, przeżyły nie dłużej niż 2 doby.
Naukowcy pracują nad uzyskaniem funkcjonalnych i terapeutycznie bezpiecznych sztucznych gamet ludzkich z komórek macierzystych lub bezpośrednio z komórek somatycznych. Wyhodowanie plemników z żeńskich komórek i oocytów z męskich komórek umożliwiłoby parom jednopłciowym posiadanie genetycznego potomstwa. Technika wytwarzania komórek rozrodczych z komórek macierzystych została nazwana „gametogenezą "in vitro"”.

</doc>
<doc id="787256" url="https://pl.wikipedia.org/wiki?curid=787256" title="Obiekty pozostające w rezonansie orbitalnym z Neptunem">
Obiekty pozostające w rezonansie orbitalnym z Neptunem

Obiekty pozostające w rezonansie orbitalnym z Neptunem – ciała niebieskie najczęściej z pasa Kuipera (obiekty transneptunowe) o stosunkowo niewielkich rozmiarach (poniżej 3000 km), które obiegają Słońce w specyficznej zależności grawitacyjnej z Neptunem. 
Ich ruchy orbitalne są ściśle powiązane z ruchem orbitalnym ósmej planety, która wymusza na nich synchronizację w ruchu obiegowym, doprowadzając do powstania stałej zależności w ruchu obiegowym między tymi ciałami.
Rozróżnia się wiele rezonansów spowodowanych oddziaływaniem Neptuna, do najważniejszych zaliczają się:
oraz dodatkowo:
Nie można wykluczyć, że istnieją także inne rezonansy orbitalne w pasie Kuipera.

</doc>
<doc id="787261" url="https://pl.wikipedia.org/wiki?curid=787261" title="Petar Stojanow">
Petar Stojanow



</doc>
<doc id="787262" url="https://pl.wikipedia.org/wiki?curid=787262" title="Mieczysław Łukaszczyk">
Mieczysław Łukaszczyk

ks. Mieczysław Łukaszczyk (ur. w 1939 w Ostrowsku) – polski ksiądz katolicki, prałat, proboszcz parafii św. Katarzyny w Nowym Targu (1983 – 2007), kapelan Związku Podhalan.
Historia.
Ukończył Wyższe Seminarium Duchowne w Krakowie. Święceń kapłańskich udzielił mu 23 czerwca 1963 kard. Karol Wojtyła. Pełnił funkcję proboszcza w Gilowicach, gdzie mieszkała rodzina Stanisława Pyjasa. W 1983 został proboszczem parafii św. Katarzyny w Nowym Targu, przez dwie kadencje był dziekanem dekanatu nowotarskiego. Zainicjował budowę kościoła św. Brata Alberta w Nowym Targu, odnowił kościół św. Katarzyny w Nowym Targu i jego otoczenie, odrestaurował też zabytkowy kościół św. Anny w Nowym Targu. Minister kultury przyznał mu nagrodę w dziedzinie ratowania zabytków sakralnych.
W czerwcu 2006 Tygodnik Podhalański oskarżył go o współpracę z SB. W styczniu 2007 zrezygnował z pełnionej funkcji, kuria metropolitarna przyjęła rezygnację. Zastąpił go ks. Marian Wanat. Został rektorem kościoła św. Anny na nowotarskim cmentarzu.
Zaprzyjaźniony z ks. prof. Józefem Tischnerem, od lat szkolnych przyjaciel kardynała Stanisława Dziwisza.

</doc>
<doc id="787263" url="https://pl.wikipedia.org/wiki?curid=787263" title="Premierzy Madagaskaru">
Premierzy Madagaskaru



</doc>
<doc id="787264" url="https://pl.wikipedia.org/wiki?curid=787264" title="Petyr Stojanov">
Petyr Stojanov



</doc>
<doc id="787265" url="https://pl.wikipedia.org/wiki?curid=787265" title="Petar Stoyanov">
Petar Stoyanov



</doc>
<doc id="787266" url="https://pl.wikipedia.org/wiki?curid=787266" title="Sud Aviation Vautour II">
Sud Aviation Vautour II

Sud Aviation Vautour II – francuski jedno- lub dwumiejscowy taktyczny myśliwiec bombardujący.
Opis konstrukcji.
W 1956 roku Izrael, w ramach programu przezbrajania na samoloty odrzutowe, wybrał jako następcę samolotu de Havilland Mosquito odrzutowiec francuskiej produkcji – Vautour dla obrony przed arabskimi lekkimi samolotami odrzutowymi Ił-28. Izrael zakupił pojedynczy egzemplarz Vautour II-A do zadań ofensywnych dalekiego zasięgu. Później powiększono zakup i od roku 1960 importowano 19 sztuk tych maszyn. Ponadto Izrael przejął 5 dwumiejscowych samolotów Vautour II-N wyposażonych w radar przechwytujący w nosie samolotu i drugi fotel dla nawigatora – obserwatora radarowego. Model ten wykorzystywano jako nocny myśliwiec. Samoloty Vautour wykazały swoją wartość w czasie ataku prewencyjnego w wojnie w 1967 roku, atakując odległe cele w Iraku i Górnym Egipcie.

</doc>
<doc id="787267" url="https://pl.wikipedia.org/wiki?curid=787267" title="Zbigniew Warpechowski">
Zbigniew Warpechowski

Zbigniew Warpechowski (ur. w 1938 w Płoskach na Wołyniu) – polski malarz, poeta, teoretyk sztuki, performer. Wykonał około 315 performance'ów, które prezentował w wielu krajach świat m.in. Japonii, Stanach Zjednoczonych, Niemczech, Wielkiej Brytanii czy Kanadzie. Uznawany jest za prekursora performance w Polsce i na świecie. Członek założyciel Black Market International, organizacji zrzeszającej pionierów sztuki performance oraz członek Grupy Krakowskiej II.
Życiorys.
Urodził się w 1938 roku w Płoskach na Wołyniu. W latach 1956-1963 studiował na Wydziale Architektury Politechniki Krakowskiej, a w latach 1964-1965 podejmował naukę na Wydziale Form Przemysłowych Akademii Sztuk Pięknych w Krakowie. W latach tych zajmował się głównie malarstwem figuratywnym, natomiast po ukończeniu studiów na Akademii Sztuk Pięknych zajął się pisaniem do czasopism oraz poezją. W 1967 roku wykonał performance'y „Kwadrans poetycki” oraz „Kwadrans poetycki z towarzyszeniem fortepianu”, z udziałem Tomasza Stańki. Obie „akcje” jak nazywał je sam autor byłby pionierskim pokazem performance'u w Polsce. Oba performance'y składały się z elementów poezji, muzyki oraz gestykulacji. W następnych latach Warpechowski tworzył kolejne performance'y o różnorodnej tematyce np. zwierząt w sztuce czy pojęcia artysty. W 1971 roku na Zjeździe Marzycieli w Elblągu Warpechowski przedstawił swój manifest „Artysta jest” na temat sztuki, który był zaczątkiem kolejnych prac teoretycznych. W tekście za bardzo istotne uznał „"znaczenie działania indywidualnego artysty i na własną odpowiedzialność"” w procesie tworzenia dzieła sztuki.
W tym samym roku artysta przedstawił performance „Talerzowanie”, w którym istotne role miało pojęcie „nic”. Performance miał miejsce w krakowskiej Galerii Krzysztofory, rok później odbył się również pokaz w Atelier 72 Richarda Demarco w Edynburgu, który dzienniki „Guardian” oraz „Financial Times” uznały za wybitne dzieło nurtu konceptualnego. W następnych latach artysta poruszał w swoich performance'ach kwestie religijne („Champion of Golgotha” z 1978 roku), polityczne („Porozumienie” z 1981 roku) oraz sporego znaczenia nabrały motywy samookaleczania np. w 1984 podczas performance'u „Marsz” w Stuttgarcie Warpechowski zapalił własne włosy w obecności widowni.
Szczególnie od lat 90. artysta podejmuje częściej tematykę zepsucia współczesnej kultury, konsumpcjonizmu, swobody obyczajów w społeczeństwie czy krytyki postmodernizmu, a on sam oraz krytycy określają go mianem „awangardowego konserwatysty”. Przykłady performance'ów z tego okresu to np. „Róg pamięci” z 1997 roku czy „Wariant nadrzędny” z 2004 roku, oba o tematyce religijnej. 
W 1997 roku Warpechowski otrzymał Nagrodę Ministra Kultury i Sztuki za 30-letnią działalność w dziedzinie performance, w latach późniejszych odbywało się kilka wystaw podsumowujących wieloletnią twórczość artysty, w tym wystawa „Zbigniew Warpechowski. To” w warszawskiej Galerii Zachęta w 2014 roku oraz „Uroczysty performance” z okazji pięćdziesięciolecia działalności w dziedzinie performance. 26 maja 2009 z rąk sekretarza stanu w MKiDN Piotra Żuchowskiego odebrał Złoty Medal „Zasłużony Kulturze Gloria Artis”.
Oprócz performance'u Warpechowski tworzy w innych dziedzinach sztuki. Wykonał scenografię do ośmiu filmów, w tym czterech Grzegorza Królikiewicza, w młodości wydano jego tomik poezji pt. „Papier”, tworzy również obrazy, rzeźby oraz rysunki. Zbigniew Warpechowski ma również duży wkład w rozwój teorii sztuki oraz filozofii sztuki, jest autorem wielu książek w tych dziedzinach m.in. „Podręcznik” (1990 r.), „Zasobnik” (1998 r.), „Podnośnik” (2001 r.), „Statecznik” (2004 r.).
Bibliografia.
Katalogi imprez artystycznych:
Teksty krytyczne:
Recenzje i teksty o artyście:

</doc>
<doc id="787269" url="https://pl.wikipedia.org/wiki?curid=787269" title="Żydowskie">
Żydowskie

Żydowskie (j. łemkowski Жыдівскє) – osada w Polsce położona w województwie podkarpackim, w powiecie jasielskim, w gminie Krempna.
Miejscowość obecnie opuszczona, znajduje się na terenie Magurskiego Parku Narodowego. W okolicy została otwarta ścieżka przyrodnicza „Kiczera” im prof. Jana Rafińskiego.
Historia.
Po raz pierwszy wzmiankowana w 1541, wieś znajdowała się na szlaku ze Żmigrodu do Bardejowa. W 1880 mieszkało w Żydowskiem około 500 osób, w tym 12 Żydów. W 1859 r. otwarto szkołę, a w 1828 rozpoczęto budowę unickiej cerkwi pw. Wniebowstąpienia Pańskiego.
Podczas I wojny światowej w wyniku działań wojennych związanych z bitwą pod Gorlicami wieś została niemal doszczętnie zniszczona, a liczba mieszkańców spadła z 500 do około 380. W 1928 w wyniku schizmy tylawskiej 1/3 mieszkańców wsi przeszła na prawosławie i rozpoczęto budowę nowej cerkwi. Wcześniej, w 1922 roku, wybudowano obok starej nową cerkiew unicką.
Podczas II wojny światowej w trakcie operacji dukielsko-preszowskiej wieś została najpierw zajęta przez oddział kawalerii Armii Czerwonej, a następnie okrążona i zajęta przez jednostki niemieckie. W efekcie większość zabudowań została spalona lub rozebrana do budowy umocnień obronnych. Większość mieszkańców, chcących powrócić do Żydowskiego, zdecydowała się na przeprowadzkę do sąsiednich wsi, skąd zostali deportowani w okolice Doniecka lub Tarnopola.
Po wojnie na terenie wsi utworzono PGR oraz filię zakładu karnego. Obecnie Żydowskie jest całkowicie opuszczone.

</doc>
<doc id="787270" url="https://pl.wikipedia.org/wiki?curid=787270" title="Apoteoza Waszyngtona">
Apoteoza Waszyngtona

Apoteoza Waszyngtona (ang. "The Apotheosis of Washington") – ogromnych rozmiarów fresk pędzla włoskiego malarza Constantino Brumidiego, zdobiący kopułę rotundy budynku Kapitolu w Waszyngtonie, namalowany w 1865.
Brumidi, który przed emigracją do USA w 1852 przez trzy lata pracował w Watykanie dla papieża Grzegorza XVI oraz służył kilku arystokratom, ozdabiając pałace i wille (między innymi księciu Torlonia), większość spośród ostatnich 25 lat swego życia pracował na Kapitolu. Jako dodatek do "Apoteozy Waszyngtona" zaprojektował również tak zwane "Korytarze Brumidiego" w senackim skrzydle Kapitolu.
Malowidło znajduje się 180 stóp (około 55 metrów) ponad posadzką rotundy i zajmuje powierzchnię 4664 stóp kwadratowych (około 433 metrów kwadratowych). Postaci mają ponad 4,5 metra wysokości i są dobrze widoczne z poziomu posadzki. Brumidi malował swoje dzieło przez 11 miesięcy, w końcowym okresie wojny secesyjnej, po tym jak w 1863 budowa kopuły została ukończona. Wynagrodzenie dla artysty wyniosło 40 tysięcy dolarów.
Opis.
Fresk jest apoteozą pierwszego prezydenta Stanów Zjednoczonych i głównodowodzącego Armii Kontynentalnej podczas wojny o niepodległość Stanów Zjednoczonych, Jerzego Waszyngtona. Na fresku Waszyngton przedstawiony został w sposób alegoryczny, jako posiadający cechy boskie i wstępujący do nieba. Otoczony jest postaciami z mitologii greckiej i rzymskiej. Osoba prezydenta odziana jest w purpurowe szaty, kolor królewski, u stóp jego znajduje się łuk tęczy, po jego lewej stronie zasiada bogini Wiktoria, odziana w zieloną szatę, z trąbą w ręku, natomiast po prawej bogini Wolności, w niebieskiej szacie. W centrum malowidła znajdują się również wyobrażenia trzynastu tworzących krąg dziewic symbolizujących 13 pierwszych kolonii, które utworzyły Stany Zjednoczone.
Dokoła Jerzego Waszyngtona, bogiń oraz dziewic, umiejscowiono zewnętrzny krąg postaci tworzących 6 scen symbolizujących wartości narodowe. Patrząc poniżej wizerunku Waszyngtona zgodnie z ruchem wskazówek zegara, są to: "Wojna", "Nauka", "Żegluga i Gospodarka Morska", "Handel", "Mechanika" i "Rolnictwo".

</doc>
<doc id="787272" url="https://pl.wikipedia.org/wiki?curid=787272" title="The Apotheosis of Washington">
The Apotheosis of Washington



</doc>
<doc id="787273" url="https://pl.wikipedia.org/wiki?curid=787273" title="Apotheosis of Washington">
Apotheosis of Washington



</doc>
<doc id="787274" url="https://pl.wikipedia.org/wiki?curid=787274" title="Darriwil">
Darriwil

Darriwil (ang. "Darriwilian")

</doc>
<doc id="787275" url="https://pl.wikipedia.org/wiki?curid=787275" title="Prezydenci Malediwów">
Prezydenci Malediwów

Prezydent Malediwów pełni jednocześnie funkcję szefa państwa i rządu. Od 2008 wybierany jest w wyborach powszechnych na 5-letnią kadencję z możliwością jednej reelekcji.
Instytucja prezydenta istniała na Malediwach w latach 1953–1954 oraz ponownie począwszy od 1968. W latach 1954–1968 krajem rządził sułtan.

</doc>
<doc id="787277" url="https://pl.wikipedia.org/wiki?curid=787277" title="Giorgio Agamben">
Giorgio Agamben

Giorgio Agamben (ur. 22 kwietnia 1942) – filozof włoski, zainteresowany m.in. konceptami stanu wyjątkowego (), formy życia (), homo sacer i biopolityki.
Życiorys.
Studiował na Uniwersytecie w Rzymie, gdzie napisał nieopublikowaną pracę nt. myśli politycznej Simone Weil. Brał udział w seminarium Martina Heideggera, poświęconych Heraklitowi i Heglowi, w 1966 i 1968 roku.
W latach 70. zajmował się głównie lingwistyką, filologią, poetyką i topiką w kulturze średniowiecznej. Zaczynał jako heideggerysta, w późniejszych latach zajmował się również Guy Debordem, Michelem Foucaultem, Hanną Arendt. 
W 2002 roku zrezygnował z wykładów w USA w ramach protestu przeciwko paszportom biometrycznym.
Wykłada na uniwersytecie w Wenecji i na wielu uczelniach międzynarodowych.
Napisał jedno z ważniejszych opracowań na temat obozów koncentracyjnych – "Co zostaje z Auschwitz" (Warszawa 2008). Zasłynął jako autor dwutomowego "Homo sacer" – w pierwszym tomie definiuje i opisuje rozmaite postaci współczesnych wykluczonych (do których zalicza między innymi więźniów obozów koncentracyjnych oraz imigrantów, którzy czasem również przetrzymywani są w obozach), zaś w drugim uściśla pojęcie „stanu wyjątkowego”, które zostało spopularyzowane przez Carla Schmitta.

</doc>
<doc id="787281" url="https://pl.wikipedia.org/wiki?curid=787281" title="Souleymane Camara">
Souleymane Camara

Souleymane Camara (ur. 22 grudnia 1982 w Dakarze) – senegalski piłkarz występujący na pozycji napastnika. Mierzy 174 cm, waży 72 kg.
Kariera klubowa.
Camara urodził się w Dakarze, jednak jeszcze jako nastolatek wyemigrował z rodzicami do Francji i zamieszkał na Lazurowym Wybrzeżu. Jego pierwszym klubem w karierze było AS Monaco. Do pierwszego zespołu trafił w wieku 18 lat, ale w Ligue 1 zadebiutował w sezonie 2001/2002. Było to 28 lipca 2001 w przegranym 0:1 meczu z FC Sochaux. Swoją pierwszą bramkę na pierwszoligowych boiskach zdobył 22 grudnia w wygranym 3:1 meczu ze Stade Rennais FC. Młody Souleymane był jednak głównie rezerwowym w drużynie Monaco, ale ustępował placu tak uznanym piłkarzom jak Oliver Bierhoff, Dado Pršo czy Shabani Nonda. Ogółem zagrał w 21 meczach i strzelił 1 gola. Monaco pomimo, tak dobrego składu, zagrało jednak słabo i zajęło dopiero 15. miejsce w lidze. W sezonie 2002/2003 Camara był już skuteczniejszy jak rok wcześniej i uzyskał 4 gole dla swojego zespołu, który wywalczył wicemistrzostwo Francji. W sezonie 2003/2004 trener drużyny, Didier Deschamps ściągnął do drużyny Fernando Morientesa i tym samym Camarze było ciężko o miejsce w składzie, a nawet na ławce rezerwowych. W rundzie jesiennej zagrał w 4 meczach ligowych i nie zdobył gola. W styczniu Senegalczyk został wypożyczony do En Avant Guingamp i tam był graczem pierwszej jedenastki. Zdobył 2 gole (oba w wygranym 2 :1 meczu z Lille OSC), ale zespół Guingamp zajmując 18. pozycję został zdegradowany do Ligue 2. Camara wrócił do Monaco i grał tam przez nieco ponad rok (sezon 2004/2005 to 10 meczów i 1 gol, a runda wiosenna sezonu 2005/2006 to raptem 2 mecze ligowe).
Jeszcze we wrześniu 2005 Camara zmienił klub i przeniósł się do niedalekiej Nicei do zespołu OGC Nice. W barwach tego klubu zadebiutował 10 września w przegranym 0:1 domowym meczu z AS Saint-Etienne. W lidze zdobył 1 gola w zremsiowanym 2:2 meczu z RC Lens. Zagrał w 16 meczach, ale niemal w każdym z nich pełnił rolę rezerwowego dla Maramy Vahirua, Bakariego Koné i Mamadou Bagayoko. Syutacja ta zmieniła się od początku sezonu 2007/2008. Od tego czasu Camara gra w Montpellier HSC. W 2009 roku awansował z nim z Ligue 2 do Ligue 1.
Kariera reprezentacyjna.
W reprezentacji Senegalu Camara zadebiutował nie mając jeszcze zaliczonego pierwszego meczu w Ligue 1. Miało to miejsce 8 października w przegranym 0:1 meczu z Gwineą, rozegranym w ramach kwalifikacji do Pucharu Narodów Afryki 2002.
W 2002 roku Camara został powołany do kadry na Puchar Narodów Afryki. Nie wystąpił tam jednak w żadnym meczu i przywiózł symboliczny srebrny medal z tej imprezy. W maju selekcjoner Bruno Metsu powołał Souleymane na finały Mistrzostwa Świata 2002. Tam zagrał w jednym meczu, zremisowanym 1:1 meczu z Danią. Wszedł wówczas na boisko w 46. minucie za Moussę N’Diaye, ale w 83. doznał kontuzji i został zmieniony przez Habiba Beye. Nie zagrał w tym turnieju już do końca, a jego koledzy dotarli do ćwierćfinału, w którym przegrali 0:1 po dogrywce z Turcją.
Począwszy od 2004 i skończywszy na 2005 roku Camara grywał w eliminacjach do Mistrzostw Świata w Niemczech. W 2006 roku wystąpił z Senegalem w Pucharze Narodów Afryki w Egipcie. Zagrał w 4 meczach i zdobył 1 gola (1:2 z Nigerią). Senegal dotarł do półfinału i najpierw przegrał 1:2 z Egiptem, a potem w meczu o 3. miejsce z Nigerią 0:1.

</doc>
<doc id="787282" url="https://pl.wikipedia.org/wiki?curid=787282" title="Stan złotego dzięcioła">
Stan złotego dzięcioła



</doc>
<doc id="787283" url="https://pl.wikipedia.org/wiki?curid=787283" title="Premierzy Mali">
Premierzy Mali



</doc>
<doc id="787284" url="https://pl.wikipedia.org/wiki?curid=787284" title="Stan konstytucji">
Stan konstytucji



</doc>
<doc id="787287" url="https://pl.wikipedia.org/wiki?curid=787287" title="Stan Ogrodu Pokoju">
Stan Ogrodu Pokoju



</doc>
<doc id="787288" url="https://pl.wikipedia.org/wiki?curid=787288" title="Prezydenci Mauritiusa">
Prezydenci Mauritiusa



</doc>
<doc id="787291" url="https://pl.wikipedia.org/wiki?curid=787291" title="Pierwszy stan">
Pierwszy stan



</doc>
<doc id="787293" url="https://pl.wikipedia.org/wiki?curid=787293" title="Stan brzoskwiniowy">
Stan brzoskwiniowy



</doc>
<doc id="787294" url="https://pl.wikipedia.org/wiki?curid=787294" title="Stan miłości">
Stan miłości



</doc>
<doc id="787295" url="https://pl.wikipedia.org/wiki?curid=787295" title="Stan klejnotów">
Stan klejnotów



</doc>
<doc id="787296" url="https://pl.wikipedia.org/wiki?curid=787296" title="I liga argentyńska w piłce nożnej (1934)">
I liga argentyńska w piłce nożnej (1934)

Mistrzem Argentyny w roku 1934 w ramach rozgrywek organizowanych przez uznawaną przez FIFA federację Asociación Argentina de Football został klub Estudiantil Porteño Buenos Aires, natomiast tytuł wicemistrza Argentyny zdobył klub CA Banfield.
Mistrzem Argentyny w roku 1934 w ramach rozgrywek organizowanych przez nieuznawaną przez FIFA federację Liga Argentina de Football został klub Boca Juniors, natomiast tytuł wicemistrza Argentyny zdobył klub Independiente.
Sezon w roku 1934 był ostatnim sezonem, w którym Argentyna miała dwóch mistrzów – ligi amatorskiej i ligi zawodowej. Federacja Asociación Argentina de Football (w skrócie AAF) połączyła się z Liga Argentina de Football (w skrócie LAF) tworząc nową federację Asociación del Football Argentino (w skrócie AFA), która została członkiem FIFA w miejsce poprzedniej federacji Asociación Argentina de Football. Odtąd jedynie mistrz ligi zawodowej organizowanej przez nową federację AFA miał prawo do oficjalnego tytułu mistrza Argentyny.
Primera División – liga amatorska.
Mistrzem Argentyny w roku 1934 w ramach rozgrywek organizowanych przez Asociación Argentina de Football został klub Estudiantil Porteño Buenos Aires, natomiast tytuł wicemistrza Argentyny zdobył klub CA Banfield. Były to ostatnie amatorskie mistrzostwa Argentyny które miały rangę mistrzostw ogólnokrajowych organizowanych przez federację uznawaną przez FIFA.
Klub Estudiantil Porteño Buenos Aires był ostatnim mistrzem Argentyny ligi amatorskiej.
Po fuzji z federacją Liga Argentina de Football powstała nowa federacja Asociación del Football Argentino, która począwszy od roku 1935 organizowała mistrzostwa Argentyny. Do pierwszej ligi zawodowej utworzonej przez nową federację nie wszedł żaden z klubów biorących udział w lidze amatorskiej.
Primera División – liga zawodowa.
Mistrzem Argentyny w roku 1934 w ramach rozgrywek organizowanych przez Liga Argentina de Football został klub Boca Juniors, natomiast tytuł wicemistrza Argentyny zdobył klub Independiente.
Podczas rozgrywek ligowych rozegrano trzy rundy, czyli każdy z każdym zagrał trzykrotnie. Choć w rozgrywkach wzięło udział 16 klubów, to zespołów było 14, gdyż cztery kluby utworzyły dwie unie po dwa kluby. Pierwsza z unii składała się z klubów Atlanta Buenos Aires i Argentinos Juniors, natomiast druga – z klubów Talleres Remedios de Escalada i Club Atlético Lanús.
Do ligi zawodowej po fuzji z federacją Asociación Argentina de Football dołączyły Quilmes Athletic Buenos Aires i CA Tigre.
Kolejka 26.
Dnia 19 września 1934 roku unia Atlanta-Argentinos Juniors została rozwiązana z powodu wycofania się klubu Atlanta. Klub Argentinos Juniors do końca rozgrywek ligowych grał już samodzielnie.
Kolejka 32.
Dnia 3 listopada 1934 roku organizująca od trzech lat rozgrywki ligi zawodowej Liga Argentina de Football połączyła się z organizującą rozgrywki ligowe w okresie futbolu amatorskiego federacją Asociación Argentina de Football. Utworzona została jedna federacja o nazwie Asociación del Football Argentino i w ten sposób rok 1934 był ostatnim, w którym Argentyna miała dwóch mistrzów w rozgrywkach organizowanych przez dwie różne federacje piłkarskie.

</doc>
<doc id="787298" url="https://pl.wikipedia.org/wiki?curid=787298" title="Stan prerii">
Stan prerii



</doc>
<doc id="787300" url="https://pl.wikipedia.org/wiki?curid=787300" title="Złoty Stan">
Złoty Stan



</doc>
<doc id="787301" url="https://pl.wikipedia.org/wiki?curid=787301" title="Premierzy Mauritiusa">
Premierzy Mauritiusa



</doc>
<doc id="787303" url="https://pl.wikipedia.org/wiki?curid=787303" title="Stan słonecznika">
Stan słonecznika



</doc>
<doc id="787304" url="https://pl.wikipedia.org/wiki?curid=787304" title="Dead Again">
Dead Again

Dead Again – płyta zespołu Type O Negative wydana 13 marca 2007 roku.

</doc>
<doc id="787305" url="https://pl.wikipedia.org/wiki?curid=787305" title="Stan niebieskiej trawy">
Stan niebieskiej trawy



</doc>
<doc id="787306" url="https://pl.wikipedia.org/wiki?curid=787306" title="Stan pelikanów">
Stan pelikanów



</doc>
<doc id="787307" url="https://pl.wikipedia.org/wiki?curid=787307" title="Sandb">
Sandb

Sandb (ang. "Sandbian")

</doc>
<doc id="787308" url="https://pl.wikipedia.org/wiki?curid=787308" title="Stan sosny">
Stan sosny



</doc>
<doc id="787309" url="https://pl.wikipedia.org/wiki?curid=787309" title="Stan gwiazdy północnej">
Stan gwiazdy północnej



</doc>
<doc id="787311" url="https://pl.wikipedia.org/wiki?curid=787311" title="Stan srebrny">
Stan srebrny



</doc>
<doc id="787312" url="https://pl.wikipedia.org/wiki?curid=787312" title="The Race">
The Race

The Race (fr. "La Course du Millénaire") – regaty dookoła świata bez zawijania do portu, które odbyły się na powitanie trzeciego tysiąclecia.
Edycje The Race.
Start do pierwszej edycji regat miał miejsce 31 grudnia 2000 roku w Barcelonie, a jego nagrodą były 2 mln dolarów. Meta zlokalizowana była w Marsylii. Inicjatorem (organizarorem) regat był Bruno Peyron, a głównymi organizatorami (sponsorami) paryski Disneyland oraz rząd Francji. W pierwszej edycji tych regat wystartowało 6 superkatamaranów.
The Race 2004.
W 2004 roku planowana była druga edycja regat The Race, które jednak nie odbyły się. Jedną z przyczyn rezygnacji z przeprowadzenia zawodów były konkurencyjne regaty o nazwie Oryx Quest, które zorganizowała Tracy Edwards.

</doc>
<doc id="787313" url="https://pl.wikipedia.org/wiki?curid=787313" title="Stan granitowy">
Stan granitowy



</doc>
<doc id="787314" url="https://pl.wikipedia.org/wiki?curid=787314" title="Sils Maria">
Sils Maria

Sils Maria – miejscowość w gminie Sils im Engadin/Segl w Szwajcarii, w kantonie Gryzonia, w regionie Maloja, położona w dolinie Engadyny, pomiędzy jeziorami Silsersee i Silvaplanersee. Jest największą miejscowością gminy.
W latach 1881–1888 letnie miesiące spędzał tu Friedrich Nietzsche; w jego domu znajduje się dziś niewielkie muzeum. Bywał tutaj także Hermann Hesse.

</doc>
<doc id="787316" url="https://pl.wikipedia.org/wiki?curid=787316" title="Kat (geologia)">
Kat (geologia)

Kat (ang. "Katian")

</doc>
<doc id="787317" url="https://pl.wikipedia.org/wiki?curid=787317" title="Regaty milenijne">
Regaty milenijne



</doc>
<doc id="787318" url="https://pl.wikipedia.org/wiki?curid=787318" title="Stan bobrów">
Stan bobrów



</doc>
<doc id="787319" url="https://pl.wikipedia.org/wiki?curid=787319" title="Stan ochotników">
Stan ochotników



</doc>
<doc id="787320" url="https://pl.wikipedia.org/wiki?curid=787320" title="Stan zielonych gór">
Stan zielonych gór



</doc>
<doc id="787321" url="https://pl.wikipedia.org/wiki?curid=787321" title="Stan gór">
Stan gór



</doc>
<doc id="787322" url="https://pl.wikipedia.org/wiki?curid=787322" title="Stan borsuka">
Stan borsuka



</doc>
<doc id="787326" url="https://pl.wikipedia.org/wiki?curid=787326" title="Stan równouprawniena">
Stan równouprawniena



</doc>
<doc id="787329" url="https://pl.wikipedia.org/wiki?curid=787329" title="Hirnant">
Hirnant

Hirnant (ang. "Hirnantian")
Bibliografia.
International Commission on Stratigraphy 

</doc>
<doc id="787330" url="https://pl.wikipedia.org/wiki?curid=787330" title="Premierzy Mongolii">
Premierzy Mongolii



</doc>
<doc id="787331" url="https://pl.wikipedia.org/wiki?curid=787331" title="Drugi Kneset">
Drugi Kneset

Drugi Kneset obradował w latach 1951–1955.
Wybory odbyły się 30 lipca 1951, a pierwsze posiedzenie parlamentu miało miejsce 20 sierpnia 1951.
Posłowie.
Posłowie wybrani w wyborach:
Zmiany.
Zmiany w trakcie kadencji:
Historia.
Kneset wielokrotnie zajmował się problem arabskich terrorystów, którzy przenikali przez granicę Izraela i atakowali ludność cywilną. Jedna cała debata została poświęcona tragicznemu atakowi terrorystycznemu na autobus w Maale Akrabim (w dniu 18 marca 1954).
Wiele emocji w Knesecie wzbudziło aresztowanie przez Egipt izraelskiego statku „Bat Galim” (28 września 1954), oraz odmowa Egiptu na przejazdu izraelskich statków i ładunków przeznaczonych dla Izraela przez Kanał Sueski.
W sprawach gospodarczych Kneset starał się rozwiązywać problemy związane z masową imigracją, brakiem miejsc pracy, dużymi problemami zdrowotnymi (szczególnie dużymi wśród nowych imigrantów). Ciężkie warunki panujące w przejściowych obozach wymagały rozpoczęcia programów zbiorowego budownictwa mieszkaniowego. Aktywnie wspierano zagraniczne inwestycje, rozwój rolnictwa i przemysłu. Równocześnie uruchomiono państwowy system szkolnictwa, wokół którego wybuchły duże ideologiczne spory.
Istotą izraelskiej demokracji jest związek pomiędzy państwem a religią. Bardzo często ten temat był omawiany podczas obrad drugiego Knesetu.
Trzeci rząd (1951–1952).
Trzeci rząd został sformowany przez Dawida Ben Guriona w dniu 8 października 1951.
Premier ustąpił 19 grudnia 1952, w związku ze sporem na tle żądań o zwiększenie wydatków na religijną edukację państwową.
Czwarty rząd (1952–1953).
Czwarty rząd został sformowany przez Dawida Ben Guriona w dniu 24 grudnia 1952.
Premier ustąpił 6 grudnia 1953, w związku z jego osobistą decyzją o wycofaniu się z życia politycznego.
Piąty rząd (1954–1955).
Piąty rząd został sformowany przez Moszego Szareta w dniu 26 stycznia 1954.
Premier ustąpił 29 czerwca 1955, z powodu rozpadu koalicji rządowej. Wynikało to z oskarżenia rządu o niewłaściwe zachowanie podczas rozprawy doktora Israela Kastznera. Doktor Israel Kastzner współpracował podczas II wojny światowej z nazistami, aby ocalić grupę węgierskich Żydów. Doprowadziło to do upadku rządu.
Szósty rząd (1955).
Szósty rząd został sformowany przez Moszego Szareta w dniu 29 czerwca 1955.
Rząd sprawował swoje obowiązki do czasu przeprowadzenie nowych wyborów i utworzenia nowego rządu.

</doc>
<doc id="787332" url="https://pl.wikipedia.org/wiki?curid=787332" title="Sils im Engadin/Segl">
Sils im Engadin/Segl

Sils im Engadin/Segl (rm. "Segl", do 1943 "Sils im Engadin") – miejscowość i gmina w południowo-wschodniej Szwajcarii, w kantonie Gryzonia, w regionie Maloja, położona w dolinie Engadyny, pomiędzy jeziorami Silsersee i Silvaplanersee. Zajmuje ona powierzchnię 63,58 km² na wysokości 1 803 m n.p.m. Największą miejscowością gminy jest Sils Maria, oprócz niej znajdują się tu Sils Baselgia i Fexs. Do doliny, w której leży Fex wjazd samochodami nie jest dozwolony (zakaz nie dotyczy mieszkańców).
Demografia.
W Sils im Engadin/Segl mieszka 715 osób. W 2020 roku 32,3% populacji gminy stanowiły osoby urodzone poza Szwajcarią.
Transport.
Przez teren gminy przebiega droga główna nr 3.

</doc>
<doc id="787334" url="https://pl.wikipedia.org/wiki?curid=787334" title="Płonia Wielka">
Płonia Wielka

Płonia Wielka (dawniej: "Płonina", "Pleniewo", niem. "Groß Plehnendorf", kaszb. "Wiôlgô Płònia") – osiedle (dawna wieś rolnicza) w Gdańsku, w dzielnicy Rudniki, na obszarze Żuław Gdańskich.
Płonia Wielka została włączona w granice administracyjne Gdańska w 1954. Należy do okręgu historycznego Gdańska Niziny.
Obecnie znajduje się tam niewielkie osiedle. Drogi dojazdowe do osiedla prowadzą przez tereny przemysłowe Rafinerii Gdańskiej lub alternatywnie drogą okrężną przez Przejazdowo i Wiślinkę. Spotyka się w publikacjach określenie Stoczni Wisła, położonej w rzeczywistości w sąsiednich Górkach Zachodnich, jako stoczni rzecznej w Pleniewie.
Położenie.
Płonia Wielka położona jest na południowym brzegu Martwej Wisły, na zachód od ramienia ujściowego Wisły Śmiałej. Na północ od Płoni Wielkiej znajdują się Górki Zachodnie, na zachodzie znajduje się Płonia Mała i tereny przemysłowe rafinerii, zaś na południu - Wiślinka i Bogatka. Na wschód od dzielnicy znajduje się, popularna wśród turystów, Wyspa Sobieszewska. Połączenie z centrum miasta umożliwiają autobusy komunikacji miejskiej (linii nr 186).
Historia.
Płonia Wielka została lokowana w 1454 jako wioska rolnicza. W 1951 uzyskała status wsi sołeckiej, zaś 15 stycznia 1954 została przyłączona do Gdańska.
W Płoni Wielkiej znajdowały się również "śluza Pleniewo" i fort obronny "Górki" (niem. Fort Neufähr) w okolicach dzisiejszej przystani rybackiej. Zarówno fort, jak i śluza zostały rozebrane na początku XX wieku (śluza stała się bezużyteczną po wytyczeniu nowego koryta ujściowego Wisły - Przekopu Wisły).
W maju 1925 otwarto przystań hydroplanów.

</doc>
<doc id="787335" url="https://pl.wikipedia.org/wiki?curid=787335" title="Krwotok z nosa">
Krwotok z nosa



</doc>
<doc id="787336" url="https://pl.wikipedia.org/wiki?curid=787336" title="Gubernatorzy generalni Papui-Nowej Gwinei">
Gubernatorzy generalni Papui-Nowej Gwinei

Gubernator generalny Papui-Nowej Gwinei – najwyższe stanowisko polityczne na Papui-Nowej Gwinei. Gubernator jest reprezentantem monarchy brytyjskiego jako głowy państwa. Pod nieobecność suwerena (która faktycznie trwa przez cały czas), gubernator generalny wykonuje jego kompetencje. Co do zasady czyni to za radą rządu, jednak konstytucja określa sytuacje w których działa samodzielnie. 

</doc>
<doc id="787337" url="https://pl.wikipedia.org/wiki?curid=787337" title="Dexter (serial telewizyjny)">
Dexter (serial telewizyjny)

Dexter – amerykański serial telewizyjny wyprodukowany i emitowany przez stację telewizyjną Showtime. Akcja serialu skupia się wokół Dextera Morgana (w tej roli Michael C. Hall). Bohater za dnia pracuje jako analityk śladów krwi w Miami Metro Police Department, nocą jest seryjnym mordercą. Pierwszy sezon serialu został stworzony na podstawie powieści Jeffa Lindsaya "Demony Dextera" ("Darkly Dreaming Dexter"). Scenariusz do kolejnych sezonów serialu, napisany przez Jamesa Manosa Jr., powstał niezależnie od prac Lindsaya. Michael C. Hall otrzymał za rolę wiele nagród i nominacji (wśród nich Złoty Glob).
W kwietniu 2013 roku stacja Showtime oznajmiła, że ósmy sezon serialu, którego emisję zaplanowano od 30 czerwca 2013 roku, będzie ostatnim sezonem "Dextera".
W październiku 2020 roku stacja Showtime ogłosiła powstanie kolejnych 10 odcinków serialu. Premiera nowego sezonu zaplanowana była na 7 listopada 2021. Nowa seria nosi osobny tytuł – .
Fabuła.
Charakterystyka głównego bohatera.
Dexter to tytułowy główny bohater serialu, laborant analizy krwi z posterunku policji w Miami. W ciągu dnia przykładny obywatel, nocą seryjny zabójca ścigający tych, którzy wymykają się wymiarowi sprawiedliwości i unikają odpowiedzialności za popełnione zbrodnie. Adoptowany przez policjanta Harry’ego i nauczony przez niego kodeksu, Dexter musi zmierzyć się z życiem swoim i innych. Samo imię bohatera jest zabarwione ironią – Dexter po łacinie znaczy «prawy», «praworządny».
Sezon 1.
Dexter Morgan, analityk rozprysków krwi w Departamencie Policji Metro w Miami, jest potajemnie seryjnym mordercą, który narodził się w wyniku traumatycznego incydentu związanego ze śmiercią matki, gdy miał trzy lata. Jego przybrany ojciec, funkcjonariusz Harry Morgan, zauważył mordercze skłonności w Dexterze, kiedy ten dorastał i zaczął zabierać go na wyprawy myśliwskie, by zaspokoić jego pragnienia zabijania. Kiedy Dexter przyznał się do pragnienia zabijania ludzi, jego przybrany ojciec wpływa na niego, aby wytworzyć w nim "kodeks" nakazujący zabijać tylko morderców i innych brutalnych przestępców którzy uniknęli więzienia. 
Od śmierci Harry’ego Dexter zabił wielu ludzi, cały czas trzymając się kodeksu ojca. Zgodnie z naukami ojca zaciera ślady zbrodni, zabierając ofiarę do przygotowanego pokoju wyłożonego plastikową folią, aby łatwo pozbyć się dowodów na morzu. Trzyma tylko próbkę krwi ofiary w szklanym szkiełku, przechowywanym w pudełku ukrytym w jego mieszkaniu. Ani jego przyrodnia siostra Debra Morgan, ani współpracownicy (z wyjątkiem sierżanta Jamesa Doakesa) nie podejrzewają o nic Dextera. 
Aby zachowywać się bardziej naturalnie, Dexter zaczyna spotykać się z Ritą, matką Astora i Cody’ego, a jej mąż Paul jest w więzieniu z powodu przestępstw związanych z narkotykami. Ponieważ Paul wciąż żyje, Dexter uważa, że Rita nie interesuje się romantyzmem, zachowując dystans do związku z nią. Paul zostaje ostatecznie zwolniony z więzienia i próbuje się spotykać z Ritą, mimo że Rita planowała z nim rozwód. Widząc, jak Paul kłóci się z Ritą, Dexter wrabia Paula za posiadanie narkotyków, wysyłając go z powrotem do więzienia. 
Szereg zabójstw prostytutek prowadzi do identyfikacji nowego seryjnego mordercy, zwanego "Mordercą z Chłodni" (ang. Ice Truck Killer), ze względu na to, że ciało ofiary jest dobrze zachowane poprzez trzymanie w chłodzie, zanim zostanie znalezione. Dexter identyfikuje wzorce seryjnego mordercy na podstawie własnych przyzwyczajeń i pomaga Debrze która pomagając departamentowi uzyskać przewagę nad zabójcą zyskuje awans w wydziale zabójstw. Jej dochodzenie prowadzi ją do spotkania Rudy’ego Coopera, specjalisty od protetyki i rozpoczynają wspólny związek. Tymczasem Dexter odkrywa, że Morderca z Chłodni włamał się do jego mieszkania i zostawił drwiące wskazówki, prowadząc Dextera do przekonania, że Zabójca z nim pogrywa. Podczas dochodzenia w sprawie zabójcy Dexter odkrywa, że jego biologiczny ojciec, Joe Driscoll, zmarł niedawno, prowadząc go do zakwestionowania swoich wspomnień o tym, jak zmarła jego matka. 
Wypełnione krwią miejsce zbrodni powoduje, że Dexter odzyskuje wspomnienia o tym co się stało: przestępcy umieścili jego i jego matkę, Laurę Moser, w kontenerze transportowym, zabili ją i poćwiartowali piłą mechaniczną, i zamknęli Dextera w kałuży krwi jego matki po czym został uratowany przez Harry’ego dwa dni później. Harry celowo zmienił akta sprawy, aby Dexter nigdy się nie dowiedział. 
Przez Debrę Rudy próbuje zbliżyć się do Dextera. Dexter pierwszy zauważa, że Rudy zabił Joego, a później dochodzi do wniosku, że to on jest Mordercą z Chłodni. Kiedy jego tożsamość zostaje ujawniona, Rudy porywa Debrę i wciąga Dextera w pułapkę. Rudy zdradza Dexterowi, że jest jego starszym bratem, Brianem Moserem, również zostawionym w kontenerze, gdy Laura została zabita. Jednak, w przeciwieństwie do Dextera, został zmuszony do życia w szeregu różnych instytucji psychiatrycznych. Brian również rozwinął tendencje do zabójstw seryjnych, ale nie miał moralności, którą Harry zaszczepił w Dexterze i wykreował postać Mordercy z Chłodni, by pomóc Dexterowi przypomnieć sobie przeszłość. 
Brian sugeruje Dexterowi zabić Debrę razem, ale Dexter odmawia. Brian ucieka po nawiązanej walce, a Dexter ratuje Debrę. Gdy policja prowadzi dochodzenie, Doakes podejrzewa Dextera o to, że jest mordercą, ale Debra ręczy za niego. Brian próbuje ponownie schwytać Debrę, ale wpada w pułapkę zastawioną przez Dextera. Dexter przeprasza Briana a następnie go zabija pozostawiając jego ciało i pozorując samobójstwo. Policja orzeka, że sprawa Mordercy z Chłodni jest zamknięta, chociaż Doakes trzyma się blisko Dextera wciąż go podejrzewając. Rita odkrywa dowody, że Dexter mógł wrobić Paula.
Odcinki.
Emisja w Stanach Zjednoczonych.
Po sukcesie pierwszej i drugiej serii (nie opartej już na kolejnych książkach z serii Lindsaya) stacja "Showtime" zdecydowała się na przedłużenie kontraktu z producentami. Trzecia seria miała premierę 28 września 2008 roku w Stanach Zjednoczonych. 21 października 2008 roku stacja Showtime ogłosiła zamówienie kolejnych dwóch serii, które będą wydane podobnie jak poprzednie początkiem jesieni (2009 roku dla czwartej serii i 2010 dla piątej). Każda seria liczyła po 12 odcinków. W grudniu 2010 roku stacja Showtime potwierdziła produkcję szóstej serii i początek jej emisji 2 października 2011.
Na stronie internetowej stacji Showtime oraz na serwisie YouTube obejrzeć można odcinki animowane (web episody) serialu "Dexter" pod nazwą "Early Cuts", w których poznajemy nieznane dotąd wątki z życia głównego bohatera.
Emisja w Polsce.
Premiera pierwszej serii w Polsce odbyła się 1 października 2007 w kolekcji VOD nScreen dostępnej w telewizji n. Premiera telewizyjna odbyła się 2 września 2008 na antenie TVN w późnych godzinach nocnych (23:30). Emisja drugiej serii w TVN rozpoczęła się 3 marca 2009 o godzinie 23:30. Seria ta emitowana była również na kanale Universal Channel dostępnym na platformie cyfrowej n oraz na platformie cyfrowej Cyfra +, oraz TVN 7 i w niektórych sieciach kablowych. W Polsce trzecia seria cyklu miała premierę 1 listopada 2009 na platformie cyfrowej n w opcji nSeriale na VOD. Czwarta seria dostępna była na kanale nFilm HD. W czerwcu 2013 roku TVN emitował 3 serię serialu (czwartki około 23:30).Wszystkie odcinki serialu obecne były na platformach Netflix i HBO GO. W 2022 roku wszystkie sezony serialu można obejrzeć w serwisie Canal+ online, z nowym tłumaczeniem stacji Canal+.

</doc>
<doc id="787338" url="https://pl.wikipedia.org/wiki?curid=787338" title="Zanik">
Zanik



</doc>
<doc id="787339" url="https://pl.wikipedia.org/wiki?curid=787339" title="Trzeci Kneset">
Trzeci Kneset

Trzeci Kneset obradował w latach 1955–1959.
Wybory odbyły się 26 lipca 1955, a pierwsze posiedzenie parlamentu miało miejsce 15 sierpnia 1955.
Posłowie.
Posłowie wybrani w wyborach:
Zmiany.
Zmiany w trakcie kadencji:
Historia.
Okres kadencji trzeciego Knesetu został zakłócony Kampanią Sueską, która rozpoczęła się 29 października 1956. Bezpośrednią przyczyną rozpoczęcia tej wielkiej operacji wojskowej była egipska blokada morska portu Ejlat, zamknięcie Kanału Sueskiego dla izraelskich statków oraz nieustanne ataki arabskich fedajnów ze Strefy Gazy (okupowanej przez Egipt).
Kampania Sueska została przeprowadzona w ścisłej współpracy z Francją i Wielką Brytanią.
Liczne debaty parlamentu dotyczyły amerykańskich żądań wycofania izraelskich wojsk z Półwyspu Synaj.
Inną trudną kwestią było zestrzelenie izraelskiego samolotu "El-Al" w przestrzeni powietrznej Bułgarii (27 lipca 1955), w wyniku czego zginęło 58 osób.
Wielkie kontrowersje dotyczyły sprawy arabskiej wioski Kfar Kassem, w której izraelscy żołnierze straży granicznej zabili 49 Arabów (29 października 1956). Arabscy mieszkańcy wsi nie byli świadomi, że obowiązuje godzina policyjna. Natomiast izraelscy żołnierze wykazali się nadgorliwością w wypełnianiu rozkazów. W ten sposób doszło do tragedii.
Parlament debatował również nad strajkami i żądaniami robotników oraz nad pierwszymi zajściami na tle etnicznym, które wybuchły w Hajfie (9 maja 1959). W tym okresie izraelscy Arabowie wciąż byli poddani przepisom administracji wojskowej.
29 października 1957 niezrównoważony emocjonalnie człowiek wrzucił na salę obrad parlamentu granat ręczny, którego wybuch zranił premiera Dawida Ben Guriona i kilku ministrów.
Siódmy rząd (1955–1957).
Siódmy rząd został sformowany przez Dawida Ben Guriona w dniu 3 listopada 1955.
Premier ustąpił 31 grudnia 1957, w związku z aferą przecieku tajnych informacji ze spotkań rządowych.
Ósmy rząd (1958–1959).
Ósmy rząd został sformowany przez Dawida Ben Guriona w dniu 7 stycznia 1958.
Premier ustąpił 5 lipca 1959, w związku z kontrowersjami wokół rządowej decyzji o sprzedaży broni do Niemiec Zachodnich.

</doc>
<doc id="787340" url="https://pl.wikipedia.org/wiki?curid=787340" title="Dexter's Laboratory">
Dexter's Laboratory



</doc>
<doc id="787342" url="https://pl.wikipedia.org/wiki?curid=787342" title="Czwarty Kneset">
Czwarty Kneset

Czwarty Kneset obradował w latach 1959–11961.
Wybory odbyły się 3 listopada 1959, a pierwsze posiedzenie parlamentu miało miejsce 30 listopada 1959.
Posłowie.
Posłowie wybrani w wyborach:
Zmiany.
Zmiany w trakcie kadencji:
Historia.
Najważniejszym wydarzeniem było pojmanie i sąd nad nazistowskim zbrodniarzem wojennym Adolfem Eichmanem. Eichmana wytropił i złapał Mosad w Argentynie, w maju 1960. Jego rozprawa rozpoczęła się w kwietniu 1961 w sądzie okręgowym w Jerozolimie w Izraelu.
W Nowym Jorku odbyło się pierwsze spotkanie między premierem Dawidem Ben Gurionem i niemieckim kanclerzem Konradem Adenauerem. Doprowadziło to w Izraelu do masowego ruchu protestów przeciwko rządowi.
Dziewiąty rząd (1959–1961).
Dziewiąty rząd został sformowany przez Dawida Ben Guriona w dniu 17 grudnia 1959.
Premier ustąpił 31 stycznia 1961, w związku z oskarżeniem rząd]u i premiera o związek z wykrytą w 1954 w Egipcie aferą szpiegowską.

</doc>
<doc id="787345" url="https://pl.wikipedia.org/wiki?curid=787345" title="O le Ao o le Malo">
O le Ao o le Malo

O le Ao o le Malo – tytuł głowy państwa Samoa. Tłumaczenie w przybliżeniu brzmi: „szef rządu”.
Pełni on głównie funkcję ceremonialną. Gdy Samoa ogłosiło niepodległość w 1962 roku, dwaj "o le Ao o le Malo" zostali powołałani na urząd dożywotnio – Malietoa Tanumafili II i Tupua Tamasese Meaʻole. Po śmierci Tupua Tamasese Meaʻole w 1963 roku Malietoa Tanumafili II pozostał jedynym "o le Ao o le Malo". Funkcję tę pełnił do śmierci w 2007 roku. Jego następca został wybrany spośród czterech wielkich wodzów ("tama aiga") na pięcioletnią kadencję przez Zgromadzenie Legislacyjne ("Fono").
Konstytucja Samoa nie wyjaśnia, czy "o le Ao o le Malo" powinien być uznawany za prezydenta, a kraj za republikę, czy za monarchię. O republikańskim charakterze rządów świadczy pięcioletnia kadencja oraz wybór głowy państwa przez parlament. Jednak dożywotnie sprawowanie urzędu przez dwóch pierwszych "o le Ao o le Malo" oraz tytułowanie głowy państwa "Jego Wysokość" są cechami charakterystycznymi dla monarchii.

</doc>
<doc id="787346" url="https://pl.wikipedia.org/wiki?curid=787346" title="Showtime">
Showtime

Showtime – amerykańska telewizja emitowana na kilku platformach w różnych państwach, głównie w Stanach Zjednoczonych. Wystartowała 1 czerwca 1976 w Kalifornii.

</doc>
<doc id="787348" url="https://pl.wikipedia.org/wiki?curid=787348" title="Florida State Prison">
Florida State Prison



</doc>
<doc id="787349" url="https://pl.wikipedia.org/wiki?curid=787349" title="Piąty Kneset">
Piąty Kneset

Piąty Kneset obradował w latach 1961–1965.
Wybory odbyły się 15 sierpnia 1961, a pierwsze posiedzenie parlamentu miało miejsce 4 września 1961.
Posłowie.
Posłowie wybrani w wyborach:
Zmiany.
Zmiany w trakcie kadencji:
Historia.
Piąty Kneset skoncentrował się nad nową polityką gospodarczą rządu, która dotyczyła stabilizacji rynku przy pomocy stałych cen oraz stałego kursu waluty. Wielu deputowanych otwarcie krytykowało politykę rządu.
Podczas debat pojawiła się kwestia dyskryminacji na tle etnicznego pochodzenia – społeczność Bnej Israel z Indii, której judaizm został zakwestionowany przez rabinat.
Zmianę polityki wewnętrznej względem mniejszości narodowych żyjących w Izraelu widać było w zniesieniu administracji wojskowej we wsiach druzyjskich.
Wiele zamieszania w Knesecie wywołał koniec rozprawy Adolfa Eichmana, sprawa współpracy niemieckich naukowców z Egiptem oraz utworzenie stosunków dyplomatycznych z Zachodnimi Niemcami.
Dziesiąty rząd (1961–1963).
Dziesiąty rząd został sformowany przez Dawida Ben Guriona w dniu 2 listopada 1961.
Premier ustąpił 16 czerwca 1963 ze względów osobistych. Twierdził, że nie otrzymuje wystarczającego poparcia ze strony kolegów.
Jedenasty rząd (1963–1964).
Jedenasty rząd został sformowany przez Lewiego Eszkola w dniu 26 czerwca 1963.
Premier ustąpił 15 grudnia 1964, w wyniku żądania Dawida Ben Guriona by specjalna komisja dochodzeniowa zbadała sprawę Lawona.
Dwunasty rząd (1964–1965).
Dwunasty rząd został sformowany przez Lewiego Eszkola w dniu 22 grudnia 1964.
Rząd sprawował swoje obowiązki do czasu wyborów i sformowania się nowego rządu.

</doc>
<doc id="787350" url="https://pl.wikipedia.org/wiki?curid=787350" title="Premierzy Samoa">
Premierzy Samoa



</doc>
<doc id="787352" url="https://pl.wikipedia.org/wiki?curid=787352" title="Z5 Paul Jacobi">
Z5 Paul Jacobi

Z5 Paul Jacobi (spotyka się też nowszą pisownię Paul Jakobi) – niemiecki niszczyciel typu 1934A ("Leberecht Maass") z okresu przedwojennego i II wojny światowej. Po wojnie, do 1954 służył we flocie francuskiej jako Desaix.
Budowa.
Okręt był pierwszą jednostką typu niszczycieli 1934A, ulepszonego w stosunku do typu 1934. Zamówiony 9 stycznia 1935, położenie stępki – 15 lipca 1935, wodowanie – 24 marca 1936, wejście do służby – 29 czerwca 1937. Zbudowany w stoczni Deschimag AG w Bremie (numer stoczniowy W899). W systemie oznaczeń niemieckich niszczycieli miał przydzielony numer Z5, jednakże rzadko używany oficjalnie. Jedynie przed wojną nosił numer burtowy 21. Koszt budowy wyniósł 12,7 miliona Reichsmark.
Nazwę nadano mu na cześć niemieckiego komandora podporucznika Paula Jacobi, dowódcy 8. Flotylli Torpedowców, poległego 12 lutego 1915 na niszczycielu V25 zatopionym na minie.
Służba.
Przed wojną, m.in. odbył rejs do Norwegii (lipiec 1938). 19 sierpnia 1938 uczestniczył w rewii floty przed Hitlerem i węgierskim regentem Horthym. W październiku 1938 uczestniczył w rejsie na Morze Śródziemne "pancernika kieszonkowego" "Admiral Graf Spee".
Działania w Europie Zachodniej i Norwegii.
Po wybuchu II wojny światowej "Jacobi" działał na Morzu Północnym i w Cieśninach Duńskich (do lutego 1940). 29 września 1939 atakowany nieskutecznie przez brytyjskie bombowce Hampden koło Helgolandu (z "Bruno Heinemann"), przy czym niemieckie okręty uszkodziły jeden bombowiec. Wziął udział w kwietniu 1940 w kampanii norweskiej, w grupie, która zajęła Trondheim, po czym wspierał tam wojska lądowe. 25-27 lipca 1940 eskortował do Kilonii uszkodzony pancernik "Gneisenau" (z "Hans Lody", "Friedrich Ihn", "Karl Galster" oraz 5 torpedowcami). 14 sierpnia i 1 września 1940 dwukrotnie osłaniał operacje stawiania zagród minowych na Morzu Północnym.
Od końca września do listopada 1940 "Jacobi" operował z Brestu w zachodniej Francji. Prawdopodobnie w tym okresie został wyposażony w radar. W nocy z 28 na 29 września 1940 stawiał miny na wodach angielskich (w Zatoce Falmouth, wraz z "Hans Lody", "Friedrich Ihn", "Karl Galster", "Erich Steinbrinck", pod osłoną "Friedrich Eckoldt" i "Theodor Riedel").
Od stycznia do kwietnia 1941 okręt był w remoncie. W tym okresie wzmocniono lekkie uzbrojenie plot do 9 działek 20 mm. Od listopada 1941 do stycznia 1942 operował głównie w Skagerraku, przy tym 11 listopada 1941 lekko uszkodził kadłub na mieliźnie.
W dniach 14-17 stycznia 1942 eskortował z Wilhelmshaven do Trondheim pancernik "Tirpitz" (wraz z "Richard Beitzen", "Bruno Heinemann" i Z29). Wziął następnie 11-13 lutego 1942 udział w operacji "Cerberuus" (osłonie przebicia się przez kanał La Manche niemieckich pancerników). 21-23 lutego 1942 eskortował do Norwegii (z "Hermann Schoemann", "Richard Beitzen", "Friedrich Ihn", Z25 i trzema torpedowcami) krążowniki "Prinz Eugen" i "Admiral Hipper", podczas czego "Prinz Eugen" został uszkodzony przez okręt podwodny HMS "Trident". Następnie od lutego do maja 1942 "Jacobi" działał z baz w północnej Norwegii, przeciw konwojom do ZSRR w Arktyce, jednak bez większych akcji.
Od maja do grudnia 1942 przebywał w remoncie w Kilonii, w tym czasie we wrześniu 1942 wystąpił pożar w kotłowni, a w październiku 1942 został uszkodzony przez nalot brytyjski. Od lutego do września 1943 ponownie działał z baz w północnej Norwegii, bez większych akcji bojowych.
Modernizacja i działania na Bałtyku.
Od października 1943 do października 1944 przechodził kapitalny remont i modernizację w Kilonii, w tym czasie został uszkodzony 13 grudnia 1943 przez nalot amerykański, a 4 stycznia i 18 lipca 1944 przez naloty brytyjskie. Po modernizacji miał wzmocnione uzbrojenie przeciwlotnicze do 10 działek 37 mm i 13 x 20 mm kosztem zdemontowania jednego działa artylerii głównej. Zastosowano wydłużoną "atlantycką" stewę dziobową, zwiększając długość do 121 m i nieco poprawiając kiepskie własności morskie.
Od listopada 1944 do końca wojny działał na Bałtyku, wchodził w skład 4. Flotylli. 29-31 stycznia 1945 z Z25 eskortował krążownik "Prinz Eugen" ostrzeliwujący pozycje radzieckie. 4 lutego 1945 został uszkodzony w kolizji ze statkiem "Helda Schrother" w Świnoujściu i remontowany przez około miesiąc. Od 7 marca wraz z Z34 i krążownikiem "Admiral Scheer" ostrzeliwał cele w rejonie Dziwnowa, po czym wspierał i ewakuował obrońców Kołobrzegu. Działał następnie głównie pomiędzy Gdynią a Kopenhagą, biorąc udział w ewakuacji uchodźców niemieckich z Pomorza i okazjonalnie ostrzeliwując pozycje radzieckie. 4 maja 1945 część załogi na nim zbuntowała się, odmawiając dalszych wyjść w morze, lecz bunt stłumiono i trzech członków skazano na śmierć. Podczas ostatnich kilku dni wojny, wraz z "Hans Lody", "Theodor Riedel", "Friedrich Ihn", "Karl Galster" i Z25, Z38, Z39, odbył kilka rejsów, ewakuując uchodźców niemieckich z Helu do Kopenhagi. Kapitulacja Niemiec zastała go we Flensburgu.
W służbie francuskiej.
Po wojnie "Paul Jacobi" przyznany został w 1945 Wielkiej Brytanii, po czym 4 lutego 1946 przekazany przez nią Francji i wcielony do służby francuskiej pod nazwą "Desaix" (numer T-04). W latach 1946-1947 przeszedł remont. Już w styczniu 1949 wycofany do rezerwy. Od 16 lutego 1954 rozbrojony służył jako hulk Q-02, a w czerwcu 1954 skreślony z listy floty i sprzedany na złom.
Dane techniczne.
"Historia konstrukcji i opis okrętu - w opisie niszczycieli Typu 1934"
Uzbrojenie.
Wyposażenie

</doc>
<doc id="787354" url="https://pl.wikipedia.org/wiki?curid=787354" title="Paul Jakobi">
Paul Jakobi



</doc>
<doc id="787355" url="https://pl.wikipedia.org/wiki?curid=787355" title="Historia kolei w Wielkiej Brytanii i Irlandii">
Historia kolei w Wielkiej Brytanii i Irlandii

Synteza.
W Wielkiej Brytanii, kraju „rewolucji przemysłowej” rozpoczętej już w poł. XVIII (pojawienie się maszyny parowej: 1798), wczesnymi formami kolei przemysłowych posługiwano się na długo przed wynalezieniem parowozu. Nic więc dziwnego, że miała tam miejsce znaczna część pionierskich rozwiązań w dziedzinie kolejnictwa, zwłaszcza w XIX. Pojawia się tam pierwsza kolej konna publicznego użytku (1803), pierwsza kolej konna zabierająca pasażerów (1807), wreszcie pierwsze „travelling engines”, jak pierwotnie określano parowozy, jeżdżące po torach kolei konnych (1804) albo kolei specjalnie dla nich przebudowanych (technologia zębata: 1812). Za początek epoki kolei przyjęło się uważać
Sukces kolei Stephensona został szybko potwierdzony otwarciem 15 IX 1830 pierwszej kolei publicznej ruchu osobowo-towarowego trakcji wyłącznie parowej: Liverpool &amp; Manchester Rly. Od tej pory stosowanie parowozów na nowo budowanych liniach kolejowych stało się coraz powszechniejsze, nie tylko w Brytanii, ale również za granicą. Pierwsza kolej parowa w Irlandii pojawiła się w 1834, a w Szkocji – w 1837. Oprócz „travelling engines” próbowano również kolei z maszynami stacjonarnymi i linowym napędem pociągów (1830) oraz, nieco później, napędem atmosferycznym (1843/1844).
Lata trzydzieste to początek budowy sieci kolei dalekobieżnych. W 1838 ukończono już linię kolejową łączącą pionierską "Liverpool &amp; Manchester" z Birmingham i Londynem (część obecnej magistrali "West Coast Main Line"), zaś Anglię ze Szkocją kolej połączyła pod koniec l. 40. Intensywność budowy kolei ilustrują 262 projekty zatwierdzone ustawowo przez Parlament w 1846, szczytowym okresie „gorączki kolejowej” („railway mania”). Powstawaniu kolei towarzyszyły wielkie budowle inżynierskie, jak hale peronowe, mosty i tunele, w których budowę zaangażowani byli najwięksi inżynierowie epoki wiktoriańskiej, z Robertem Stephensonem, I. K. Brunelem, a potem J. Fowlerem, W. H. Barlowem i B. Bakerem na czele.
Problem wejścia kolei do struktur wielkich miast zaczął być coraz bardziej palący. Rozwiązywano go przez kosztowne trasy na wiaduktach lub w tunelach, doprowadzające kolej do dworców położonych w centrach miast (np. 1850 – Newcastle, 1854 – Birmingham, 1864-1866 – Londyn, 1886 i 1896 – Glasgow). Wreszcie, w 1863 otwarto pierwszy odcinek "Metropolitan Rly." w Londynie – pierwsze metro na świecie.
W odróżnieniu od większości krajów, w Brytanii budową kolei nie zajmowało się państwo, ale niemal wyłącznie prywatni przedsiębiorcy. Dlatego też problem unifikacji technicznej poszczególnych kolei, niezbędnej do stworzenia sieci krajowej, był poważny, chociaż nieco łagodzony faktem, że koleje często korzystały z usług tych samych projektantów oraz że koleje nieraz same dbały o możliwość połączenia się z systemem sąsiada. Państwo reagowało z pewnym opóźnieniem, jak to było z rozstrzygnięciem „wojny rozstawów” („battle of gauges”) wydanym przez komisję parlamentarną na rzecz toru „stephensonowskiego” (1846) albo z szeregiem regulacji technicznych wydawanych przez "Board of Trade" – urząd regulacji kwestii gospodarczych. Mimo rozbicia sieci na ponad sto kolei, dzięki "Railway Clearing House" wszędzie można było kupić bilet na dowolną linię lub wysłać towar w dowolne miejsce. Poszczególne koleje mogły sobie robić różne przykrości, jeśli ze sobą konkurowały, ale też systemy tworzyły skomplikowaną strukturę powiązaną eksploatacyjnie, obejmującą wykorzystanie tras innego zarządu, określonych w umowach o tzw. „running powers”.
Pierwsza na świecie trakcja elektryczna na kolejach „ciężkich” pojawiła się na kolejach miejskich: podziemnej (1890, Londyn) i nadziemnej (1893, Liverpool). Elektryfikacja linii podmiejskich sieci krajowej, rozpoczęta na pocz. XX (Liverpool, Newcastle), doprowadziła w latach międzywojennych do zbudowania w południowej Anglii jednego z największych na świecie systemów elektrycznych zasilanych z dołu.
W okolicach I wojny światowej koleje zaczęły odczuwać trudności związane z konkurencją innych środków transportu. Inicjatywę w sprawach kolejowych przejął rząd. W 1923 miała miejsce konsolidacja 123 towarzystw kolejowych w 4 duże zarządy, nadal prywatne („railway grouping”). Reforma nie doprowadziła jednak do polepszenia pozycji ekonomicznej kolei. W 1948 nastąpiło upaństwowienie kolei i utworzenie "British Railways". Okres powojenny charakteryzuje modernizacja sieci (m.in. elektryfikacja dwóch głównych magistral łączących Anglię ze Szkocją) oraz masowe redukcje linii, które skróciły sieć Wielkiej Brytanii niemal o połowę (jeszcze większe cięcia nastąpiły w Irlandii). Do osiągnięć doby "BR" należy zaliczyć wprowadzenie pionierskiego w Europie systemu równo odstępowego szybkich pociągów międzyregionalnych "Intercity".
Mimo wysiłków modernizacyjnych w okresie 1945-1982 spadek przewozów pasażerskich postępował nieprzerwanie, choć z niewielką przerwą w l. 50. Tendencja ta skłoniła rząd konserwatywny do podjęcia pionierskiej "prywatyzacji sieci" (1993), za którą poszły znaczne subsydia państwowe. Prywatyzacja, modernizacja taboru i zwiększenie subsydiów państwowych przyniosły na przełomie XX i XXI znaczny wzrost ruchu pasażerskiego, mimo zaległości w zakresie modernizacji (a nawet utrzymania) infrastruktury i powszechnie złej opinii o pracy kolei. Otwarcie Eurotunelu do Francji (1994), realizacja wizji o stuletnim rodowodzie, do pewnego stopnia otworzyła system kolejowy Europy dla kolei brytyjskich (ale nie odwrotnie, ze względu na różnicę skrajni wagonów) oraz, po długim okresie wahań, doprowadziło do budowy pierwszej linii wysokich prędkości: "Channel Tunnel Rail Link" (ukończenie przewidywane na 2007).
Budowa sieci.
Lata trzydzieste to początek budowy sieci kolei dalekobieżnych. Za pierwszą można uznać "Newcastle &amp; Carlisle Rly." (1835). W 1837 ukończono "Grand Junction Rly." między Birmingham i Warrington (połączenie z Liverpoolem i Manchesterem), a w 1838 – "London &amp; Birmingham Rly." (obie linie stały się w 1846 r. koleją "London &amp; North Western Rly. (LNWR)"). 1838-1840 – "London &amp; Southampton Rly." – potem "London &amp; South Western Rly. (LSWR)"; oba systemy używały toru „normalnego”.
W 1838-1841 otwarcie linii "Great Western Rly." między Londynem i Bristolem przez Bath (proj. Isambard Kingdom Brunel; rozstaw szyn 7 stóp – „tor Brunela”) wprowadza najbardziej konkurencyjny wobec Stephensona zestaw rozwiązań technologicznych. Początek „walki rozstawów” na sieci brytyjskiej, w 1846 specjalna komisja parlamentu zadecydowała o przyjęciu toru Stephensonów jako standardowego w państwie. Konwersja linii "GWR" na tor normalny ukończona została dopiero w 1892. Kolej "GWR" należała do najlepiej funkcjonujących, jednakże jej ambicje penetracji obszarów leżących poza Anglią Zachodnią (np. Cheshire i West Midlands) w warunkach konkurencji z "LNWR" i "Midland Rly." prowadziły do budowy linii o wydłużonym przebiegu. Stąd nazwę "GWR" tłumaczono nieraz jako „Great Way Round”...
W Irlandii w 1845 istniały już trzy koleje, każda na torze innej szerokości: normalnym kolej "Dublin &amp; Kingstown", "Ulster Rly." – 1880 mm, "Dublin &amp; Drogheda Rly." – 1575 mm. Wprowadzenie „toru irlandzkiego” 1600 mm (5 stóp 3 cale) było efektem kosztownego kompromisu, zarządzonego przez "Board of Trade": nie używała go żadna z kolei. W 1852 ukończono linię łączącą elementy sieci kolejowej wychodzące z Dublina i Belfastu, umożliwiając połączenie obu części wyspy (późn. magistrala "Great Northern Rly."). Z czasem w Irlandii rozwinęły się lokalne systemy wąskotorowe (w tym kolejek do przewozu torfu), zwykle na torze 914 mm. Największym z nich była kolej "County Donegal Railways Joint Committee", z liniami o łącznej długości 168 km.
Proces amalgamacji mniejszych towarzystw kolejowych w większe towarzyszył rozwojowi sieci kolejowej od początku. Warto zauważyć powstanie kilku zarządów kolejowych, które weszły do grona największych funkcjonujących przed 1923:
Kolej w miastach.
Problem wejścia kolei do struktur wielkich miast zaczął być coraz bardziej palący:
W technologii budowy kolei podziemnych dużą rolę odegrały następujące koleje:
Sieci tramwajowe:
Technologia kolejowa i obsługa publiczności.
Koleje brytyjskie doby parowej należały do najszybszych na świecie. W 1888 najszybsze rozkładowe połączenie pokonywało linią "East Coast Main Line" dystans Londyn – Edynburg (pociąg kolei "GNR", 628 km) w 7 h 27 min, co dawało średnią prędkość 84 km/h. W latach 30. XX ekspresy "GWR" przejeżdżały 171 km między Londynem i Bath w 102 min (średnio 100,7 km/h).
Wczesne koleje elektryczne.
Koleje elektryczne pojawiły się najpierw jako osobne, nowo budowane linie (wszystkie zasilane z dołu):
Początek XX w. przyniósł pierwsze elektryfikacje kolei parowych (także przeważnie z trzeciej szyny):
Okres międzywojenny.
W okolicach I wojny światowej koleje zaczęły odczuwać trudności związane z konkurencją tramwajów, autobusów, a także samochodów oraz ze wzrostem kosztów eksloatacyjnych, na które przestał nakładać się wzrost liczby pasażerów.
Poza reformą pozostało kilka mniejszych kolei. Reforma nie była nacjonalizacją kolei – pozostały one prywatne. Nie doprowadziła ona do polepszenia pozycji ekonomicznej kolei.
Upaństwowienie i reprywatyzacja.
Pierwsze dwie dekady powojenne przyniosły też zamknięcie sieci tramwajowych; zachowała się tylko jedna linia w Blackpool.
Mimo wysiłków modernizacyjnych w okresie 1945-1982 spadek przewozów pasażerskim postępował nieprzerwanie, choć z niewielką przerwą w l. 50. Ultraliberalny rząd M. Thatcher opowiedział się za prywatyzacją kolei, przeprowadzoną już przez jej następcę.
Ważniejsi producenci taboru.
Cechą szczególną kolei brytyjskich była dominacja taboru własnej produkcji największych zarządów kolejowych:
Poza nimi było ok. trzydziestu przedsiębiorstw prywatnych nie związanych z zarządami kolejowymi:
Przedsiębiorstwa te zajmowały się w znacznej mierze produkcją na eksport.

</doc>
<doc id="787358" url="https://pl.wikipedia.org/wiki?curid=787358" title="Szósty Kneset">
Szósty Kneset

Szósty Kneset obradował w latach 1965-1969.
Wybory odbyły się 1 listopada 1965, a pierwsze posiedzenie parlamentu miało miejsce 22 listopada 1965.
Posłowie.
Posłowie wybrani w wyborach:
Zmiany.
Zmiany w trakcie kadencji:
Historia.
Najważniejszym wydarzeniem była wojna sześciodniowa. Obrady parlamentarne dotyczyły przebiegu wojny i jej rezultatów. Równocześnie dyskutowano kwestię ogłoszenia przez Radę Bezpieczeństwa ONZ rezolucji nr 242, związanej z terenami zajętymi przez izraelską armię.
Po zakończeniu się walk, premier Lewi Eszkol ogłosił zjednoczenie Jerozolimy, a Kneset rozpoczął procedury prawne związane z utworzeniem władz miejskich, zgodnie z izraelskim systemem prawa i jurysdykcji.
Wojna sześciodniowa i jej rezultaty miały poważny wpływ na pozycję Izraela na arenie międzynarodowej. Francja – która była głównym dostawcą sprzętu wojskowego dla Izraela – nałożyła militarne embargo i Izrael mógł polegać wyłącznie na dostawach wojskowych ze Stanów Zjednoczonych. Wszystkie kraje bloku wschodniego – poza Rumunią – zerwały stosunki dyplomatyczne z Izraelem.
Po powstaniu Organizacji Wyzwolenia Palestyny w jej nowej strukturze organizacyjnej, w 1968 rozpoczęła się fala terroru. Jako pierwszy w październiku 1968 został porwany do Algierii samolot "El-Al".
Szósty Kneset był pierwszym, w którym wyraźnie wykrystalizowały się dwa główne bloki polityczne: Gahal (w skład którego wchodził Herut i Partia Liberalna) i Koalicja Pracy (które obejmowała Mapai i Achdut ha-Awoda, a następnie w swojej drugiej postaci Mapai, Achdut ha-Awoda, Rafi i Mapam).
W połowie 1966 parlament często zajmował się załamaniem koniunktury na izraelskim rynku. Religijne ugrupowania podniosły kwestię transplantacji organów. Pod obrady Knesetu trafiły także problemy z przedstawicielami samorządu lokalnego, którzy zmieniali przynależność partyjną w zależności od korzyści materialnych.
W 1966 w Izraelu uruchomiono czarno-białą telewizję.
Trzynasty rząd (1966-1969).
Trzynasty rząd został sformowany przez Lewiego Eszkola w dniu 12 stycznia 1966.
Premier zmarł 26 lutego 1969, w wyniku czego nastąpiło rozwiązanie rządu.
Czternasty rząd (1969).
Czternasty rząd został sformowany przez Goldę Meir 17 marca 1969.
Rząd sprawował swoje obowiązki do czasu nowych wyborów i sformowania nowego rządu.

</doc>
<doc id="787367" url="https://pl.wikipedia.org/wiki?curid=787367" title="Siódmy Kneset">
Siódmy Kneset

Siódmy Kneset obradował w latach 1969-1974.
Wybory odbyły się 28 października 1969, a pierwsze posiedzenie parlamentu miało miejsce 17 listopada 1969.
Posłowie.
Posłowie wybrani w wyborach:
Zmiany.
Zmiany w trakcie kadencji:
Historia.
Najważniejszym wydarzeniem była wojna Jom Kipur, której wewnętrzne i międzynarodowe konsekwencje pojawiły się podczas ósmego Knesetu. Na krótko przed wybuchem wojny wiele afrykańskich państw zerwało stosunki dyplomatyczne z Izraelem. Wojna była poprzedzona inicjatywami pokojowymi z ramienia ONZ ("Jarring mission") i USA ("Rogers Plan"). W przeddzień wyborów do ósmego Knesetu zorganizowano konferencję pokojową w Genewie.
Na początku 1970 parlament przyjął poprawkę nr 2 do Prawa Powrotu. Poprawka określała definicję Żyda uprawnionego do prawa powrotu do Ziemi Izraela. Według tego prawa musiała to być osoba urodzona z matki Żydówki, według wyznania: judaizm albo po konwersji.
W tym okresie rozpoczęła się fala żydowskiej imigracji ze Związku Radzieckiego i pojawił się duży problem mieszkaniowy. W ZSRR trwały wówczas rozprawy leningradzkie i Żydzi identyfikujący się z Izraelem byli prześladowani.
Kneset zajmował się także działalnością Żydowskiej Ligi Obrony w Stanach Zjednoczonych. Członkowie Ligi atakowali radzieckie biura w Stanach Zjednoczonych. Działalność tej radykalnej organizacji w Izraelu budziła wiele kontrowersji. Duchowym przywódcą Ligi był rabin Me’ir Kahane, który wzywał wszystkich Arabów i Druzów do opuszczenia terytorium Izraela.
Tematem obrad parlamentu była także prośba Meira Lansky’ego o azyl w Izraelu. Lansky był jedną z głów mafii w Stanach Zjednoczonych, był jednak Żydem i jako taki posiadał prawo do powrotu.
Kneset zajmował się również problemem braków na rynku wewnętrznym i po raz pierwszy zatwierdził minimum socjalne. Specjalna parlamentarna podkomisja zajmowała się problemem wzrostu wypadków samochodowych.
W tym okresie utrzymywał się wysoki poziom terrorystycznych porwań samolotów. Wśród słynnych terrorystycznych ataków był atak na lotnisko Lod i mord izraelskich sportowców podczas olimpiady w Monachium. Zdecydowana większość posłów potępiła Organizację Wyzwolenia Palestyny.
Piętnasty rząd (1969-1974).
Piętnasty rząd został sformowany przez Goldę Meir w dniu 15 grudnia 1969.

</doc>
<doc id="787368" url="https://pl.wikipedia.org/wiki?curid=787368" title="Prezydenci Sierra Leone">
Prezydenci Sierra Leone



</doc>
<doc id="787369" url="https://pl.wikipedia.org/wiki?curid=787369" title="Sonic Brew">
Sonic Brew

Sonic Brew – jest to pierwszy album heavymetalowej grupy Black Label Society, wydany 4 maja 1999 roku.

</doc>
<doc id="787370" url="https://pl.wikipedia.org/wiki?curid=787370" title="Ósmy Kneset">
Ósmy Kneset

Ósmy Kneset obradował w latach 1974–1977.
Wybory odbyły się 31 grudnia 1973, a pierwsze posiedzenie parlamentu miało miejsce 21 stycznia 1974.
Posłowie.
Posłowie wybrani w wyborach:
Zmiany.
Zmiany w trakcie kadencji:
Historia.
Podczas obrad ósmego Knesetu zaczęły ujawniać się poważne konsekwencje wojny Jom Kipur. Jeszcze podczas wyborów nie był widoczny wewnętrzny wstrząs społeczny, jednak stopniowo rosła w siłę partia protestacyjna. 1 kwietnia 1974 "Komisja Agranata" przedstawiła raport o przyczynach niepowodzeń podczas tej wojny. W wyniku ogłoszenia tego raportu ustąpiła pani premier Golda Meir. Nowy rząd sformował Icchak Rabin, który nie zaprosił do rządu żadnych bohaterów wojennych.
W okresie kadencji parlamentu nastąpiła ideologiczna polaryzacja w kwestii przyszłości terenów zajętych przez izraelską armię podczas wojny sześciodniowej (1967). W 1974 podpisano z Syrią i Egiptem porozumienia o częściowym wycofaniu wojsk. W 1975 zawarto z Egiptem porozumienie, które opierało się na zasadzie „ziemia za pokój”.
Równocześnie nasiliła się izolacja Izraela na arenie międzynarodowej, która znalazła swoje odbicie w oświadczeniu Zgromadzenia Ogólnego ONZ, które przyrównało Syjonizm do rasizmu. W efekcie wzrosło uzależnienie Izraela od Stanów Zjednoczonych.
W tym okresie wzrosła liczba arabskich ataków terrorystycznych. Większe zamachy miały miejsce w Ma’alot (26 osób zostało zabitych – z czego 21 były dziećmi), Naharijja, kibucu Shamir, Kirat Shmona, hotelu sabaudzkim w Tel Awiwie, Kikar Zion w Jerozolimie, Beit She'an i Ramat Magszimim. W lipcu 1976 nastąpiło porwanie francuskiego samolotu z izraelskimi obywatelami do Ugandy, w Afryce. W odpowiedzi interweniował specjalny oddział izraelskich komandosów, który uwolnił zakładników.
W 1975 rozpoczęła się wojna domowa w Libanie i wzdłuż granicy izraelsko-libańskiej wybudowano specjalny system umocnień oraz fortyfikacji.
W okresie obrad ósmego Knesetu doszło także do kilku afer związanych z nieprawidłowościami finansowymi. Pod koniec 1976 przed sądem odpowiadał Asher Yadlin, który był kandydatem na dyrektora "Banku Izraela". Samobójstwo popełnił minister budownictwa Awraham Ofer. Z powodu nieprawidłowości finansowych popełnionych w Stanach Zjednoczonych przez żonę, ustąpił premier Icchak Rabin.
Pod koniec kadencji ósmego Knesetu doszło do historycznego zerwania politycznego przymierza między Koalicją Pracy i Narodową Partią Religijną. Oficjalną przyczyną było przerwanie szabatu przez przybycie do Izraela pierwszych myśliwców F-15 z USA. Ceremonia w bazie wojskowej naruszyła szabat.
Szesnasty rząd (1974).
Szesnasty rząd został sformowany przez Goldę Meir w dniu 10 marca 1974.
Premier ustąpiła 11 kwietnia 1974, w wyniku ogłoszenia raportu "Komisji Agranata", która badała tło wybuchu wojny Jom Kipur.
Siedemnasty rząd (1974–1977).
Siedemnasty rząd został sformowany przez Icchaka Rabina w dniu 3 czerwca 1974.
Premier ustąpił 22 grudnia 1977, w wyniku wycofania poparcia dla rządu przez Narodowej Partii Religijnej (jej ministrowie wystąpili z rządu).

</doc>
<doc id="787373" url="https://pl.wikipedia.org/wiki?curid=787373" title="Premierzy Eswatini">
Premierzy Eswatini



</doc>
<doc id="787374" url="https://pl.wikipedia.org/wiki?curid=787374" title="Karsan">
Karsan

Karsan (właśc. "Karsan Otomotiv Sanayii ve Ticaret A.Ş.") – tureckie przedsiębiorstwo zajmujące się produkcją samochodów dostawczych i autobusów.
Historia firmy.
Karsan powstał w 1966 w Bursie jako "Bursa Otomontaj ve Karoseri AŞ", producent małych samochodów dostawczych. W latach 1979-1998 przedsiębiorstwo zarządzane było przez konglomerat Koç Holding A.Ş. W 1998 Karsana przejęła Kıraça Group.
Przedsiębiorstwo produkuje, montuje i sprzedaje samochody dostawcze na licencji przedsiębiorstwa Peugeot. Od początku lat 80. produkowany jest Peugeot J9. Od 1997 montowany jest Peugeot Partner. Oprócz nich montowane są lub były Peugeot Boxer, minibus Fiat Ducato dla Tofaş - FIAT oraz pojazdy specjalnego przeznaczenia: ambulanse, radiowozy czy taksówki.
W 1998, za 70 milionów dolarów, Karsan rozpoczął budowę nowego zakładu w Akcalar, która zakończyła się w październiku następnego roku. Większość kosztów inwestycji, która zwiększyła roczną moc przerobową lakierni do 25 tys. jednostek przy dwóch zmianach, została sfinansowana ze środków własnych przedsiębiorstwa. W 2001 inwestycja na sumę 2 milionów dolarów zwiększyła moc przerobową warsztatu do 40 tys. pojazdów przy dwóch zmianach. Dzięki temu moc produkcyjna fabryki może być podnoszona z 25 tys. na 40 tys. jednostek, w zależności od zapotrzebowania. Faktyczna produkcja wynosi około 10-15 tys. sztuk rocznie. Zakład został tak zaprojektowany, by możliwa była produkcję każdego rodzaju pojazdów, od samochodów osobowych po ciężarowe.
Pod koniec 2010 minibus J9 Premier został zastąpiony przez model J10, dostępny w trzech wersjach nadwozia - z 14, 17 lub 20 siedzeniami i napędzany silnikiem wysokoprężnym diesla z wtryskiem Common Rail, o pojemności 2,3 litra produkcji Iveco. Pod koniec 2013 minibus J10 został zastąpiony przez model Jest.
W połowie 2011 New York City Taxi and Limousine Commission miało udzielić wyłącznej umowy na sprzedaż i obsługę taksówek w Nowym Jorku na 10 lat. Z tego powodu ogłoszono konkurs o nazwie "Taksówka Jutra" (ang.: "Taxi of Tomorrow"). Do finału przeszło trzech producentów - Karsan, Nissan oraz Ford, a każdy z pojazdów był oparty o nadwozie typu minivan, a nie jak ówczesne i najbardziej popularne do tej pory w Nowym Jorku taksówki, o nadwozie typu sedan. Karsan specjalnie na konkurs przygotował prototyp nazwany V1, jednak został on odrzucony jako pierwszy z powodu wątpliwości, czy przedsiębiorstwo może wykonać projekt. Ostatecznie ówczesny burmistrz Nowego Jorku Michael Bloomberg ogłosił, że propozycja Nissana z modelem NV200 została zwycięska.

</doc>
<doc id="787376" url="https://pl.wikipedia.org/wiki?curid=787376" title="Llanelli">
Llanelli

Llanelli (, ) – miasto w południowo-zachodniej Walii, największe w hrabstwie Carmarthenshire, położone na północnym brzegi estuarium rzeki Loughor, blisko jej ujścia do zatoki Carmarthen. W 2011 roku liczyło 43 878 mieszkańców (2011).
Miasto przeżywało bujny rozwój gospodarczy w XVIII i XIX wieku, kiedy to stało się ważnym ośrodkiem przemysłu metalurgicznego (hutnictwo metali nieżelaznych), a miejscowy port obsługiwał transport węgla kamiennego wydobywanego w Walii. Obecnie przemysł ciężki nie stanowi już wiodącej roli w życiu gospodarczym miasta.
Miasto stało się miejscem intensywnej imigracji Polaków, szacowanej na ponad 2000 osób. Działa tu Stowarzyszenie Współpracy Polsko-Walijskiej.

</doc>
<doc id="787377" url="https://pl.wikipedia.org/wiki?curid=787377" title="Umbra (malarstwo)">
Umbra (malarstwo)

Umbra – naturalny półlaserunkowy pigment używany w malarstwie, zbliżony do ugru i sieny. Składa się głównie z czerwonego iłu. Zawiera dwutlenek manganu, tlenek żelaza, a także tlenki krzemu, magnezu i glinu. Uzyskiwany jest przez pławienie i mielenie skały. W malarstwie stosowana jest również otrzymywana przez wyprażanie nieco ciemniejsza, czerwonawa umbra palona. Własności obu odmian umbry pozwalają na ich zastosowanie w niemal wszystkich technikach malarskich ze względu na ich trwałość. Umbra znana jest od dawna, ale powszechnie stosuje się ją od XV wieku. Producentami umbry są głównie Cypr, Anglia, Francja, Niemcy i Ameryka.

</doc>
<doc id="787379" url="https://pl.wikipedia.org/wiki?curid=787379" title="Stronger Than Death">
Stronger Than Death

Stronger Then Death – jest drugim albumem heavymetalowej grupy Black Label Society, wydany 18 kwietnia 2000 roku.

</doc>
<doc id="787384" url="https://pl.wikipedia.org/wiki?curid=787384" title="Premierzy Republiki Chińskiej">
Premierzy Republiki Chińskiej



</doc>
<doc id="787386" url="https://pl.wikipedia.org/wiki?curid=787386" title="Chomiec">
Chomiec

Chomiec (niem. "Klarenwerder") – mała osada śródleśna w Polsce położona w województwie zachodniopomorskim, w powiecie sławieńskim, w gminie Sławno. Miejscowość wchodzi w skład sołectwa Janiewice.
W latach 1975–1998 miejscowość administracyjnie należała do województwa słupskiego.

</doc>
<doc id="787387" url="https://pl.wikipedia.org/wiki?curid=787387" title="Premierzy Tunezji">
Premierzy Tunezji

Lista Premierów Tunezji 

</doc>
<doc id="787389" url="https://pl.wikipedia.org/wiki?curid=787389" title="Godziszewo (województwo zachodniopomorskie)">
Godziszewo (województwo zachodniopomorskie)

Godziszewo – wieś w Polsce położona w województwie zachodniopomorskim, w powiecie łobeskim, w gminie Resko.
W latach 1975–1998 miejscowość administracyjnie należała do województwa szczecińskiego.

</doc>
<doc id="787391" url="https://pl.wikipedia.org/wiki?curid=787391" title="Świekotki">
Świekotki

Świekotki – przysiółek popegeerowski w Polsce położony w województwie zachodniopomorskim, w powiecie łobeskim, w gminie Resko. Świekotki są przysiółkiem Policka.
W latach 1975–1998 miejscowość administracyjnie należała do województwa szczecińskiego.

</doc>
<doc id="787392" url="https://pl.wikipedia.org/wiki?curid=787392" title="Smólsko (powiat łobeski)">
Smólsko (powiat łobeski)

Smólsko – osada w Polsce położona w województwie zachodniopomorskim, w powiecie łobeskim, w gminie Resko.
W latach 1975–1998 miejscowość administracyjnie należała do województwa szczecińskiego.

</doc>
<doc id="787393" url="https://pl.wikipedia.org/wiki?curid=787393" title="Lista najwyższych budynków w Tokio">
Lista najwyższych budynków w Tokio

Tokio jest największym miastem w Japonii i jednym z największych na świecie. Jako centrum gospodarcze jednego z najwyżej rozwiniętych państw świata, posiada bardzo dużo wysokich budynków i znajduje się w światowej czołówce pod tym względem. Na chwilę obecną znajduje się tutaj 125 budynków przekraczających 150 metrów wysokości. 23 budynki liczą sobie przynajmniej 200 metrów wysokości. Aktualnie najwyższy jest Mid Town Tower (248,1 metrów), wybudowany w 2007. Natomiast najwyższą konstrukcją w ogóle (i drugą na świecie), jest obecnie Tokyo Skytree, która przewyższyła najwyższą do tej pory Tokyo Tower w 2010.
Do roku 1963 w Japonii prawnie zabronione było budowanie budynków wyższych niż 31 metrów. Uwarunkowane to było niebezpieczeństwem wynikającym z częstych trzęsień ziemi. Po zniesieniu tych regulacji wybudowany został pierwszy nowoczesny biurowiec – Kasumigaseki Building, który był w stanie oprzeć się drganiom skorupy ziemskiej. Jego budowa zakończyła się w 1968. Jest wysoki na 156 metrów i posiada 36 pięter. Jedynie przez dwa lata utrzymał pozycję najwyższego budynku w Tokio. Już w 1970 został przewyższony przez Tokyo World Trade Center Building. Od chwili ukończenia Kasumigaseki Building, poprzez lata 70. i 80. powoli powstawały coraz to wyższe wieżowce. Szczególnie dużo zostało ich wybudowanych w latach 70.
Na początku lat 90. (w 1991) powstał Tokyo Metropolitian Government Building 1, najwyższy budynek w Tokio aż do 2007. Przez całe lata 90. wybudowano 4 wieżowce wznoszące się ponad 200 metrów. Po roku 2000 (zwłaszcza w ostatnich latach) boom na wysokie budynki nasilił się. W latach 2000–2010 wzniesiono aż 78 budynków ponad 150-metrowych. Kolejnych 10 zostanie ukończonych w najbliższych latach.
Najwięcej budynków znajduje się w centralnych dzielnicach miasta: Minato, Chūō, Shibuya, Chiyoda czy Shinjuku.
Budynki w budowie.
Aktualnie budowane wieżowce i inne konstrukcje o wysokości większej niż 150 metrów (492 stóp).
Nieistniejące już budynki i konstrukcje.
Jedynymi konstrukcjami mającymi ponad 150 metrów i już nieistniejącymi były dwa maszty nadawcze na wyspie Minami Tori-shima. Pierwszy z nich został wybudowany w 1964 roku i sięgał ponad 400 metrów. Został rozebrany (w 1985 roku) i zastąpiony niższą konstrukcją. Drugi maszt (ponad 200 metrów) również został rozebrany (w 2000 roku) i zastąpiony z kolei niewiele niższym masztem, który znajduje się tam dotychczas.
Historycznie najwyższe budynki.
Poniższa list zawiera jedynie budynki (bez masztów nadawczych, wież telekomunikacyjnych, kominów, itp.) Gdyby umieścić na niej wszystkie konstrukcje to od 1958 roku do 2010 najwyższą konstrukcją byłoby Tokyo Tower, a od 2010 – Tokyo Skytree.
Uwaga! Lista nie zawiera określonego najwyższego budynku dla lat 1923 – 1936 z powodu braku danych.

</doc>
<doc id="787396" url="https://pl.wikipedia.org/wiki?curid=787396" title="Biegodzin">
Biegodzin

Biegodzin – osada krajeńska w Polsce położona w województwie wielkopolskim, w powiecie pilskim, w gminie Łobżenica. Miejscowość wchodzi w skład sołectwa Witrogoszcz-Kolonia.
W latach 1975–1998 miejscowość administracyjnie należała do województwa pilskiego.

</doc>
<doc id="787400" url="https://pl.wikipedia.org/wiki?curid=787400" title="Like Toy Soldiers">
Like Toy Soldiers

Like Toy Soldiers – piosenka, wydana na singlu, która została także opublikowana na albumie "Encore", autorstwa amerykańskiego rapera Eminema.
Utwór.
Utwór porusza temat tzw. beefu pomiędzy Eminemem a Benzino. Wyjaśnia również beef 50 Centa oraz Ja Rule'a. Kończąc piosenkę, Eminem proponuje rozejm wszystkim swoim wrogom. Jako refren użyto fragment utworu „Toy Soldiers” Martiki.
„Like Toy Soldiers” zostało również umieszczone na albumie "" w 2005 roku oraz na singlu wraz z poniższymi utworami.

</doc>
<doc id="787433" url="https://pl.wikipedia.org/wiki?curid=787433" title="5S">
5S

5S – narzędzie stosowane w "lean management" (szczupłym zarządzaniu), którego celem jest stworzenie oraz utrzymanie dobrze zorganizowanego i bezpiecznego stanowiska pracy. Nazwa pochodzi od liter „S”, od których rozpoczynają się japońskie słowa opisujące jego pięć elementów. 
Ze względu na angażowanie wszystkich pracowników, 5S jest zwykle jednym z pierwszych narzędzi szczupłego zarządzania wdrażanych w organizacji.
Historia i nazwa.
Zasady 5S nawiązują do filozofii postępowania Japończyków w życiu codziennym. Jako narzędzie 5S zaczęło być wdrażane w japońskich firmach po II wojnie światowej.
Poza Japonią 5S spopularyzowali w latach 90. XX wieku Takashi Osada i Hiryouki Hirano.
Nazwa „5S” pochodzi od pierwszych liter pięciu japońskich słów opisujących jego poszczególne elementy. W japońskich przedsiębiorstwach liczba „5” mogła jednak odbiegać od tradycyjnego pięcioelementowego modelu, co zależało od stopnia zaawansowania wdrożenia tego narzędzia lub celów organizacji. Dla przykładu w Toyota Motor Company, w której opracowano System Produkcyjny Toyoty, 5S było pierwotnie stosowane jako 4S (bez piątego „S”, tj. samodyscypliny).
Opis.
Głównym celem 5S jest podniesienie bezpieczeństwa na stanowiskach pracy w połączeniu ze zwiększeniem produktywności. Jest to jedno z podstawowych narzędzi "lean management". Duże znaczenie 5S w tej koncepcji wynika z przekonania, że czystość, porządek i dobra organizacja miejsca pracy mają zasadniczy wpływ na produktywność, stabilność procesów oraz wyeliminowanie marnotrawstwa (jap. "muda"). Uczy także pracowników dyscypliny niezbędnej do utrzymania standardów.
W literaturze anglojęzycznej 5S jest czasem określane jako utrzymanie porządku (ang. "housekeeping"), jednak uważa się, że takie podejście jest zbyt wąskie, gdyż nie oddaje potencjału tego narzędzia dla usprawniania działalności organizacji.
5S jest stosowane zarówno w środowisku produkcyjnym, jak i w organizacjach usługowych. Jest zwykle jednym z pierwszych narzędzi wdrażanych w trakcie transformacji "lean", gdyż angażuje wszystkich pracowników, ułatwia utrzymanie kolejnych narzędzi szczupłego zarządzania, takich jak TPM, SMED, kanbany i praca standaryzowana, a wprowadzone zmiany i udoskonalenia będące wynikiem działań 5S są od razu widoczne.
Metodyka.
5S składa się z pięciu elementów – kroków wyznaczających kolejność jego wdrożenia. W każdym kroku realizowane są określone działania:
Do najważniejszych warunków wdrożenia i utrzymania tego narzędzia należą m.in.: zaangażowanie najwyższego kierownictwa, przeszkolenie pracowników, zagwarantowanie, że we wprowadzanych zmianach na stanowiskach pracy decydujące zdanie będą miały osoby, które na nich pracują, łatwy dostęp do materiałów i informacji o 5S oraz stałe komunikowanie korzyści z 5S.
Niektóre organizacje uzupełniają 5S o dodatkowy, szósty krok – bezpieczeństwo i higienę pracy (ang. "safety"). Jednak w literaturze można spotkać opinie, że bezpieczeństwo i higiena pracy są elementem wszystkich pięciu kroków i wprowadzanie go jako oddzielnego kroku nie jest potrzebne.
Inną, rzadziej spotykaną, nazwą tego narzędzia jest CANDO – akronim od pierwszych liter angielskich słów: "cleanup, arrange, neatness, discipline" oraz "ongoing improvement".

</doc>
<doc id="787435" url="https://pl.wikipedia.org/wiki?curid=787435" title="Dimczo Debelanow">
Dimczo Debelanow

Dimczo Debelanow, bułg. Димчо Дебелянов (ur. 28 marca 1887 w Kopriwszticy, zm. 2 października 1916 w pobliżu miasta Sidirokastro, obecnie należącego do Grecji) – bułgarski poeta, satyryk i tłumacz.
Urodził się jako szóste dziecko w rodzinie Debelanowów. Po śmierci ojca w 1986 roku wraz z matką i rodzeństwem przeniósł się do Płowdiwu, gdzie zamieszkiwał jego najstarszy brat Iwan. W Płowdiwie uczył się w Gimnazjum im. św. św. Cyryla i Metodego, a następnie w Płowdiwskim Gimnazjum Męskim. W tej ostatniej szkole napisał swoje pierwsze wiersze, które jednak później spalił.
W 1904 roku rodzina Debelanowów przeniosła się do Sofii. Tam, w wieku 19 lat, Dimczo Debeljanow opublikował swoje pierwsze wiersze w czasopiśmie "Съвременност" ("Współczesność"). W tym okresie swojej twórczości wzorował się na wybitnych poetach bułgarskich Penczo Sławejkowie i, nieco później, Pejo Jaworowie. Jeszcze przed końcem pierwszej dekady XX wieku Debeljanow był już znanym i cenionym poetą.
Od roku 1907 pisał głównie teksty satyryczne, które publikował pod różnymi pseudonimami w kilku bułgarskich czasopismach. Jesienią tego samego roku zapisał się na Wydział Prawa Uniwersytetu Sofijskiego im. św. Klemensa z Ochrydy. Rok później przeniósł się na Wydział Historyczno-Filologiczny, lecz studiował tylko dwa lata.
W 1910 roku wraz z Dimityrem Podwyrzaczowem opracował pierwszą antologię poezji bułgarskiej. W tym czasie pracował także jako tłumacz.
W końcu października 1912 roku, w związku z wybuchem I wojny bałkańskiej, Debeljanow został zmobilizowany do 22. trackiego pułku piechoty w Samokowie. Dwa lata później awansował do stopnia podporucznika. Od 29 stycznia 1916 roku uczestniczył jako ochotnik w I wojnie światowej w walkach na froncie macedońskim. W tym czasie napisał niewielki cykl wierszy, które wysyłał prosto z frontu w listach do przyjaciół. Wiersze te uważa się dziś w Bułgarii za najlepsze utwory poetyckie powstałe w okresie wojny. Stanowiły one nie tylko zwrot w twórczości Debeljanowa, ale i początek nowego nurtu w poezji bułgarskiej.
Debeljanow zginął 2 października 1916 roku, będąc w tym czasie dowódcą kompanii. Pochowany został w Sidirokastro, a w 1931 roku jego szczątki przeniesiono do rodzinnej Kopriwszticy.
Rodzinny dom Dimczo Debeljanowa w Kopriwszticy został odrestaurowany i w 1958 roku zamieniony w muzeum pisarza.

</doc>
<doc id="787439" url="https://pl.wikipedia.org/wiki?curid=787439" title="Dimczo Debelianov">
Dimczo Debelianov



</doc>
<doc id="787440" url="https://pl.wikipedia.org/wiki?curid=787440" title="William Pène du Bois">
William Pène du Bois

Właściwie William Pène Sherman du Bois (ur. 9 maja 1916, Nutley w Stanach Zjednoczonych, zm. 5 lutego 1993, Nicea we Francji) – amerykański autor i ilustrator książek dla dzieci.
Stworzył ilustracje do książek m.in. Edwarda Lear'a, Juliusza Verne’a, Arthura Conana Doyle’a, Isaaca Singera.

</doc>
<doc id="787444" url="https://pl.wikipedia.org/wiki?curid=787444" title="Kokopa">
Kokopa

Kokopa () – plemię Indian Ameryki Północnej zamieszkujące pierwotnie okolice ujścia rzeki Kolorado. Dzisiaj część Kokopan mieszka w północno-zachodnim Meksyku, część w rezerwacie w pobliżu Somerton w Arizonie. Nazwa wywodzi się z określenia "kwi-ka-pah" w języku Mohawów; oni sami siebie nazywali "Xawil Kunyavaei" – „ci, co żyją nad rzeką”.
W przeszłości liczebność Kokopan obliczano na około 5000. W roku 1993 we wspomnianym rezerwacie w Arizonie mieszkało ich 712, nie licząc około 200 zamieszkujących w kalifornijskich miejscowościach Sonora i Baja California. Język Kokopan należy do siouańskiej grupy językowej.
Historia.
Kokopanie w ciągu pierwszego tysiąclecia n.e. migrowali z północy. W połowie XVI wieku Mohawowie i inne plemiona zmusiły ich do osiedlenia się w ujściu Kolorado, gdzie zajęli znaczne obszary uprawne zasilane dorocznymi wylewami rzeki. Od samego początku bytowania w tym rejonie spotykali się z hiszpańskimi wędrowcami i żołnierzami, ale nie ponieśli żadnego większego uszczerbku dopóki Amerykanie nie zaczęli budowy tam na rzece Kolorado, co zastopowało wiosenne wylewy.
Zawarty w roku 1853 tzw. Traktat z Gadsden rozdzielił klany Kokopan. Dwa zostały w Meksyku, dwa odeszły na północ, do rezerwatu. W połowie XIX wieku Kokopanie zajęli się pracą na rzece – byli pilotami i przewoźnikami wzdłuż Kolorado, ale dochody ustały gwałtownie, gdy w roku 1877 ruszyła linia kolejowa do Yumy. W roku 1905 nieprzewidziana zmiana biegu Kolorado i powstanie tzw. Salton Sea zmusiła Kokopan do jeszcze jednej migracji. Niemający nigdy silnych religijnych ani politycznych korzeni zaczęli popadać w apatię i nędzę. Na szczęście, głównie dzięki Frankowi Tehannie, w roku 1917 powstał nowy rezerwat, gdzie osiedli się wraz z nielicznymi Keczanami (ich dawnymi wrogami) i Pi-Poszami.
Rząd USA zapomniał o nich na długie 60 lat. Pod koniec lat 40. XX w. zaledwie około 70 Kokopan wegetowało w rezerwacie. W latach 60. plemię zdołało się jednak zorganizować na nowo, pobudować nowe domy, podłączyć elektryczność. W latach 70. i 80. nastąpił wyraźny rozwój rzemiosła artystycznego i wytwórstwa z myślą o turystach.

</doc>
<doc id="787448" url="https://pl.wikipedia.org/wiki?curid=787448" title="Trzy Norty">
Trzy Norty

Trzy Norty (kaszb. "Trzë Nórtë", niem. "Dreieck") – byłe wybudowanie kaszubskiego Klukowa w Gdańsku, na obszarze dzielnicy Matarnia w bliskim sąsiedztwie Obwodnicy Trójmiasta. Trzy Norty nie są rozpoznawalne zarówno na mapie morfogenetycznej miasta, jak i wśród zdecydowanej większości mieszkańców Gdańska. Nazwa miejscowości jest nazwą zatraconą.
Historia.
W roku 1905 w Trzech Nortach mieszkało 79 mieszkańców - Kaszubów. Po ustanowieniu Wolnego Miasta Gdańska miejscowość znalazła się na obszarze Polski w powiecie kartuskim. Dawne Trzy Norty to dzisiejsze okolice skrzyżowania ulic Zenitowej i Astronautów. Zostały przyłączone w granice administracyjne miasta w 1973.

</doc>
<doc id="787449" url="https://pl.wikipedia.org/wiki?curid=787449" title="Wielka Gwiazda">
Wielka Gwiazda

Wielka Gwiazda (niem. "Gr. Stern") – skrzyżowanie leśnych dróg spacerowych w Sopocie, w kompleksie leśnym Lasów Oliwskich na obszarze Trójmiejskiego Parku Krajobrazowego. Wielka Gwiazda jest otoczona lasem wielogatunkowym z przewagą buków i sosen; znajduje się na turystycznym szlaku Kartuskim. Jest również północną granicą występowania daglezji.
Od 1895 roku do marca 1945 znajdowała się w tym miejscu duża leśna restauracja (podpalona i zniszczona doszczętnie przez żołnierzy Armii Czerwonej). Do dnia dzisiejszego zachowały się jedynie fragmenty fundamentów restauracji.
Do roku 1906 docierała w pobliże linia sezonowego tramwaju konnego (zawieszona ze względu na ciągły deficyt eksploatacyjny). Istniały również niezrealizowane przedwojenne plany rozwinięcia i rozbudowy linii do parametrów prawdziwego tramwaju elektrycznego (spod dzisiejszego Grand Hotelu do leśnej restauracji). 
Na wysokości 125 m n.p.m. krzyżują się tu szlaki spacerowe:
Połączenie z centrum Sopotu umożliwiają autobusy komunikacji miejskiej (linia nr 143) od pętli przy "Sanatorium Leśnik".

</doc>
<doc id="787450" url="https://pl.wikipedia.org/wiki?curid=787450" title="Paweł Zduński">
Paweł Zduński



</doc>
<doc id="787451" url="https://pl.wikipedia.org/wiki?curid=787451" title="Borusia">
Borusia



</doc>
<doc id="787452" url="https://pl.wikipedia.org/wiki?curid=787452" title="Rezerwat przyrody Wąwóz Huzarów">
Rezerwat przyrody Wąwóz Huzarów

Rezerwat przyrody Wąwóz Huzarów – leśno-florystyczny rezerwat przyrody w Gdańsku na obszarze Trójmiejskiego Parku Krajobrazowego, w kompleksie leśnym Lasów Oliwskich.
Został utworzony w 2005 r., powierzchnia wynosi 2,8 ha. Ochronie rezerwatu podlegają stanowiska podrzenia żebrowca, a także innych gatunków roślin rzadkich i chronionych (np. manna gajowa, przetacznik górski, narecznica szerokolistna ("Dryopteris austriaca"), narecznica samcza, narecznica krótkoostna ("Dryopteris spinulosa"), łuskiewnik różowy, zachyłka trójkątna, zachyłka oszczepowata, orlica pospolita, wietlica samicza ("Athyrium filix-femina"). Rzeźba terenu jest typowo górska, ponieważ rezerwat znajduje się w strefie krawędziowej moreny dennej. Najbliższe gdańskie osiedla to Brętowo i Niedźwiednik. Teren rezerwatu jest zarządzany przez Nadleśnictwo Gdańsk, nadzór sprawuje Regionalna Dyrekcja Ochrony Środowiska.
Znajduje się w pobliżu ulicy Słowackiego, do której można od niego dojść przemieszczając się na wschód zielono znakowanym Szlakiem Skarszewskim. Idąc w przeciwnym kierunku dotrzemy do Niedźwiedziej Doliny, gdzie przy rozdwojonej sośnie – pomniku przyrody numer 925 znajduje się rozdroże. Można stamtąd zejść doliną do osiedla Niedźwiednik lub, dalej idąc za zielonymi znakami (strome podejście), dotrzeć do Alei Brzozowej.

</doc>
<doc id="787454" url="https://pl.wikipedia.org/wiki?curid=787454" title="Erich Mielke">
Erich Mielke

Erich Fritz Emil Mielke (ur. 28 grudnia 1907 w Berlinie, zm. 21 maja 2000 tamże) – niemiecki polityk i funkcjonariusz komunistyczny. Członek Komunistycznej Partii Niemiec od 1925. W latach 1957–1989 był ministrem bezpieczeństwa NRD i stał na czele wschodnioniemieckiej służby bezpieczeństwa Stasi.
Życiorys.
Urodził się w rodzinie robotniczej leśnika i szwaczki. Po ukończeniu szkoły podstawowej i gimnazjum podjął pracę handlowego ekspedytora. Jednocześnie był redaktorem komunistycznej gazety Die Rote Fahne. Od 1921 działał w komunistycznej organizacji młodzieżowej, a od 1925 – w Komunistycznej Partii Niemiec.
W 1930 został po raz pierwszy aresztowany za udział w nielegalnej manifestacji. W 1931 w czasie demonstracji w Berlinie brał udział w zabójstwie dwóch policjantów – uciekając przed aresztowaniem wyjechał najpierw do Belgii, a stamtąd w 1932 do Moskwy, gdzie studiował w Międzynarodowej Szkole Leninowskiej w Moskwie.
Od września 1936 do marca 1939 brał udział w wojnie domowej w Hiszpanii. Po jej zakończeniu ukrywał się na terenie Francji.
W 1943 został przymusowo wcielony do Organizacji Todt. Po zajęciu Berlina przez wojska radzieckie w 1945 podjął służbę jako inspektor policyjny, rozpoczynając karierę polityczno-wywiadowczą. Jeden z głównych twórców oraz wieloletni (1957–1989) szef służby bezpieczeństwa w NRD – Stasi. Pod jego rządami aparat bezpieczeństwa stale się rozrastał, stopniowo obejmując swą kontrolą wszystkie dziedziny życia społecznego. Inwigilacji poddany został cały naród, nie wyłączając członków rządzącej partii, a nawet osób zajmujących czołowe funkcje w państwie. W tym celu utworzono specjalne tajne archiwum, któremu nadano kryptonim „Czerwony goździk”. „Towarzysze, my musimy wszystko wiedzieć” („Genossen, wir müssen alles wissen”) – była to maksyma szefa służby bezpieczeństwa. Z racji sprawowanych funkcji był „skoszarowany” w partyjno-rządowych osiedlach kierownictwa NRD – początkowo wokół Majakowskiring w Berlinie-Pankow, następnie na Osiedlu Leśnym pod Bernau. 
7 listopada 1989, wraz z podaniem do dymisji całego rządu przez premiera Willy’ego Stopha, ustąpił z urzędu. 3 grudnia 1989 wykluczony z Socjalistycznej Partii Jedności Niemiec (SED). 7 grudnia 1989 został tymczasowo aresztowany pod zarzutem m.in. działania sprzecznego z konstytucją. Później dołączono kolejne zarzuty – przestępstw przeciwko ludzkości oraz pogwałcenia prawa ("Rechtsbeugung").
W 1993 skazany na karę 6 lat więzienia – nie za represje, którym poddawał własny naród, ale za zabójstwo dwóch policjantów z czasów Republiki Weimarskiej. Wyszedł na wolność po odbyciu dwóch trzecich kary.
Pochowany na Cmentarzu Centralnym Friedrichsfelde w Berlinie.

</doc>
<doc id="787460" url="https://pl.wikipedia.org/wiki?curid=787460" title="Antoni Chodorowski">
Antoni Chodorowski



</doc>
<doc id="787462" url="https://pl.wikipedia.org/wiki?curid=787462" title="Atłas">
Atłas

Atłas (arab. "atlas" "gładki") – gładka tkanina, wytwarzana z różnych surowców, która z jednej strony jest błyszcząca, a z drugiej (lewej) matowa. 
Atłas wykonuje się splotem atłasowym z przędzy bawełnianej lub włókien wiskozowych. Niekiedy wyrabiany był z naturalnego jedwabiu. Może być gładki lub wzorzysty. Stosowany na bieliznę, ubrania, podszewki, suknie oraz jako tkanina obiciowa na meble.
Historia tkaniny.
Początki atłasu sięgają starożytności, od VI w. była używana w Bizancjum, od XII w. zaczęto go wytwarzać w Europie Zachodniej. W Polsce, zwany też jako "hatłas", wzmiankowany był przez Reja i Falibogowskiego. W 1620 jedwabny atłas kosztował 2.5 zł za łokieć. Tkany od XVII w. w Brodach koło Lwowa oraz w Gdańsku.
Jednym z rodzajów atłasu jest satyna.

</doc>
<doc id="787463" url="https://pl.wikipedia.org/wiki?curid=787463" title="Związek Klubów Polskich">
Związek Klubów Polskich

Związek Klubów Polskich (ang. "Alliance of Polish Clubs in USA") - organizacja polonijna w Chicago skupiająca związki i organizacje polonijne reprezentujące drobne kluby byłych mieszkańców i potomków mieszkańców wielu polskich województw, miast i wsi. Związek ma za zadanie wspomaganie działalności tych organizacji i przyczynianie się do ich zaistnienia w polonijnej rzeczywistości, pomoc Polakom w Polsce i na emigracji. Powstał w roku 1929 jako organizacja charytatywna. Prowadzi Szkołę Średnią Języka Polskiego - Gimnazjum im. Wincentego Witosa.
Obecnym prezesem organizacji jest Tadeusz Czajkowski.
W skład Związku wchodzą kluby:

</doc>
<doc id="787464" url="https://pl.wikipedia.org/wiki?curid=787464" title="Rezerwat przyrody Łęg nad Swelinią">
Rezerwat przyrody Łęg nad Swelinią

Rezerwat przyrody Łęg nad Swelinią – leśny rezerwat przyrody o powierzchni 13,4 ha w Gdyni na obszarze Trójmiejskiego Parku Krajobrazowego w kompleksie leśnym Lasów Oliwskich, przy granicy miasta z Sopotem. Został utworzony rozporządzeniem nr 11/2005 Wojewody Pomorskiego z dnia 20 czerwca 2005.
Ochronie w rezerwacie podlegają lasy łęgowe i grądowe w górnym, źródliskowym odcinku doliny Sweliny. Występuje tu ponad 205 gatunków roślin naczyniowych, w tym szereg gatunków chronionych i rzadkich, m.in.: kukułka plamista, kukułka szerokolistna, kukułka krwista, kruszczyk szerokolistny, listera jajowata, wawrzynek wilczełyko. Kilkanaście procent powierzchni rezerwatu zajmują łąki.
Teren rezerwatu jest zarządzany przez Nadleśnictwo Gdańsk, nadzór sprawuje Regionalna Dyrekcja Ochrony Środowiska w Gdańsku. Najbliższe miejscowości to gdyńskie osiedla Bernadowo i Kolibki oraz sopockie Brodwino i Kamienny Potok.

</doc>
<doc id="787465" url="https://pl.wikipedia.org/wiki?curid=787465" title="Lista oprogramowania VJ">
Lista oprogramowania VJ

Poniżej znajduje się lista oprogramowania pomocnego w pracy VJ-a.

</doc>
<doc id="787468" url="https://pl.wikipedia.org/wiki?curid=787468" title="Władimiriec T-25a">
Władimiriec T-25a



</doc>
<doc id="787473" url="https://pl.wikipedia.org/wiki?curid=787473" title="Borussia (pismo)">
Borussia (pismo)

Borussia (Borussia, Kultura, Historia, Literatura) – regionalny periodyk historyczno-literacko-kulturalny o obiegu ogólnokrajowym i międzynarodowym wydawany w Olsztynie w latach 1991-2017 przez Wspólnotę Kulturową Borussia. Podejmował tematykę pogranicza oraz kontaktów polsko-niemieckich w szeroko rozumianym regionie dawnych Prus Wschodnich.
Pierwszy numer ukazał się w 1991 roku. Otrzymał nagrodę paryskiej "Kultury" za rok 1996 przyznawaną pismom i redakcjom zajmującym się regionami pogranicza. W latach 1991-1997 redaktorem naczelnym był Kazimierz Brakoniecki, a następnie do 2017 redakcją kierował Robert Traba. W 1998 roku powołano Radę Redakcyjną.
W ciągu 14 lat istnienia na łamach pisma gościło około 700 autorów i tłumaczy.
Ukazywał się w nakładzie 700 egzemplarzy objętości 350 stron.

</doc>
<doc id="787476" url="https://pl.wikipedia.org/wiki?curid=787476" title="Metro w Glasgow">
Metro w Glasgow

Metro w Glasgow ("Glasgow Subway") – system szybkiej kolei podziemnej w szkockim mieście Glasgow, w Wielkiej Brytanii. System składa się z 15 stacji rozmieszczonych na jednej linii o łącznej długości 10,4 km. Metro zostało otwarte 14 grudnia 1896 roku, jako drugi w Wielkiej Brytanii, a trzeci na świecie system kolei podziemnej. Charakterystyczną cechą metra w Glasgow jest nietypowy rozstaw szyn wynoszący cztery stopy, czyli 1220 mm. Przekrój tuneli w Glasgow wynosi 3,4 m, co wymusza stosowanie pociągów o małej wysokości. Operatorem systemu jest utworzona w 2006 roku spółka "Strathclyde Partnership for Transport". Każdego dnia z metra w Glasgow korzysta około 35 tysięcy pasażerów.

</doc>
<doc id="787477" url="https://pl.wikipedia.org/wiki?curid=787477" title="Polskie Pismo Entomologiczne">
Polskie Pismo Entomologiczne

Polskie Pismo Entomologiczne (ang. "Polish Journal of Entomology"), PL – kwartalnik naukowy, entomologiczny, wydawany przez Polskie Towarzystwo Entomologiczne od 1922 roku. Publikuje (obecnie w języku angielskim) prace naukowe o tematyce entomologicznej oraz obszaru całego świata. Jest indeksowane w Zoological Record, Entomological Abstracts, Biological Abstracts i New Entomological Taxa i innych bazach danych.
Obecnie redakcja czasopisma mieści się w Lublinie (od 2014 r.).
Editorial Board:
Editorial Advisory Board
Redaktorzy naczelni:

</doc>
<doc id="787478" url="https://pl.wikipedia.org/wiki?curid=787478" title="Polish Journal of Entomology">
Polish Journal of Entomology



</doc>
<doc id="787481" url="https://pl.wikipedia.org/wiki?curid=787481" title="Odjazdy">
Odjazdy

Odjazdy – festiwal muzyki, przede wszystkim rockowej, cykliczna impreza muzyczna organizowana corocznie od 1989 do 2000 w katowickim Spodku, reaktywowana w 2011 roku.
Na festiwalu wystąpiły takie zespoły jak: Kaliber 44, Rammstein,
Therapy?, Skankan, Perfect, Chumbawamba, Bloodhound Gang, The Young Gods, Agressiva 69, Breathless, Opposition, Habakuk, Closterkeller, IRA, Wilki, Proletaryat, No Pasaran, Psyche, Pidżama Porno,Piersi, Myslovitz, Kult, CF98, Muchy, happysad, Strachy na Lachy, Coma, H-Blockx, GBH, O.N.A., Tuff Enuff, Dog Eat Dog i wiele innych.
18 lutego 2012 roku odbyła się druga edycja Odjazdów po reaktywacji, gdzie wystąpiły zespoły: The Lunatics, Koniec Świata, Cool Kids Of Death, Armia, Acid Drinkers, Hey oraz Pidżama Porno.

</doc>
<doc id="787484" url="https://pl.wikipedia.org/wiki?curid=787484" title="Bodyline">
Bodyline

Bodyline, znana też jako fast leg theory to kontrowersyjna taktyka krykietowa opracowana przez reprezentację Anglii na turniej The Ashes w latach 1932-1933 jako sposób na ponadprzeciętne umiejętności australijskiego "batsmana" Donalda Bradmana. Polegała ona na celowaniu przez "bowlera" w ciało odbijającego w nadziei, iż ta po trafieniu weń poleci na "leg side", gdzie już czekało na nią kilku "fielderów".
Jej stosowanie doprowadziło do pogorszenia stosunków dyplomatycznych między obu państwami a także do zmiany zasad krykieta.

</doc>
<doc id="787487" url="https://pl.wikipedia.org/wiki?curid=787487" title="System szablonów">
System szablonów

System szablonów – rodzaj biblioteki programistycznej stosowanej w aplikacjach WWW do osadzania danych w szablonach prezentacyjnych, dzięki czemu internauta może oglądać kompletny wynik w swojej przeglądarce.
Rodzaje systemów szablonów.
Systemy szablonów nie działają samodzielnie. Najczęściej wchodzą w skład frameworków lub współpracują z nimi, dzięki czemu możliwa jest duża automatyczna wymiana informacji między nimi. Obecnie biblioteki przetwarzania szablonów powstają głównie do celów tworzenia dynamicznych stron internetowych.
Niektóre języki programowania, np. Java, Ruby czy C albo posiadają wbudowane systemy szablonów, albo też udostępniają je dzięki dodatkowym bibliotekom i modułom. JSP, PHP i ASP same w sobie są już systemami szablonów, aczkolwiek dla nich również powstaje szereg alternatywnych rozwiązań.
Zasada działania.
Szablon jest zwyczajnym plikiem tekstowym zawierającym kawałek kodu wynikowego, np. HTML. Poumieszczane są w nim specjalne znaczniki mówiące, w których miejscach należy wstawić dane z aplikacji oraz jak przetwarzać cały szablon. Aplikacja WWW pobiera i przetwarza dane, po czym przekazuje je do parsera szablonów wraz z informacją, jaki szablon ma być użyty do ich wyświetlenia. Parser wczytuje szablon i umieszcza przekazane dane w znacznikach, a gotowy kod wysyła do przeglądarki lub innego miejsca, jeżeli programista tak zdecydował.
Typowe możliwości.
Większość systemów szablonów posiada możliwości zbliżone do tradycyjnych języków programowania, tj. pętle, zmienne, instrukcje warunkowe, z głównym naciskiem położonym na przetwarzanie tekstu. W ten sposób twórcy szablonów mają przy odpowiednich umiejętnościach bardzo duże możliwości manipulacji kodem wynikowym bez konieczności modyfikowania właściwego kodu źródłowego aplikacji. Na dłuższą metę czyni to jednak szablony wysoce nieczytelnymi i nieprzenośnymi, dlatego niektóre biblioteki dostarczają również wysokopoziomowych, abstrakcyjnych rozwiązań, których celem jest ograniczenie ilości programistycznych konstrukcji do absolutnego minimum.
Kontrowersje.
Systemy szablonów budzą kontrowersje zwłaszcza jeśli chodzi o języki PHP czy ASP, które w pierwotnych założeniach same miały być systemami szablonów. Projektom tego typu zarzuca się:

</doc>
<doc id="787490" url="https://pl.wikipedia.org/wiki?curid=787490" title="Metro w Hamburgu">
Metro w Hamburgu

Metro w Hamburgu (niem. "U-Bahn Hamburg") – system szybkiej kolei miejskiej w Hamburgu. Posiada 91 stacji rozmieszczonych na 4 liniach o łącznej długości ponad 106 km. System U-Bahn, wraz z kolejami miejskimi S-Bahn i AKN Eisenbahn, tworzą trzon transportu publicznego w mieście.
Budowę metra rozpoczęto 1 października 1906, a pierwszy odcinek oddano do użytku 15 lutego 1912. W 1967 r. długość linii metra przekroczyła już 80 km. Najnowsza część sieci U-Bahn, linia U4, została otwarta w listopadzie 2012 roku (później wydłużona o jeden przystanek, otwarty w grudniu 2018 roku). Aktualne plany rozbudowy sieci zakładają wydłużenie linii U4 na wschodnim końcu (przed rokiem 2024), a także budowę nowej linii U5 (ukończenie planowane w latach trzydziestych).
Linie.
System U-Bahn w Hamburgu składa się z czterech linii:

</doc>
<doc id="787491" url="https://pl.wikipedia.org/wiki?curid=787491" title="Podcięcie">
Podcięcie

Zobacz też:

</doc>
<doc id="787493" url="https://pl.wikipedia.org/wiki?curid=787493" title="Poster">
Poster



</doc>
<doc id="787495" url="https://pl.wikipedia.org/wiki?curid=787495" title="Fielder">
Fielder



</doc>
<doc id="787497" url="https://pl.wikipedia.org/wiki?curid=787497" title="Walter Chełstowski">
Walter Chełstowski

Walter Chełstowski (ur. 13 października 1951) − polski reżyser i producent programów i widowisk telewizyjnych. Członek Akademii Fonograficznej ZPAV.
Życiorys.
Jest synem Stanisława i Jolanty Chełstowskich, którzy pracowali w tygodniku społeczno-politycznym „Po prostu”. W późniejszych latach jego matka była autorką książek i redaktorką naczelną pism o tematyce harcerskiej (m.in.: "Księga zabaw: na podwórku i gdzie indziej", "Najtrudniejszy pierwszy krok"), a ojciec (zm. 10 sierpnia 2009) przez wiele lat kierował redakcją „Życia Gospodarczego”.
Jest absolwentem Politechniki Warszawskiej (Wydział Mechaniki Precyzyjnej, specjalność – technologia sprzętu elektronicznego) oraz Uniwersytetu Warszawskiego (Wydział Dziennikarstwa). W młodości należał do Zrzeszenia Studentów Polskich i Socjalistycznego Związku Studentów Polskich.
Jako nastolatek pisał artykuły do prasy harcerskiej. Po ukończeniu studiów trafił do redakcji Studia 2, w którym był m.in. stażystą, asystentem reżysera i realizatora oraz reżyserem (realizował m.in. koncerty Anny Jantar i Ireny Jarockiej). Po 13 grudnia 1981 odszedł z TVP, następnie pracował jako wodzirej i tokarz oraz prowadził firmę krawiecką.
W 1982 był twórcą i organizatorem Festiwalu w Jarocinie, w tym czasie został menedżerem m.in. Pawła Kukiza oraz zespołów Aya RL, Tilt i Voo Voo. W 1988 zaprzyjaźnił się z Jerzym Owsiakiem, z którym po powrocie do TVP w 1989 założył firmę producencką "Ćwierć mrówki", która produkowała program "Róbta, co chceta" (Chełstowski był jego reżyserem). Wspólnie założyli Fundację „Wielka Orkiestra Świątecznej Pomocy” i zorganizowali festiwal Przystanek Woodstock.
W 1994 trafił do Grupy ITI, w której w latach 1997–1998 był członkiem rady nadzorczej TVN. Założył też firmę producencką "Kompania Telewizyjna ITC", która produkowała programy telewizyjne, takie jak "30 ton – lista, lista przebojów", "Polaków Portret Własny" (który Chełstowski prowadził), "Tok Szok" czy "Gotuj z Kuroniem" oraz przygotowywała na potrzeby stacji telewizyjnych oprawy graficzne (animacje i grafiki) oraz spoty reklamowe.
W latach 1998–2000, za czasów prezesury Roberta Kwiatkowskiego był członkiem zarządu TVP, rekomendowanym przez Unię Wolności.
Był założycielem portalu "CGM.PL – Codzienna Gazeta Muzyczna". Został felietonistą portalu "studioopinii.pl".
W 2015 został jednym z założycieli Komitetu Obrony Demokracji.

</doc>
<doc id="787501" url="https://pl.wikipedia.org/wiki?curid=787501" title="Simen Agdestein">
Simen Agdestein

Simen Agdestein (ur. 15 maja 1967 w Askerze) – norweski szachista, arcymistrz od 1985 roku, były piłkarz.
Kariera sportowa.
W młodym wieku zapowiadał się na dobrego piłkarza i szachistę, w obu tych dyscyplinach osiągając sukcesy i skutecznie łącząc ich uprawianie. Na przełomie lat 80. i 90. znajdował się w reprezentacji Norwegii w piłce nożnej, w której rozegrał 8 spotkań (debiut w meczu przeciwko Włochom w roku 1988). Dobrze zapowiadającą się karierę przerwała kontuzja kolana, po której zrezygnował z gry w piłkę i zajął się szachami, kontynuując rozpoczętą w połowie lat 80. międzynarodową karierę.
W wieku 15 lat zdobył pierwszy tytuł mistrza Norwegii w otwartych mistrzostwach tego kraju. Do 2005 triumfował w mistrzostwach kraju łącznie 7 razy. W 1984 zdobył tytuł wicemistrza Europy juniorów w Groningen (za Walerijem Sałowem). Rok później zajął VI miejsce na turnieju międzystrefowym w Taxco de Alarcón, będąc blisko awansu do turnieju pretendentów oraz jako pierwszy Norweg otrzymał tytuł arcymistrza. W 1986 zajął II miejsce w mistrzostwach świata juniorów do 20 lat, rozegranych w Gausdal (za Walterem Arencibią, ale przed m.in. Jewgenijem Bariejewem i Viswanathanem Anandem). W 1996 podzielił I miejsce (wspólnie z Jonathanem Tisdallem i Predragiem Nikoliciem) w turnieju "Reykjavík Open". W 1999 zwyciężył otwartym turnieju w Cappelle-la-Grande (wspólnie z Michaiłem Gurewiczem i Pawłem Tregubowem), w 2003 – w Port Erin na Wyspie Man, natomiast w 2004 – w Cannes (wspólnie z Mladenem Palacem). W 2013 zwyciężył w Oslo i Barcelonie, zajął II m. (za Andrei Istrățescu) w Dieppe oraz wystąpił w turnieju o Puchar Świata w Tromsø (w I rundzie przegrywając z Étienne'em Bacrotem).
Wielokrotnie reprezentował Norwegię w turniejach drużynowych, m.in.:
Najwyższy ranking w dotychczasowej karierze osiągnął 1 lipca 2014 r., z wynikiem 2637 punktów, jednocześnie zajmując 3. miejsce wśród norweskich szachistów.
Agdestein pracuje jako nauczyciel szachów oraz piłki nożnej. Był również trenerem i menedżerem Magnusa Carlsena – mistrza świata od 2013.

</doc>
<doc id="787503" url="https://pl.wikipedia.org/wiki?curid=787503" title="Mamucie skocznie narciarskie">
Mamucie skocznie narciarskie



</doc>
<doc id="787508" url="https://pl.wikipedia.org/wiki?curid=787508" title="Turtle">
Turtle

Turtle (ang. "żółw") – amerykański okręt podwodny z okresu amerykańskiej wojny o niepodległość. Pierwszy okręt podwodny, który znalazł zastosowanie bojowe.
Historia.
Amerykański wynalazca-samouk David Bushnell skonstruował prawdopodobnie pierwszą na świecie minę z zapalnikiem zegarowym, zdatną do użytku pod wodą. Przeprowadził kilka udanych prób, spławiając ładunki z prądem rzeki. Wysadził w ten sposób w powietrze niewielki okręt brytyjski. Uznał jednak, że ten sposób ataku nie daje pewności zniszczenia wroga. Doszedł do wniosku, że jedyną pewną metodą zatapiania okrętów wojennych jest bezpośrednie umieszczenie ładunku pod kadłubem. W tym celu skonstruował, a następnie zbudował wraz z bratem Ezrą niewielki okręt podwodny, który z powodu swojego kształtu nazwany został „Turtle”.
Wykonany z drewna kadłub okrętu przypominał dwie złożone ze sobą skorupy żółwia. Posiadał dwie śruby. Jedną – pionową, służącą do zmiany zanurzenia okrętu (napędzaną ręcznie). Drugą poziomą – napędową (napędzaną pedałami). Do zanurzania jednostki służył balast wodny oraz odrzucany balast stały.
Okręt uzbrojony był w minę napełnioną czarnym prochem i wyposażoną w zapalnik zegarowy. Do mocowania jej pod kadłubem nieprzyjacielskiego okrętu służył specjalny świder.
Okazja do bojowego użycia nowej broni nadarzyła się w nocy 6/7 września 1776. Sterujący „Turtle” żołnierz-ochotnik Ezra Lee zaatakował fregatę HMS „Eagle” operującą na rzece Hudson koło Manhattanu. Podczas umieszczania ładunku złamało się wiertło. Lee był zmuszony przerwać atak. Następna próba dotarcia do celu ataku była również nieudana. Okręt trafił na silny prąd, którego sternik nie był w stanie pokonać. Za trzecim razem „Turtle” został zmuszony do wycofania się pod ostrzałem Brytyjczyków.
Kariera pierwszego amerykańskiego okrętu podwodnego zakończyła się tydzień później, kiedy brytyjski kuter zatopił okręt przewożący „Turtle”. Bushnell wydobył swój okręt na powierzchnię. Zaniechał jednak dalszych prac nad nim. Dalsze losy „Turtle” nie są znane.

</doc>
<doc id="787510" url="https://pl.wikipedia.org/wiki?curid=787510" title="Bajory Małe">
Bajory Małe

Bajory Małe (niem. "Klein Bajohren") – wieś w Polsce położona w województwie warmińsko-mazurskim, w powiecie kętrzyńskim, w gminie Srokowo, sołectwo Bajory Wielkie.
W latach 1975–1998 miejscowość administracyjnie należała do województwa olsztyńskiego.
Przed Bajorami na drodze ze Srokowa do Brzeźnicy znajduje się most na Kanale Mazurskim.
Historia.
Na wschód od wsi znajduje się wczesnośredniowieczne grodzisko.
W roku 1710 na dżumę zmarło tu 50 osób.
We wsi znajduje się cerkiew pw. Ofiarowania NMP obrządku bizantyjsko-ukraińskiego.
Mieszkańcy: w roku 1933 – 212 osób, w 1939 – 210.
W 1938 roku podczas akcji germanizacyjnej nazw miejscowych i fizjograficznych historyczna nazwa niemiecka "Klein Bajohren" została przez administrację nazistowską zastąpiona sztuczną formą "Kleinblankenfelde".

</doc>
<doc id="787514" url="https://pl.wikipedia.org/wiki?curid=787514" title="Luboš Kohoutek">
Luboš Kohoutek

Luboš Kohoutek (ur. 29 stycznia 1935 w Zábřeh) – czeski astronom. 
Życiorys.
Do 1958 studiował fizykę i astronomię na czeskich uniwersytetach w Brnie i Pradze. Pracował w Instytucie Astronomicznym Czechosłowackiej Akademii Nauk. Opublikował ponad 200 prac naukowych, w tym "Catalogue of Galactic Planetary Nebulae" (1967). Od 1970 pracował w obserwatorium Hamburg-Bergedorf w Niemczech, gdzie zdecydował się osiąść na stałe po interwencji państw Układu Warszawskiego w Czechosłowacji w 1968. W latach późniejszych pracował również w obserwatoriach w Hiszpanii i Chile. W roku 2001 przeszedł na emeryturę. Jego naukowe zainteresowania obejmowały: mgławice planetarne, gwiazdy zmienne, planetoidy i komety, a także meteory i roje meteorów.
Odkrył 76 planetoid (75 samodzielnie oraz jedną wspólnie z A. Kriete), a także kilka komet, w tym kometę nazwaną jego nazwiskiem. Na jego cześć nazwano także planetoidę (1850) Kohoutek.
Zespół muzyczny R.E.M. jedną ze swoich piosenek zatytułował jego nazwiskiem.

</doc>
<doc id="787517" url="https://pl.wikipedia.org/wiki?curid=787517" title="Russian Maritime Register of Shipping">
Russian Maritime Register of Shipping



</doc>
<doc id="787518" url="https://pl.wikipedia.org/wiki?curid=787518" title="Dezjunkcja">
Dezjunkcja



</doc>
<doc id="787521" url="https://pl.wikipedia.org/wiki?curid=787521" title="Dywizja Brandenburg">
Dywizja Brandenburg



</doc>
<doc id="787523" url="https://pl.wikipedia.org/wiki?curid=787523" title="Dekret o pokoju">
Dekret o pokoju

Dekret o pokoju (ros. Декрет о мире) – dekret wydany po zwycięstwie rewolucji październikowej w Rosji; tekst napisany przez Włodzimierza Lenina i na jego wniosek uchwalony 8 listopada 1917 w czasie posiedzenia II Ogólnorosyjskiego Zjazdu Rad Delegatów Robotniczych i Żołnierskich, razem z dekretem o ziemi.
Wzywał on narody i rządy walczących stron do zawarcia sprawiedliwego, demokratycznego pokoju bez aneksji i kontrybucji, unieważniał wszelkie tajne układy zawarte przez Rząd Tymczasowy i zapowiadał jawne przeprowadzenie wszystkich rokowań.
Był to pierwszy dokument formułujący zasady polityki zagranicznej państwa radzieckiego.

</doc>
<doc id="787525" url="https://pl.wikipedia.org/wiki?curid=787525" title="Zbigniew Flisowski">
Zbigniew Flisowski

Zbigniew Flisowski (ur. 1924 w Warszawie, zm. 21 kwietnia 1995 tamże) – polski historyk i publicysta, zajmujący się przede wszystkim tematyką działań morskich II wojny światowej, zwłaszcza wojny na Pacyfiku.
Życiorys.
Urodzony w Warszawie w 1923 jako syn Antoniego Flisowskiego, majora i inżyniera agronoma, i Janiny Jadwigi z Burczyńskich. Absolwent Gimnazjum im. Stefana Batorego w Warszawie (matura w 1941). Należał do 23 Warszawskiej Drużyny Harcerzy „Pomarańczarnia”.
Uczestniczył w walkach o Pomorze, Odrę i Berlin jako żołnierz 2 Warszawskiej Dywizji Piechoty im. J.H. Dąbrowskiego. Po zakończeniu II wojny światowej ukończył studia na Wydziale Dziennikarskim ANP, pracował w gazetach "Wiarus", "Żołnierz Polski", "Nowe Książki", "Morze". Jest autorem licznych monografii morskich oraz książek: "Westerplatte", "Pomorze – reportaż z pola walki" i jednej z najważniejszych w swym życiu – "Burzy nad Pacyfikiem".
Według materiałów zgromadzonych w archiwum Instytutu Pamięci Narodowej był w latach 1944-1950 tajnym współpracownikiem (tajnym informatorem) Informacji Wojskowej o pseudonimie "Jasiński".
Trzykrotnie żonaty, z drugiego małżeństwa ze Stefanią Wichrowską pozostawił dwie córki: Małgorzatę Malanowską i Ewę Skutecką. Zmarł 21 kwietnia 1995 w Warszawie. Został pochowany w grobie rodzinnym na warszawskich Powązkach (kwatera 201-1-19/20).

</doc>
<doc id="787531" url="https://pl.wikipedia.org/wiki?curid=787531" title="Wojciech Szuchnicki">
Wojciech Szuchnicki

Wojciech Szuchnicki (ur. 17 grudnia 1976 w Gdańsku) – polski florecista, drużynowy medalista mistrzostw świata, Europy i Polski.
Osiągnięcia sportowe.
Indywidualne.
Mistrzostwa Polski
Puchar Świata
Klasyfikacja roczna Polskiego Związku Szermierczego
Klasyfikacja generalna Pucharu Polski Sietom Tour 
Drużynowo.
Mistrzostwa Świata
Mistrzostwa Europy
Puchar Świata
Mistrzostwa Polski
Życie prywatne.
Urodzony w Gdańsku 17 grudnia 1976 roku. Mama Teresa Szuchnicka jest Doktorem Nauk na Wydziale Chemii Politechniki Gdańskiej, natomiast tata Wiesław Szuchnicki jest Doktorem Nauk na Wydziale Budownictwa Lądowego Politechniki Gdańskiej.
Rozpoczął uprawianie szermierki w Szkole Podstawowej nr 70 w Gdańsku-Oliwie w 1987 roku pod okiem Fechmistrza Longina Szmita.
W 2000 roku został nagrodzony przez Polski Komitet Olimpijski Główną Nagrodą Fair Play za uczciwą postawę podczas zawodów sportowych.
W 2003 roku uzyskał tytuł Magistra Inżyniera Wydziału Budownictwa Lądowego Politechniki Gdańskiej. Młodszy brat Agnieszki Szuchnickiej.
Od 2013 roku szczęśliwy mąż Anny Szuchnickiej oraz ojciec dwóch synów: Leon (2016) i Teodor (2020).

</doc>
<doc id="787533" url="https://pl.wikipedia.org/wiki?curid=787533" title="Henri de Baillet-Latour">
Henri de Baillet-Latour

Henri de Baillet-Latour (ur. 1 marca 1876 w Brukseli, zm. 6 stycznia 1942 tamże) – belgijski arystokrata, działacz sportowy, przewodniczący Międzynarodowego Komitetu Olimpijskiego w latach 1925–1942. Był współzałożycielem Belgijskiego Komitetu Olimpijskiego ("Comité Olympique et Interfédéral Belgique") (1906) oraz współorganizatorem Letnich Igrzysk Olimpijskich w Antwerpii (1920).

</doc>
<doc id="787534" url="https://pl.wikipedia.org/wiki?curid=787534" title="Didier Cuche">
Didier Cuche

Didier Cuche (ur. 16 sierpnia 1974 w Le Pâquier) – szwajcarski narciarz alpejski, wicemistrz olimpijski, czterokrotny medalista mistrzostw świata oraz wielokrotny zdobywca Małej Kryształowej Kuli Pucharu Świata (w gigancie, supergigancie oraz czterokrotnie w zjeździe).
Kariera.
Po raz pierwszy na arenie międzynarodowej Didier Cuche pojawił się w 1993 roku, kiedy wystąpił na mistrzostwach świata juniorów w Montecampione. Zajął tam 35. miejsce w supergigancie oraz dwunaste w zjeździe. W zawodach Pucharu Świata zadebiutował 29 grudnia 1993 roku w Bormio, gdzie zajął 57. miejsce w zjeździe. Pierwsze pucharowe punkty wywalczył blisko dwa lata później, 16 grudnia 1995 roku w Val Gardena, gdzie zajął 21. miejsce w zjeździe. W sezonie 1995/1996 punktował jeszcze czterokrotnie, zajmując ostatecznie 92. miejsce w klasyfikacji generalnej. W kolejnym sezonie nie startował po tym, jak na treningu we wrześniu 1996 roku złamał kość piszczelową i strzałkową w lewej nodze.
Przełom w karierze Szwajcara nastąpił w sezonie 1997/1998. W zawodach pucharowych punktował wielokrotnie, w tym 23 stycznia 1998 roku w Kitzbühel po raz pierwszy stanął na podium, zwyciężając w zjeździe. W zawodach tych wyprzedził dwóch Francuzów: Nicolasa Burtina i Jean-Luca Crétiera. Poza tym dzień później był drugi w zjeździe, 8 marca 1998 roku w Kvitfjell zajął trzecie miejsce w supergigancie, a 13 marca 1998 roku w Crans-Montana ponownie był drugi w biegu zjazdowym. W klasyfikacji generalnej dało mu to ósme miejsce, w klasyfikacji zjazdu był czwarty, a w supergigancie zajął szóste miejsce. W marcu 1998 roku wystartował także na igrzyskach olimpijskich w Nagano, gdzie wywalczył pierwszy w karierze medal na arenie międzynarodowej. Cuche zajął tam drugie miejsce w supergigancie, przegrywając tylko z Austriakiem Hermannem Maierem. Był to pierwszy w historii medal olimpijski dla Szwajcarii w tej konkurencji. Na tej samej imprezie zajął także ósme miejsce w zjeździe.
Przez trzy kolejne sezony nie odniósł żadnego zwycięstwa w zawodach pucharowych. Na podium stawał czterokrotnie: 12 stycznia 2000 roku w Kitzbühel był trzeci w supergigancie, 12 lutego 2000 roku w St. Anton był drugi w tej konkurencji, 3 marca 2000 roku w Kvitfjell zajął drugie miejsce w zjeździe, a 28 stycznia 2001 roku w Garmisch-Partenkirchen ponownie był trzeci w supergigancie. W tym czasie najlepsze wyniki osiągnął w sezonie 2000/2001, kiedy był dziesiąty w klasyfikacji generalnej i szósty w klasyfikacji supergiganta. W lutym 1999 roku brał udział w mistrzostwach świata w Vail, gdzie był ósmy w supergigancie, a w zjeździe zajął czternaste miejsce. Podczas rozgrywanych dwa lata późnej mistrzostw świata w St. Anton jego najlepszym wynikiem było piąte miejsce w supergigancie.
Najważniejszym punktem sezonu 2001/2002 były igrzyska olimpijskie w Salt Lake City. Zajął tam czternaste miejsce w zjeździe i dziesiąte w gigancie. Wystartował również w supergigancie, uzyskując najlepszy czas. Cuche został jednak zdyskwalifikowany po tym jak ominął jedną z ostatnich bramek na trasie. W Pucharze Świata ośmiokrotnie stawał na podium, przy czym dwukrotnie zwyciężał: 5 stycznia w Adelboden wygrał giganta, a 7 marca 2002 roku w Altenmarkt był najlepszy w supergigancie. Występy te dały mu trzecie miejsce w klasyfikacji generalnej, za Austriakiem Stephanem Eberharterem i Kjetilem André Aamodtem z Norwegii. Szwajcar był także drugi za Eberharterem w klasyfikacji zjazdu oraz czwarty w klasyfikacji giganta. Podobne wyniki osiągał w sezonie 2002/2003, który ukończył na piątej pozycji. Na podium stawał cztery razy, w tym 8 grudnia 2002 roku w Beaver Creek zwyciężył w supergigancie. W klasyfikacji tej konkurencji zajął tym razem trzecie miejsce, ulegając jedynie Eberharterowi i Marco Büchelowi z Liechtensteinu. Z mistrzostw świata w Sankt Moritz wrócił jednak bez medalu. Najlepszy wynik uzyskał tam w zjeździe, który ukończył na czwartej pozycji. Walkę o podium przegrał tam ze swym rodakiem, Bruno Kernenem o 0,16 sekundy.
Następne trzy lata Cuche plasował się poza najlepszą dziesiątką klasyfikacji generalnej Pucharu Świata. W tym czasie trzy razy stawał na podium: 30 stycznia 2004 roku w Garmisch-Partenkirchen wygrał zjazd, 19 grudnia 2004 roku w Alta Badia był trzeci w gigancie, a dwa dni później we Flachau zajął drugie miejsce w tej konkurencji. Najsłabiej prezentował się w sezonie 2005/2006, w którym po raz pierwszy od siedmiu lat Szwajcar nie stanął na podium zawodów PŚ. Znalazł się jednak w reprezentacji Szwajcarii na rozgrywane w lutym 2006 roku igrzyska olimpijskie w Turynie, gdzie zajął dwunaste miejsce w supergigancie i dziewiętnaste w gigancie. Nie wystąpił za to na rozgrywanych rok wcześniej mistrzostwach świata w Bormio, bowiem miesiąc przed imprezą na treningu w Adelboden zerwał więzadła krzyżowe w lewym kolanie i przedwcześnie zakończył sezon.
Do światowej czołówki powrócił w sezonie 2006/2007. Na podium stawał siedem razy, w tym 10 marca 2007 roku w Kvitfjell zwyciężył w zjeździe. Z pozostałych miejsc na podium jeszcze pięć wywalczył w zjeździe, a jedno w supergigancie. Ostatecznie w klasyfikacji generalnej był trzeci za Norwegiem Akselem Lundem Svindalem i Austriakiem Benjaminem Raichem. Ponadto w klasyfikacji supergiganta zajął drugie miejsce, a w zjeździe wywalczył pierwszą w karierze Małą Kryształową Kulę. W lutym 2007 roku wystąpił na mistrzostwach świata w Åre, gdzie zdobył brązowy medal w gigancie. W zawodach tych wyprzedzili go jedynie Svindal oraz kolejny Szwajcar, Daniel Albrecht. Na tej samej imprezie był także szósty w zjeździe i czwarty w supergigancie, w którym walkę o medal przegrał z Bruno Kernenem o 0,01 sekundy.
Przez kolejne trzy sezony zajmował trzecie miejsce w klasyfikacji generalnej. W każdym roku przynajmniej sześciokrotnie stawał na podium, odnosząc jednocześnie osiem zwycięstw: 14 grudnia 2007 roku w Val Gardena i 22 stycznia 2010 roku w Kitzbühel wygrywał supergiganta, 21 lutego w Sestriere i 25 października 2009 roku w Sölden zwyciężał w gigancie, a 19 stycznia 2008 roku w Kitzbühel, 28 listopada 2009 roku w Lake Louise, 23 stycznia 2010 roku w Kitzbühel oraz 6 marca 2010 roku w Kvitfjell był najlepszy w biegu zjazdowym. Dzięki temu w sezonach 2007/2008 i 2009/2010 zdobywał Małą Kryształową Kulę w klasyfikacji zjazdu, a w sezonie 2008/2009 zwyciężył w klasyfikacji giganta. Był ponadto drugi w klasyfikacji supergiganta w sezonie 2007/2008, przegrywając tylko z Hannesem Reicheltem. W 2009 roku osiągnął jeden z największych sukcesów, zdobywając złoty medal supergigancie podczas mistrzostw świata w Val d’Isère. Na tych samych mistrzostwach wywalczył także srebrny medal w zjeździe, w którym lepszy o 0,04 sekundy był Kanadyjczyk John Kucera. Cuche wystąpił także na rozgrywanych rok później igrzyskach olimpijskich w Vancouver, jednak nie zdobył medalu. Zajął tam kolejno szóste miejsce w zjeździe, dziesiąte w supergigancie oraz czternaste w gigancie.
Najlepsze wyniki w rywalizacji pucharowej osiągnął w sezonie 2010/2011, który ukończył na drugiej pozycji za Chorwatem Ivicą Kosteliciem. Szwajcar na podium plasował się sześć razy, zwyciężając trzykrotnie: 22 stycznia w Kitzbühel i 29 stycznia w Chamonix był najlepszy w zjeździe, a 13 marca 2011 roku w Kvitfjell triumfował w supergigancie. W efekcie zdobył Małe Kryształowe Kule w klasyfikacjach obu tych konkurencji, a w gigancie zajął dziewiąte miejsce. W 2011 roku wystąpił także na mistrzostwach świata w Garmisch-Partenkirchen, gdzie wywalczył srebrny medal w zjeździe. Rozdzielił tam na podium Kanadyjczyka Erika Guaya oraz Włocha Christofa Innerhofera. Trzy dni wcześniej Szwajcar zajął czwarte miejsce w supergigancie, przegrywając walkę o medal z Kosteliciem. W kolejnym sezonie kolejne siedem razy stawał na podium, wygrywając zjazdy 26 listopada w Lake Louise, 21 stycznia w Kitzbühel i 28 stycznia w Garmisch-Partenkirchen oraz supergiganta 24 lutego 2012 roku w Crans-Montana. Ostatnie podium w zawodach Pucharu Świata wywalczył 25 lutego 2012 roku Crans-Montana, gdzie był drugi w supergigancie. Karierę zakończył 17 marca 2012 podczas zawodów Pucharu Świata w austriackim Schladming, zjeżdżając na drewnianych nartach i stroju narciarskim, pochodzącym sprzed II wojny światowej. Przejazd zakończył charakterystyczną sztuczką, polegającą na wypięciu jednej narty, podrzuceniu jej nogą w powietrze, a następnie złapaniu jej jedną ręką.
Didier Cuche dziewięciokrotnie zdobywał mistrzostwo Szwajcarii, zwyciężając w supergigancie w latach 1998, 2003, 2007 i 2008, zjeździe w latach 1998, 2006 i 2011 oraz slalomie gigancie w latach 2002 i 2009. Był ponadto wybierany Szwajcarem 2011 roku oraz Sportowcem Roku w Szwajcarii w latach 2009 i 2011.

</doc>
<doc id="787535" url="https://pl.wikipedia.org/wiki?curid=787535" title="Robert Strutt">
Robert Strutt

Robert John Strutt (28 sierpnia 1875 w Terling Place w Esseksie - 13 grudnia 1947) – brytyjski arystokrata i profesor fizyki, najstarszy syn słynnego fizyka i laureata Nagrody Nobla Johna Strutta, 3. barona Rayleigh i Evelyn Balfour, córki Jamesa Maitlanda Balfoura.
Życiorys.
Robert poszedł w ślady swojego ojca i poświęcił się karierze naukowej. W latach 1908-1919 wykładał fizykę na Imperial College w Londynie, później był profesorem na tamtejszym Uniwersytecie. Od 1905 r. był członkiem Towarzystwa Królewskiego. Został odznaczony medalem Rumforda. W swoich pracach zajmował się głównie radioaktywnością. Napisał również biografie sławnych fizyków - swojego ojca i sir Josepha Thomsona. Po śmierci ojca w 1919 r. odziedziczył tytuł barona Rayleigh wraz z prawem do zasiadania w Izbie Lordów.
6 lipca 1905 r. poślubił lady Mary Hildę Clements (1875 - 7 kwietnia 1919), córkę Roberta Clementsa, 4. hrabiego Leitrim, i lady Winifred Coke, córki 2. hrabiego Leicester. Robert i Mary mieli razem trzech synów i dwie córki:
8 lipca 1920 r. poślubił Kathleen Alice Coppin-Straker, córkę Johna Coppin-Strakera. Robert i Kathleen mieli razem jednego syna:
Na cześć lorda Rayleigha nazwano jednostkę miary strumienia świetlenego używaną do opisywania zjawisk atmosferycznych takich jak np. zorze polarne; oraz jednostkę pozornej odporności akustycznej.

</doc>
<doc id="787538" url="https://pl.wikipedia.org/wiki?curid=787538" title="Biła (kompleks skoczni narciarskich)">
Biła (kompleks skoczni narciarskich)



</doc>
<doc id="787550" url="https://pl.wikipedia.org/wiki?curid=787550" title="Miller - Aichholz">
Miller - Aichholz

Ritter von Miller zu Aichholz – szlachecka rodzina austriacka wywodząca się z burżuazji, a dziś spokrewniona z wieloma rodami panującymi w Europie.
Rodzina przedsiębiorców z Tyrolu. Joseph Müller przybył do Wiednia w 1811 roku, gdzie pracował w drogeriach. W 1826 roku kupił aptekę Grittner, już 1839 roku prowadził pierwsze krajowe rafinerie cukru trzcinowego w Wiedniu. Zakładał też rodzinne fabryki włókiennicze, oraz kupował zakłady metalurgiczne w Czechach i na Śląsku. W Trieście, mieście swoich urodzin, założył filię eksportującą produkty poza Europę. Joseph nosił jeszcze nazwisko Müller Aichholz w 1845 roku, bo tak podpisywał się jako szef rodzinnego biura w Trieście. Następnie rodzina ta używała od 1860 roku nazwiska Miller Aichholz, a od 1865 roku już nazwiska Ritter von Miller Aichholz.

</doc>
<doc id="787555" url="https://pl.wikipedia.org/wiki?curid=787555" title="Cp">
Cp



</doc>
<doc id="787561" url="https://pl.wikipedia.org/wiki?curid=787561" title="Centrum (kompleks skoczni narciarskich)">
Centrum (kompleks skoczni narciarskich)



</doc>
<doc id="787563" url="https://pl.wikipedia.org/wiki?curid=787563" title="Du">
Du



</doc>
<doc id="787568" url="https://pl.wikipedia.org/wiki?curid=787568" title="Lauri Hakola">
Lauri Hakola

Lauri Hakola (ur. 13 grudnia 1979 w Oulu) – fiński skoczek narciarski i trener.
Jest członkiem klubu sportowego Puijon Hiihtoseura. Dziesięciokrotnie wystąpił w Pucharze Świata. Jego trenerem był Petteri Mömmö. Jego debiut w Pucharze Świata, wraz z jego pierwszymi punktami tej imprezy, miał miejsce 4 marca 1998 w Kuopio. Występował również w Pucharze Kontynentalnym.
Od sezonu 2018/2019 trener reprezentacji Finlandii.

</doc>
<doc id="787572" url="https://pl.wikipedia.org/wiki?curid=787572" title="Opel Omega Evolution 500">
Opel Omega Evolution 500



</doc>
<doc id="787577" url="https://pl.wikipedia.org/wiki?curid=787577" title="Cërrik">
Cërrik

Cërrik – miasto w Albanii w okręgu Elbasan, w obwodzie Elbasan. Jest położone na wysokości 69 m n.p.m. Prawa miejskie posiada od 1952 r. Liczba mieszkańców wynosi około 14 300 (2005).
Cërrik jest ośrodkiem przemysłu petrochemicznego.

</doc>
<doc id="787581" url="https://pl.wikipedia.org/wiki?curid=787581" title="Kolegiata św. Marcina w Opatowie">
Kolegiata św. Marcina w Opatowie

Kolegiata św. Marcina w Opatowie – romański kościół parafialny pw. Świętego Marcina z Tours ulokowany w Opatowie, w województwie świętokrzyskim. Jest to najcenniejszy zabytek Opatowa. Posiada status kolegiaty.
Historia.
Pierwsza wzmianka o kanonikach opatowskich pochodzi z roku 1206. Zaginęły ślady, kto był rzeczywistym fundatorem tej świątyni: jedni za Janem Długoszem twierdzą, że syn Bolesława Krzywoustego książę Henryk Sandomierski, krzyżowiec, wybudował tu klasztor dla sprowadzonych z Jerozolimy templariuszy, lecz pobyt templariuszy w Opatowie jest kwestionowany. Inni przypisują kościół cystersom lub benedyktynom. Zygmunt Świechowski zwraca uwagę, że nie zachował się żaden dokument poświadczający czas rozpoczęcia czy zakończenia budowy kolegiaty. Tylko na podstawie wprowadzenia wspólnot kolegiackich oraz w oparciu o możliwość datowania określonych form detalu architektonicznego można przypuszczać, że czas wznoszenia kolegiaty przypadł na drugą ćwierć XII w. i przeciągnął się nieco poza połowę tego stulecia. Wybudowana w stylu romańskim świątynia zawiera wiele elementów gotyku oraz późniejsze renesansowe i barokowe szczegóły.
Kościół.
Kościół św. Marcina, wzniesiony z okolicznych ciosów piaskowca krzemienistego, jest trójnawową bazyliką z transeptem, z dwoma wieżami od zachodu oraz trzema apsydami od wschodu. Między wieżami znajduje się portal główny, romański z osadzonym na nim gotyckim portalem. W fasadzie zachodniej zwraca uwagę fryz z reliefem zoomorficznym. Romański portal znajduje się również w kruchcie północnej, ozdobiony motywami roślinnymi, w które wkomponowano herby Łabędź i Odrowąż. W nawach bocznych kolegiaty są osłonięte dawne romańskie okienka.
Nawa główna budowli pochodzi prawdopodobnie z XVI wieku. Pokryta jest późnogotyckim sklepieniem kolebkowym. Zastąpiło ono pierwotny drewniany strop.
Przebudowy.
Kolegiata opatowska, zachowana w pierwotnym obrębie murów, uległa w ciągu swego istnienia kilku przebudowom. Pierwsza, znaczniejsza przebudowa obiektu miała miejsce w drugiej ćwierci XIII w., którą prawdopodobnie przeprowadził warsztat cysterskich budowniczych czynnych przy wznoszeniu zabudowań opactwa w Wąchocku. Najpoważniejsza przebudowa nastąpiła w pierwszej połowie XVI w., po spaleniu kościoła w 1502 r., podczas napaści Tatarów na Małopolskę.
Wnętrze.
Wnętrze kościoła pokryte jest polichromią barokową z XVIII wieku w kolorystyce błękitno-różowej i nadają wnętrzu bardzo specyficzny klimat. Na ścianach prezbiterium widnieją malowidła historyczno-batalistyczne. Z prawej strony znajduje się obraz przedstawiający „Bitwę na Psim Polu”. Po stronie lewej znajduje się malowidło ukazujące „Bitwę pod Grunwaldem” w 1410 roku i triumf wojsk Władysława Jagiełły.
W północnej części jest kolejny obraz batalistyczny „Bitwa pod Wiedniem”. Przedstawia on husarię Jana III Sobieskiego, walczącą z Turkami pod Wiedniem. Mury nawy głównej, nad arkadami, pokryte zostały scenami alegorycznymi, natomiast na sklepieniu są sceny z życia św. Marcina. Wyposażenie wnętrza kolegiaty pochodzi z XVIII wieku. W ołtarzu – na przedłużeniu prawej, południowej nawy jest obraz Matki Boskiej z Dzieciątkiem z XVI wieku. Przypuszcza się, że został on namalowany przez Włocha Timoteo Viti z Urbino.
W transepcie przy lewej, północnej nawie znajduje się renesansowy nagrobek rodziny Szydłowieckich: Kanclerza Wielkiego Koronnego Krzysztofa i jego syna Zygmunta. Poniżej leżącej w zbroi postaci kanclerza znajduje się renesansowa płaskorzeźba wykonana w brązie, pochodząca z warsztatu Bartolommeo Berrecciego przedstawiająca tzw. "Lament Opatowski". Płaskorzeźba ta będąca arcydziełem sztuki okresu renesansu i świadcząca zarazem o wielkim kunszcie ówczesnych polskich rzemieślników przedstawia 41 postaci opłakujących zmarłego kanclerza, właściciela miasta Opatowa i odnowiciela kolegiaty – Krzysztofa Szydłowieckiego. Wśród tych postaci jest król Zygmunt I Stary, dostojnicy państwowi, dworzanie, muzycy, śpiewacy i członkowie rodziny Szydłowieckich. Płaskorzeźba pochodzi prawdopodobnie z 1541 roku. Obok niej znajduje się nagrobek córki kanclerza Anny, wykonany z węgierskiego marmuru.
Z okresu renesansu zachował się również w kolegiacie drewniany strop pod chórem, zdobiony kasetonami i polichromią.
Poza wymienionymi dziełami sztuki w kolegiacie znajduje się jeszcze wiele innych cennych przedmiotów. Monstrancja w stylu regencji z ok. 1730 roku, dwa kielichy barokowe: ok. poł. w. XVII i w. XVIII gładki, z pateną, pacyfikał rokokowy z 1752 roku z herbami Odrowąż, Jastrzębiec, Łabędź, Sulima. Ornaty z tkaniny renesansowej z XVI wieku, haftowany z XVII wieku, aplikowany w bukiety kwiatowe z datą 1741 roku i wiele innych.
Aktualnie kolegiata poddawana jest gruntownemu remontowi, dzięki czemu odsłonięto szereg nowych i nieznanych wcześniej malowideł. Obok Kolegiaty stawiana jest plebania zwana „Antoniówką” od imienia pomysłodawcy księdza prałata Antoniego Gnoińskiego.
Biblioteka.
W bibliotece stanowiącej archiwum znajdują się dokumenty i rękopisy m.in.: akt kupna Opatowa od biskupów lubuskich przez Krzysztofa Szydłowieckiego 1514; tzw. „Przywilej Opatowski” nadany kolegiacie przez Krzysztofa Szydłowieckiego 1519, w formie karty pergaminowej z miniaturami wykonanymi przez Stanisława Samostrzelnika: na lewym marginesie przedstawia klęczącego kanclerza z proporcem i herbem oraz nad nim postać Św. Marcina na koniu. Biblioteka zawiera manuskrypty, inkunabuły oraz starodruki. Niestety, obecnie księgozbiór znajduje się w bardzo złym stanie (zagrzybienie). Ważne miejsce zajmuje księgozbiór dzieł teologicznych i filozoficznych w liczbie ok. 500 woluminów, m.in. dzieła Cycerona, Arystotelesa, Jana Chyzostoma, Augustyna.
Odkryty nagrobek.
Podczas prac konserwatorskich prowadzonych w 2003 w kapitularzu Kolegiaty odkryto kamienny nagrobek. Łacińska inskrypcja informuje, iż nagrobek ufundował w 1530 starosta solecki Baltazar Sobek z Sulejowa swojej ukochanej żonie Marynie. Na nagrobku znajduje się herb Leliwa, którym pieczętował się ojciec Maryny – podskarbi ziemski litewski Abraham Ezofowicz (nobilitowany przez Zygmunta I w Wilnie 1 lipca 1507). Baltazar Sobek i Maryna pozostawili trzech synów, Krzysztofa, Mikołaja i Stanisława. Najmłodszy syn Stanisław Sobek z Sulejowa przeszedł do historii jako podskarbi wielki koronny.

</doc>
<doc id="787602" url="https://pl.wikipedia.org/wiki?curid=787602" title="Douglas DC-1">
Douglas DC-1

DC-1 ("Douglas Commercial" 1) – amerykański prototypowy samolot pasażerski. Pierwszy samolot z linii "Douglas Commercial". Wyprodukowano tylko 1 egzemplarz. Na jego bazie zbudowano wersję produkcyjną DC-2.
Historia.
Geneza.
31 marca 1931 roku, należący do linii lotniczej Transcontinental and Western Air (późniejsze Trans World Airlines) Fokker F-10 z sześcioma pasażerami na pokładzie i dwuosobową załogą, rozbił się tuż po starcie z lotniska w Kansas City w Missouri. Wszyscy obecni na pokładzie zginęli. Przyczyną katastrofy było urwanie się drewnianego skrzydła samolotu w trakcie lotu. Katastrofa odbiła się szerokim echem w ówczesnej amerykańskiej prasie. Na pokładzie znajdował się ceniony gracz a następnie trener drużyny futbolowej Uniwersytetu w Notre Dame, Knute Rockne. Efektem katastrofy było wydanie przez amerykański nadzór lotniczy przepisów, nakładających na przewoźników obowiązek częstej kontroli drewnianych struktur skrzydeł ówczesnych samolotów pasażerskich. Kontrole były na tyle czasochłonne i kosztowne, iż doprowadziły do niemal całkowitego wycofania z obsługi pasażerskich połączeń lotniczych maszyn o drewnianej konstrukcji, takich jak np. Fokker F-10. Ich miejsce zajęły pasażerskie maszyny o wytrzymalszej, metalowej konstrukcji. Chcąc ratować swoją reputacje i będąc zmuszonym do odnowienia swojej floty, TWA rozpoczęła poszukiwania następców maszyn o drewnianej konstrukcji, głównie był to model Fokker F.VII. W kręgu zainteresowań znalazł się metalowy Boeing 247. Jednak z powodu przejęcia całej produkcji przez Boeing Air Transport, późniejsze linie United Airlines, samolot był poza zasięgiem TWA.
Projekt.
Brak możliwości pozyskania istniejącej już konstrukcji, skłoniły TWA do rozpisania konkursu na całkowicie nowy samolot pasażerski. Wymagania jakie stawiały przed nową maszyną TWA obejmowały metalową konstrukcję skrzydeł i kadłuba, trzy silnik Wasp o mocy 500 - 550 KM, maksymalną masę startową rzędu 6440 kg. Zdolność do lotów nocnych, pojemność zbiorników paliwa umożliwiająca lot na odległość 1737 km z prędkością 241 km/h. Prędkość maksymalna miała wynosić 297 km/h a przelotowa 235 km/h. Samolot z dwuosobową załogą miał zabierać na pokład dwunastu pasażerów. Wyposażenie miało obejmować chowane podwozie. TWA wymagała również aby samolot mógł się utrzymać w powietrzu i bezpiecznie wylądować z niesprawnym jednym silnikiem. Dostarczony przez Douglasa prototyp przewyższał te wymagania, mimo wyposażenia w jedynie 2 silniki. Samolot wyposażony był w śmigła z łopatami o zmiennym skoku. Komfort pasażerów zwiększony był przez wytłumienie kabiny.
Podczas półrocznego testowania samolot odbył ponad 200 lotów, które wykazały wyższość DC-1 nad popularnymi samolotami tamtego okresu (Fokker F.VII, Ford Trimotor). DC-1 był w stanie przelecieć Stany Zjednoczone, z zachodniego na wschodnie wybrzeże, w 13 godzin i 5 minut. W kwietniu 1935 pobił rekord prędkości na trasie z Los Angeles do Nowego Jorku, pokonując ją w czasie 11 godzin i 5 minut.
TWA zaakceptowało prototyp, z pewnymi modyfikacjami (zwiększenie liczby miejsc do 14, mocniejsze silniki) i złożyło zamówienie na 20 sztuk. Doprowadziło to do powstania DC-2.
W 1935 samolot został sprzedany hiszpańskim liniom "Líneas Aéreas Postales Españolas". W 1940 uległ wypadkowi i nie został naprawiony.

</doc>
<doc id="787608" url="https://pl.wikipedia.org/wiki?curid=787608" title="DC-1">
DC-1



</doc>
<doc id="787613" url="https://pl.wikipedia.org/wiki?curid=787613" title="John Lyon-Dalberg-Acton (3. baron Acton)">
John Lyon-Dalberg-Acton (3. baron Acton)

John Emerich Henry Lyon-Dalberg-Acton (15 grudnia 1907 – 23 stycznia 1989), brytyjski arystokrata, najstarszy syn Richarda Lyon-Dalberg-Actona, 2. barona Acton, i Dorothy Lyon, córki Thomasa Henry'ego Lyona.
Wykształcenie odebrał w Downside School w Bath, Royal Millitary College w Sandhurst i w Trinity College w Cambridge. Po śmierci ojca w 1924 r. odziedziczył tytuł barona Astor i zasiadł w Izbie Lordów. Osiągnął rangę majora Artylerii Królewskiej w Armii Terytorialnej. Walczył podczas II wojny światowej. W 1945 r. został kawalerem Orderu Imperium Brytyjskiego. Został odznaczony Territorial Decoration. W 1964 r. został kawalerem Orderu Świętego Michała i Świętego Jerzego. Pełnił również funkcję zastępcy Lorda Namiestnika Shropshire.
25 listopada 1931 r. poślubił Daphne Strutt (ur. 5 listopada 1911), córkę Roberta Strutta, 4. barona Rayleigh i lady Mary Clements, córki 4. hrabiego Leitrim. John i Daphne mieli razem pięciu synów i sześć córek:

</doc>
<doc id="787620" url="https://pl.wikipedia.org/wiki?curid=787620" title="Gdańska Kolej Dojazdowa">
Gdańska Kolej Dojazdowa

Gdańska Kolej Dojazdowa (skrót: GKD) – nieistniejąca już sieć kolei wąskotorowych na obszarze Żuław.
Historia.
Powstanie kolei.
Pierwszy odcinek kolei wąskotorowej na Żuławach liczył 4,5 km i powstał prawdopodobnie około 1886 roku. Połączył cukrownię w Nowym Stawie z miejscowością Dębina Południe i obsługiwany był trakcją konną. W roku 1891 cukrownia w Nowym Stawie otrzymała koncesję na budowę kolejki wąskotorowej prowadzonej przez trakcję mechaniczną o rozstawie szyn 750 mm.
Na lewym brzegu Wisły pierwszą wąskotorową kolej, również do przewozu buraków cukrowych, wybudowała cukrownia w Cedrach Wielkich. Pierwszy odcinek, o nietypowym rozstawie szyn 780 mm, został oddany do użytku w 1888 roku. Długość sieci tej kolei osiągnęła 28 km i połączyła cukrownię w Cedrach Wielkich ze stacją kolejową w Pszczółkach.
Przez następne lata rozwijała się sieć kolejek cukrowniczych.
W 1898 roku powstała spółka Nowostawsko-Lisewkiej Małej Kolei ("Neutech-Liessauer Kleinbahn"), rok później powstała Spółka Akcyjna Zachodniopruskich Małych Kolei ("Westpreussische Kleinbahnen Akiten-Gesselschaft").
17 sierpnia 1905 zostało uruchomione połączenie kolejowe do Świbna przez most nad śluzą w Przegalinie. Pociągi dojeżdżały do stacji "Lewy Brzeg Wisły" na obszarze Wyspy Sobieszewskiej, przeprawiały się na drugą stronę Przekopu Wisły promem kolejowym do stacji "Prawy Brzeg Wisły" w sąsiedztwie Mikoszewa i kontynuowały podróż do Sztutowa, Nowego Dworu lub Malborka. Ponadto uruchomiono linię okrężną Przejazdowo – Koszwały przez Giemlice. Również w 1905 powstała wąskotorowa infrastruktura dworcowa na obszarze gdańskiego Rudna – stacja kolejowa Gdańsk Wąskotorowy (niem. "Danzig Kleinbahnhof") w okolicy dzisiejszego stadionu żużlowego i Bramy Żuławskiej.
Eksplotacja kolei w czasach niemieckich.
W czasach Wolnego Miasta Gdańska cała sieć kolei wąskotorowej, mimo rozdzielenia granicami, pozostała pod zarządem WKAG ("Westpreuβische Kleinbahnen Aktien-Gesellschaft" – Zachodniopruska Spółka Akcyjna Kolei Lokalnych) i nie została przejęta przez PKP. Osobliwością tej kolejki były tzw. pociągi teatralne oraz pociąg kąpielowy z Gdańska do Stegny i Sztutowa. W latach 1923–1925 kursował pociąg przyspieszony w relacji Malbork – Nowy Dwór Gdański – Stegna – Świbno – Koszwały – Gdańsk i z powrotem. Zniszczoną przez działania wojenne kolejkę uruchomiono w lipcu 1948 i wznowiono przeprawę promową.
Zniszczenie i odbudowa kolei.
W czasie II wojny światowej koleją przewożono więźniów do obozu Stutthof. W 1945 zbliżający się front spowodował budowę linii Sztutowo – Krynica Morska – Piaski – Alttief, którą ewakuowano ludność i wojsko.
Po zalaniu Żuław 2/3 kolei znalazło się pod wodą, w tym warsztaty w Lisewie i Nowym Dworze Gd.
Odbudową kolei zajmował się Zarząd Gdańskich Kolei Wąskotorowych utworzony w Nowym Stawie przez DOKP w Gdańsku. Sukcesywnie oddawano kolejne odcinki do ruchu. Przejściowo przebudowano odcinek Nowy Staw – Nowy Dwór Gdański z 1435 mm na 750 mm. W 1948 długość czynnych torów na Gdańskich Kolejach Wąskotorowych wynosiła 197 km, a trzy lata później już 295 kilometrów.
Kolej w czasach socjalizmu.
W latach 40. i 50. na kolei dojazdowej panował bardzo intensywny ruch pociągów, a prom parowy na Wiśle pracował przez całą dobę na „pełnych obrotach”. Jednak brak należytej konserwacji i różne meandry biurokracji doprowadziły do tego, że ponad 50-letni prom trzeba było w 1955/1956 wycofać z eksploatacji. Od tego czasu nie istniała już przeprawa taboru przez Przekop Wisły a pasażerowie korzystali z promu drogowego „Wisła” oddalonego 300 m od stacyjek "Prawy Brzeg Wisły" i "Lewy Brzeg Wisły".
W końcu lat sześćdziesiątych rozpoczął się okres likwidacji sieci kolei wąskotorowej na Żuławach. W latach 1967–68 likwidacji uległ odcinek Malbork – Jasna (Świetliki), a w roku 1969 rozebrano linię Jeziernik – Żuławki.
Wiosną 1965 obsługę większości pociągów pasażerskich przejęły wagony motorowe zbudowane w warsztatach w Lisewie i kolejka zaczęła być częściej używana. Ówczesna polityka transportowa spowodowała zawieszenie w 1971 kursowania pociągów na odcinkach Koszwały – "Lewy Brzeg Wisły" i "Prawy Brzeg Wisły" – Stegna, a w 1974 zlikwidowano całą lewobrzeżną część sieci. Likwidacji uległa również infrastruktura (stacja, warsztaty i parowozownia Gdańsk Wąskotorowy) a tabor przekazano na prawobrzeżną część kolei.
Na prawym brzegu z myślą o turystach, na odcinku Prawy Brzeg Wisły – Sztutowo uruchomiono w czerwcu 1978 roku specjalny pociąg o szumnej nazwie „Jantar Express”. Mimo to, począwszy od końca lat 80. XX w., rozpoczął się proces stopniowego zawieszania przez PKP ruchu pasażerskiego na kolejnych liniach Gdańskich Kolei Dojazdowych: 1 września 1988 na linii Lisewo – Pogorzała Wieś – Kałdowo, 1 października 1992 na linii Kałdowo – Lipinka – Nowy Dwór Gdański, na jesieni 1995 na odcinku Lisewo – Nowy Dwór Gdański.
Pod koniec lat 90. pozostałości kolejki wąskotorowej na lewej stronie Wisły zostały rozkradzione lub rozebrane, a tabor przeznaczono na złom. Ostatnie ślady gdańskiej wąskotorówki można jeszcze zobaczyć na mostach w Przegalinie, koło Cedr Małych i nad Opływem Motławy w Gdańsku.
8 września 1996 roku zawieszono ruch pasażerskich na pozostałych czynnych liniach GKD, tj. Prawy Brzeg Wisły - Sztutowo i Stegna - Nowy Dwór Gdański. Pociągi towarowe kursowały jeszcze podczas kampanii cukrowniczej 1996/97 dla Cukrowni Nowy Staw. 30.11.1996 r. odbył się pożegnalny przejazd wagonem motorowym MBxd2. Niedługo potem rozpoczął się proces likwidacji fizycznej i administracyjnej GKD.
Linie kolejowe wchodzące w skład Gdańskich Kolei Dojazdowych.
Część prawobrzeżna
Część lewobrzeżna

</doc>
<doc id="787622" url="https://pl.wikipedia.org/wiki?curid=787622" title="Baron Acton">
Baron Acton

Baroneci Acton of Aldenham
Baronowie Acton 1. kreacji (parostwo Zjednoczonego Królestwa)

</doc>
<doc id="787625" url="https://pl.wikipedia.org/wiki?curid=787625" title="Osłona ablacyjna">
Osłona ablacyjna



</doc>
<doc id="787626" url="https://pl.wikipedia.org/wiki?curid=787626" title="Struktura prosta">
Struktura prosta



</doc>
<doc id="787633" url="https://pl.wikipedia.org/wiki?curid=787633" title="SOR Libchavy">
SOR Libchavy

SOR Libchavy spol. s r.o. – czeski producent autobusów z miejscowości Libchavy w pobliżu Uścia nad Orlicą (w kraju pardubickim sąsiadującym z Polską).
Historia.
W latach 80 XX w. w Libchavach powstały zakłady zajmujące się remontami maszyn rolniczych. Z czasem rozwinęły one własną produkcję maszyn rolniczych. W 1991 roku przedsiębiorstwo sprywatyzowano i sprzedano 4 inwestorom indywidualnym. Nieco później dołączyły do nich 4 kolejne osoby, które w ramach restrukturyzacji odeszły z firmy Karosa. Rozpoczęto produkcję przyczep mieszkalnych dla robotników, głównie na eksport do Niemiec, oraz do samochodów osobowych o długości 3,5 do 5 metrów.
W 1994 roku powstały prototypy małych międzymiastowych autobusów integralnych klasy mini (7,5 m), wyposażonych w tylny silnik Perkins i automatyczną skrzynię biegów Voith. Rok później, autobusy te jako "SOR C 7,5" i "SOR B 7,5" weszły do produkcji ze zmienionym układem napędowym (silnik i skrzynia biegów Iveco), a w następnych latach dołączały kolejne modele i odmiany. Od 1997 roku modele o długości 9,5 m, od 2001 roku o długości 10,5 m, zaś od 2003 roku o długości 12 m. Obok silników firmy Iveco (głównie z rodzin Tector i Cursor) zaczęto stosować również silniki Cummins, zwłaszcza przystosowane do napędu CNG.
Do 1999 roku podstawowe prace konstrukcyjne realizowano w Dolni Libchavy (część miejscowości Libchavy), a elementy wykończenia i wyposażenia montowano w firmie Teroz FDH w Litomyślu. Później całość produkcji skoncentrowano w macierzystej fabryce.
Produkowane przez SOR modele należą do kilku stopniowo powiększających się rodzin autobusów budowanych modułowo. Seria B to wysokopodłogowe autobusy miejskie. Od 2004 roku produkowana jest seria BN, z charakterystyczną, stopniowo podnoszącą się ku tyłowi linią okien i dachu, obejmująca niskowejściowe autobusy miejskie, zaś seria C – międzymiastowe, a seria LC oraz LH – dalekobieżne i turystyczne (wysokopokładowe, czyli kombi, na bazie międzymiastowych serii C). Produkowane są również międzymiastowe modele niskowejściowe (low entry) serii CN: "SOR CN 9,5", "SOR CN 10,5" oraz "SOR CN 12", na bazie odpowiadających im długością modeli z serii "BN", o zwiększonej liczbie miejsc siedzących. Od drugiej połowy 2007 roku uzupełniła je czwarta seria NB – w pełni niskopodłogowych autobusów miejskich. Obejmuje ona modele "SOR NB 12" oraz "SOR NB 18" (o długości 18,75 m). Seria ta może także występować w odmianie lokalnej NC, jako "SOR NC 12" i "SOR NC 18". Produkcję odmiany "NC 18" rozpoczęto w 2008 roku. Powstał również pierwszy trolejbus "SOR TN 12" (z przeznaczeniem dla odbiorców na wschodzie, stąd rosyjski napęd), oparty na modelu "SOR NB 12". Jest on również oznaczany jako "SOR TN 12A". W 2008 roku prowadzono także pojazdy napędzane gazem ziemnym CNG. W ich nazwie występuje litera G, oznaczająca silnik zasilany CNG. Jest to silnik Cummins CGe 280 o mocy 209 kW, spełniający normę Euro 4. Stosowana jest również automatyczna skrzynia biegów firmy Allison. Planowano bądź przygotowywano również niskowejściowe (low entry), międzymiastowe autobusy "SOR BN 9,5 Intercity" oraz "SOR BN 10,5 Intercity" (zbliżone konstrukcyjnie do modelu "SOR CN 12").
Poszczególne modele w rodzinie różnią się długością, o czym informuje liczba znajdująca się przy symbolu serii. Obecnie produkowane są modele o długościach 9,5 m, 10,5 m, 12 m oraz 18 m. W 2001 roku zaniechano produkcji autobusów o długości 7,5 m (łącznie, w latach 1995–2001, powstało 142 szt. modeli o tej długości). Zakończono również produkcję autobusów miejskich serii "B" i dalekobieżnych serii "LC".
Modułowa konstrukcja autobusów SOR Libchavy ma wiele zalet. Skraca czas i koszty opracowywania nowych modeli (np. wprowadzając modele o długości 9,5 m wykorzystano 80% części z modeli o długości 7,5 m), zmniejsza koszty produkcji przez wydłużenie serii, zapewnia rodzinne podobieństwo, oraz zmniejsza koszty serwisu i eksploatacji u odbiorców.
Produkcja i sprzedaż stopniowo rośnie. W kolejnych latach wynosiła ona: 1998 – 74 szt., 1999 – 84 szt., 2000 – 115 szt., 2001 – 193 szt., 2002 – 218 szt., 2003 – 229 szt., 2004 – 240 szt., 2005 – 256 sztuk. Od 2006 roku fabryka produkuje rocznie około 400 sztuk autobusów (410 szt. w 2006 r., w 2007 r. – 418 szt., plan 2008 r. – 460 szt.), z czego około 50% przeznacza na eksport. Zatrudnienie wynosi około 450 osób. Autobusy eksportuje do takich krajów jak: Słowacja (drugie miejsce na rynku, podobnie jak w Czechach), Rosja, Serbia, Mołdawia, Ukraina, Belgia, Holandia, Luksemburg, Niemcy, Bułgaria, Estonia i Polska.
Producent w 2007 r. samodzielnie sprzedał pierwsze pojazdy do Polski, za pośrednictwem powołanej spółki dystrybucyjnej SOR Poland (ze 100% udziałem SOR Libchavy). Wykorzystano do tego celu tradycyjną współpracę z grupą Veolia Transport (Connex). W bazach na terenie Polski powstały punkty serwisowe autobusów SOR Libchavy.
Na licencji SOR Libchavy od 1998 r. produkuje autobusy węgierska firma Kravtex.
W 1997 roku SOR Libchavy sprzedał polskiej "SorPol sp. z o.o." z Głogowa licencję na produkcję kilku swoich modeli (o długości 7,5 i 9,5 m). Do 1999 r. sprzedała ona łącznie 12 sztuk licencyjnych autobusów.
W 2001 roku producent sprzedał licencję firmie "Kujawskie Zakłady Naprawy Samochodów" z Solca Kujawskiego, która pod koniec roku rozpoczęła produkcję modeli Solbus B9,5 i Solbus C 9,5. Ich sprzedaż była niewielka (w latach 2001–2002 sprzedano 18 szt.). Dlatego w połowie 2003 r. firma "KZNS" ogłosiła upadłość, a część majątku wykorzystywaną do produkcji autobusów odkupiła firma Blue Line, powołując w jej miejsce spółkę Fabryka Autobusów „Solbus”. Po odnowieniu licencji, wznowiono wytwarzanie autobusów według projektu SOR. Na podstawie paragrafu 515 czeskiego kodeksu handlowego 15 marca 2006 r. przedsiębiorstwo SOR Libchavy wypowiedziało umowę licencyjną. Wypowiedzenie weszło w życie po roku, czyli 31 marca 2007 roku.
SOR Libchavy wykupił, od dotychczasowych właścicieli spółki, słowacki fundusz leasingowy. Nowy właściciel podjął m.in. decyzję o zastąpieniu dotychczasowego dystrybutora swoich produktów w Polsce, "Zakładu Naprawy Samochodów" z Solca Kujawskiego, samodzielnym przedstawicielstwem. W ramach rozliczenia dotychczasowej współpracy m.in. odkupił homologację na rynek polski autobusu "SOR C12".
Prototypy.
W czerwcu 2010 roku SOR Libchavy zaprezentowało pierwszy autobus elektryczny EBN 10,5. Prototyp rozpoczął testy w Ostrawie.

</doc>
<doc id="787636" url="https://pl.wikipedia.org/wiki?curid=787636" title="Łącznik (astronautyka)">
Łącznik (astronautyka)

Łącznik (adapter) – przedział rakiety nie zawierający elementów układu napędowego, służący do połączenia dwóch stopni rakiety, lub członu napędowego z członem końcowym (zawierającym ładunek użyteczny).

</doc>
<doc id="787640" url="https://pl.wikipedia.org/wiki?curid=787640" title="Aerozine 50">
Aerozine 50

Aerozyna 50 () – dwuskładnikowe ciekłe paliwo rakietowe. Składa się z hydrazyny i 1,1-dimetylohydrazyny w stosunku masowym 1:1. Stosowana jako reduktor w paliwach hipergolowych, np. do napędu silników modułu księżycowego LM w programie Apollo.

</doc>
<doc id="787642" url="https://pl.wikipedia.org/wiki?curid=787642" title="Centrum Sportowo-Biznesowe w Elblągu">
Centrum Sportowo-Biznesowe w Elblągu

Centrum Sportowo-Biznesowe w Elblągu – największa hala sportowa w Elblągu, w której swoje spotkania rozgrywają elbląskie drużyny piłki ręcznej. Budowę rozpoczęto we wrześniu 2004 roku, a ukończono w grudniu 2006.
Historia.
Powstanie nowej hali sportowej w Elblągu planowano od dawna. Do tej pory elbląskie drużyny, różnych dyscyplin sportowych, swoje zawody rozgrywały w starej hali sportowej Miejskiego Ośrodka Sportu i Rekreacji, przy ulicy Kościuszki. Co prawda w latach 80. XX wieku rozpoczęto budowę nowej hali w Parku Modrzewie, przy ulicy Mazurskiej, jednak zmiany ustrojowe jakie nastąpiły w Polsce po roku 1989, pokazały, że w mieście są ważniejsze inwestycje do zrealizowania. Z czasem niedokończona budowa niszczała, bardziej wartościowe elementy ukradziono, aż w roku 2005 dokonano rozbiórki niedokończonego obiektu. Dostosowanie starego projektu do dzisiejszych wymagań byłoby zbyt kosztowne, dlatego jeszcze przed usunięciem resztek fundamentów, postanowiono znaleźć inną lokalizację dla nowej hali. Wstąpienie Polski do Unii Europejskiej pozwoliło na znalezienie dodatkowych funduszy, dzięki którym rozpoczęto budowę. Nowa hala, mieszcząca się przy ulicy Grunwaldzkiej, została ukończona w 2006 roku, a już na początku roku 2007, piłkarki ręczne Startu Elbląg, meczem z Sośnicą Gliwice rozpoczęły zmagania w nowym obiekcie.
Przeznaczenie.
Hala jest obiektem, który ma służyć przede wszystkim elbląskim zespołom piłki ręcznej. Mają być na niej również organizowane inne imprezy sportowe, takie jak np. turnieje tańca. W Elblągu co roku organizowany jest Międzynarodowy Turniej Tańca Baltic Cup, którego organizatorem jest formacja taneczna Jantar Elbląg. Przewidziano także organizację na hali wystaw, koncertów i innych imprez kulturalnych. Trener reprezentacji piłkarzy ręcznych zapowiedział, że istnieje możliwość rozegrania na obiekcie meczu międzypańśtwowego jego drużyny. Z hali korzystają studenci wyższej uczelni PWSZ Elbląg, która sąsiaduje z budynkiem.
Inkubator przedsiębiorczości.
W hali powstał inkubator przedsiębiorczości, który ma pomóc elbląskim absolwentom PWSZ oraz Politechniki Gdańskiej założenie firm informatycznych. Powstało 35 boxów, w których mają się one mieścić. Korzystanie z nich kosztuje niewiele, a po dwóch latach firma musi zmienić miejsce funkcjonowania.

</doc>
<doc id="787646" url="https://pl.wikipedia.org/wiki?curid=787646" title="Lord of the Flies">
Lord of the Flies

Lord of the Flies (ang. "Władca much") – singel brytyjskiej heavymetalowej grupy Iron Maiden wydany w 1996. Singel promuje płytę "The X Factor". Piosenka jest oparta na książce Władca much.
Utwór „My Generation” (ang. "moje pokolenie") to cover grupy The Who. Piosenka pochodzi z płyty "My Generation".
Ostatnia ścieżka – „Doctor Doctor” (ang. "doktorze, doktorze") – jest zapożyczona z twórczości zespołu UFO (dokładnie z płyty "Phenomenon").
„Lord of the Flies” to jedna z pięciu piosenek, które zostały nagrane z Blaze’em Bayleyem i były wykonywane na koncertach z Bruce’em Dickinsonem (pozostałe to „Futureal”, „Man on the Edge”, „Sign of the Cross” i „The Clansman”).

</doc>
<doc id="787651" url="https://pl.wikipedia.org/wiki?curid=787651" title="Rozsiane wykrzepianie wewnątrznaczyniowe">
Rozsiane wykrzepianie wewnątrznaczyniowe



</doc>
<doc id="787653" url="https://pl.wikipedia.org/wiki?curid=787653" title="Rak kolczystokomórkowy skóry">
Rak kolczystokomórkowy skóry

Rak kolczystokomórkowy skóry, rak płaskonabłonkowy skóry – nowotwór złośliwy skóry wywodzący się z komórek naskórka. Rokuje gorzej niż rak podstawnokomórkowy skóry; w przeciwieństwie do niego daje przerzuty, głównie do węzłów chłonnych i odznacza się szybszym wzrostem. Nowotwór ten najczęściej powstaje na podłożu stanów przedrakowych, a czynnikami prowokującymi nowotworzenie są drażnienie mechaniczne, ekspozycja na działanie środków chemicznych i na promieniowanie.
Epidemiologia.
Rak kolczystokomórkowy jest drugim pod względem częstości występowania (po raku podstawnokomórkowym) nowotworem skóry i stanowi 20% wszystkich nowotworów złośliwych skóry niebędących czerniakami. Jest częstszy u ludzi rasy białej niż u ludzi rasy czarnej i częstość zachorowań wzrasta z wiekiem: jest najczęstszym nowotworem starszych osób. Z wyjątkiem zmian zlokalizowanych na dolnej części goleni, jest częstszy u mężczyzn niż u kobiet. Wykazano też odwrotnie proporcjonalną zależność częstości występowania raka kolczystokomórkowego skóry od szerokości geograficznej: podwaja się ona co 8–10 stopni szerokości geograficznej, osiągając najwyższą wartość na równiku. Uważa się ponadto, że w ciągu ostatnich kilku dziesięcioleci częstość raka kolczystokomórkowego znacząco wzrosła.
Czynniki ryzyka.
Do czynników ryzyka mających istotne znaczenie w patogenezie raka kolczystokomórkowego skóry należą:
Objawy i przebieg.
Wczesny rak kolczystokomórkowy skóry ("carcinoma in situ") ma postać ostro odgraniczonej czerwonej płytki. Zaawansowane zmiany skórne mają charakter wykwitów guzowatych, z hiperkeratozą (brodawkowatych) i niekiedy wrzodziejących. Charakterystyczny jest naciek podstawy i obwałowanie brzegów zmiany (ale nie jest to perełkowaty wał jak w raku podstawnokomórkowym skóry). Zmiany zlokalizowane są zwykle na pograniczu błon śluzowych i skóry (warga dolna, okolice oczodołów, nosa, narządów płciowych). Wyróżnia się dwa typy morfologiczne raka kolczystokomórkowego skóry:
Przebieg zależy od pierwotnej lokalizacji nowotworu, od głębokości naciekania i od stopnia zróżnicowania w obrazie histologicznym. Nowotwory rozwijające się na pograniczu skóry i błon śluzowych prędzej dają przerzuty do węzłów chłonnych.
Rozpoznanie.
Przy stwierdzeniu typowych zmian brodawkujących i wrzodziejących w charakterystycznej lokalizacji rozstrzygające jest badanie histologiczne. Badanie to umożliwia też określenie stopnia złośliwości nowotworu w zależności od procentowego udziału komórek atypowych.
Obraz histologiczny i różnicowanie.
W raku kolczystokomórkowym skóry komórki o wysokim stopniu atypii obecne są na całej grubości naskórka. Gdy zlokalizowane są ponad błoną podstawną naskórka jest to rak "in situ", o naciekaniu mówi się gdy komórki przedostają się pod błonę podstawną. Cytologicznie komórki nowotworowe mają obfitą "łuskowatą" cytoplazmę i duże, hiperchromatyczne jądra o kanciastych obrysach i wyraźnie widocznych jąderkach. W zależności od stopnia zaawansowania nowotworu mogą być obecne duże obszary rogowacenia lub jedynie poronne rogowacenie ("dyskeratosis"). Mogą być obecne ogniska martwicy.
Do chorób skóry obrazem morfologicznym przypominających raka kolczystokomórkowego należą rogowiak kolczystokomórkowy i rak podstawnokomórkowy skóry.

</doc>
<doc id="787654" url="https://pl.wikipedia.org/wiki?curid=787654" title="CMV">
CMV



</doc>
<doc id="787658" url="https://pl.wikipedia.org/wiki?curid=787658" title="Patrick Ortlieb">
Patrick Ortlieb

Patrick Ortlieb (ur. 17 maja 1967 w Bregencji) – austriacki narciarz alpejski, złoty medalista olimpijski i mistrz świata, a także brązowy medalista mistrzostw świata juniorów.
Kariera.
Pierwszy sukces w karierze Patrick Ortlieb osiągnął w 1985 roku, kiedy zdobył brązowy medal w biegu zjazdowym podczas mistrzostw świata juniorów w Jasnej. W zawodach tych wyprzedzili go jedynie Włoch Giorgio Piantanida o kolejny Austriak, Hans-Jörg Tauscher. W zawodach Pucharu Świata zadebiutował 9 grudnia 1988 roku w Val Gardena, gdzie zajął piąte miejsce w zjeździe. Tym samym już w swoim debiucie zdobył pierwsze pucharowe punkty. Już następnego dnia po raz pierwszy stanął na podium, zajmując drugie miejsce w tej samej konkurencji. W sezonie 1983/1984 punktowa jeszcze trzykrotnie, lecz nie stawał już na podium. W klasyfikacji generalnej zajął ostatecznie trzydziestą pozycję. W kolejnym sezonie cztery razy zdobył punkty w zawodach pucharowych, najlepszy wynik uzyskując 20 stycznia 1990 roku w Kitzbühel, gdzie był piąty w zjeździe. W klasyfikacji końcowej zajął tym razem 43. miejsce.
Kolejny raz na podium zawodów PŚ stanął 16 marca 1991 roku w Lake Louise, zajmując trzecie miejsce w zjeździe. W kolejnych zawodach jeszcze czterokrotnie plasował się w pierwszej dziesiątce, co dało mu szóste miejsce w klasyfikacji zjazdu, jednak w klasyfikacji generalnej zajął 23. miejsce. Na przełomie stycznia i lutego 1991 roku wystąpił na mistrzostwach świata w Saalbach-Hinterglemm, gdzie w swojej koronnej konkurencji zajął siódme miejsce. Na rozgrywanych rok później igrzyskach olimpijskich w Albertville zdobył w tej samej konkurencji złoty medal. Na trasę olimpijskiego biegu zjazdowego ruszył z pierwszym numerem startowym i utrzymał pozycję lidera do samego końca zawodów, wyprzedzając bezpośrednio Francuza Francka Piccarda i swego rodaka Günthera Madera. Na tych samych igrzyskach wystąpił także w supergigancie, zajmując osiemnaste miejsce. W zawodach pucharowych sezonu 1991/1992 trzy stawał na podium: 11 stycznia w Garmisch-Partenkirchen był drugi, a 18 stycznia w Kitzbühel i 14 marca 1992 roku w Aspen zajmował trzecie miejsce w zjeździe. W efekcie był dziesiąty w klasyfikacji generalnej i czwarty w klasyfikacji zjazdu.
Najlepszy wynik w klasyfikacji generalnej PŚ osiągnął w sezonie 1992/1993, który ukończył na siódmej pozycji. Siódmy był także w klasyfikacjach zjazdu i supergiganta, a w klasyfikacji kombinacji był szósty. Na podium stawał trzykrotnie: 11 grudnia 1992 roku w Val Gardena był trzeci w zjeździe, 23 stycznia w Veysonnaz był drugi w tej samej konkurencji, a 28 lutego 1993 roku w Whistler był trzeci w supergigancie. Wystąpił także na mistrzostwach świata w Morioce, kończąc rywalizację w zjeździe na ósmym miejscu. W latach 1994-1996 trzy razy z rzędu zajmował trzecie miejsce w klasyfikacji zjazdu. W tym czasie jedenaście razy stawał na podium, w tym 18 grudnia 1993 roku w Val Gardena odniósł swoje pierwsze pucharowe zwycięstwo, wygrywając zjazd. Wygrywał także zjazd 15 stycznia 1994 roku w Kitzbühel, supergiganta 11 grudnia 1994 roku w Tignes i kolejny zjazd 16 grudnia 1995 roku w Val Gardena. Najlepsze wyniki osiągnął w sezonie 1994/1995, który ukończył na jedenastej pozycji. W lutym 1994 roku wystąpił w zjeździe na igrzyskach olimpijskich w Lillehammer, zajmując czwarte miejsce. Walkę o podium przegrał tam z Kanadyjczykiem Edem Podivinskym o 0,14 s. Brał też udział w rozgrywanych w 1996 roku mistrzostwach świata w Sierra Nevada, gdzie zdobył złoty medal. Wyprzedził tam Włocha Kristiana Ghedinę o 0,27 s i Francuza Luca Alphanda o 0,28 s.
W kolejnych sezonach osiągał słabsze rezultaty. Ostatni raz na podium stanął 15 grudnia 1996 roku w Val d’Isère, gdzie był trzeci w zjeździe. W klasyfikacji generalnej zajął dopiero 33. miejsce, w kolejnych dwóch latach plasując się jeszcze niżej. W lutym 1997 roku wystartował na mistrzostwach świata w Sestriere, ale nie obronił tytułu z Sierra Nevada, zajmując ósme miejsce. Była to ostatnia duża międzynarodowa impreza w jego karierze. Jego karierę definitywnie zakończył wypadek na trasie Streif w Kitzbühel 21 stycznia 1999 roku. W wyniku upadku na trasie złamał prawą kość udową, część kości biodrowej z przemieszczeniem, zerwał więzadła poboczne oraz zapadły mu się płuca.
Po zakończeniu kariery sportowej zajął się polityką. Jeszcze w 1999 roku został deputowanym do Rady Narodowej, niższej izby Parlamentu Austrii. Mandat uzyskał z ramienia prawicowej Wolnościowej Partii Austrii, kadencję zakończył w 2002 roku. Obecnie prowadzi hotel w miejscowości Lech.

</doc>
<doc id="787660" url="https://pl.wikipedia.org/wiki?curid=787660" title="Richard Lyon-Dalberg-Acton">
Richard Lyon-Dalberg-Acton

Richard Gerald Lyon-Dalberg-Acton (ur. 30 lipca 1941, zm. 10 października 2010), brytyjski arystokrata i polityk, najstarszy syn Johna Lyon-Dalberg-Actona, 3. barona Acton i Daphne Strutt, córki 4. barona Rayleigh.
Wykształcenie odebrał w St. George's College w Zimbabwe i w Trinity College w Cambridge. Uniwersytet ukończył w 1963 r. z tytułem bakałarza sztuk. Później uzyskał tytuł magistra. Po studiach pracował jako dyrektor w Coutts &amp; Co, zanim w 1976 r. przeniósł się do Inner Temple, gdzie odbywał praktykę adwokacką. Odbywał ją do 1981 r. Później rozpoczął pracę w ministerstwie sprawiedliwości w Zimbabwe. Na tym stanowisku pozostawał do 1985 r.
Po śmierci ojca w 1989 r. odziedziczył tytuł barona Acton i zasiadł w brytyjskiej Izbie Lordów. Zasiadał tam do 1999 r., kiedy reforma Izby pozbawiła go miejsca w Parlamencie. Jego nieobecność trwała tylko jeden rok. W 2000 r. otrzymał tytuł dożywotniego para jako baron Acton of Bridgnorth. Związany jest z Partią Pracy. Od 2001 r. zasiada w Komitecie Izby Lordów ds. Konstytucyjnych. Od 2002 r. jest również członkiem Połączonej Komisji Izby Lordów ds. Zgodności Ustaw.
28 sierpnia 1965 r. poślubił Hilary Juliet Sarah Cookson (zm. 25 października 1973), córkę dr Osmonda Cooksona. Richard i Hilary mieli razem jednego syna:
Lord Acton żenił się jeszcze dwa razy: w 1974 r. z Judith Garfield Todd (córką sir Garfielda Todda, rozwód w 1987 r.) i w 1988 r. z Patricią Nassif, córką M. Moreya Nassifa, profesor Uniwersytetu Iowa. Z obu tych małżeństw lord Acton nie doczekał się potomstwa.
Baron dzieli swój czasy między swoje dwie rezydencje - dom przy Whitehall Court 152 w Londynie i rezydencję na Oak Red Lane 100 w Cedar Rapids w stanie Iowa.

</doc>
<doc id="787671" url="https://pl.wikipedia.org/wiki?curid=787671" title="Kok">
Kok

Kok (nazwa pochodzi z fr.) – fryzura polegająca na związaniu włosów z tyłu głowy lub na jej czubku. Istnieją różne rodzaje koków. Najpopularniejszymi z nich są:

</doc>
<doc id="787673" url="https://pl.wikipedia.org/wiki?curid=787673" title="Gronkowcowy zespół oparzeniowy skóry">
Gronkowcowy zespół oparzeniowy skóry



</doc>
<doc id="787674" url="https://pl.wikipedia.org/wiki?curid=787674" title="Zez-Kai Ell">
Zez-Kai Ell



</doc>
<doc id="787677" url="https://pl.wikipedia.org/wiki?curid=787677" title="Zespół SSSS">
Zespół SSSS



</doc>
<doc id="787678" url="https://pl.wikipedia.org/wiki?curid=787678" title="Zapalenie pęcherzowe i złuszczające skóry noworodków">
Zapalenie pęcherzowe i złuszczające skóry noworodków



</doc>
<doc id="787679" url="https://pl.wikipedia.org/wiki?curid=787679" title="Gronkowcowe złuszczające zapalenie skóry">
Gronkowcowe złuszczające zapalenie skóry



</doc>
<doc id="787680" url="https://pl.wikipedia.org/wiki?curid=787680" title="Ultima">
Ultima



</doc>
<doc id="787686" url="https://pl.wikipedia.org/wiki?curid=787686" title="Mięśnie międzyżebrowe">
Mięśnie międzyżebrowe

Mięśnie międzyżebrowe (łac. "musculi intercostales") – mięśnie kręgowców, zaliczane do mięśni głębokich klatki piersiowej oraz funkcjonalnie do mięśni oddechowych.
Mięśnie te mają zachowaną budowę metameryczną i wypełniają przestrzenie międzyżebrowe. Ich skurcze poruszają żebrami, wywołując ruchy oddechowe. Unerwione są nerwami międzyżebrowymi. Dzieli się je na mięśnie międzyżebrowe zewnętrzne ("mm. intercostales externi") i mięśnie międzyżebrowe wewnętrzne ("mm. intercostales interni").
Mięśnie międzyżebrowe zewnętrzne mają przyczepy początkowe na doogonowej krawędzi żebra poprzedzającego, a przyczepy końcowe na dogłowowej krawędzi żebra następnego. Ich włókna biegną skośnie w kierunku przyśrodkowo-doogonowym (przy postawie czworonożnej: w dół i do tyłu, przy postawie wyprostowanej: w dół i do przodu). Służą przede wszystkim jako mięśnie wdechowe.
Mięśnie międzyżebrowe wewnętrzne mają przyczepy początkowe na dogłowowej krawędzi żebra następnego, a przyczepy końcowe na doogonowej krawędzi żebra poprzedniego. Ich włókna biegną skośnie w kierunku przyśrodkowo-dogłowowym (przy postawie czworonożnej: w dół i do przodu, przy postawie wyprostowanej: do przodu i do góry). Służą przede wszystkim jako mięśnie wydechowe.
Najbardziej wewnętrzna warstwa mięśni międzyżebrowych wewnętrznych określana bywa jako mięśnie międzyżebrowe najgłębsze. Ponadto pochodnymi m. międzyżebrowych wewnętrznych są mięśnie podżebrowe.

</doc>
<doc id="787689" url="https://pl.wikipedia.org/wiki?curid=787689" title="SAIPA">
SAIPA

SAIPA (skrót od "Société Anonyme Iranienne de Production Automobile") – irański producent samochodów.
Założona w 1966 roku SAIPA montowała Citroëna Dyane oraz produkowała na licencji: Renault 5, Renault 21 i Kia Pride. Pride produkowano do roku 2005, kiedy to zaprezentowano rozwinięcie modelu, 141. Przedsiębiorstwo wciąż jednak sprzedawało własne wersje Kia Pride, tyle że pod nazwą Saba i Nasim. Od roku 2000 przedsiębiorstwo kontynuuje, zakończoną w Europie, produkcję samochodu Citroën Xantia. W 2009 roku Dacii Logan sedan pod nazwą Saipa Logan. Model został lekko zmodernizowany. Rozpoczęła się już produkcja próbnych egzemplarzy.
Również w 2000 SAIPA zaprezentowała model Caravan 701 zaprojektowany w całości przez irańskich projektantów. W tym samym roku przedsiębiorstwo wykupiło 51% konkurencyjnego Pars Khodro.

</doc>
<doc id="787695" url="https://pl.wikipedia.org/wiki?curid=787695" title="Rak podstawnokomórkowy skóry">
Rak podstawnokomórkowy skóry

Rak podstawnokomórkowy skóry (łac. "carcinoma basocellulare", "basalioma", ang. basal cell carcinoma, BCC) – najczęstszy nowotwór złośliwy skóry i najczęstszy nowotwór złośliwy u osób rasy białej, charakteryzujący się niskim stopniem złośliwości, powolnym wzrostem i bardzo rzadkim przerzutowaniem. Nowotwór ten ma szereg nazw synonimicznych i eponimów, m.in.: "ulcus Jacobi, ulcus rodens, "wrzód drążący Krompechera" (tumor Krompecheri), epithelioma basocellulare, adnexoblastoma".
Epidemiologia.
BCC jest najczęstszym nowotworem złośliwym skóry. Według Skin Cancer Foundation w USA corocznie 800000 ludzi zapada na tę chorobę. Częstość zachorowań rośnie z wiekiem i jest większa u ludzi rasy białej. Dotyczy głównie osób nadmiernie narażonych na promieniowanie ultrafioletowe światła słonecznego (rolnicy, żeglarze, osoby opalające się, itp.). W zespole Gorlina istnieje genetycznie uwarunkowana skłonność do powstawania raków podstawnokomórkowych skóry, spowodowana mutacją w genie "PTCH2" w "locus" 9q22.3.
Objawy i przebieg.
Charakter wykwitów pierwotnych w BCC może być mocno zróżnicowany, stąd w zależności od cech morfologicznych nowotworu wyróżniamy następujące odmiany:
Ogólnie wszystkie odmiany BCC charakteryzują się powolnym przebiegiem i typową lokalizacją na skórze twarzy, nigdy nie uszkadzają gałki ocznej i nie zajmują błon śluzowych. z wyjątkiem postaci wrzodziejącej, naciekają podścielisko tylko w nieznacznym stopniu. 
Inną charakterystyczną cechą BCC jest tylko wyjątkowe występowanie przerzutów. Opisano pojedyncze przypadki przerzutów raka podstawnokomórkowego do węzłów chłonnych i narządów wewnętrznych.

</doc>
<doc id="787699" url="https://pl.wikipedia.org/wiki?curid=787699" title="Against the Day">
Against the Day

Against the Day – powieść Thomasa Pynchona wydana w 2006 nominowana do Bad Sex in Fiction Award.
Książka spotkała się z bardzo rozbieżnymi opiniami krytyków. Część z nich (np. recenzent New York Times) krytykowała ponad tysiącstronnicową (1085 stron pierwszym wydaniu) powieść za wtórność.
W Polsce "Against the Day" zostanie wydane nakładem wydawnictwa Nowa Proza.

</doc>
<doc id="787706" url="https://pl.wikipedia.org/wiki?curid=787706" title="American Institute of Aeronautics and Astronautics">
American Institute of Aeronautics and Astronautics

American Institute of Aeronautics and Astronautics (AIAA) (pol. "Amerykański Instytut Aeronautyki i Astronautyki") – największe amerykańskie stowarzyszenie specjalistów w zakresie astronautyki i lotnictwa. Powstało w 1963 z połączenia dwóch innych organizacji (American Rocket Society i Institute of Aeronautical Sciences). Reprezentuje USA w Międzynarodowej Federacji Astronautycznej. W 2012 miało ponad 38 000 członków (w tym ok. 7500 studentów). Pomimo nazwy członkami stowarzyszenia są również osoby spoza USA, aczkolwiek ze względów bezpieczeństwa niektóre seminaria i spotkania AIAA są otwarte tylko dla osób z obywatelstwem amerykańskim.
Publikuje dziewięć tytułów pracy fachowej i popularnonaukowej, np. "Aerospace America". Jest wydawcą książek i organizatorem seminariów, wykładów i konferencji. Na konferencjach AIAA przyznaje się również nagrody za osiągnięcia w astronautyce i lotnictwie.
AIAA posiada również własny program stypendialny dla studentów i naukowców prowadzących badania związane z astronautyką i lotnictwem.

</doc>
<doc id="787709" url="https://pl.wikipedia.org/wiki?curid=787709" title="AIAA">
AIAA



</doc>
<doc id="787710" url="https://pl.wikipedia.org/wiki?curid=787710" title="Michał Chorosiński">
Michał Chorosiński

Michał Adrian Chorosiński (ur. 5 września 1975 w Warszawie) – polski aktor. 
Odtwórca roli Wiktora Rajczaka z serialu paradokumentalno-fabularnego TV Puls "Lombard. Życie pod zastaw" (2017–). Występował w roli Czarka Zdrojewskiego, chłopaka Magdy w serialu Polsat "Adam i Ewa" (2000–2001) i jako Leszek Skalski w serialu TVP2 "M jak miłość" (2004–2009), a także gościnnie w znanych serialach, takich jak: "Klan", "Przyjaciółki", "Na Wspólnej" i "Na dobre i na złe".
Współpracował z wieloma wybitnymi reżyserami teatralnymi, Mikołajem Grabowskim, Łukaszem Kosem, Pawłem Miśkiewiczem, Wojciechem Kościelniakiem i Janem Szurmiejem.
Życiorys.
Wczesne lata.
Urodził się w Warszawie jako syn Hanny i prof. Andrzeja Tomasza Chorosińskiego, organisty, pedagoga i kompozytora. Ukończył Liceum Muzyczne im. Karola Szymanowskiego w Warszawie. Studiował na Wydziale Aktorskim w Państwowej Wyższej Szkoły Teatralnej im. Ludwika Solskiego w Krakowie, którą ukończył w 1999. 
Kariera.
W 1996 zadebiutował w roli strażnika w komedii Williama Shakespeare’a "Wieczór Trzech Króli" w reż. Macieja Prusa u boku Marcina Kuźmińskiego na scenie Teatru im. Juliusza Słowackiego w Krakowie. W latach 1999–2000 był związany z Teatrem im. Wojciecha Bogusławskiego w Kaliszu. W 2000 wystąpił gościnnie w Teatrze Współczesnym im. Edmunda Wiercińskiego we Wrocławiu jako chłopak w zielonych okularach, w płaszczu w przedstawieniu "Piosenki pana Berangera" Pierre’a-Jean de Béranger w reż. Marty Stebnickiej. W 2001 otrzymał nagrodę Grand Prix w II ogólnopolskim konkursie recytatorskim „Verba Sacrum” w Poznaniu.
W 2001 zagrał Zygmunta w "Królowej przedmieścia" Konstantego Krumłowskiego w reż. Mieczysława Grąbki w Teatrze Ludowym w Krakowie-Nowej Hucie oraz wziął udział w produkcji "Cudowny naszyjnik" Włodzimierza Jasińskego i Pawła Lipnickiego w reż. Grzegorza Suskiego w Teatrze Stu w Krakowie. W 2002 w Teatrze Polskim we Wrocławiu zagrał gościnnie Widmo w "Weselu" Stanisława Wyspiańskiego w reż. Mikołaja Grabowskiego i wystąpił jako robotnik w "Operze za trzy grosze" Bertolta Brechta w reż. Wojciecha Kościelniaka w Teatrze Muzycznym „Capitol” we Wrocławiu. W 2003 zagrał gościnnie Młodego w spektaklu poświęconym Agnieszce Osieckiej "Wielka woda" w reż. Jana Szurmieja w Teatrze im. Norwida w Jeleniej Górze.
Od 2004 związał się z Teatrem Polskim we Wrocławiu, gdzie zagrał m.in. w dwóch produkcjach autorstwa Pawła Demirskiego w reż. Moniki Strzępki – wędkarza w "Śmierci podatnika" (2007) i drag queen w "Tęczowej Trybunie 2012" (2011) oraz Bestużewa w "Dziadach część III" Adama Mickiewicza (2015) w reż. Michała Zadary.
Wziął udział w reklamach: Škoda Yeti (2011) i kampanii „1% dla życia” Fundacji Pro (2012).
W 2022 Zarząd Województwa Łódzkiego powołał Chorosińskiego na stanowisko zastępcy dyrektora ds. artystycznych w Teatrze im. Stefana Jaracza w Łodzi.
Życie prywatne.
W 2002 poślubił aktorkę Dominikę Figurską, z którą ma sześcioro dzieci: Anastazję (ur. 2003), Matyldę (ur. 2005), Józefa (ur. 2007), Piotra (ur. 2012), Jana (ur. 2014) oraz Alana (ur. 2020).
Podkreśla swoją wiarę w religię rzymskokatolicką; z żoną został ambasadorem zorganizowanych w Krakowie Światowych Dni Młodzieży 2016.
Był członkiem warszawskiego społecznego komitetu poparcia Jarosława Kaczyńskiego w wyborach prezydenckich w Polsce w 2010.

</doc>
<doc id="787714" url="https://pl.wikipedia.org/wiki?curid=787714" title="Sarah Lennox">
Sarah Lennox

Sarah Napier, z domu Lennox, "primo voto" Bunbury (ur. 14 lutego 1745 r., zm. w sierpniu 1826 r.), córka Charlesa Lennoksa, 2. księcia Richmond i Lennox, i lady Sarah Cadogan, córki 1. hrabiego Cadogan.
We wczesnym dzieciństwie straciła rodziców (ojciec zmarł w 1750 r., matka rok później). Lady Sarah wychowywała się w Irlandii, u swojej starszej siostry, lady Emilii, i jej męża, lorda Kildare'a. W 1758 r. powróciła do Londynu. Opiekę nad nią przejęła najstarsza z rodzeństwa, lady Caroline Lennox, żona Henry'ego Foksa. Często pojawiała się na Dworze Królewskim. Była ulubienicą króla Jerzego II. Wpadła również w oko następcy tronu, księciu Jerzemu, wnukowi monarchy.
W 1760 r. książę Jerzy wstąpił na tron Wielkiej Brytanii jako Jerzy III. 15-letnia Sarah została ponownie przedstawiona na Dworze, a życzliwe przyjęcie ze strony króla rozbudziło nadzieje rodziny, że lady Sarah zostanie kolejną królową. To właśnie obawa przed nadmiernymi ambicjami krewniaków Sary spowodowała, że król nie odważył się uznać jej za kandydatkę na żonę. Sarah zakochała się zresztą w lordzie Newbattle, wnuku 3. markiza Lothian. Rodzina przekonała ją jednak, aby zerwała z Newbattlem, ale plany małżeńskie krewniaków Sary zostały już storpedowane przez królewskich doradców, zwłaszcza lorda Bute'a, który obawiał się utraty wpływów na rzecz Henry'ego Foksa. Król Jerzy poprosił ostatecznie Sarę, aby była druhną na jego ślubie z Charlottą von Mecklenburg-Strelitz. Lady Sarah zwierzyła się wówczas przyjaciółce, że "na szczęście dla mnie, nie kochałam króla, tylko go lubiłam".
Lady Sarah odrzuciła oświadczyny Jamesa Haya, 15. hrabiego Erroll i poślubiła Thomasa Charlesa Bunbury'ego, późniejszego 6. baroneta (maj 1740 - 31 marca 1821), syna Williama Bunbury'ego, 5. baroneta, i Eleonor Graham, córki Vere'a Grahama. Ślub miał miejsce 2 czerwca 1762 r. w Holland House Chapel w Kensington w Londynie. Mąż znany był jako fircyk i miłośnik wyścigów konnych. Małżeństwo to spotkało się z oporem krewnych Sary. Wkrótce między małżonkami zaczęło dziać się coraz gorzej, a zachowanie Sary (hazard i cudzołóstwo) pogarszały reputację niedoszłej królowej. W 1769 r. lady Sarah urodziła córkę, Louise, po czym opuściła męża i zamieszkała z lordem Williamem Gordonem, swoim kuzynem i biologicznym ojcem Louise. 14 maja 1776 r. specjalny Akt Parlamentu rozwiązał małżeństwo Sary z Bunburym.
W następstwie tych wydarzeń Sarah, poddana ostracyzmowi londyńskiego establishmentu, wycofała się z życia publicznego. 27 sierpnia 1781 r. poślubiła pułkownika George'a Napiera (11 marca 1751 - 13 października 1804), syna Francisa Napiera, 6. lorda Napier i Henrietty Johnston. Po ślubie małżonkowie zamieszkali w Irlandii, w hrabstwie Kildare. George i Sarah tworzyli razem zgodne i szczęśliwe małżeństwo. Doczekali się pięciu synów i trzech córek:
W 1994 r. Stella Tillyard napisała książkę o siostrach Lennox pt. "Arystokratki: Caroline, Emily, Louisa i Sarah Lennox, 1740-1832" ("Aristocrats: Caroline, Emily, Louisa and Sarah Lennox, 1740-1832"). Na jej podstawie nakręcono w 1999 r. film pt. "Arystokratki" w reżyserii Davida Caffreya. W rolę lady Sarah wcieliła się Jodhi May.

</doc>
<doc id="787715" url="https://pl.wikipedia.org/wiki?curid=787715" title="Włodzimierz Gołaszewski">
Włodzimierz Gołaszewski

Włodzimierz Gołaszewski (ur. 10 stycznia 1951 w Łodzi) – reżyser filmowy, teatralny, aktor, producent teatralny i filmowy, pisarz i dziennikarz, dyrektor i współzałożyciel wraz z żoną Barbarą Gołaszewską teatru GO w Warszawie.
W 1975 ukończył studia na wydziale aktorskim Państwowej Wyższej Szkoły Filmowej, Telewizyjnej i Teatralnej w Łodzi.
Odbył dwa stypendia reżyserskie, jedno w: RFN (1987) i drugie w Szwecji (1990). Jest autorem wielu filmów dokumentalnych i kilku fabularnych, a także reżyserem ponad 20 spektakli teatralnych, widowisk telewizyjnych i teledysków muzyki poważnej. W latach 1996 - 2015 prowadził studio aktorskie przy Teatrze GO, w ramach którego zrealizował kilkanaście spektakli.
Jest autorem kilkudziesięciu publikacji prasowych, wierszy, tekstów piosenek, tekstów kabaretowych, różnych form dramatycznych i książki „Traperzy kościoła”. Oprócz tego prowadzi wykłady, prezentacje, warsztaty i przedstawienia sztuki performance w Niemczech, Szwajcarii, Szwecji i Algierii. We współpracy z Instytutem Fizyki Plazmy i Laserowej Mikrosyntezy prowadzi warsztaty naukowo-artystyczne "Stany Skupienia" i realizuje inne formy łączące naukę i sztukę. 
Jest prezesem Fundacji Proscenium.

</doc>
<doc id="787717" url="https://pl.wikipedia.org/wiki?curid=787717" title="Spirala inflacyjna">
Spirala inflacyjna

Spirala inflacyjna ("spirala cen i płac") – zjawisko polegające na samoczynnym mechanizmie dostosowania cenowego, mające na celu zabezpieczenie realnej wartości dochodów.
Spirala inflacyjna jest możliwym następstwem występującej inflacji kosztowej związanej ze wzrostem kosztów produkcji – np. wzrostem cen surowców i materiałów wykorzystywanych w procesie produkcyjnym czy wzrostem płac. Może się ona rozpocząć albo z powodu wysokiego zagregowanego popytu w połączeniu z niemal pełnym zatrudnieniem , albo z powodu szoków podażowych, takich jak wzrost cen ropy. 
Zjawisko inflacji sprawia, że przedsiębiorcy w celu utrzymania realnych zysków przedsiębiorstwa na stałym poziomie podnoszą ceny produkowanych przez nich towarów i usług. Wzrost cen na rynku powoduje spadek siły nabywczej pieniądza i żądania pracowników w kierunku podwyżek płac utrzymujących ich realne zarobki na niezmienionym poziomie. Podwyżki te z kolei prowadzą do dalszego wzrostu cen towarów i usług (wzrost kosztów czynników wytwórczych), co znowu prowadzi do spadku siły nabywczej pieniądza.

</doc>
<doc id="787722" url="https://pl.wikipedia.org/wiki?curid=787722" title="Przyspieszeniomierz">
Przyspieszeniomierz

Przyspieszeniomierz, akcelerometr, akceleromierz - urządzenie lub tylko przetwornik mierzący przyspieszenie, któremu poddawany jest jego element czynny.
Przyspieszenie wyznaczane jest poprzez pomiar siły między elastycznie zawieszoną masą czujnika a jego obudową. Czujnik przyspieszeniomierza mierzy siłę zarówno wynikającą ze zmian ruchu czujnika jak i grawitacji. W zależności od konstrukcji urządzenia, akcelerometr mierzy przyspieszenie w jednej, dwóch jak i trzech osiach, a także przyspieszenia kątowe wywołane obrotami (tzw sześcioosiowy). Mierzone przyspieszenie jest odnoszone do wartości przyspieszenia ziemskiego. Urządzenie może korygować otrzymane wyniki o przyspieszenie ziemskie, a także określać ustawienia czujnika względem pionu.
Akcelerometry mają wiele zastosowań w przemyśle, medycynie, transporcie oraz urządzeniach powszechnego użytku, są podstawą działania nawigacji inercyjnej, stosowanej pierwotnie w samolotach i pociskach kierowanych. Akceleratory wykonywane w technologii układów mikromechanicznych znajdują powszechne zastosowania w przenośnych urządzeniach elektronicznych, takich jak smartfony, tablety, kontrolery gier, opaski fitnesowe.
Zasada działania.
Elementem aktywnym przyspieszeniomierza jest masa zawieszona na sprężynie z tłumieniem. Kiedy akcelerometr doświadcza przyspieszenia, masa zostaje przesunięta do punktu, w którym sprężyna jest w stanie przyspieszyć masę z tą samą wartością co przyspieszenie obudowy. Przemieszczenie masy jest mierzone w celu uzyskania przyspieszenia. Tłumienie niweluje drgania masy. Stosuje się także układy z kompensacją siły, w którym na masę działa dodatkowa siła zależna od położenia masy, dążąca do utrzymania masy w stałym położeniu. Dobierając charakterystykę układu kompensacji siły do parametrów sprężystości i tłumienia uzyskuje się układy o szerokim zakresie częstotliwości pracy.
Rodzaje akcelerometrów.
Ze względu na sposób zamiany przyspieszenia lub położenia masy wyróżnia się przyspieszeniomierze:
Akcelerometr piezoelektryczny.
W przyspieszeniomierzach piezoelektrycznych masa pod wpływem przyspieszenia naciska na kryształ piezoelektryczny albo odkształca element, do którego przyklejony jest piezoelektryk (pomiar ścinający), identycznie jak w tensometrze piezoelektrycznym. Najczęściej wykorzystywanym materiałem do konstrukcji elementu pomiarowego jest PZT - cyrkonian-tytanian ołowiu.
W akcelerometrach biernych o wyjściu ładunkowym uzyskany w wyniku odkształcenia elementu pomiarowego sygnał jest wzmocniany za pomocą zewnętrznych układów elektronicznych. Ze względu na wysokoimpedancyjny charakter piezoelektryków, sygnał ten cechuje się wysoką podatnością na zakłócenia. W czujnikach aktywnych (IEPE - Internal Electronic Piezoelectric, ICP - Integrated Circuit-Piezoelectric) wzmacniacz sygnału jest, wraz z dodatkowym źródłem prądu stałego, umieszczony bezpośrednio w konstrukcji przetwornika. Rozwiązanie takie cechuje się niezależnością czułości pomiaru od jakości i długości przewodów oraz wyższą odpornością na zakłócenia, ze względu na niskoimpedancyjny charakter sygnału wyjściowego. Z drugiej strony akcelerometry z wyjściem ładunkowym cechują się lepszą tolerancją na skrajne temperatury. Dla akcelerometrów IEPE zakres temperatury pracy mieści się zazwyczaj w granicach od -55 do 125 °C, podczas gdy dla wyjścia ładunkowego jest to nawet od -200 °C do 640 °C.
Akcelerometry piezorezystancyjne.
Akcelerometry piezorezystancyjne działają w charakterze tensometru - pod wpływem zewnętrznej siły dochodzi do odkształcenia materiału piezorezystywnego czemu towarzyszy zmiana jego rezystancji. Piezorezystory połączone są najczęściej w układ mostka Wheatstone'a, pozwalając na uzyskanie proporcjonalnej do przyspieszenia zmiany napięcia na wyjściu układu.
Podobnie jak w przypadku innych czujników piezooporowych akcelerometry piezorezystancyjne cechują się dużą wrażliwością na zmiany temperatury otoczenia, co stwarza konieczność stosowania kompensacji temperaturowej. Inną, istotną wadą przyspieszeniomierzy tego typu jest niska czułość na zmiany przyspieszenia, co sprawia, że nie są one odpowiednie do pomiarów wymagających dużej dokładności. Tym, co wyróżnia akcelerometry piezooporowe jest szerokie pasmo pomiarowe, pozwalające na ich skuteczne zastosowanie w pomiarach drgań o wysokich amplitudach i częstotliwościach.
Akcelatory pojemnościowe.
Konstrukcja akceleratorów pojemnościowych opiera się o pomiar pojemności pomiędzy ruchomą masą a nieruchomymi okładkami kondensatora. Pod wpływem zewnętrznej siły dochodzi do przemieszczenia się masy względem obudowy i tym samym zmiany pojemności między okładkami.
Akcelerometry MEMS.
W kategorii przyspieszeniomierzy wykonanych w technologii MEMS wyróżnić można zarówno akcelerometry pojemnościowe jak i piezorezystancyjne, jednak ze względu na charakter w jakim najczęściej stosuje się te układy to pierwsze z nich cieszą się większą popularnością. Akcelerometry pojemnościowe typu MEMS wyróżniają się niewielkimi rozmiarami i niską ceną.
Pośród istotnych wad akcelerometrów MEMS wyróżniają się przede wszystkim niska czułość, ograniczony zakres pomiarowy oraz podatność na zakłócenia. Parametry te można modyfikować poprzez wprowadzanie zmian w konstrukcji urządzenia - modyfikację sztywności zawieszenia masy ruchomej oraz zastosowanie różnych metod tłumienia. Ze względu na wymienione wady przyspieszeniomierze tego typu wykorzystywane są głównie w zastosowaniach cechujących się niskimi amplitudami i częstotliwościami drgań, takimi jak elektronika użytkowa. Z tych samych względów czujniki te nie są z reguły wykorzystywane w rozwiązaniach przemysłowych. Sytuacja ta stopniowo ulega jednak zmianie, ze względu na ciągłe udoskonalanie technologii MEMS, pozwalające na uzyskiwanie wyższej czułości i niższego udziału szumu niż dotychczasowe rozwiązania.
Zastosowania akcelerometrów.
Elektronika użytkowa.
Wśród urządzeń elektronicznych codziennego użytku szczególnie popularne stało się stosowanie akcelerometrów MEMS. Ze względu na postępującą miniaturyzację, niską cenę i ciągłe udoskonalanie technologii pozwoliły one na wprowadzenie szerokiej gamy usprawnień i nowych funkcjonalności do powszechnie stosowanych urządzeń. W wielu z wymienionych zastosowań przyspieszeniomierze wykorzystywane są wraz z żyroskopami, w celu uzyskania optymalnych rezultatów.
Motoryzacja i transport.
Jednymi z pierwszych zastosowań akcelerometrów były zbieranie danych z wind, katapult samolotowych, amortyzatorów lotniczych oraz monitorowanie turbin. Od samego początku istnienia rozwiązań pozwalających na pomiar przyspieszenia cieszyły się one dużą popularnością w zastosowaniach związanych z transportem. Obecnie czujniki przyspieszenia stosowane są, poza diagnostyką, m.in. w poduszkach powietrznych oraz systemach nawigacji inercyjnej.
Tym samym akcelerometry znaleźć można w każdym samochodzie wyposażonym w poduszki powietrzne oraz w pojazdach komunikacji miejskiej, gdzie służą m.in. do monitorowania i poprawy parametrów pracy tak by maksymalizować komfort użytkowników. Przyspieszeniomierze znajdują również zastosowanie w sportach samochodowych, gdzie wykorzystywane są do odtwarzania i monitorowania parametrów ruchu, pozwalając na korekcję aerodynamiki i rozkładu masy pojazdów.
Obecnie w zastosowaniach tych używa się zarówno układów piezoelektrycznych jak i pojemnościowych akcelerometrów MEMS.
Robotyka i uzbrojenie.
Akcelerometry znalazły zastosowanie jako jedne z kluczowych czujników w robotyce i rozwiązaniach wojskowych. Służą one do określania położenia i orientacji oraz kontroli elementów ruchomych robotów. Stosowane są w robotach przemysłowych, uzbrojeniu oraz dronach - zarówno wojskowych jak i cywilnych. W przypadku robotów dokładność sterowania jest szczególnie istotna ze względu na często precyzyjny charakter wykonywanych przez nie pracy. W dronach przyspieszeniomierze wraz z żyroskopami wykorzystywane są do monitorowania i kontroli parametrów ruchu tak, by zapewnić stabilność lotu. W zastosowaniach militarnych akcelerometry stosuje się dla zwiększenia precyzji różnych systemów uzbrojenia, takich jak np. artyleria i pociski sterowane. Jest to szczególnie istotne w dzisiejszej rzeczywistości prowadzenia działań wojskowych, często opartych o ataki dalekiego zasięgu, stwarzające duże ryzyko ofiar cywilnych.
Medycyna.
W zastosowaniach medycznych akcelerometry wykorzystywane są przede wszystkim do monitorowania i badania aktywności fizycznej. Wykorzystywane są głównie do uzyskiwania surowych danych dotyczących przyspieszenia towarzyszącego ruchowi, które następnie poddawane są analizie. Pierwsze urządzenia na bazie akcelerometru służące do monitorowania aktywności fizycznej zostały opracowane w latach 80. XX w., po czym w latach 90. zaczęły zyskiwać na popularności. Ze względu na swoje ograniczenia urządzenia te traktowane były początkowo jako niszowa ciekawostka. Mimo to, już na początku XXI w. ich coraz większa dostępność i ciągły rozwój technologii doprowadziły do coraz powszechniejszego stosowania przyspieszeniomierzy do pozyskiwania danych dotyczących ćwiczeń fizycznych, w tym rehabilitacyjnych.
Rozwój elektroniki w zakresie zarówno wydajności podzespołów, ciągłej miniaturyzacji i prędkości przesyłu danych pozwolił na znaczną poprawę parametrów urządzeń. Podobnie, rozwój oprogramowania doprowadził do znacznego postępu w analizie gromadzonych przez urządzenia informacji. Wszystko to doprowadziło do poprawienia wydajności w gromadzeniu bardzo dużych, mierzonych w terabajtach, ilości danych oraz otworzyło możliwość zastosowania metodyki analitycznej znanej z Big Data. Z czasem zmienił się również rodzaj stosowanych urządzeń.
Ze względu na malejącą dostępność i rosnącą cenę przetworników piezoelektrycznych coraz powszechniejsze stało się stosowanie dużo tańszych i łatwiej dostępnych urządzeń MEMS. Ważną cechą akcelerometrów tego typu w odniesieniu do badań nad ruchem jest możliwość uzyskania urządzeń pomiarowych o bardzo małych rozmiarach, które można bez większych trudności umieszczać na kończynach i obszarach ciała których ruch chce się badać.
Pomimo znacznego postępu technologicznego w konstrukcji akcelerometrów, wiele współczesnych badań wciąż opiera się o przestarzałą metodykę. Wiąże się z tym również ciągły brak consensusu co do optymalnego sposobu użycia przyspieszeniomierzy w badaniach. Istotne problemy w pomiarach z wykorzystaniem akcelerometru w analizie aktywności fizycznej to przede wszystkim różnice w uzyskiwanych wynikach zależne od położenia urządzenia na ciele oraz trudności z dobraniem odpowiedniej metodyki analizy pozyskanych danych.
Inżynieria i budownictwo.
W zastosowaniach inżynierskich najczęściej badanym za pomocą przyspieszeniomierzy zjawiskiem są drgania. Wytrzymałość na wibracje jest bardzo ważną cechą materiałów i konstrukcji, a do jej dokładnego zbadania niezbędne jest zastosowanie odpowiedniego przyrządu pomiarowego. W rozwiązaniach przemysłowych, ze względu na dużą dokładność, najczęściej wykorzystuje się akcelerometry piezoelektryczne.
Wśród zastosowań akcelerometrów w przemyśle wyróżnić można:

</doc>
<doc id="787724" url="https://pl.wikipedia.org/wiki?curid=787724" title="Akceleromierz">
Akceleromierz



</doc>
<doc id="787734" url="https://pl.wikipedia.org/wiki?curid=787734" title="Sozologia szczegółowa">
Sozologia szczegółowa

Sozologia szczegółowa - nauka będąca działem sozologii. Zajmuje się:

</doc>
<doc id="787735" url="https://pl.wikipedia.org/wiki?curid=787735" title="Maksymilian Stolarow">
Maksymilian Stolarow

Maksymilian Stolarow (ur. 8 grudnia 1908 w Moskwie, zm. 26 czerwca 1965 w Londynie) – rosyjski i od 1925 polski tenisista okresu międzywojennego. Mistrz i reprezentant Polski.
Życiorys.
Pochodził z rosyjskiej rodziny, która w 1920 osiadła w Łodzi. Jego ojciec, Aleksander Stolarow, s. Włodzimierza, był tutaj właścicielem fabryki wyrobów bawełnianych w południowej części miasta (u zbiegu ul. Rzgowskiej i Dąbrowskiego), a po jej przekształceniu w 1925 – współwłaścicielem Fabryki Wyrobów Bawełnianych W. Stolarow i S-ka na Chojnach.
Rodzina Stolarowów opuściła Łódź po wybuchu I wojny światowej, przed zajęciem miasta przez Niemców. W 1925 Maksymilian Stolarow powrócił z ZSRR do Łodzi wraz z ojcem i bratem, Jerzym. Od tegoż roku był członkiem Łódzkiego Klubu Lawn-Tennisowego.
Był mistrzem Polski w grze indywidualnej (1928, 1929), grze podwójnej (1926, 1927, 1928, 1929, 1930, 1931) oraz drużynowym mistrzem Polski (1927–1932) i międzynarodowym mistrzem Polski w deblu w 1931. Ponadto w 1930 i 1931 przegrał w finale mistrzostw z Ignacym Tłoczyńskim, był także finalistą turnieju deblowego MP w 1932 i turnieju miksta w 1928 i 1930. Jego partnerem deblowym był starszy brat, również indywidualny mistrz Polski (z 1927) Jerzy Stolarow.
Reprezentował Polskę w Pucharze Davisa, zagrał w dziewięciu spotkaniach w latach 1928–1935 (w pięciu spotkaniach rozegrał 10 spotkań singlowych, z których wygrał trzy, grał też sześć spotkań w deblu, z których wygrał jedno).
Do legendy polskiego tenisa przeszło jego spotkanie z Henri Cochetem w 1931, kiedy na korcie Legii Warszawa przegrał z Francuzem pojedynek singlowy w towarzyskim spotkaniu z paryskim Racing Club. Po czterech setach stan spotkania był 2:2, a w piątym secie Stolarow prowadził wynikiem 5:4, ale nie uznano mu, prawidłowej według niektórych obserwatorów, zwycięskiej piłki meczowej.
W 1933 przeniósł się do Warszawy. Jeszcze przed 1939 odziedziczył razem z braćmi udziały w Fabryce Wyrobów Bawełnianych. W czasie II wojny światowej przedostał się do Wielkiej Brytanii, m.in. służył w szeregach 1 Pułku Artylerii Przeciwlotniczej 1. Dywizji Pancernej. Po II wojnie światowej pozostał na emigracji, m.in. pracował w BBC.
W 1946 jego nazwisko pojawiło się na liście uczestników turnieju wimbledońskiego, ale nie przystąpił do pierwszego meczu i tym samym przegrał walkowerem zaplanowane spotkanie.

</doc>
<doc id="787736" url="https://pl.wikipedia.org/wiki?curid=787736" title="Muzeum Geologii Złóż Politechniki Śląskiej w Gliwicach">
Muzeum Geologii Złóż Politechniki Śląskiej w Gliwicach

Muzeum Geologii Złóż Politechniki Śląskiej w Gliwicach – muzeum geologiczne założone w 1961 roku, znajduje się na Wydziale Górnictwa i Geologii Politechniki Śląskiej w Gliwicach, największa tego typu placówka pod względem liczby zbiorów na Górnym Śląsku.
Informacje ogólne.
Muzeum znajduje się w Gliwicach przy ul. Akademickiej 2 na Wydziale Górnictwa i Geologii Politechniki Śląskiej.
Muzeum jest największą placówką naukowo-dydaktyczną na Górnym Śląsku, udostępniającą zbiory kopalin użytecznych z całego świata, a także kolekcje minerałów, skał i skamieniałości (ponad 25 tysięcy okazów). Zbiory uzyskano głównie z muzeów miejskich Śląska Górnego i Cieszyńskiego, a także od pracowników, absolwentów i studentów Politechniki Śląskiej.
Placówka wspomaga nauczanie przedmiotów geologicznych, głównie na Wydziale Górnictwa i Geologii Politechniki Śląskiej oraz propaguje nauki o Ziemi wśród młodzieży szkolnej i w społeczeństwie (wstęp wolny).
Historia.
Najstarszą kolekcją muzealną są okazy skał, minerałów i rud zebrane przez księdza Leopolda Jana Szersznika, które udostępnione zostały po raz pierwszy w 1802 roku w Cieszynie. Pierwszą ekspozycję zbiorów zaprezentowano w trzech salach (71 gablot) w 1961 roku. W 1985 roku muzeum nadano imię Czesława Poborskiego, inicjatora powstania Muzeum i jego pierwszego kierownika (w marcu 1964 roku zginął w wypadku samochodowym w drodze na zajęcia dydaktyczne do Rybnika).

</doc>
<doc id="787738" url="https://pl.wikipedia.org/wiki?curid=787738" title="Ames Research Center">
Ames Research Center



</doc>
<doc id="787739" url="https://pl.wikipedia.org/wiki?curid=787739" title="Siemion Kriwoszein">
Siemion Kriwoszein

Siemion Moisiejewicz Kriwoszein, ros. Семён Моисеевич Кривошеин, (ur. w Woroneżu, zm. 16 września 1978 w Moskwie) – radziecki dowódca wojskowy, generał porucznik wojsk pancernych Armii Czerwonej, Bohater Związku Radzieckiego (1945).
Życiorys.
Urodził się w rodzinie żydowskiej. W Armii Czerwonej od 1918. Uczestnik wojny domowej w Rosji (1917–1922) i wojny domowej w Hiszpanii (1936–1937), następnie walk Armii Czerwonej z armią japońską w Mandżurii, nad jeziorem Chasan (1938) na granicy mandżursko-sowieckiej.
W trakcie sowieckiej agresji na Polskę w 1939, w stopniu kombriga dowodził 29 Brygadą Czołgów. 22 września odbierał w Brześciu wspólnie z gen. Heinzem Guderianem wspólną defiladę, w związku z przekazaniem miasta i twierdzy przez Wehrmacht Armii Czerwonej. Wojskom niemieckim życzył podczas tego wydarzenia szybkiego zwycięstwa nad „kapitalistyczną Anglią” i zaprosił Heinza Guderiana do Moskwy po tym zwycięstwie.
Jego oddziały w Brześciu nad Bugiem wzięły do niewoli 1030 polskich oficerów, 1220 podoficerów i 34 tys. szeregowych żołnierzy. Na dworzec kolejowy w Brześciu w bałaganie odwrotu ku bezpiecznym granicom przybyło kilkadziesiąt polskich transportów wojskowych z żołnierzami i sprzętem. Wysiadali z wagonów wprost w sowieckie ręce jeszcze 25 września 1939.
Po wprowadzeniu w 1940 w Armii Czerwonej rang generalskich zweryfikowany jako generał major. Po ataku Niemiec na ZSRR walczył z wojskami niemieckimi na Froncie Centralnym. Uczestnik bitwy pancernej na Łuku Kurskim. W latach 1944–1945 dowodził 1 Krasnogradzkim Korpusem Zmechanizowanym, m.in. w operacji berlińskiej, za udział w której otrzymał tytuł „Bohatera Związku Radzieckiego”. W latach 1946–50 był szefem Katedry Taktyki Akademii Wojskowej im. Michaiła Frunzego w Moskwie. W latach 1952–53 ukończył Wyższe Kursy Akademickie w Akademii Sztabu Generalnego Sił Zbrojnych ZSRR im. Klimienta Woroszyłowa w Moskwie.
Po śmierci Józefa Stalina, w maju 1953 przeniesiony do rezerwy. Zmarł 16 września 1978 w Moskwie i tam został pochowany.

</doc>
<doc id="787744" url="https://pl.wikipedia.org/wiki?curid=787744" title="Izodynama">
Izodynama

Izodynama ("izo-" + = „siła”) – izolinia biegnąca na mapie wzdłuż miejsc, w których składowa pozioma lub pionowa natężenia pola magnetycznego Ziemi jest jednakowa, np. izogona, izoklina.

</doc>
<doc id="787746" url="https://pl.wikipedia.org/wiki?curid=787746" title="Sozologia planistyczna">
Sozologia planistyczna

Sozologia planistyczna - bada zagadnienia planowania i lokalizacji obiektów i działalności człowieka w środowisku.
Podstawowe zagadnienia badawcze:

</doc>
<doc id="787747" url="https://pl.wikipedia.org/wiki?curid=787747" title="Sozografia">
Sozografia

Sozografia - obejmuje przestrzenną rejestrację, analizę i interpretację struktury środowiska w ujęciu ilościowym i jakościowym.
Podstawowe zagadnienia badawcze:

</doc>
<doc id="787750" url="https://pl.wikipedia.org/wiki?curid=787750" title="Magdalena Marszałek">
Magdalena Marszałek



</doc>
<doc id="787754" url="https://pl.wikipedia.org/wiki?curid=787754" title="Mapa sozologiczna">
Mapa sozologiczna

Idea mapy sozologicznej zrodziła się po powstaniu sozologii (inf. o intensywności przekształcania środowiska pod wpływem działalności człowieka)
Badania dotyczące mapy sozologicznej obejmują: rejestrację, lokalizację i określanie źródeł (zaburzeń, skażeń powietrza, skażenie gleby), zasięg i charakterystykę oraz natężenie wszystkich zaburzeń, zagrożenia radioaktywnego i mikrobiologicznego, sztuczny deficyt wody, dewastacje krajobrazu, zanieczyszczenia i skażenia powietrza i wód podziemnych i powierzchniowych oraz wód morskich, zaburzenia naturalnych stosunków wodnych, zanieczyszczenia i przekształcenia rzeźby powierzchni ziemi, zanieczyszczenia i skażenia gleb, degradację szaty roślinnej, odpadów przemysłowych i komunalnych oraz hałas.
Wyróżniamy mapy przeglądowe szczegółowe i tematyczne:
Elementy mapy sozologicznej.
1. Ochrona Środowiska i jego zasobów
2. Podatność środowiska na degradację.
3. Degradacją środowiska
4. Przeciwdziałanie degradacji środowiska.
5. Rekultywacja środowiska
6. Nieużytki antropogeniczne i naturogeniczne.
Komentarz zawiera:
Mapy cyfrowe/numeryczne.
Arkusze numerycznej mapy sozologicznej i mapy hydrograficznej można ze sobą łączyć, uzyskując w ten sposób jednolity system informacyjny, np. dla obszaru całej jednostki administracyjnej lub zlewni.

</doc>
<doc id="787757" url="https://pl.wikipedia.org/wiki?curid=787757" title="Henryk Floyar-Rajchman">
Henryk Floyar-Rajchman

Henryk Janusz Floyar-Rajchman (ur. 7 grudnia 1893 w Warszawie, zm. 22 marca 1951 w Nowym Jorku) – polski polityk obozu piłsudczyków, dyplomata i działacz państwowy II Rzeczypospolitej, major dyplomowany piechoty Wojska Polskiego II Rzeczypospolitej, wiceminister oraz minister przemysłu i handlu, poseł na Sejm IV kadencji.
Życiorys.
Do 1911 uczęszczał do VI Gimnazjum Filologicznego w Warszawie, w tym samym roku uzyskał maturę w I Szkole Realnej w Krakowie. Do 1917 nosił nazwisko Reichman. W latach 1918–1920 studiował prawo na Uniwersytecie Jagiellońskim.
W 1911 wstąpił w Warszawie do Polskiej Partii Socjalistycznej. Od 1912 do 1914 działał w krakowskim „Strzelcu”. W czasie I wojny światowej był żołnierzem 5 pułku piechoty Legionów Polskich i Polskiej Organizacji Wojskowej. Od 1918 do 1919 przebywał w Zakopanem.
W styczniu 1920 wstąpił do Wojska Polskiego. 19 sierpnia 1920 roku został zatwierdzony z dniem 1 kwietnia 1920 roku w stopniu kapitana, w piechocie, w grupie oficerów byłych Legionów Polskich. Pełnił wówczas służbę w 35 pułku piechoty. Od lipca 1921 pełnił obowiązki szefa sztabu 1 Dywizji Piechoty Legionów. W latach 1921–1923 był słuchaczem II Kursu Normalnego Wyższej Szkoły Wojennej w Warszawie. Z dniem 1 października 1923, po ukończeniu kursu i uzyskaniu dyplomu naukowego oficera Sztabu Generalnego, został przydzielony do 61 pułku piechoty w Bydgoszczy. 3 maja 1922 został zweryfikowany w stopniu kapitana ze starszeństwem z dniem 1 czerwca 1919 i 1135. lokatą w korpusie oficerów piechoty. Z dniem 17 lutego 1925 powrócił ze stanu nieczynnego do służby czynnej z równoczesnym przydziałem do Dowództwa Okręgu Korpusu Nr IX w Brześciu. Z dniem 1 października 1926 został przeniesiony z Dowództwa Okręgu Korpusu Nr I w Warszawie do Biura Inspekcji Generalnego Inspektora Sił Zbrojnych w Warszawie. 18 lutego 1928 awansował na majora ze starszeństwem z dniem 1 stycznia 1928 i 86. lokatą w korpusie oficerów piechoty. Z dniem 20 sierpnia 1928 roku został mianowany attaché wojskowym przy Poselstwie Polskim w Tokio. Po powrocie do kraju został przeniesiony w stan nieczynny. W grudniu 1935 został przeniesiony w stan spoczynku.
W latach 1933–1934 był wiceministrem, a od 15 maja 1934 do 12 października 1935 w rządach Leona Kozłowskiego i Walerego Sławka ministrem przemysłu i handlu. W latach 1935–1938 był posłem na Sejm RP.
W lipcu 1938 został wybrany do specjalnej komisji do spraw cen artykułów rolniczych. We wrześniu 1939 wraz z Ignacym Matuszewskim organizował i przeprowadził ewakuację 75 ton złota rezerw Banku Polskiego przez Rumunię, Turcję, Syrię do Francji, gdzie zostało ono przekazane Rządowi Rzeczypospolitej.
16 września 1939 roku objął kierownictwo transportu Funduszu Obrony Narodowej.
Odsunięty przez otoczenie gen. Władysława Sikorskiego od służby państwowej. Od stycznia 1940 przebywał we Francji, następnie w Wielkiej Brytanii, a od czerwca 1941 w Nowym Jorku. W 1942 był współorganizatorem Komitetu Narodowego Amerykanów Polskiego Pochodzenia (KNAPP), a w 1943 Instytutu Józefa Piłsudskiego w Ameryce (został w nim wiceprezesem zarządu).
W 1940 jego żona Zofia i córka Janina wyjechały do Brazylii.
18 listopada 2016 szczątki mjr. Henryka Floyar-Rajchmana i płk. Ignacego Matuszewskiego zostały ekshumowane na cmentarzu Calvary Cemetery w Woodside (Queens, Nowy Jork) w Stanach Zjednoczonych, po czym 23 listopada 2016 przywiezione do Polski, a 10 grudnia 2016 pochowane na Cmentarzu Wojskowym na Powązkach w kwaterze żołnierzy Wojska Polskiego poległych w wojnie 1920 roku (kwatera B13-1-33).

</doc>
<doc id="787759" url="https://pl.wikipedia.org/wiki?curid=787759" title="Wiktor Amadeusz III">
Wiktor Amadeusz III

Wiktor Amadeusz III, wł. "Vittorio Amedeo III di Savoia" (ur. 26 czerwca 1726 w Turynie, zm. 16 października 1796 w Moncalieri) – król Sardynii w latach 1773–1796.
Życiorys.
Urodził się w Turynie jako syn Karola Emanuela III i jego drugiej żony – Polikseny Krystyny Heskiej z linii Rheinfels-Rotenburg. Odebrał staranne wykształcenie pod opieką biskupa H. Gerdila, odbywając następnie służbę w wojsku, które miało być jego pasją i dumą przez całe życie. 
Po objęciu panowania przeprowadził liczne zmiany w administracji i wojsku, zlecając jego zreformowanie na wzór armii pruskiej. Otaczał się intelektualistami i zdolnymi ministrami, mającymi istotny wpływ na jego rządy. Tworzył nowe instytucje państwowe i kulturalne; kontynuował rozbudowę portu w Nicei. Jako człowiek bardzo religijny, o poglądach konserwatywnych, był zarazem rzecznikiem postępu, decydując np. o wprowadzeniu nocnego oświetlenia w stołecznym Turynie. Jako władca cieszył się sympatią poddanych ze względu na dobroduszność i hojność. 
Po wybuchu rewolucji francuskiej opowiedział się po stronie rojalistów i znalazł się w konflikcie z Republiką, wypowiadając jej wojnę (1792). Po czterech latach, w kwietniu 1796 jego wojska zostały pokonane przez Francuzów generała Bonapartego w trzech kolejnych bitwach pod Montenotte, Millesimo i Mondovì, co ostatecznie zmusiło go do oddania najważniejszych twierdz (Cuneo, Ceva, Alessandrii i Tortony), a także do zezwolenia na swobodny przemarsz przez jego terytorium armii francuskiej zmierzającej do opanowania Italii. Musiał również zrzec się Nicei i całej Sabaudii, występując z antyfrancuskiej koalicji. 
W kilka miesięcy potem zmarł wskutek ataku apopleksji w podturyńskiej rezydencji Moncalieri; pochowany został w turyńskiej bazylice La Superga. 
Małżeństwo i potomkowie.
Jego żoną była Maria Antonietta Burbon (1729-1785), infantka Hiszpanii, najmłodsza córka króla Filipa V i Elżbiety Farnese. Królewska para miała 12 dzieci:
Ordery.
 Najwyższy Order Zwiastowania Najświętszej Marii Panny (Order Annuncjaty) w 1733, a od 1773 Wielki Mistrz.

</doc>
<doc id="787760" url="https://pl.wikipedia.org/wiki?curid=787760" title="Brad Dalgarno">
Brad Dalgarno

Brad Dalgarno (ur. 11 sierpnia 1967 w Vancouver w Kanadzie) – kanadyjski były zawodowy hokeista na lodzie.
Kariera zawodnicza.
W latach 1985–1996 występował w lidze NHL na pozycji prawoskrzydłowego. Wybrany z numerem (6) w pierwszej rundzie draftu NHL w 1985 roku przez New York Islanders, w której to drużynie spędził całą karierę zawodniczą NHL.
W sezonach zasadniczych NHL rozegrał łącznie 321 spotkań, w których strzelił 49 bramek oraz zaliczył 71 asyst. W klasyfikacji kanadyjskiej zdobył więc razem 120 punktów. 332 minuty spędził na ławce kar. W play-offach NHL brał udział 4-krotnie. Rozegrał w nich łącznie 27 spotkań, w których strzelił 2 bramki oraz zaliczył 4 asysty, co w klasyfikacji kanadyjskiej daje razem 6 punktów. 37 minut spędził na ławce kar.

</doc>
<doc id="787763" url="https://pl.wikipedia.org/wiki?curid=787763" title="Finka">
Finka

Finka, nóż fiński – nóż używany zwykle przez harcerzy i turystów. Ma głownię długości około 12 cm, rękojeść najczęściej z tworzywa sztucznego i skórzaną pochewkę. Zwykle posiada jelec.
Oryginalna finka – puukko to nóż myśliwych z Laponii. Ma krótkie ostrze i rękojeść drewnianą lub z rogu.

</doc>
<doc id="787766" url="https://pl.wikipedia.org/wiki?curid=787766" title="PwC">
PwC

PwC (skrótowiec od PricewaterhouseCoopers) – globalna sieć przedsiębiorstw świadczących usługi księgowe, audytorskie i doradcze, utworzona w 1998 w wyniku połączenia Price Waterhouse oraz Coopers&amp;Lybrand. Składa się z formalnie niezależnych przedsiębiorstw funkcjonujących w każdym państwie działania, które zrzeszone są w przedsiębiorstwie koordynującym PriceWaterhouseCoopers International Limited (PwCIL) z siedzibą w Londynie.
Należy do tak zwanej wielkiej czwórki przedsiębiorstw zajmujących się audytem (obok Deloitte, EY i KPMG).
PwC na świecie.
Historia.
W 1854 roku William Cooper założył przedsiębiorstwo księgowe w Londynie, przekształcone 7 lat później w Cooper Brothers (po dołączeniu do przedsiębiorstwa braci Coopera).
W 1898 roku Robert H. Montgomery, William M. Lybrand, Adam A. Ross Jr. i jego brat T. Edward Ross założyli Lybrand, Ross Brothers and Montgomery w Stanach Zjednoczonych..
W 1957 Cooper Brothers; Lybrand, Ross Bros &amp; Montgomery i kanadyjskie przedsiębiorstwo McDonald, Currie and Co, wspólnie przyjęły firmę Coopers&amp;Lybrand dla międzynarodowej działalności. W 1973 trzy przedsiębiorstwa członkowskie z Wielkiej Brytanii, USA i Kanady zmieniły swoje firmy na Coopers &amp; Lybrand
Samuel Lowell Price, księgowy, założył przedsiębiorstwo w Londynie w 1849 roku. W 1865 Price wszedł we współpracę z Williamem Hopkinsem Holylandem i Edwinem Waterhousem. Holyland szybko zrezygnował ze współpracy, zakładając własną działalność, a przedsiębiorstwo zmieniło firmę na Price, Waterhouse &amp; Co. w 1874
Pod koniec XIX wieku, Price Waterhouse zdobywało renomę jako przedsiębiorstwo doradcze. W wyniku ożywionych stosunków handlowych między Wielką Brytanią a Stanami Zjednoczonymi, Price Waterhsouse otworzyło biuro w Nowym Jorku w 1890.
W 1998 roku, Price Waterhouse połączył się z Cooper&amp;Lybrand, tworząc PricewaterhouseCoopers
PwC w Polsce.
PwC działa w Polsce od 1990 (licząc okres działania jego poprzedników prawnych); pierwsze oddziały Coopers&amp;Lybrand oraz Price Waterhouse powstały w Warszawie. Obecnie firma ma biura w 10 polskich miastach – Warszawie, Gdańsku, Katowicach, Krakowie, Łodzi, Opolu, Poznaniu, Wrocławiu, Rzeszowie i Lublinie.
Od 1 lipca 2009 do lipca 2014 prezesem PwC w Polsce była Olga Grygier-Siddons, która w lipcu 2014 objęła funkcję prezesa PwC w regionie Europy Środkowo-Wschodniej. Na stanowisku prezesa PwC Polska zastąpił ją Adam Krasoń.
Organizator konkursu „Grasz o staż” dla studentów ostatnich lat oraz absolwentów.
Usługi.
Przedsiębiorstwo działa w trzech głównych pionach usługowych: audyt ("assurance"), usługi doradcze ("advisory") oraz doradztwo podatkowe ("tax"). W ramach trzech głównych pionów usługowych PwC Polska świadczy:
Od listopada 2009 funkcjonuje kancelaria prawna PwC Legal, świadcząca usługi z zakresu doradztwa prawnego. Przedsiębiorstwo prowadzi także usługi szkoleniowe w ramach Akademii PwC.
Nagrody i wyróżnienia.
W latach 2004–2008 pierwsze miejsce w rankingu Pracodawca Roku 2008 przeprowadzanym przez Międzynarodowe Stowarzyszenie Studentów AIESEC w Polsce.

</doc>
<doc id="787767" url="https://pl.wikipedia.org/wiki?curid=787767" title="Kujogin">
Kujogin

Kujogin („zły jogin”) – osoba praktykująca jogę w niewłaściwy sposób. Jest to aspirant, który z powodu błędów nie może osiągnąć celów jogi, takich jak boskość, uduchowienie czy wyzwolenie. Klasycznie wymienia się dziewięć poważnych błędów w praktyce jogi. Wspominają o kujoginach traktaty takie jak "Bhagawatapurana" czy "Uddhawagita" .

</doc>
<doc id="787772" url="https://pl.wikipedia.org/wiki?curid=787772" title="Licytacja (gry)">
Licytacja (gry)

Licytacja – w grach karcianych, np. brydżu, tysiącu element gry w karty, podczas której gracze zabiegają o wzięcie, zagranie, wyjście, itp. 
Np. podczas gry w brydża gracze licytują atut, ustalają wysokość kontraktu (ile wezmą lew) i sposób jego realizacji np; z kontrą bądź rekontrą. Zbiór zasad i reguł związanych z przebiegiem i sposobem licytacji w brydżu określany jest systemem licytacyjnym. 
W tysiąca natomiast licytują, ile ugrają punktów. Licytacja jest zwykle jednym z najciekawszych i najbogatszych w emocje elementów gier karcianych.

</doc>
<doc id="787773" url="https://pl.wikipedia.org/wiki?curid=787773" title="Pszczoła olbrzymia">
Pszczoła olbrzymia

Pszczoła olbrzymia ("Apis dorsata" Fabr.) – gatunek z rodzaju "Apis" (pszczoły miodne), żyjący dziko w strefie klimatu tropikalnego i subtropikalnego południowej Azji, od Filipin do Pakistanu.
Buduje często skupienia gniazd na wolnym powietrzu. Jest to duży (270 × 120 cm) pojedynczy plaster, przytwierdzony zazwyczaj do rozwidlonych konarów drzew, do występu skalnego lub okapu budynku. Górna część plastra, pogrubiona do 12 cm, służy do gromadzenia miodu, dolna do wychowu czerwiu pszczelego i trutowego. Robotnice, o długości ciała 19 mm, są zbliżone wielkością do matki (23 mm) i trutni (17 mm), jaskrawo ubarwione (pomarańczowo-czarne), o ciemnych błonach skrzydeł.
Próby udomowienia pszczoły olbrzymiej nie dały zadowalających rezultatów.

</doc>
<doc id="787775" url="https://pl.wikipedia.org/wiki?curid=787775" title="Jakub Ziober">
Jakub Ziober



</doc>
<doc id="787776" url="https://pl.wikipedia.org/wiki?curid=787776" title="Borowina (powiat łukowski)">
Borowina (powiat łukowski)

Borowina – kolonia w Polsce położona w województwie lubelskim, w powiecie łukowskim, w gminie Stanin.
Wierni Kościoła rzymskokatolickiego należą do parafii św. Anny w Jeleńcu.
W latach 1975–1998 miejscowość należała administracyjnie do województwa siedleckiego.

</doc>
<doc id="787778" url="https://pl.wikipedia.org/wiki?curid=787778" title="Herb gminy Połczyn-Zdrój">
Herb gminy Połczyn-Zdrój



</doc>
<doc id="787779" url="https://pl.wikipedia.org/wiki?curid=787779" title="Miesierkowate">
Miesierkowate

Miesierkowate, miesiarkowate (Megachilidae) – rodzina pszczół, obejmująca gatunki samotne i pasożytnicze.
Samice niepasożytniczych gatunków zbierają pyłek kwiatowy nie na owłosione nogi, ale na szczoteczkę brzuszną na spodzie odwłoka.
Do samotnych rodzajów zaliczają się m.in.:
Do pasożytów gniazdowych należą:

</doc>
<doc id="787780" url="https://pl.wikipedia.org/wiki?curid=787780" title="Zoetrop">
Zoetrop

Zoetrop także zootrop – urządzenie, wykorzystujące efekt stroboskopowy, opatentowane w 1834 roku przez Williama George'a Hornera do oglądania ruchomych obrazów.
Urządzenie nazwane przez wynalazcę „daedalum” ma postać obrotowego, odkrytego bębna.
Wewnątrz cylindra z naciętymi szczelinami znajduje się seria obrazków przedstawiająca kolejne etapy ruchu. We wprawionym w obrót zoetropie, obserwator widzi obrazki tylko w momentach gdy szczelina znajduje się bezpośrednio przed jego oczami, dzięki efektowi stroboskopowemu sprawia wrażenie ruchomej scenki.
Zoetrop cieszył się dużą popularnością w Stanach Zjednoczonych pod koniec XIX wieku. Znany był także m.in. w Wielkiej Brytanii, Austrii, Francji, Niemczech.
Jest rozwinięciem pomysłu fenakistiskopu.

</doc>
<doc id="787781" url="https://pl.wikipedia.org/wiki?curid=787781" title="Kosmatka brunatna">
Kosmatka brunatna

Kosmatka brunatna ("Luzula alpino-pilosa") – gatunek rośliny należący do rodziny sitowatych ("Juncaceae"). Występuje głównie w wyższych partiach Karpat, gdzie jest rośliną dość pospolitą. Status gatunku we florze Polski: gatunek rodzimy.

</doc>
<doc id="787783" url="https://pl.wikipedia.org/wiki?curid=787783" title="Flaga gminy Połczyn-Zdrój">
Flaga gminy Połczyn-Zdrój



</doc>
<doc id="787784" url="https://pl.wikipedia.org/wiki?curid=787784" title="Luzula spadicea">
Luzula spadicea



</doc>
<doc id="787785" url="https://pl.wikipedia.org/wiki?curid=787785" title="Osmia">
Osmia

Osmia – rodzaj pszczół z rodziny miesierkowatych (Megachilidae), w języku polskim określanych zwyczajową nazwą murarka. Mają silnie owłosione ciało osiągające długość od 9-11 mm.. Występuje na nasłonecznionych skrajach lasów i suchych murawach. Zakładają gniazda np. w ziemi, w pustych łodygach roślin lub w pustych muszlach ślimaków. 
Na obszarze Polski stwierdzono występowanie 18 gatunków z tego rodzaju.

</doc>
<doc id="787787" url="https://pl.wikipedia.org/wiki?curid=787787" title="Polska Federacja Karate Tradycyjnego">
Polska Federacja Karate Tradycyjnego

Polska Federacja Karate Tradycyjnego (PFKT) – nieistniejące stowarzyszenie sportowe, organizujące działalność karate tradycyjnego w Polsce w latach 1993 - 1996.

</doc>
<doc id="787791" url="https://pl.wikipedia.org/wiki?curid=787791" title="Bad Aibling">
Bad Aibling

Bad Aibling (baw. "Oabling") – miasto uzdrowiskowe w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 25 km na północny zachód od Rosenheim, nad rzeką Mangfall, przy linii kolejowej Holzkirchen – Rosenheim.
Dzielnice.
Abel, Adlfurt, Bad Aibling Mitte, Berbling, Ellmosen, Fachendorf, Gröben, Harthausen, Haslach, Heimathsberg, Heinrichsdorf, Holzhausen, Köckbrunn, Mainz, Markfeld, Mietraching, Mitterham, Moos, Natternberg, Thalacker, Thürham, Unterheufeld, Weg, Westen, Westerham, Willing, Willingerau, Zell.
Polityka.
Burmistrzem miasta jest Felix Schwaller z CSU, rada miasta składa się z 24 osób.
Współpraca.
Miejscowość partnerska:

</doc>
<doc id="787792" url="https://pl.wikipedia.org/wiki?curid=787792" title="Miesierka">
Miesierka

Miesierka, miesiarka ("Megachile") – rodzaj owadów z rodziny miesierkowatych (Megachilidae) z rzędu błonkoskrzydłych. W Polsce reprezentowany przez ok. 20 gatunków. Największe osiągają prawie 2 cm, ale większość ma około 1 cm. Samice zbierają pyłek kwiatowy na szczoteczkę brzuszną na spodzie odwłoka, przy okazji zapylając wiele roślin, w tym wiele motylkowych, zwłaszcza komonicę.
U tego rodzaju na przednich skrzydłach występują dwie komórki kubitalne, mniej więcej jednakowej wielkości. Golenie i pierwszy człon tylnych stóp są pokryte krótkimi włoskami. Między pazurkami brak poduszeczek. Część twarzowa płaska (bez wyrostka). Żuwaczki mocne, zwykle czterozębne. Odwłok spłaszczony grzbieto-brzusznie. Całe ciało zwykle gęsto pokryte włoskami w kolorze czarnym z partiami w kolorze żółtym lub białym.
Samice większości polskich gatunków z przyciętych liści (np. brzozy) przygotowują misterne tutki, do których składają jaja i materiały zapasowe (pyłek i nektar). Całość przymykają okrągłym zamknięciem z liścia. W momencie przygotowywania tutek najłatwiej je zauważyć (czerwiec) – wyglądają jakby frunęły na latawcu z liścia. Tutki budują i ukrywają w szczelinach, w ziemi, w drewnie - w korytarzach wygryzionych przez larwy innych owadów, między zmurszałym drewnem a ziemią, w inspektach i skrzynkach balkonowych na kwiaty oraz w pustych łodygach roślin. Część gatunków zamiast liści używa do budowy gniazda innych materiałów, np. żywicy. Larwy jesienią budują brunatne kokony, w których zimują. W kolejnym roku przepoczwarczają się i opuszczają gniazda.
Podział systematyczny.
Do rodzaju należą następujące gatunki:

</doc>
<doc id="787794" url="https://pl.wikipedia.org/wiki?curid=787794" title="Premierzy Togo">
Premierzy Togo



</doc>
<doc id="787795" url="https://pl.wikipedia.org/wiki?curid=787795" title="Stalag VIII A">
Stalag VIII A

Stalag VIII A – niemiecki obóz jeńców wojennych z II wojny światowej w Görlitz (Zgorzelec).
Powstanie obozu.
Tuż przed rozpoczęciem wojny planowano założenie obozu jenieckiego w Reichenbach/Oberlausitz jednak ze względu na lepszy dostęp do materiałów budowlanych w oddalonym o 10 km Görlitz zdecydowano się na zmianę lokalizacji. 26 sierpnia 1939 roku w koszarach Coubiere'a we wschodniej części Görlitz utworzono komendanturę obozu „A” VIII okręgu wojskowego. 
Stalag VIII A początkowo jako przejściowy obóz z namiotami umiejscowiony był w północno-wschodniej części miasta (mniej więcej w miejscu, gdzie dziś zlokalizowany jest hipermarket Real), jednak w grudniu 1939 przeniesiono go w pobliże poligonu Wehrmachtu przy drodze na Bogatynię. Obóz macierzysty budowany był m.in. przez polskich jeńców, uczestników wojny obronnej Polski w 1939 r.
Stalag był wielokrotnie rozbudowywany, ze względu na powiększającą się liczbę więźniów. Początkowo przewidywano ich liczbę na 3 tysiące, a maksymalne obciążenie obliczono na 15 tysięcy. W rzeczywistości w obozie znajdowało się jednocześnie nawet blisko 50 tysięcy jeńców.
Struktura narodowościowa.
W pierwszym okresie istnienia obozu dominującą nacją byli Polacy. Stanowili oni ogromną większość 10 tys. więźniów zgorzeleckiego obozu. Od wiosny do czerwca 1940 roku większość Polaków przewieziono do innych obozów na zachodzie Rzeszy. Latem do Stalagu przybyło 20 tys. Belgów i Francuzów. W marcu 1941 trafiło tu ok. 2,3 tys. Jugosłowian, a w styczniu 1942 roku przybył pierwszy transport jeńców radzieckich, których we wrześniu 1943 było już prawie 20 tys. Jesienią 1943 w Stalagu pojawili się jeńcy brytyjscy, spośród których większe grupy stanowili Anglicy, Nowozelandczycy, Australijczycy i Południowoafrykańczycy (razem ok. 3 tys. żołnierzy). Po obaleniu Mussoliniego i przystąpieniu Włoch do koalicji antyfaszystowskiej obóz stał się miejscem internowania ponad 6 tys. żołnierzy włoskich. W 1944 do obozu przybyli powstańcy: żołnierze powstania warszawskiego i Słowacy walczący w słowackim powstaniu narodowym. W styczniu 1945 roku do Zgorzelca trafiło 1800 Amerykanów, przewiezionych z innych obozów.
Warunki i traktowanie jeńców.
W obozie nie przestrzegano Konwencji Genewskiej. Około 80% jeńców zatrudniano do prac poza obozem, w tym przy produkcji wojennej. Baraki były niedogrzane i przeludnione – Rosjan kwaterowano nawet po 600 w jednym baraku przeznaczonym dla 200-250 jeńców. Opieka medyczna stała na niskim poziomie, brakowało leków. Szerzyły się choroby zakaźne, w tym przede wszystkim dyzenteria. Racje żywnościowe były niewielkie – bochenek chleba na kilku (7-10) żołnierzy, kawałek margaryny, pół litra rozwodnionej zupy i kawa. Jeńcy pochodzenia słowiańskiego byli traktowani gorzej niż zachodni – często dostawali mniejsze racje żywnościowe, nie otrzymywali paczek i byli kierowani do cięższych robót. Wyjątek stanowili Włosi, którzy jako „zdrajcy” zakwaterowani zostali w rosyjskiej części obozu i dzielili obozową niedolę razem z dawnymi wrogami. W ostatniej fazie wojny w obozie przebywało w Stalagu prawie tysiąc oficerów (gł. radzieckich) oraz cywile.
Ruch oporu.
W obozie przebywali żołnierze, którzy walczyli przeciwko III Rzeszy więc mimo uwięzienia i rozbrojenia wielu z nich w dalszym ciągu prowadziło walkę z wrogiem. Walka ta miała różnoraki charakter od rozpowszechniania dowcipów o Niemcach i Hitlerze po poważny sabotaż i ucieczki w celu podjęcia czynnej walki.
Dla podtrzymania patriotyzmu i ducha walki starano się informować współwięźniów o ruchach wojsk alianckich. Mimo surowych kar konstruowano odbiorniki radiowe do odbioru "BBC", "Wolnej Francji" czy "Radia Moskwa". Informacje takie jeńcy otrzymywali również ukryte w paczkach żywnościowych od bliskich. W obozie działała też tajna organizacja „Wyzwolenie Görlitz”.
Bardziej legalnym sposobem walki biernej były przedstawienia teatralne, koncerty oraz inne formy sztuki w których przemycane były treści krytyczne wobec Niemców.
Duża liczba jeńców pracowała w przemyśle, gdzie wykorzystywano okazję by zakłócić proces produkcji lub uszkodzić wykonywany przedmiot. Grupa belgijskich jeńców z komanda nr 2137 spowodowała nawet wykolejenie pociągu.
Najbardziej spektakularnym przejawem oporu były ucieczki z obozu. Pierwsza ucieczka miała miejsce już 23 września 1939. Kolejne próby wydostania się z niewoli odbywały się przez cały okres funkcjonowania Stalagu głównie wiosną i latem. Jeńcy zachodni swoje ucieczki zwykle dokładnie planowali, zdobywali mapy, cywilne ubrania, prowiant. Jeńcy radzieccy wykorzystywali każdą nadającą się okazję, co spowodowane było bardziej tragicznymi warunkami bytowymi niż chęcią dalszej walki. Również kary za ucieczkę były dla Rosjan wyższe, a często rozstrzeliwano ich zaraz po schwytaniu.
Oddziały robocze.
Poza obozem macierzystym istniały również oddziały robocze tzw. "komanda" czyli podobozy, w których przebywali jeńcy jako tania siła robocza dla przemysłu czy rolnictwa. Według raportu Międzynarodowego Czerwonego Krzyża z 1943 roku Stalag VIII A posiadał 976 oddziałów pracy liczących średnio 20–30 osób, choć były również oddziały kilkusetosobowe w dużych zakładach oraz jednoosobowe w małych gospodarstwach rolnych. Za swoją pracę jeńcy otrzymywali wynagrodzenie w pieniądzach obozowych () do wykorzystania jedynie w obozowej kantynie.
Jedną z filii – Arbeitskommando 10001, utworzono w miejscowości Wierzbowa () w powiecie bolesławieckim, gdzie przetrzymywano jeńców alianckich, w tym komandosów z LRDG, których Niemcy rozstrzelali kilka godzin przed wkroczeniem wojsk radzieckich, 9 lutego 1945 roku.
Olivier Messiaen.
Kompozytor francuski Olivier Messiaen podczas pobytu w obozie skomponował "Quatuor pour la fin du temp" (Kwartet na koniec czasu) – utwór zaliczany do najwspanialszych dzieł muzycznych XX wieku. Prapremiera odbyła się w obozie 15 stycznia 1941 w wykonaniu Messiaena (fortepian) oraz jego współwięźniów: Jean le Boulaire (skrzypce), Henri Akoka (klarnet) i Etienne Pasquier (wiolonczela).
Ofiary.
Szacuje się, że przez całą historię działania obozu przeszło przez niego ponad 100 tys. jeńców. Liczbę ofiar śmiertelnych trudno jednak oszacować. Wiadomo, że zmarło 199 Francuzów, 68 Belgów i sześciu Amerykanów oraz 28 Jugosłowian. Dane dotyczące śmierci 45 Polaków są niepełne, gdyż nie uwzględniają epidemii dyzenterii w obozie przejściowym. Liczbę ofiar wśród – najgorzej traktowanych – żołnierzy radzieckich szacuje się na 10-12 tysięcy, a wśród włoskich na ok. 500. Wielkość tych liczb wynika z fatalnych warunków bytowych (stłoczenie, choroby, głodowe racje, wyziębienie organizmu) oraz egzekucji jeńców radzieckich i włoskich.
Po wojnie.
W 1976 roku przy drodze do Bogatyni, w miejscu bramy wjazdowej do obozu, odsłonięto pomnik dla uczczenia pamięci jeńców. Pomnik powstał z inicjatywy Stowarzyszenia Byłych Jeńców Oflagów i Stalagów VIII Okręgu Wojskowego. Głównym przedstawicielem i orędownikiem tej organizacji był płk Jean Ollier. Projekt pomnika jest dziełem Pracowni Sztuk Plastycznych w Zielonej Górze, a główną część pomnika wykonał (z bolesławieckiego piaskowca) Tadeusz Dobosz. W roku 1994 wskutek starań francuskich kombatantów na monumencie umieszczono marmurową płytę z napisem „1939 Stalag VIII A 1945. Przez ten obóz przeszły, w nim żyły i cierpiały dziesiątki tysięcy jeńców wojny”.
Niedaleko obozu mieści się cmentarz jeńców radzieckich. Uporządkowano go w latach 1962 - 1964. Na środku cmentarza ustawiono kamienny głaz wydobyty z wyrobiska. Widnieją na nim dwie tablice. Pierwsza o treści „Cześć i chwała jeńcom radzieckim Stalagu VIII A zmarłym w latach 1942 - 1945” umieszczona została przez władze polskie w roku 1964. Druga - w języku polskim i francuskim - o treści „Jeńcom stalagu ku czci swoim kolegom wszystkich narodów umarłym w niewoli. Sierpień 1965” została umieszczona przez kombatantów francuskich, których delegacja na czele z Jeanem Ollierem gościła z zapowiedzianą wizytą w Zgorzelcu. Jako że zaproponowany przez kombatantów program uroczystości przewidywał religijne nabożeństwo, polska delegacja na wniosek ówczesnych władz partyjnych odwołała swój udział w uroczystościach.
W zgorzeleckim Zespole Szkół Zawodowych i Licealnych działa Izba Pamięci założona przez historyka Romana Zgłobickiego, który jest także autorem opracowania dotyczącego obozu.
12 lipca 2006 roku na terenie byłego obozu jenieckiego Stalag VIII A gościł prokurator Oddziałowej Komisji Ścigania Zbrodni Przeciwko Narodowi Polskiemu we Wrocławiu Przemysław Cieślik. Bezpośrednim powodem wizyty było przeprowadzenie badań w sprawie zabójstwa nieustalonej liczby jeńców na terenach działek 2/72 i 2/73 w Zgorzelcu, stanowiących własność Agencji Mienia Wojskowego. Do udziału w wizji lokalnej zaproszeni zostali: zastępca burmistrza Ireneusz Aniszkiewicz, prezes Agencji Mienia Wojskowego we Wrocławiu Janusz Zieliński, dr Adam Szynkiewicz z Instytutu Nauk Geologicznych Uniwersytetu Wrocławskiego oraz największy ekspert w sprawie obozu Roman Zgłobicki. Po przeprowadzeniu analizy porównawczej schematu obozu z terenem przeprowadzone zostało sondowanie niewielkiej partii domniemanego cmentarzyska, które nie wykluczyło istnienia grobów. Mimo to 28 grudnia 2007 r. umorzono postępowanie wobec braku danych dostatecznie uzasadniających podejrzenie popełnienia czynu zabronionego.
Europejskie Centrum Edukacyjno-Kulturalne.
Z inicjatywy dra Albrechta Goetze na terenie obozu powstało Centrum Edukacyjno-Kulturalne – "MEETINGPOINT MUSIC MESSIAEN", którego celem jest prowadzenie działalności edukacyjnej i kulturalnej związanej z obozem ze szczególnym podkreśleniem jenieckiej działalności artystycznej. Uroczyste otwarcie odbyło się 15 stycznia 2015 roku. Centrum organizuje również koncerty, warsztaty, konferencje oraz szkolenia. Od 2008 r. co roku w styczniu Stowarzyszenie Meetingpoint Music Messiaen organizuje na terenie obozu dedykowany Olivierowi Messiaenowi koncert w namiocie, gdzie wykonywany jest „Kwartet na koniec czasu”. 

</doc>
<doc id="787796" url="https://pl.wikipedia.org/wiki?curid=787796" title="Pszczoły samotnice">
Pszczoły samotnice

Pszczoły samotnice, pszczoły samotne – grupa pszczół obejmująca gatunki, w których każda samica zakłada własne gniazdo (jedno bądź kilka) i sama opiekuje się własnym potomstwem bez pomocy innych samic (brak podziału kastowego na królową i robotnice). Do samotnic należy większość gatunków pszczół, przy czym podział na gatunki samotne i społeczne nie pokrywa się z podziałem systematycznym. W przeciwieństwie do pszczoły miodnej, samice zwykle nie atakują (nie żądlą) w obronie swoich gniazd.
Przykłady pszczół samotnych.
Przodek pszczół był gatunkiem samotnym, a społeczny tryb życia wyewoluował w tej grupie wielokrotnie niezależnie, dlatego podział według stopnia społeczności (oprócz gatunków ściśle samotnych i eusocjalnych, można wyróżnić również szereg stanów pośrednich) nie pokrywa się z podziałem systematycznym. Nawet w obrębie jednego rodzaju część gatunków może prowadzić samotny, a część społeczny tryb życia (np. "Halictus)."
Przykładowe taksony pszczół samotnic występujących w Polsce:
Rozród.
U gatunków samotnych nie występuje współpraca między samicami w budowie gniazda i opiece nad potomstwem. Każda samica samodzielnie zakłada gniazdo i zaopatruje potomstwo w pokarm. Gniazdo zasadniczo składa się z komórek (ułożonych w przestrzeni w różny sposób zależnie od gatunku, np. liniowo bądź zgrupowane na końcu korytarza), w każdej z nich samica umieszcza porcję pyłku wymieszanego z nektarem i składa jedno jajo, po czym zamyka komórkę. Cały rozwój larwalny zachodzi wewnątrz komórki, opuszcza ją dopiero imago. Mimo że brak jest współpracy między samicami, pszczoły samotne chętnie zakładają gniazda w koloniach, często osiągających duże rozmiary. Samice gniazdujące w obrębie agregacji mogą wykazywać wobec siebie zachowania agresywne, jednak poziom konfliktów jest stosunkowo niski. Większość pszczół samotnych ma jedno pokolenie w roku, osobniki dorosłe latają stosunkowo krótko, a większość cyklu życiowego jest odbywana wewnątrz gniazda (pszczoły zimują zwykle jako larwy, rzadziej jako dorosłe osobniki w kokonach). Możliwe jest również rozwijanie się dwóch pokoleń w sezonie, wówczas tylko drugie zimuje.
Gatunki pszczół samotnych można podzielić ze względu na sposób budowy gniazda na gatunki samodzielnie kopiące sobie norki w ziemi, oraz gnieżdżące się w gotowych jamkach i szczelinach, często (choć nie wyłącznie) nad ziemią.
Gatunki samodzielnie kopiące gniazda.
Samice tych gatunków kopią gniazda w ziemi. Norka składa się z korytarza i odchodzących od niego komórek lęgowych. W zależności od gatunku architektura gniazda, głębokość pod ziemią, układ komórek może mieć różny wygląd. W sprzyjających warunkach pszczoły na niewielkiej powierzchni mogą stworzyć agregację gniazd, z wieloma gniazdami należącymi do różnych samic. Do pszczół gniazdujących w ziemi należą np. pszczolinki, lepiarki, niektóre miesierki. Niektóre gatunki wygryzają sobie gniazda w innych miejscach, np. w spróchniałym drewnie.
Gatunki gniazdujące w gotowych norkach.
Gatunki nie potrafiące wykopać sobie gniazda samodzielnie korzystają z różnych istniejących szczelin. Mogą to być opuszczone ziemne gniazda innych pszczół, ale częściej są to miejsca nad ziemią, takie jak puste łodygi roślin, korytarze wydrążone przez larwy chrząszczy drewnojadów, szczeliny w drewnie czy miejsca oferowane (świadomie bądź nie) przez człowieka, takie jak domki dla owadów lub szczeliny w murze. Do tak gniazdujących gatunków należą np. niektóre murarki, miesierki, makatki.

</doc>
<doc id="787797" url="https://pl.wikipedia.org/wiki?curid=787797" title="Dywizja Grenadierów Pancernych Brandenburg">
Dywizja Grenadierów Pancernych Brandenburg

Dywizja Grenadierów Pancernych „Brandenburg” – niemiecki związek taktyczny z okresu końca II wojny światowej, powstały z dywizji do zadań specjalnych „Brandenburg”.
Geneza.
Po nieudanym zamachu na Adolfa Hitlera 20 lipca 1944 r., w który zamieszany był m.in. Wilhelm Canaris, wywiad wojskowy Abwehra został przejęty przez SS. Dywizja „Brandenburg” podległa dotąd Abwehrze i przeznaczona do specjalnych działań, z rozkazu przywódcy III Rzeszy przeszła pod władzę SD, a 13 września utraciła status Sondertruppen i została przeorganizowana na frontową dywizję grenadierów pancernych pod nazwą Dywizja Grenadierów Pancernych „Brandenburg” ("Panzergrenadier-Division „Brandenburg”"). Dla Brandenburczyków przeformowanie w zwykłą jednostkę wojskową było dużym ciosem, zmniejszającym ich morale, ale pomimo tego nadal pozostawali oni elitą.
Zarys historyczny.
W poł. września 1944 r. Dywizja została przerzucona na terytorium Niezależnego Państwa Chorwackiego w rejon Zagrzebia, wchodząc w skład 2 Armii Pancernej. W listopadzie przeniosiono ją do Prus Wschodnich, gdzie została podporządkowana odwodowemu Korpusowi Pancernemu „Grossdeutshland” pod dowództwem gen. Dietricha von Sauckena. Od stycznia 1945 r. Dywizja ciągle znajdowała się w boju.
Przetransportowana w trybie alarmowym w okolice Kielc (w składzie 4 Armii Pancernej) nie zdążyła jednak wejść do walki jako całość i pod naciskiem sowieckiej ofensywy styczniowej została wycofana wraz z dowództwem Korpusu Panc. „Grossdeutshland” nad Nysę Łużycką. Broniła tzw. „korytarza łużyckiego” i obsadzała brzeg rzeki. Liczyła wówczas ok. 11,5 tys. żołnierzy, a na wyposażeniu miała 140 dział i 60 moździerzy, 20 czołgów PzKpfw V Panther, bardzo dużo broni maszynowej i nowoczesnej broni przeciwpancernej (Panzerfausty i Panzerschrecki). W kwietniu prowadziła ciężkie walki obronne z forsującymi Nysę polskimi oddziałami 2 Armii Wojska Polskiego. Jej obrona została przełamana, a Dywizja z ciężkimi stratami wycofała się w rejon na południe od Budziszyna. Tam część jej oddziałów wzięła udział w kontrataku niemieckim, który zadał ciężkie straty 2 Armii WP (patrz: bitwa pod Budziszynem).
30 kwietnia resztki Dywizji znalazły się w rejonie Drezna, a 1 maja przeszły na terytorium Protektoratu Czech i Moraw, gdzie skapitulowały 8 maja.

</doc>
<doc id="787798" url="https://pl.wikipedia.org/wiki?curid=787798" title="Piaski (Lipniak)">
Piaski (Lipniak)

Piaski – część kolonii Lipniak w Polsce, położona w województwie lubelskim, w powiecie łukowskim, w gminie Stanin.
W latach 1975–1998 Piaski należały administracyjnie do województwa siedleckiego.
Obok przepływa Bystrzyca, niewielka rzeka dorzecza Wisły.

</doc>
<doc id="787802" url="https://pl.wikipedia.org/wiki?curid=787802" title="Pszczolinka">
Pszczolinka

Pszczolinka ("Andrena") – rodzaj błonkówek z rodziny pszczolinkowatych. Obejmuje ponad 1500 opisanych gatunków. Przedstawiciele zamieszkują Stary Świat i Amerykę Północną. Są samotnicami gniazdującymi w glebie lub szczelinach skał i murów.
Morfologia.
Są to pszczoły małych i średnich rozmiarów, osiągające od 5 do 18 mm długości ciała. Oskórek mają czarny, rzadziej metalicznie niebieski lub zielony. Owłosienie jest umiarkowanie silne, często tworzy na odwłoku poprzeczne przepaski. Od czułków do górnej granicy nadustka schodzą podwójne szwy, a samice między oczami a czułkami mają duże i aksamitnie owłosione zagłębienia twarzowe ("foveae faciales"), pełniące prawdopodobnie funkcje zmysłowe. Użyłkowanie przedniej pary skrzydeł cechuje prawie prosta żyłka transwersalna, zwężona ku szczytowi i przylegająca do krawędzi skrzydła komórka marginalna oraz obecność trzech, rzadko tylko dwóch komórek submarginalnych. Samice mają na tylnej parze odnóży szczoteczki z włosków obecne na goleniach, udach i krętarzach. Samce mają narządy kopulacyjne o charakterystycznym grzbietowo-przedwierzchołkowym płacie gonokoksytu, a ich siódme sternum odwłoka ma prostą budowę i może być wyposażone w dwupłatkowy wyrostek wierzchołkowy.
Ekologia i występowanie.
Wszystkie gatunki pszczolinek gnieżdżą się w ziemi, tworząc nieraz duże agregacje gniazd. Pojaw imagines uzależniony jest od okresu kwitnięcia roślin żywicielskich, ale samce pojawiają się około tygodnia wcześniej niż samice. Po odnalezieniu roślin pokarmowych rozpoczynają się loty godowe. Po kopulacji samice zakładają pojedynczo gniazda, w których żyją samotnie. W gnieździe znajdują się komórki lęgowe, w których składane jest po jednym jaju.
Wiele gatunków zapyla rośliny uprawne, np. lucernę. Pyłek przenoszą na tylnych odnóżach zaopatrzonych w specjalne włosy albo na bokach propodeum (tylnej części tułowia). Liczne gatunki są polilektyczne (zbierają pyłek z wielu gatunków roślin), ale znane są też monolektyczne np. "A. chylabea" zbiera pyłek tylko z "Camissonia ovata".
Owady te zasiedlają głównie Holarktykę, ale znane są też z Ameryki Centralnej, wschodniej i południowej Afryki oraz górzystych rejonów Indii i Półwyspu Malajskiego. Na wschód sięgają po Tajwan i Okinawę, a na północ do 70°N w Norwegii. W Polsce reprezentowane są przez ponad 90 gatunków (zobacz: pszczolinkowate Polski).
Systematyka.
Rodzaj ten wprowadzony został w 1775 roku przez Johana Christiana Fabriciusa. Dotychczas opisano ponad 1500 zaliczanych doń gatunków:

</doc>
<doc id="787803" url="https://pl.wikipedia.org/wiki?curid=787803" title="Czerwiński">
Czerwiński

Osoby o nazwisku Czerwiński/Czerwińska:

</doc>
<doc id="787804" url="https://pl.wikipedia.org/wiki?curid=787804" title="Smuklik">
Smuklik

Smuklik ("Halictus") – rodzaj pszczół z rodziny smuklikowatych, podrodziny smuklików właściwych i plemienia Halictini.
Morfologia.
Pszczoły te mogą mieć ubarwienie oskórka od matowo czarnego po metalicznie zielonkawe, niebieskawe lub miedziane. Samice mają wargę górną o wierzchołku wydłużonym w silny wyrostek otoczony grubymi szczecinkami i zaopatrzony w silny kil po stronie grzbietowej. Nadustek samic prawie wszystkich gatunków ma krawędź ścięcia, odsiebnie od fimbrii przedwierzchołkowej, przedłużoną ku dołowi po każdej stronie wargi górnej w mały, dość ostry i niepunktowany wyrostek. Takiego wyrostka brak tylko u drobnych gatunków azjatyckich z podrodzaju "Vestitohalictus". Tułów cechuje się wyraźnymi, skierowanymi silnie ku dołowi rowkami episternalnymi, sięgającymi za poziom rowków skrobalnych. Użyłkowanie skrzydła charakteryzuje się spiczastym lub drobno ściętym wierzchołkiem komórki marginalnej, żyłkami poprzecznymi w odsiebnej części skrzydła tak mocnymi jak pierwsza żyłka submarginalna oraz silnie zakrzywioną, zwłaszcza w pobliżu nasadowego lub szczytowego końca żyłką bazalną. Samice mają dobrze rozwinięte skopy na udach i krętarzach oraz penicilusy na tylnych nadstopiach. Metasoma ma na tegitach wierzchołkowe przepaski owłosienia, a niekiedy także przepaski nasadowe, a w podrodzaju "Vestitohalictus" nawet całe odsłonięte powierzchnie tergitów mogą być owłosione. U samic fimbria przedpygidialna na piątym tergicie podzielona jest pośrodku podłużnym, trójkątnym obszarem delikatnie i krótko owłosionego lub nagiego oskórka. U samców czwarty sternit pozbawiony jest grubych szczecinek wierzchołkowych, a zwykle także innych modyfikacji. Ósmy sternit u samców zwykle ma dysk znacznie szerzy niż dłuższy. Narządy rozrodcze samców mają wewnętrzny wyrostek nasadowy walwy prącia niewyraźny, smukły i u szczytu zaokrąglony, a brzuszny gonostylus skierowany dowierzchołkowo albo zupełnie nieobecny.
Biologia i ekologia.
Smukliki gniazdują głównie w glebie. Wybierają tereny niezarośnięte roślinnością. Niektóre gatunki tworzą duże agregacje gniazdowe. U większości gatunków budowa gniazda jest prosta, ale u niektórych komórki lęgowe zebrane są w grona lub otoczone pustą przestrzenią (umieszczone w komorze), jak np. u smuklika wielkiego.
Wśród pszczół tych spotyka się zarówno samotnictwo, jak i szerokie spektrum zachowań społecznych, od subsocjalnych po eusocjalne. U gatunków eusocjalnych rodzina może zawierać od dwóch do kilkuset osobników. W najbardziej zaawansowanych systemach występują kasty królowych i robotnic. W systemach bardziej prymitywnych nie występuje trwały podział obowiązków, a np. u "Halictus ligatus" hierarchia w rodzinie ustalana jest z użyciem zachowań agresywnych. Niektóre gatunki potrafią być społeczne lub samotne w zależności od warunków. Różnorodnością zachowań wykazuje się np. smuklik sześciopasy: w Europie Środkowej tworzy agregacje samotnic, podczas gdy w południowej Grecji tworzyć może stadne kolonie lub właściwe społeczności z podziałem na królowe i robotnice.
Wszystkie gatunki wydające są polilektyczne. Wiele z nich zapyla rośliny uprawne.
Rozprzestrzenienie.
Rodzaj kosmopolityczny, najliczniej reprezentowany w rejonie śródziemnomorskim i Azji Środkowej. W Europie stwierdzono 55 gatunków, z których 12 występuje w Polsce (licząc włącznie z podrodzajem "Seladonia"; zobacz też: smuklikowate Polski).
Systematyka.
Systematyka rodzaju jest różnie ujmowana. Np. J. Piesienko traktuje zieleniczkę ("Seladonia") i "Vestitohalictus" jako odrębne rodzaje, podczas gdy C.D. Michener jako podrodzaje w rodzaju "Halictus". Ten ostatni w "Bees of the World" z 2010 wyróżnia w obrębie rodzaju smuklik następujące podrodzaje:
Według ITIS do rodzaju tego należą następujące gatunki:

</doc>
<doc id="787807" url="https://pl.wikipedia.org/wiki?curid=787807" title="Stanisław Basaj">
Stanisław Basaj

Stanisław Basaj ps. „Kraska”, „Ryś” (ur. 24 listopada 1917 w Polanach (okolice Tokaruszczyzny), zm. 25 marca 1945 w Kryłowie) – polski partyzant, członek ZWZ, organizator i dowódca największego oddziału Batalionów Chłopskich walczącego z Niemcami i Ukraińską Powstańczą Armią podczas II wojny światowej. Zginął w zasadzce zorganizowanej w Kryłowie przez oddział UPA „Jahody”.
Życiorys.
Urodził się w 1917 w Polanach w rodzinie chłopskiej. Ze służby wojskowej, którą rozpoczął jako ochotnik, zrezygnował w 1937 z powodu choroby ojca i zajął się pracą w gospodarstwie. Był działaczem ZMW „Wici”. Pod koniec 1938 ożenił się z Genowefą Kołtoniuk, z którą miał dwie córki.
Wojna obronna.
Jako kapral 2 pułku strzelców konnych z Hrubieszowa brał udział w wojnie obronnej 1939, w której wyróżnił się męstwem w bitwie pod Mokrą i uczestniczył w brawurowym nocnym wypadzie na Kamieńsk; po jej zakończeniu dowodził małym oddziałkiem partyzantki powrześniowej, który w okresie od listopada 1939 do stycznia 1940 stoczył kilka potyczek z patrolami Wehrmachtu. W styczniu 1940 wstąpił do Związku Walki Zbrojnej (ZWZ) i stał się aktywnym organizatorem konspiracji w południowej części powiatu Hrubieszów.
Działalność w Batalionach Chłopskich.
Po zorganizpowaniu oddziałów BCh przeszedł do tej organizacji. Od wiosny 1942 tworzył oddział specjalny (OS) do walki bieżącej; OS od początku swojego istnienia przybrał specyficzny charakter, gdyż oprócz tzw. akcji antykontyngentowych nastawiony był na zbrojną obronę ludności polskiej przed niemiecką żandarmerią, Grenzschutzem i przed liczną na tym terenie kolaboracyjną policją ukraińską. W drugiej połowie 1942 doszło do 4 dużych starć, z których OS „Rysia” wyszedł zwycięsko (pod Kryłowem, Mirczem, Poturzynem i Kosmowem); wykonano też kilka rutynowych akcji przeciwkontyngentowych. Ponadto zlikwidował oficera Ukraińskiej Policji w Hrubieszowie o nazwisku Malesza i kilku innych policjantów. Niemcy już w 1942 wyznaczyli za schwytanie lub zabicie Basaja dużą nagrodę.
Obrona Zamojszczyzny przed niemieckimi wysiedleniami.
Od listopada 1942 rozpoczęła się na Zamojszczyźnie realizacja kolejnej fazy Generalnego Planu Wschód, zatwierdzonej przez Heinricha Himmlera 12 czerwca 1942; w ślad za tym Himmler wydał kolejne rozporządzenie (12 listopada 1942), które było formalnym aktem uznającym Zamojskie za pierwszy obszar osadniczy (Siedlungsstutzpunkte) w Generalnym Gubernatorstwie (GG); w GG miało być ich 14. 28 listopada 1942 rozpoczęła się wielka akcja wysiedleńcza, której brutalność i bestialstwo nie miały precedensu w dziejach Europy; nocą otaczano wsie, spędzano całą ludność na wybrany plac, często mordując niedołężnych i opornych; dokonywano także segregacji ludności; część zostawiano w charakterze parobków, nielicznych przeznaczano do zniemczenia, pozostałych zaś kierowano bądź do obozów przesiedleńczych lub koncentracyjnych, bądź do osiedlenia w innych rejonach kraju; dzieci odłączano i kierowano w głąb kraju lub do obozów koncentracyjnych, a „rasowo czyste” na zniemczenie; ponieważ akcja odbywała się późną jesienią i zimą, po kraju krążyły pociągi pełne zamarzniętych trupków dziecięcych.
Na miejsca wysiedlonych Polaków przywożono kolonistów niemieckich z prawie całej Europy – z Rzeszy, Besarabii, Rumunii, Słowenii i z ZSRR; specjalną politykę zastosowano wobec miejscowych Ukraińców („Ukraineraktion”), osadzając ich na wybrzeżach osiedleńczego pasa, by chronili Niemców przed atakami polskiej konspiracji.
Polska Walcząca zdecydowanie zareagowała na niemiecki gwałt, a opór przybrał takie rozmiary, że nazwano go powstaniem zamojskim; miał w tym swój znaczny udział również Basaj, który natychmiast zamienił swój OS w silny oddział partyzancki. 15 stycznia 1943 stoczył w Tuchaniach pod Dubienką walkę z żandarmerią niemiecką i policją ukraińską, zadając wrogowi ciężkie straty; 20 stycznia jego stuosobowy oddział zaatakował w Józefowie żandarmerię i policję niemiecką, odnosząc zwycięstwo; w pościgu za Niemcami stoczył potyczki w Bokini i Wysokim; w lutym zaatakował bazę ukraińską w Kryłowie, likwidując policjantów i rozbił oddział Kozaków we wsi Małków; stoczył całodzienną bitwę pod Modryniem i Mirczem, zadając wrogom duże straty; 15 i 17 marca zlikwidował posterunki ukraińskie w Modryniu i Łaskowie. 18 marca batalion „Rysia” dokonał operacji przeciw oddziałom nacjonalistów ukraińskich we wsi Górki i w pościgu za nimi rozbił niemiecką kolumnę samochodową, niszcząc także dwa działa. 20 marca uratował przed wymordowaniem polską ludność we wsi Modryń, wypierając stamtąd oddział UPA. 3 kwietnia, atakując Prehoryłe, rozbił oddział UPA i wziął odwet za mordowanie ludności polskiej. W maju walczył z Ukraińcami w Hołubie, z Niemcami pod Hrubieszowem. W Kolonii Prehoryłe rozbił oddział UPA i żandarmerii niemieckiej, mordującej ludność polską. 15 sierpnia 3 plutony z batalionu „Rysia” pod wsią Mieniany stoczyły zwycięską bitwę z policją ukraińską i oddziałami kolaboracyjnej ukraińskiej 14 Dywizji Grenadierów SS. 15 września 3 plutony z batalionu „Rysia” uderzyły na posterunek w Sahryniu, jednak bez powodzenia; jest to jedna z niewielu przegranych walk tego batalionu. 22 października 4 plutony z batalionu Basaja rozbiły oddział UPA i żandarmerii niemieckiej, ratując pacyfikowaną polską wieś Górka.
Późną jesienią i zimą batalion przebywał na kwaterach i przygotowywał się do dalszych walk; okres spokoju przerwał nieprzyjaciel; 29 stycznia 1944 oddziały 14 Dywizji Grenadierów SS w sile 2 kompanii zaatakowały wsie Górka-Zabłocie i Małków, gdzie na kwaterach stały oddziały AK oraz batalion „Rysia”; atak wroga odparto bez strat. następnego dnia 250 żołnierzy Basaja zaatakowało pod Małkowem oddział żandarmerii i policji ukraińskiej, zadając wrogowi ciężkie straty; w ten sposób uniemożliwiono wrogowi pacyfikację Małkowa. 14 lutego 140 żołnierzy z batalionu „Rysia” wraz z oddziałem AK, stoczyło pod Zabłociem całodzienny bój z Wehrmachtem, zadając Niemcom duże straty i zdobywając znaczne ilości sprzętu wojennego. 16/17 lutego w nocnej walce rozbito oddział UPA we wsi Prehoryłe. 27 lutego batalion Basaja stoczył pod Małkowem zwycięską potyczkę z oddziałem Grupy Bojowej SS Beyersdorf, i z Ukraińską Samoobroną Narodową (USN). Ratując ludność polską, zaatakował oddział 14 Dywizji Grenadierów SS oraz oddziały policji i żandarmerii pacyfikujących kolonię Górną i Łasków, odnosząc kolejne zwycięstwo; tego dnia Basaj wraz ze „Śmiałym” udając się po amunicję, stoczyli walkę z bojówką ukraińską we wsi Małków; zabito 2 bojówkarzy i zdobyto trochę broni.
28 lutego 1944 batalion „Rysia” i oddział AK „Czarusia” z obwodu hrubieszowskiego stoczyły bitwę z oddziałami niemieckimi w obronie pacyfikowanej wsi Małków; w czasie bitwy włączyły się do walki dalsze 3 plutony AK. Po wyparciu Niemców z Małkowa ich siły zostały wzięte w kleszcze z 3 stron; niemiecka ekspedycja zakończyła się klęską, poległo wielu żołnierzy wroga wraz z dowódcą, Polacy zdobyli dużą ilość broni i amunicji; partyzanci stracili 6 żołnierzy, a 16 odniosło rany; następnego dnia 3 plutony batalionu „Rysia” i pluton AK (dowodzony przez „Huragana”) pod osobistym dowództwem „Rysia” rozbiły we wsi Prehoryłe placówkę nacjonalistów ukraińskich; zabito kilkudziesięciu Ukraińców, wieś spłonęła; w czasie tej akcji rozbita została sotnia UPA „Bradiagi”. 5 marca 4 plutony z batalionu „Rysia” (116. żołnierzy pod dowództwem „Rysia” i pluton AK z kompanii „Czarusia” 35 żołnierzy) zostały zaatakowane w rejonie Prehoryłe – Małków przez silne oddziały 14 Dywizji Grenadierów SS i Ortschutzu; atak odparto z małymi stratami, zdobyto sprzęt.
Latem 1943 Niemcy praktycznie zaprzestali akcji wysiedleńczych na Zamojszczyźnie, gdyż nie posiadali już sił na dalszą realizację Generalnego Planu Wschód; pacyfikacje i operacje przeciw partyzanckie prowadzone były już raczej pod kątem zapewnienia bezpieczeństwa na zapleczu frontu; od wczesnej wiosny 1944 Zamojszczyzna przeżywała nową tragedię; nacjonalistyczny ruch ukraiński (OUN, UPA) wspomagany przez Niemców podjął skoncentrowane i bezwzględne działania, zmierzające do zepchnięcia lub likwidacji żywiołu polskiego z południowo-wschodnich powiatów w Zamojskiem(hrubieszowski, tomaszowski, biłgorajski); pod koniec lutego 1944 dowództwo UPA postanowiło przenieść działania na ziemie leżące na zachód od Bugu i Sanu. Zgrupowanie UPA pod dowództwem Myrosława Onyszkewycza przekroczyło Bug i dokonało masakry wsi polskich: Tarnoszyn, Posadów i Podlodów w powiecie tomaszowskim, a także wsi Ostrów i Chlewiska pod Bełżcem; w lesie między Dachnami i Monastyrem Ukraińcy wymordowali polską grupę partyzancką, wśród której znajdowali się spadochroniarze radzieccy i oddział AK „Krakusy”; równocześnie na ziemię lubaczowską wtargnęło zgrupowanie UPA Iwana Szpontaka „Żeleźniaka”; dokonało ono w kwietniu masakry polskich wsi Budka i Chotylub, i miasteczka Cieszanów; w kwietniu i maju na wschodnie obszary Zamojszczyzny wdarły się nowe oddziały UPA pod dowództwem płk. Ostróżki, w sile kilkunastu tysięcy strzelców; zmierzały one do opanowania rejonów południowo-wschodniej Polski (w dzisiejszych granicach) i utworzenia tu bazy operacyjnej do walki z Polakami; kurenie UPA zostały wsparte przez niemiecką policję, oddziały SS-Galizien oraz inne formacje kolaboranckie; w związku z tym dowództwo UPA zażądało kategorycznie, aby wszyscy Polacy opuścili do 6 kwietnia 1944 część Chełmskiego i Lubelskiego, a w pierwszej kolejności powiaty: chełmski, zamojski, hrubieszowski i tomaszowski; na tych ziemiach, za zgodą Niemców, wprowadzono obok języków niemieckiego i polskiego, urzędowy język ukraiński.
Polacy skierowali do walki najlepsze oddziały partyzanckie, w tym 1 batalion BCh „Rysia”, liczący wówczas ok. 800 żołnierzy; 8 marca 1944 skoncentrowane oddziały policji ukraińskiej i 14 Dywizji Grenadierów SS, wspomagane oddziałami USN z Szychowic, Kryłowa i Gołębia napadły na kolonię Prehoryłe; na pomoc pacyfikowanej ludności pospieszyły 4 plutony z 1 batalionu „Rysia” oraz OP AK J. Ochmana („Kozaka”); po ciężkich walkach nacjonaliści ukraińscy zostali wyparci z kolonii, zostawiając liczne zwłoki pomordowanych polskich mieszkańców; następnego dnia Ukraińcy napadli ponownie na kolonię Prehoryłe, mordując mieszkańców i paląc wieś; batalion „Rysia” pospieszył mieszkańcom z pomocą; nacjonaliści ukraińscy zostali wyparci z kolonii i wycofali się do Kryłowa i okolic; nocą z 9. na 10. marca batalion i wspomagające go oddziały AK Zenona Jachymka „Wiktora” zniszczyły siedliska uzbrojonych oddziałów kolaboracyjnych we wsiach Miętkie, Turkowice, Terebiń, Szychowice, Łasków i Sahryń; bronione były przez SS-manów z 14. Dywizji Grenadierów SS, policję ukraińską i placówki USN; akcja zakończyła się pogromem kolaborantów (zginęło 120 SS-manów, 20. żandarmów, 50. policjantów ukraińskich), ale także ludności cywilnej, przy minimalnych stratach własnych (1 zabity i 2 rannych).
15 marca 1944 „Ryś”, zaskoczony pod wsią Płoskie, rozbił patrol niemiecki; 16-17 marca 1 batalion stoczył walkę z grupą pacyfikacyjną złożoną z żandarmów, SS-manów i policji ukraińskiej z grupy UPA „Jahody” (w sile ok. 600. ludzi), która napadła na wieś Łasków, kolonię Zabłocie i Małków; batalionowi pomogły oddziały AK M. Olszaka „Hardego” i A. Aleksandrowa „Brawury”; napastnicy zostali rozbici; w walce zginęło 30. SS-manów i upowców, spalono 2 samochody; wsie zostały ocalone, straty własne wyniosły 3. zabitych i 2. rannych. Skuteczność działań „Rysia” spowodowała silną niemiecką reakcję; 19 marca jednostki 14 Dywizji Grenadierów SS, Ortschutzu, policji ukraińskiej, częściowo Schupo i żandarmów (w sile ok. 800. ludzi), rozpoczęły zakrojoną na szeroką skalę operację przeciwko batalionowi Basaja i batalionowi AK „Wiktora”; gdy Niemcy okrążyli jeden z plutonów „Rysia” we wsi Łasków, na pomoc okrążonym pospieszyły główne siły batalionu Basaja i batalion „Wiktora”; „Ryś” wyparł nieprzyjaciela i opanował drogę Mircze-Kryłów; jednocześnie kompanie „Czarusia” i „Wiktora” z AK odrzuciły wroga z szosy Sokal-Hrubieszów i zajęły Mircze; po osiągnięciu tych celów oddziały polskie zdobyły ostatnie punkty oporu wroga w miejscowościach: Modryń, Modryniec i Masłomęcz; w trzeciej fazie działań zaatakowano ukraińskie bazy samoobrony we wsiach: Mieniany, Kozodawy, Cichobórz i Kosmów, wypierając całkowicie ich załogi; zadano nieprzyjacielowi znaczne straty; batalion „Rysia” stracił kilku zabitych i rannych.
21 marca 1944 drużyna z batalionu Basaja wracając z Tyszowiec w powiecie tomaszowskim, dokąd konwojowała ewakuowaną ludność polską, urządziła zasadzkę w pobliżu kolonii Marysin; w zasadzkę wpadł oddział żandarmerii niemieckiej, który po krótkiej walce został rozbity. 27. marca oddziały Grupy Bojowej SS Beyersdorf i Wehrmachtu ze 154 .Dywizji Piechoty (łącznie ok. 2 tysiące ludzi) zaatakowały placówkę BCh w Smoligowie; w okrążeniu znalazły się jednostki BCh z batalionu „Rysia” i część plutonu „Hardego” (łącznie ok. 80. żołnierzy); doszło do wielogodzinnego krwawego boju, który zakończył się klęską otoczonych oddziałów; w walce zginęło 33. partyzantów, a wielu było rannych.
W kwietniu 1944 batalion „Rysia” regenerował siły i przygotowywał się do nowych zadań; 3 maja batalion Basaja, liczący 670 ludzi, w czasie przemarszu do Puszczy Solskiej stoczył pod Krasnobrodem walkę z pociągiem pancernym; po zerwaniu toru kolejowego pociąg odjechał; batalion nie poniósł strat. 11 maja V batalion „Rysia” wspólnie z oddziałem AK J. Turowskiego „Norberta” wykoleiły obok stacji kolonii Krasnobród pociąg z amunicją; część eskorty zlikwidowano, część zbiegła w stronę stacji; zginęło kilkunastu Niemców; zdobyto broń i amunicję, zablokowano tor na 3 doby; 28 maja – 9 czerwca nad rzeką Tanew w obwodzie Biłgoraj stoczona została bitwa oddziałów partyzanckich polskich i radzieckich z brygadą kawalerii kałmuckiej; w bitwie wziął udział batalion „Rysia”; w ciągu dwutygodniowych walk front ustabilizował się na linii rzeki Tanwi i Wirawy i na skraju Puszczy Solskiej; oddziały Kałmuków zostały zmienione przez jednostki Wehrmachtu; działania niemieckie były przygotowaniem do akcji przeciwpartyzanckiej o kryptonimie „Sturmwind” („Wicher”); partyzanci polscy mieli 10. zabitych i 20. rannych; straty nieprzyjaciela wynosiły 120. zabitych Kałmuków i kilku Niemców.
Operacja Sturmwind II.
18–28 czerwca 1944 w Puszczy Solskiej na terenie obwodu biłgorajskiego miała miejsce jedna z największych operacji wojskowych przeciwko partyzantom pod kryptonimem „Sturmwind II” („Wicher II”). W olbrzymi kocioł dostały się zgrupowania partyzanckie AK, BCh, AL i oddziały radzieckie; na ogólną liczbę 3800 partyzantów oddziały BCh wystawiły 570, w tym 1 batalion „Rysia” – 300; Niemcy przeciwko oddziałom partyzanckim użyli ok. 30 tysięcy żołnierzy; oddziały BCh wchodzące w skład zgrupowania AK pod dowództwem mjra Edwarda Markiewicza „Kaliny”, stoczyły ciężkie boje i podjęły próbę przebicia się z okrążenia, lecz ponosząc duże straty, zostały odparte; z 1. batalionu poległo ok. 50. żołnierzy, wielu zostało rannych; części udało się wyjść z okrążenia. Basaj nie brał udziału w walce, gdyż z dwoma plutonami wyszedł w Puszczy Solskiej na teren powiatu krasnostawskiego. Dowódcą oddziału Rysia w walkach w Puszczy Solskiej był plut. Antoni Warchał „Szczerba” z Kryłowa, który poległ w walce na bagnach Maziarni. Była to ostatnia, niestety przegrana, duża bitwa 1. batalionu BCh obwodu hrubieszowskiego; wykonano jeszcze kilka mniejszych akcji i walkę praktycznie zakończono 18. lipca 1944 potyczką z oddziałem Niemców i własowców, rabujących wieś Stasin; napastnicy wycofali się, tracąc kilku zabitych. Dalsze akcje zbrojne nie były już możliwe z uwagi na duże nasycenie terenu wojskiem niemieckim w związku ze zbliżającym się frontem wschodnim.
Ocena działalności.
Basaj odegrał w konspiracji polskiej znaczącą rolę; przez cały czas okupacji prowadził walkę z wrogiem; stworzył duży oddział partyzancki, który w 1944 osiągnął stan ok. 800 żołnierzy; działał w nadzwyczaj trudnym, bezleśnym terenie, gdzie Niemcy rozpoczęli realizację Generalnego Planu Wschód, ze wszystkimi tego konsekwencjami, a niedługo później wspomagani przez Niemców nacjonaliści ukraińscy podjęli próbę stworzenia „republiki banderowskiej” i „oczyszczenia” tych ziem z Polaków; akcje bojowe wykonywane przez 1. Batalion BCh obwodu hrubieszowskiego (lub przez jego wydzielone oddziały) były dobrze zorganizowane i skuteczne; uratowały od zagłady kilkanaście polskich wsi, stwarzały ochronę bojową ukrywającej się ludności i zadały wrogowi duże straty; tylko w dwóch przypadkach batalion „Rysia” poniósł klęskę, ale spowodowane to było przytłaczającą przewagą wroga; na szczególne uznanie zasługuje również wzorowa współpraca „Rysia” z innymi ugrupowaniami Polski Walczącej, a szczególnie z AK.
Śmierć.
„Ryś” był znienawidzony przez Ukraińców, z którymi w szeregach formacji MO toczył walki po przepędzeniu Niemców przez Armię Czerwoną. 25 marca 1945 w miasteczku Kryłów Ukraińcy zorganizowali zasadzkę w którą wpadł „Ryś”, pojmali go i w bestialski sposób zamordowali (miażdżąc ciało kieratem), a następnie pochowali w nieznanym do dzisiaj miejscu. Za ukrywanie „wroga Ukrainy” upowcy urządzili tzw. "Krwawą Niedzielę" w Kryłowie, zamordowanych zostało wtedy 17 funkcjonariuszy Milicji Obywatelskiej i 28. cywilów.
Według innej wersji Basaj stracił życie 27 marca 1945 r., po dwóch dniach od uprowadzenia z Kryłowa. (...) Był on przesłuchiwany w Liskach Waręskich w obecności najwyższych rangą członków podziemia ukraińskiego na Chełmszczyźnie, w tym prawdopodobnie referenta Służby Bezpieczeństwa OUN-B Łeonida Łapinśkiego „Zenona”. Tam też urywa się wszelki ślad po Basaju. Przypuszczalnie został on stracony w tej okolicy.
Upamiętnienie.
Imię Stanisława Basaja noszą:

</doc>
<doc id="787808" url="https://pl.wikipedia.org/wiki?curid=787808" title="Próchnica (Tuchowicz)">
Próchnica (Tuchowicz)

Próchnica – część wsi Tuchowicz w Polsce, położona w województwie lubelskim, w powiecie łukowskim, w gminie Stanin.
W latach 1975–1998 Próchnica należała administracyjnie do województwa siedleckiego.
Próchnica stanowi sołectwo gminy Stanin.

</doc>
<doc id="787811" url="https://pl.wikipedia.org/wiki?curid=787811" title="Premierzy Ugandy">
Premierzy Ugandy



</doc>
<doc id="787813" url="https://pl.wikipedia.org/wiki?curid=787813" title="Pseudowigorczyk lucernowiec">
Pseudowigorczyk lucernowiec

Pseudowigorczyk lucernowiec ("Rophitoides canus") – gatunek pszczół z rodziny smuklikowatych, zaliczany do pszczół samotnic. Występuje w Europie i Azji, od Francji na zachodzie po Mongolię i Chiny na wschodzie.
Jedyny polski przedstawiciel rodzaju "Rophitoides". Od blisko spokrewnionych i podobnych wigorczyków ("Rophites"), do których czasami jest zaliczany, różni się brakiem kolców z przodu głowy u samic oraz kształtem szóstego sternitu u samców. Nazwa łacińska rodzaju "Rophitoides" oznacza „podobny do "Rophites"”, epitet gatunkowy "canus" natomiast – „szary, siwy”, co nawiązuje do koloru owłosienia.
Gatunek gnieździ się w ziemi, często tworząc duże agregacje gniazd. Główny tunel ma 3-3,5 mm średnicy i schodzi pionowo w dół, ma odchodzące od niego boczne korytarze. Na ich końcu znajdują się komórki gniazdowe, ułożone pojedynczo lub po kilka w grupie. Po ukończeniu budowy komórek samica zasypuje prowadzący do niej boczny korytarz. Komórki gniazdowe są ułożone długą osią w poziomie i mogą znajdować się między 8 a 30 cm pod ziemią. Larwy przędą kokon, ich ciało wewnątrz kokonu jest pokryte błyszczącą substancją, prawdopodobnie mającą zapobiegać utracie wody.
Specjalista pokarmowy, samice zbierają pyłek z roślin motylkowych, głównie lucerny. Dorosłe osobniki latają w od czerwca do sierpnia.

</doc>
<doc id="787819" url="https://pl.wikipedia.org/wiki?curid=787819" title="Spójnica lucernowa">
Spójnica lucernowa

Spójnica lucernowa ("Melitta leporina") – gatunek pszczół z rodziny spójnicowatych (Melittidae) i podrodziny spójnic (Melittinae), zaliczany do pszczół samotnic.
Mniejsza od pszczoły miodnej. Ruda lub szara, z białawymi przepaskami na odwłoku i zgrubiałym ostatnim członem stóp. Przednie skrzydła z trzema komórkami kubitalnymi. Gniazda zakłada w ziemi. Jest jednym z najlepszych zapylaczy lucerny. Występuje prawie w całej Polsce.

</doc>
<doc id="787821" url="https://pl.wikipedia.org/wiki?curid=787821" title="Tadeusz Wiwatowski">
Tadeusz Wiwatowski

Tadeusz Wiwatowski (ur. 7 grudnia 1914 w Mińsku, zm. 11 sierpnia 1944 w Warszawie) – polski filolog, pracownik naukowy i dydaktyczny tajnego Uniwersytetu Warszawskiego, żołnierz obrony z września 1939 oraz AK (ps. „Olszyna”), uczestnik powstania warszawskiego.
Życiorys.
Urodzony 9 grudnia 1914 r. w Mińsku Litewskim w rodzinie Józefa i Adeli z/d Kirchner. Miał dwóch braci (starszego Kazimierza i młodszego Leszka). Po rewolucji październikowej rodzina Wiwatowskich wróciła do Warszawy, z której wyjechała kilka miesięcy przed jego urodzeniem. W 1925 r. Wiwatowski zaczął uczęszczać do I Męskiego Gimnazjum Miejskiego m.st. Warszawy, gdzie poznał się ze Stefanem Kilanowiczem i Franciszkiem Zubrzyckim. Należał do wyróżniających się uczniów, angażował się także w życie społeczności szkolnej, m.in. był prezesem szkolnej Sodalicji Mariańskiej.
W 1933 r. z wyróżnieniem zdał maturę i podjął studia polonistyczne na Uniwersytecie Warszawskim pod kierunkiem prof. Juliana Krzyżanowskiego. Podczas studiów trafił na kurs do Szkoły Podchorążych Rezerwy Artylerii, gdzie poznał m.in. Janusza Neugebauera i Mariana Bernaciaka. Podczas szkolenia zachorował na gruźlicę i z tego powodu w 1938 r. przebywał na leczeniu sanatoryjnym w Zakopanem, podczas którego napisał swoje jedyne opublikowane opowiadanie "Bebi". Po skończeniu szkolenia wojskowego podjął pracę naukową obejmującą głównie twórczość Stanisława Wyspiańskiego, Stanisława Przybyszewskiego i Elizy Orzeszkowej, publikował m.in. w "Ateneum" i "Ruchu Literackim""".
W czerwcu 1939 r. zdał egzamin magisterskich i podjął pracę w Gimnazjum Sowińskiego oraz w Korbutianum. W czasie kampanii wrześniowej dowodził plutonem w 8 dywizjonie artylerii ciężkiej. W październiku 1939 r. wrócił ranny do Warszawy i podjął pracę w Filtrach jako robotnik.
Działalność konspiracyjną rozpoczął w listopadzie 1939 r. w Tajnej Organizacji Wojskowej (TOW), gdzie pełnił funkcję zastępcy komendanta okręgu TOW Warszawa-Miasto Józefa Rybickiego (ps. „Andrzej”). Po scaleniu TOW z AK w 1943 r., w stopniu podporucznika został przydzielony do Kedywu Okręgu Warszawskiego - pełnił funkcję dowódcy oddziału dyspozycyjnego „A”. W pierwszych dniach powstania warszawskiego dowodził tą jednostką walczącą w ramach Zgrupowania „Radosław”. Był również przez krótki czas zastępcą dowódcy batalionu „Miotła” kpt. Franciszka Mazurkiewicza, jednakże wkrótce ponownie objął dowództwo nad swoim macierzystym oddziałem dyspozycyjnym „Kolegium A”. Zginął w czasie walk tego oddziału przy ul. Stawki. Odznaczony dwukrotnie Orderem Virtuti Militari V klasy (w 1939 i pośmiertnie w 1944). Pochowany w kwaterach żołnierzy i sanitariuszek baonu „Miotła” na Powązkach Wojskowych w Warszawie (kwatera A24-5-12).

</doc>
<doc id="787822" url="https://pl.wikipedia.org/wiki?curid=787822" title="Zawodzie (Jeleniec)">
Zawodzie (Jeleniec)

Zawodzie – kolonia wsi Jeleniec w Polsce, położona w województwie lubelskim, w powiecie łukowskim, w gminie Stanin.
W latach 1975–1998 kolonia należała administracyjnie do województwa siedleckiego.
Obok kolonii przepływa Bystrzyca, niewielka rzeka w dorzeczu Wisły.

</doc>
<doc id="787823" url="https://pl.wikipedia.org/wiki?curid=787823" title="Kolbermoor">
Kolbermoor

Kolbermoor – miasto w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 5 km na zachód od Rosenheim, nad rzeką Mangfall, przy linii kolejowej Holzkirchen - Rosenheim.
Polityka.
Burmistrzem miasta jest Peter Kloo z SPD, rada miasta składa się z 24 osób.

</doc>
<doc id="787824" url="https://pl.wikipedia.org/wiki?curid=787824" title="Pszczoły bezżądłowe">
Pszczoły bezżądłowe

Pszczoły bezżądłowe, pszczoły bezżądłe, melipony (Meliponini) – plemię z rodziny pszczołowatych (Apidae). Należy do nich około 250 gatunków, występujących w krajach tropikalnej i subtropikalnej strefy Afryki, Azji, Australii i Ameryki.
Cechy charakterystyczne.
Są różnej wielkości, od 2 mm do nieco większych niż pszczoła miodna, barwy od czarnej do złocistej, o ciele owłosionym lub nieowłosionym (oskórek błyszczący). Wszystkie te gatunki żyją społecznie, tworząc rodziny złożone z różnej liczby osobników, o różnym stopniu zorganizowania. Występuje tu polimorfizm oraz polietyzm wiekowy. W rodzinach istnieje rozwinięty system porozumiewania się osobników ze sobą.
Gniazdo.
Większość gatunków pszczół bezżądłych gnieździ się w wydrążonych pniach i gałęziach drzew. Należą tu między innymi gatunki z rodzajów Melipona i Trigona, mające pewne znaczenie gospodarcze. Budują one gniazda przeważnie z mieszaniny wosku z kitem. Wlot do gniazda jest pilnie strzeżony, często na noc i w okresach chłodów zalepiany zupełnie kitem. Niekiedy okolice są pokrywane substancją żywiczną, która chroni przed szkodnikami, rodzaj obudowy wlotu często umożliwia identyfikację gatunku, przykładowo rodzinę "Scaptotrigona". Istnieją gatunki, wśród nich "Melipona quinquefasciata", które budują gniazda pod ziemią, wykorzystując opuszczone termitiery. Liczebność rodzin pszczół bezżądłowych jest znacznie niższa niż znanej nam pszczoły miodnej, od 300–80,000 osobników, u większości gatunków znacznie poniżej podanej górnej granicy.
Kolonie są wieloletnie i rozmnażają się przez rójkę. Tworzenie nowej rodziny odbywa się stopniowo. Najpierw zostaje zbudowane nowe gniazdo i wypełnione zapasami przyniesionymi ze starego gniazda, później zapełniają je robotnice i trutnie. Po całkowitym przygotowaniu gniazda przenosi się do niego młoda, nieunasieniona matka, stara pozostaje w starym gnieździe (macierzaku).
Wiele gatunków buduje w gnieździe osobne zbiorniki na miód i osobne na pyłek, w Brazylii nazywane "pote" czyli miseczkami. Miód można z nich wybrać używając strzykawki lub odwracając do góry dnem.
Żądło.
Mają one szczątkowe żądła, które nie mogą służyć do obrony. Pszczoły bezżądłe bronią się jednak przed wrogami: rozłażą się po ciele napastnika, szczypią jego skórę żuwaczkami, ciągną za włoski, niektóre gatunki wyrzucają z otworu gębowego piekącą ciecz.
Skrzydła.
Pszczoły bezżądłe, podobnie jak inne owady z rzędu błonkoskrzydłych posiadają dwie pary błoniastych skrzydeł. Cechą charakterystyczną skrzydeł Meliponini jest mniejsza niż u innych pszczołowatych (Apidae) ilość zamkniętych komórek. Przedstawiciele tych owadów z rodzaju Trigonisca mają tylko dwie zamknięte komórki, a u bezżądłych z gatunku "Plebeia schrottkyi" występują trzy zamknięte komórki.
Zachowanie.
Są aktywne przez cały rok, mniej przy niższych temperaturach lub w porze suchej, niektóre gatunki wchodzą w okres życia utajonego. W przypadku zagrożenia gniazda gryzą napastnika lub wplątują się we włosy, zwykle ataki są zupełnie niegroźne, więc nie ma potrzeby noszenia stroju ochronnego. Niektóre pszczoły posiadają wydzieliny powodujące bolesne pęcherze, podobne do ukąszeń komarów. Wyjątkowo bolesne są oparzenia wskutek kwasu wydzielanego przez Oxytrigona tataira tataira (nazywana w Brazylii "Abelha-Caga-fogo" czyli pszczołą ognistą).
Pośród nich odkryto trzy gatunki z rodzaju "Trigona", które określono jako pszczoły-sępy, sępowie pszczoły (vulture bees). Nekrofagicznymi pszczołami są: "Trigona crassipes" (Fabricius, 1793), "Trigona necrophaga" (Camargo i Roubik, 1991), "Trigona hypogea" z dwoma podgatunkami: "Trigona hypogea robustior" (Schwarz, 1948), "Trigona hypogea hypogea" (Silvestri, 1902)
Zobacz też pszczoły sępowe
Historia.
Majowie hodowali pszczoły rodzime przez tysiące lat. Były one obiektem religijnych ceremonii i symbolem boga, znanego z kodeksu madryckiego.
Znaczenie gospodarcze.
W Ameryce Środkowej i Południowej pszczoły bezżądłe są od dawna hodowane przez miejscową ludność w celu pozyskiwania miodu i wosku. Wciąż żywa, szczególnie w Amazonii, jest tradycja pozyskiwania miodu od dzikich kolonii pszczół. W zależności od regionu jako ule służą wydrążone kawałki pni lub skrzynki różnych typów, od podłużnych (skrzynka "nordestina" najbardziej przypominająca naturalne dziuple) do skrzynek modułowych, najczęściej gniazdo znajduje się w 2 lub 3 mniejszych skrzynkach, które rozdziela się przy multiplikacji ula lub do pozyskania miodu i pyłku. Miód ten jest bardzo aromatyczny i smaczny, zwykle bardziej płynny niż miód pszczół z rodziny Apis i przez spożyciem komercyjnym często pozostawiony do naturalnej fermentacji. Miód niektórych gatunków przypomina z kolei marmoladę. Niektóre inne gatunki produkują miód, który nie jest wskazany do spożycia, gdyż zawiera substancje pochodzenia zwierzęcego.
Na półwyspie Jukatan pszczoła "Melipona beecheii" była w języku Majów nazywana "kab" lub "cab". Miód tych pszczół był bardzo pożądanym produktem cenionym za jego właściwości medyczne oraz wykorzystywany w rytualnych ceremoniach religijnych.
Pszczoły bezżądłowe biorą udział w zapylaniu makadamii, mango, truskawek, arbuzów, awokado, cytrusów, liczi i wielu innych. Badania pokazały, że są w stanie funkcjonować w szklarniach. W przyszłości mogą być wykorzystywane na większą skalę w Australii. W chwili obecnej miód pszczół bezżądłowych jest towarem coraz popularniejszym w Brazylii ze względu na przypisywane mu cechy lecznicze i antybakteryjne, jak i zalety kulinarne, gdyż z racji na dużą rozpiętość smaków stosuje się go do mięs, sałatek jak i słodyczy.

</doc>
<doc id="787825" url="https://pl.wikipedia.org/wiki?curid=787825" title="Eurogole">
Eurogole

Eurogole (ang. "Eurogoals") – dawny magazyn stacji Eurosport, podsumowujący wydarzenia w najważniejszych europejskich ligach piłkarskich, emitowany w trakcie sezonu (od sierpnia do maja, bądź czerwca), najczęściej co tydzień (w poniedziałki – premiera, we wtorki i środy – powtórki), trwający od 30 do 60 minut.
Autorzy pokazywali bramki – oraz najciekawsze akcje, czy wydarzenia – z ostatniej kolejki ligowej, bądź zmagań pucharowych (pucharu kraju lub pucharu ligi) we Francji, Holandii, Niemczech, Portugalii oraz Włoszech (niegdyś również Hiszpanii i Belgii), a także ewentualnie z najciekawszych meczów innych lig (najczęściej szkockiej, rzadziej greckiej, szwajcarskiej, czy tureckiej). Ponadto prezentowali przegląd sytuacji w lidze angielskiej, a w tzw. Bonusie Eurogola przeprowadzali wywiady z zawodnikami i trenerami, przedstawiali krótkie reportaże, wybierali najpiękniejszego gola tygodnia, najciekawsze i najzabawniejsze sytuacje oraz przeglądali prasę sportową różnych krajów. W ciągu kilkunastu sezonów formuła programu ulegała parokrotnym zmianom.
Na przestrzeni kilkunastu lat lektorami polskiej wersji językowej byli m.in.: Janusz Basałaj, Mateusz Borek, Bożydar Iwanow, Andrzej Janisz, Roman Kołtoń, Tomasz Lach, Jacek Laskowski, Cezary Olbrycht, Tomasz Smokowski i Andrzej Twarowski.

</doc>
<doc id="787828" url="https://pl.wikipedia.org/wiki?curid=787828" title="Stajki">
Stajki

Stajki – kolonia wsi Jeleniec w Polsce, położona w województwie lubelskim, w powiecie łukowskim, w gminie Stanin.
W latach 1975–1998 Stajki należały administracyjnie do województwa siedleckiego.

</doc>
<doc id="787830" url="https://pl.wikipedia.org/wiki?curid=787830" title="Smółka pospolita">
Smółka pospolita

Smółka pospolita ("Viscaria vulgaris" Röhl.) – gatunek rośliny z rodziny goździkowatych. Występuje na znacznej części Europy oraz w zachodniej Azji. Dziczeje z upraw w Ameryce Północnej. W Polsce smółka jest rozpowszechniona, zwłaszcza na niżu. Jako roślina światłolubna jest mało konkurencyjna, rośnie w miejscach otwartych – na murawach, w okrajkach i świetlistych lasach, zwykle na siedliskach ubogich i kwaśnych, często na piaskach, żwirach i skałach. Jest długowieczną byliną, chętnie zgryzaną przez zwierzęta, ale bez znaczenia pastewnego. Uprawiana jest jako roślina ozdobna, zwłaszcza w odmianach pełnokwiatowych. Jest też rośliną miododajną.
Rozmieszczenie geograficzne.
Gatunek występuje na rozległych obszarach Europy Środkowej i Północnej, zanikając stopniowo i występując w coraz większym rozproszeniu na obrzeżach kontynentu. Na północy sięga na Półwyspie Skandynawskim do 68° szerokości północnej (przy czym często spotykany jest do 62° szerokości, a dalej na północ jest rzadki), w rozproszeniu rośnie w północnej Rosji i na Wielkiej Brytanii. Na zachodzie zanika w zachodniej Francji i Hiszpanii. Na południu zwarty zasięg sięga do południowej strony Alp i północnej części Półwyspu Bałkańskiego, dalej na południe rośnie na rozproszonych stanowiskach na Półwyspie Apenińskim, w Grecji, na izolowanych stanowiskach na Krymie i Przedkaukaziu, podawany jest także z Azji Mniejszej i północnego Iranu. Na wschodzie sięga w Rosji do Nowosybirska i Tiumeni.
Jako gatunek dziczejący z ogrodów podawany jest z północno-wschodniej części Stanów Zjednoczonych, przy czym notowany jest tam przejściowo.
Polska znajduje się w centrum zasięgu gatunku. Jest on dość często spotykany na niemal całym obszarze kraju. Jest rzadki lub lokalnie go brak tylko w wyższych położeniach w Karpatach, w południowo-wschodniej i północno-zachodniej części kraju.
Na obszarach górskich w Europie sięga do 1800 m n.p.m. W Polsce w Karkonoszach rośnie do 600 m, w Tatrach do 1100 m, a w Gorcach do 1195 m n.p.m.
Biologia.
Rozwój.
Długowieczna bylina o niewielkiej śmiertelności (poza fazą siewek), wynoszącej ok. 5% w skali roku. W jednej z badanych populacji średnia długość życia wynosiła 13 lat. Jest to hemikryptofit. Z końcem sezonu wegetacyjnego liście dolne zaczynają się zaczerwieniać, poczynając od końców. W okresie zimowym utrzymują się one, osłaniając wraz z gęsto upakowanymi pędami przyziemnymi i zamierającymi resztkami po pędach kwitnących młode, żywozielone zawiązki nowych liści i pędów. Nowe odgałęzienia pędu rozwijają się z kątów liści u jego nasady od końca marca do początku kwietnia i ich intensywny wzrost trwa do końca kwietnia.
Każde odgałęzienie kłącza może wydać łodygę kwiatonośną, ale zanim tak się stanie, czasem mija wiele lat. Kwitnienie trwa od maja do lipca. Po rozwinięciu się łodyg kwiatonośnych, co następuje w maju, rozwój kwiatów może być opóźniony czasem o kilka tygodni w zależności od warunków pogodowych (w warunkach uprawy szklarniowej kwiaty rozwijają się bez zwłoki). Kwiaty rozwijają się systematycznie, poczynając od dolnej części kwiatostanu i kwiatów bliższych osi kwiatostanu. Kwitnienie kwiatostanu trwa przez ok. 15–20 dni, przy czym poszczególne kwiaty kwitną przez 3–5 dni, przy czym szybko je kończą gdy tylko zostaną zapylone. Kwiaty są przedprątne – najpierw uwalniany jest pyłek przez pręciki, a po ich zwiędnięciu znamiona gotowe są na przyjęcie pyłku z innych kwiatów. Zapylaczami są różne gatunki motyli, zarówno dziennych, jak i nocnych, oraz pszczoły. Za najbardziej skutecznych w zapylaniu uznawani są przedstawiciele rodzaju "Bombus", przy czym jednak atutem motyli odwiedzających mniejszą liczbę kwiatów jest z kolei przelatywanie większych dystansów między nimi i w efekcie mają one znaczenie dla skuteczniejszej wymiany genowej w obrębie populacji. Nie dokonują zapylenia owady wykradające tylko pyłek w fazie rozwoju pręcików – krótkojęzyczne pszczoły i muchówki. Zapach i nektar wabiący owady wydzielany jest zarówno w ciągu dnia, jak i w nocy.
W wyniku zapylenia krzyżowego z około 300–400 zalążków znajdujących się w zalążni, około 2/3 rozwija się w nasiona. W kwiatach może dochodzić także do samozapylenia, ale wówczas zawiązuje się mniej nasion. Jedna roślina w ciągu roku tworzy zwykle 9 tys. do 25 tys. nasion, ale zmienność w tym zakresie jest ogromna. Często do kwitnienia i owocowania nie dochodzi niemal wcale, jeśli rośliny są nadmiernie zacienione lub silnie zgryzane. Z kolei na silniej rozrośniętych okazach, obficie tworzących pędy kwitnące zarejestrowano wytworzenie nawet blisko 700 tys. nasion. Liczba nasion skorelowana jest pozytywnie z wielkością populacji, co tłumaczone jest większą szansą na zapylenie krzyżowe. Po dojrzeniu owoców i rozsypaniu nasion łodyga kwiatonośna zamiera (poszczególne pędy są monokarpiczne), przy czym czasem pędy z owocami pozostają wzniesione jeszcze w trakcie zimy. Nasiona rozsiewane są w wyniku wytrząsania ich z torebek przez ruchy wiatru i zwierzęta. Czasem zgryzane pędy z owocami przenoszone są przez zwierzęta daleko od roślin macierzystych. Pewną rolę w rozprzestrzenianiu nasion odgrywają też mrówki.
Nasiona nie wymagają stratyfikacji – kiełkują umieszczone na wilgotnym podłożu w temperaturze 16 °C w 90–100%, w niższych temperaturach siła kiełkowania jest mniejsza. Kiełkowanie następuje zarówno jesienią, jak i wiosną. Siewka szybko rozwija głęboki korzeń. Hipokotyl jest nagi o długości od 4 do 10 mm. Liścienie dwa osadzone są na ogonkach o długości 1–2 mm, pokrytych wielokomórkowymi włoskami, z pochwiastymi nasadami. Ich blaszka jest eliptyczna, o nasadzie klinowatej, na szczycie kanciasto stępione. Epikotylu brak. Kolejne liście są dłuższe od liścieni, u nasady podobne – z krótkim ogonkiem i wielokomórkowymi włoskami, słabo zaostrzone.
Genetyka.
Liczba chromosomów zarejestrowana na różnych obszarach w obrębie zasięgu gatunku wynosi 2n=24. Populacje są znacząco zróżnicowane genetycznie, przy czym zróżnicowanie to skorelowane jest z wielkością populacji. Występuje znacząca izolacja między populacjami skutkująca wyraźnym dryfem genetycznym i to przy relatywnie niewielkich odległościach między nimi. Nie zarejestrowano przy tym jednak różnic w żywotności, sile kiełkowania i plenności roślin z populacji bardziej i mniej zróżnicowanych, co wskazuje na istotną rolę nawet niewielkich i izolowanych populacji dla zachowania gatunku i planowania działań ochronnych. W małych, słabo zróżnicowanych genetycznie populacjach (także poddanych większemu stresowi siedliskowemu) zarejestrowano większą asymetrię w budowie kwiatów.
Ekologia.
Siedlisko.
Gatunek rośnie w szerokim zakresie siedlisk, przy czym jako gatunek światłolubny, preferuje miejsca otwarte i nasłonecznione – suche łąki, murawy napiaskowe i wrzosowiska, zbocza wzgórz, także skaliste i kamieniste, winnice, przydroża, skarpy przy trasach kolejowych, nieużytki i odłogi, suche polany i obrzeża lasów, świetliste zarośla i lasy z luźno rosnącymi dębami, brzozami i sosnami. Zasiedlając stoki rośnie zwykle po ich południowej (też południowo-wschodniej i południowo-zachodniej) stronie, porasta też klify skalne. Gatunek dobrze znosi susze – w przypadku ich wystąpienia liście co prawda szybko więdną, ale też bez problemów odzyskują turgor i zielony kolor po deszczu. Okresy suszy są jednak krytycznym czynnikiem limitującym rozwój siewek tego gatunku – w warunkach naturalnych zarejestrowano przeżywalność w różnych miejscach i warunkach tylko ok. 1–10% młodych roślin w ciągu roku.
Smółka pospolita rośnie na bardzo różnych typach gleb, często płytkich i szkieletowych, ubogich w substancje odżywcze, piaszczystych, żwirowych i skalistych, zwykle neutralnych i kwaśnych (bywa określana jako gatunek wskaźnikowy gleb kwaśnych), na skałach krzemionkowych i magmowych, piaskowcach, łupkach, rzadziej na skałach wapiennych i glinach z dużą zawartością węglanu wapnia. W północnej części zasięgu gatunek jest częściej notowany na podłożu wapiennym.
Na stanowiskach smółka pospolita występuje z bardzo zróżnicowaną liczebnością – od pojedynczych osobników do wielu tysięcy roślin, przy czym ze względu na kępiasty pokrój i nierzadko bliskie sąsiedztwo roślin – dokładne ich policzenie bywa zwykle mocno kłopotliwe.
Fitosocjologia i interakcje międzygatunkowe.
Konsekwencją szerokiego spektrum zajmowanych siedlisk otwartych jest brak przywiązania do określonych zbiorowisk roślinnych – gatunek nie jest wskazywany jako charakterystyczny dla żadnego syntaksonu w Polsce. Lokalnie opisywano zbiorowiska murawowe ze smółką jako "Viscario-Festucetum" (zbiorowisko suchych muraw ze współpanującą kostrzewą owczą "Festuca ovina" w Niemczech), "Diantho deltoides-Galietum" (murawa kwietna ze smółką, kostrzewą owczą i śmiałkiem pogiętym "Deschampsia flexuosa" w Czechach) i wskazywano niezbyt ścisłe związki ze zbiorowiskami okrajkowymi ze związku "Geranion sanguinei". W Czechach jest gatunkiem charakterystycznym związku muraw "Koelerio-Phleion phleoidis" i zespołu "Viscario-Quercetum". Poza tym rejestrowany jest często w zbiorowiskach ze związków: "Hyperico perforati-Scleranthion perennis", "Trifolion medii", "Arrhenatherion" oraz klasy "Nardo-Callunetea". Zespół świetlistych dąbrów ze smółką "Viscario-Quercetum" zarejestrowany został także w Polsce w pobliżu granic z Czechami.
Smółka jest chętnie zgryzana przez jeleniowate, króliki, owce, często ogałacające niemal zupełnie rośliny z pędów kwitnących. Pędy te zgryzane są też przez gryzonie. Z drugiej strony ograniczenie wypasu na siedliskach smółki często jest powodem sukcesji leśnej i rozwoju wysokiej roślinności, silnie konkurencyjnej wobec tego gatunku. O ile starsze rośliny z powodzeniem utrzymują się w darni traw, o tyle rozwój siewek następuje zwykle tylko na odsłoniętych fragmentach gleby. Niezależnie od stadium rozwoju smółka wrażliwa jest na ocienienie i dlatego ustępuje w wyniku konkurencji silniej rosnących krzewinek i krzewów (np. tarniny, kolcolistu czy wrzosu) oraz drzew.
Lepka wydzielina dwukomórkowych gruczołków (jedna komórka tworzy główkę, druga trzon) na skórce w obrębie kwiatostanów chroni kwiaty przed owadami kradnącymi pyłek i nektar, a nie dokonującymi zapylenia. W obrębie pojedynczego kwiatostanu uwięzione bywają dziesiątki drobnych owadów, w tym mrówki kradnące nektar i ochraniające mszyce oraz wciornastki żerujące na liściach i kwiatach. W zalążniach żerują niszcząc nasiona ryjkowcowate i larwy motyli nocnych. Smółki atakowane są także przez nicienie – niszczyk zjadliwy "Ditylenchus dipsaci" rozwijając się w obrębie tkanek twórczych powoduje zniekształcenia liści.
Smółka pospolita jak szereg innych bylin goździkowatych bywa porażana przez grzyba podstawkowego "Microbotryum violaceum", który nie wpływając znacząco na żywotność roślin powoduje ich sterylność – w kwiatach nie zawiązują się zalążnie, a z pręcików zamiast pyłku uwalniane są zarodniki grzyba przenoszone między roślinami za pośrednictwem zapylaczy (według niektórych badań zaatakowane rośliny czasem zawiązują nasiona). Zainfekowanie ponad 50% roślin w populacji prowadzi do jej wymarcia, ze względu na przewagę procesu zarażania kolejnych roślin nad zapylaniem. W 2007 opisano kolejny gatunek grzyba z tego samego rodzaju atakujący smółkę – "Microbotryum lagerheimii". Poza tym na tym gatunku smółki rozwijają się takie grzyby jak: "Thecaphora saponariae" (u porażonych roślin kwiaty są zniekształcone, nabrzmiałe) oraz "Pseudocercosporella woronowii" i "Ramularia didymarioides" (zaatakowane rośliny mają plamy na liściach).
Systematyka.
Gatunek jest jednym z trzech z rodzaju smółka "Viscaria", który bywał często włączany do rodzaju firletka "Lychnis", i który z kolei od końca XX wieku włączany jest do rodzaju lepnica "Silene". W efekcie w XX wieku popularnym synonimem tego gatunku była nazwa firletka lepka ("Lychnis viscaria" ). W konsekwencji włączenia rodzaju "Lychnis" do "Silene" stosowana była zaś nazwa "Silene viscaria" Analizy filogenetyczne oparte na badaniach molekularnych, ale też morfologicznych, potwierdziły odrębność systematyczną rodzaju smółka "Viscaria" wraz ze smółką pospolitą, która jest dla rodzaju gatunkiem typowym.
Do licznych synonimów tego gatunku zaliczana jest także smółka purpurowa "Viscaria atropurpurea" – takson opisywany jako odrębny gatunek, występujący w południowo-wschodniej Europie, mający różnić się krótszym antoforem i intensywniejszą barwą kwiatów. Nie stwierdzono jednak uzasadnienia dla wyróżniania tego gatunku – zmienność intensywności zabarwienia kwiatów nie jest ściśle skorelowana z długością antoforu, obie te cechy zmieniają się w obszarze zasięgu szeroko ujmowanego gatunku "V. vulgaris" – krótszy antofor i intensywniejsza barwa korony występuje częściej w południowej i południowo-wschodniej części zasięgu; cechy te zanikają stopniowo i w różnych populacjach niezależnie od siebie w miarę przesuwania się w obrębie zasięgu w kierunku północno-zachodnim. Zmienność cech morfologicznych w obrębie "V. vulgaris" jest większa niż wskazane jako diagnostyczne dla wyróżnienia "V. atropurpurea" i ich występowanie jest nieskorelowane wzajemnie. W końcu nie znaleziono także dotąd uzasadnienia w badaniach molekularnych dla wyróżniania odrębnego gatunku w szeroko ujmowanym "V. vulgaris".
Smółka pospolita jest gatunkiem bardzo zmiennym morfologicznie, do cech mocno zmiennych należą: wysokość roślin, kształt i rozmiary liści, zabarwienie korony i innych części roślin. Zmienność barw korony tłumaczona jest plejotropią. Za formę teratologiczną uznaje się rośliny o silnie skróconych łodygach kwiatonośnych. Współcześnie nie są wyróżniane taksony wewnątrzgatunkowe, poza ew. dyskusyjnym subsp. "atropurpurea" "."
Spośród dawniej opisywanych odmian z Polski wymieniane były:
W Skandynawii występuje mieszaniec smółki pospolitej "V. vulgaris" i "V. alpina" – "Viscaria × media" . Spotykany jest on w miejscach, gdzie oba taksony rodzicielskie rosną blisko siebie. Ma on cechy pośrednie między taksonami rodzicielskimi – liście podobne jak u smółki pospolitej, ale łodygi nielepkie, płatki takiego kształtu jak u "V. alpina", ale większe"."
Jako wymagającą weryfikacji określono informację o tworzeniu mieszańca międzyrodzajowego smółki pospolitej z lepnicą zwisłą "Silene nutans".
Nazewnictwo.
Naukowa nazwa rodzajowa "Viscaria" utworzona została na bazie łacińskiego słowa "viscum" oznaczającego „lep” – w nawiązaniu do lepkich łodyg smółki pospolitej. Nazwa gatunkowa "vulgaris" oznacza „pospolity, rozpowszechniony”. „Smółka” to ludowa nazwa tego gatunku znana z Mazowsza, rzadka w dawnym piśmiennictwie, w którym dominowała forma „smołka”, a występowały także warianty „smolka”, „smoleńka” i „smolec”. Ze względu na włączanie tego gatunku do rodzaju firletka "Lychnis" nazwa binominalna u Krzysztofa Kluka to „firletka smołka”. Na początku XX wieku dominować zaczęła w piśmiennictwie nazwa „smółka pospolita”, utrwalona zwłaszcza w kolejnych wydaniach „Roślin polskich” (Józef Rostafiński w 1923 wciąż jednak używał nazwy „smołka”).
W końcu XX i na początku XXI wieku w zależności od przyjmowanej przynależności rodzajowej gatunek określany jest jako „smółka pospolita” lub „firletka lepka”, ewentualnie „firletka smółka”.
Zagrożenia i ochrona.
Gatunek nie jest ujęty na Czerwonej liście gatunków zagrożonych publikowanej przez Międzynarodową Unię Ochrony Przyrody (IUCN), nie jest też zaliczony do żadnej z kategorii na Czerwonej liście roślin Polski. Na obrzeżach zasięgu i w skali regionalnej rejestrowane jest ustępowanie gatunku. W Wielkiej Brytanii uznawany jest za gatunek bliski zagrożenia ("near threatened" – NT), w Niemczech nie ma jeszcze statusu zagrożonego, ale znajduje się na „liście ostrzegawczej” ("Vorwarnliste").
Do zagrożeń dla gatunku zalicza się pozyskiwanie roślin z natury, wypalanie muraw, intensyfikację wypasu, zarastanie drzewami i zalesianie muraw. W Wielkiej Brytanii podejmowano działania ochrony czynnej na stanowiskach polegające na usuwaniu krzewów zarastających murawy i zasilano populacje roślinami namnożonymi w uprawie.
Gatunek uznawany jest za diagnostyczny dla siedliska przyrodniczego 91I0 ciepłolubne dąbrowy, stanowiącego przedmiot ochrony w sieci Natura 2000.
Znaczenie użytkowe.
Mimo występowania na łąkach i murawach, chętnego zgryzania przez zwierzynę płową i owce oraz zawierania saponin o potencjalnym znaczeniu wpływającym na zdrowie zwierząt – roślina określana jest jako nie mająca znaczenia pastewnego.
Ze względu na ładne kwiaty i obfite kwitnienie roślina jest uprawiana na rabatach jako ozdobna, zwłaszcza w odmianie pełnokwiatowej. Poza tym zalecana jest do ogrodów naturalistycznych, wrzosowiskowych, skalnych oraz do stosowania w zieleni parkowej. Rekomendowana jest do uprawy w grupach (z zagęszczeniem 9 roślin na 1 m²). Jako ozdobny gatunek rodzimy dla Europy Środkowej smółkę zaleca się do wykorzystywania dla zwiększenia różnorodności zieleni obszarów miejskich. Kwiatostany mogą być pozyskiwane na kwiat cięty.
Uprawia się głównie ozdobne kultywary: ‘Alba’ (kwiaty białe, uznawana bywa za niezbyt efektowną), ‘Feuer’ (kwiaty jasnowiśniowe), ‘Plena’ (kwiaty pełne, różowoliliowe, z powodu dużej liczby płatków często pękają kielichy tych roślin), ‘Splendens’ (kwiaty lśniące, karminowe), ‘Splendens Plena’ (kwiaty lśniącokarminowe, pełne).
Smółka pospolita jest rośliną miododajną, ale nektar dostępny jest dla pszczoły miodnej tylko wtedy, gdy rurka kielicha wypełniona jest nim na odpowiednio dużą wysokość (miodniki znajdują się u podstawy zalążni) – co zdarza się jednak często ze względu na wypełnienie rurki przez zalążnię. Obnóże zebrane ze smółki ma kolor szarokremowy.
Uprawa.
Smółka pospolita jest mrozoodporna (rosnąć może w strefie mrozoodporności 4–9) i łatwa w uprawie, dobrze znosi okresy krótkich suszy. Najlepiej rośnie w miejscach słonecznych i półcienistych, na glebie przepuszczalnej. Rozmnaża się ją przez nasiona lub przez podział rozrośniętych kęp. Zaleca się dzielenie rozrośniętych kęp i przesadzanie roślin co trzy lata (starsze okazy w uprawie mogą wyglądać mniej estetycznie – częściej chorują i gorzej kwitną). Podział najlepiej wykonywać zimą.

</doc>
<doc id="787832" url="https://pl.wikipedia.org/wiki?curid=787832" title="Prezydenci Wybrzeża Kości Słoniowej">
Prezydenci Wybrzeża Kości Słoniowej



</doc>
<doc id="787834" url="https://pl.wikipedia.org/wiki?curid=787834" title="Wasserburg am Inn">
Wasserburg am Inn

Wasserburg am Inn, Wasserburg a. Inn – miasto w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 25 km na północ od Rosenheimu, nad rzeką Inn, przy drodze B15, B304 i linii kolejowej Monachium – Wasserburg am Inn. Nazwa miejscowości oznacza „Wodny zamek nad rzeką Inn”.
Historia.
Wykopaliska archeologiczne poświadczyły istnienie osady w zakolu rzeki Inn w IX lub X stuleciu. W XI wieku gród jest już wzmiankowany w dokumentach. Dzięki swojemu strategicznemu położeniu u przejścia przez rzekę w miejscu zapewniającym duże bezpieczeństwo miejscowość zyskała na znaczeniu, a lokalni hrabiowie uzyskali kontrolę nad szlakiem solnym. W 1204 roku zbudowano pierwszy most przez rzekę, a około 1245 roku Wasserburg uzyskał prawa miejskie z rąk hrabiego Konrada. W 1247 roku, po 17 tygodniach oblężenia zamek zajął książę bawarski Ludwik II z rodu Wittelsbachów, a zamek stał się jedną z rezydencji władców. Kilka lat później wymieniany jest nauczyciel miejski, co świadczy o funkcjonowaniu w tym okresie szkoły parafialnej. O wzrastającej zamożności Wasserburga świadczą powstałe w kolejnych latach ratusz, świątynie, mennica, czy przebudowane frotyfikacje. W czasie podziału dzielnicowego w 1392 roku miasto przypadło książętom z Ingolstadt, a w 1447 roku z Landshut.
Wiek XVI zaczyna się od zniszczeń związanych z wojną o sukcesję Landshut, a miasto przypada Ruprechtowi z Palatynatu. W 1519 roku działalność zaczyna gmina ewangelicka – jedna z pierwszych i dłużej działających w Bawarii. W późniejszym okresie przebudowano zamek na renesansową rezydencję, a w 1589 roku powstał istniejący do dziś (choć wielokrotnie przebudowany) budynek szkoły łacińskiej, gdzie jednak nauczano także w języku niemieckim. 
Pierwsza mapa miasta pochodzi z 1615 roku. Wkrótce jednak miasto musi się zmierzyć z trudnymi czasami wojny trzydziestoletniej. Co prawda wojska szwedzkie i francuskie nie zdobywają miasta, ale spustoszenie przynosi epidemia dżumy. W kolejnych stuleciach Wasserburg odbudował się ze zniszczeń, czego świadectwem są XVIII-wieczne budowle. 
Przełom XVIII i XIX stuleci przyniósł miastu utratę znaczenia politycznego. Wasserburg stał się niedużym, prowincjonalnym miasteczkiem, jakim jest do dziś, czemu niewiele pomogło utworzenie w 1838 roku powiatu, sądu okręgowego i szkoły realnej w 1879. Poprawiała się jednak miejska infrastruktura – w 1885 roku był ostatni w dziejach pożar miasta, pojawiła się lokalna gazeta, szkoła żeńska. W 1876 roku powstało połączenie kolejowe, ale dworzec znalazł się kilka kilometrów od miejscowości, więc w 1902 roku podciągnięto linię do miasta. W 1938 roku ukończono budowę zapory wodnej na rzece Inn, a po wojnie miasto znalazło się w amerykańskiej strefie okupacyjnej. W wyniku reformy miasto utraciło status powiatowy w 1972 roku, a w 2013 zamknięto sąd.
Polityka.
Burmistrzem miasta jest Michael Kölbl z SPD, rada miasta składa się z 24 osób.
Współpraca.
Miejscowości partnerskie:
Zabytki.
Stare Miasto (niem. "Altstadt") z licznymi kamienicami i in. zabytkami w tym:
Poza historycznym Starym Miastem

</doc>
<doc id="787837" url="https://pl.wikipedia.org/wiki?curid=787837" title="Slipmata">
Slipmata

Slipmata – kawałek okrągłego, śliskiego materiału, który podkładany jest na talerzu gramofonu pod płytę winylową. Używany przez DJi zamiast zwykłych gumowych podkładek w celu zmniejszenia tarcia, ułatwienia scratchowania i miksowania. Płyta nie rysuje się i można nią wykonywać szybkie ruchy w przód i tył. Dzięki slipmacie można również umiejętnie zatrzymać płytę bez zatrzymywania talerza, wykonując tzw. "slip-cueing".
Slipmaty nie są jednakowe – mogą różnić się wzorami które reprezentują graną muzykę jak i rodzajem materiału z którego są wykonane; najczęściej wykonane są z filcu lub neoprenu, choć w zależności od wymagań mogą być zrobione z różnych tworzyw. Do scratchowania korzysta się z bardziej ślizgających się slipmat, do muzyki elektronicznej używa się grubszych, choć nie jest to zasadą.
Niektóre slipmaty posiadają otwory, które w założeniu mają jeszcze bardziej zmniejszyć tarcie, choć są one rzadziej używane niż typowe. Niektórzy DJe nakładają również na slipmatę folię, zwiększając efektywność podkładki, lub zamiast klasycznej slipmaty używają odpowiednio wyciętego kawałku materiału (np. jedwabiu).

</doc>
<doc id="787838" url="https://pl.wikipedia.org/wiki?curid=787838" title="Tawlina jarzębolistna">
Tawlina jarzębolistna

Tawlina jarzębolistna (tawlina jarzębinowa, sorbaria jarzębinowa, tawulec jarzębolistny) "Sorbaria sorbifolia" (L.) A.Br.) – gatunek krzewu z rodziny różowatych. Pochodzi z północnej i północno-wschodniej Azji, rozprzestrzeniła się także jako gatunek zawleczony w Ameryce Północnej i Europie. Jest uprawiany w Ameryce Północnej i Europie (również w Polsce) jako roślina ozdobna.
Zastosowanie.
Roślina ozdobna. Jest pospolicie u nas uprawiana. Ma małe wymagania glebowe. Jest polecana do nasadzeń parkowych i w zieleni osiedlowej. Jest wytrzymała na mróz i suszę. Aby ograniczyć jej wzrost zaleca się przycinanie jej zimą. Rozmnaża się z nasion, przez podział późną jesienią lub przez sadzonki.

</doc>
<doc id="787839" url="https://pl.wikipedia.org/wiki?curid=787839" title="Rickenbacker">
Rickenbacker

Rickenbacker, właściwie Rickenbacker International Corporation (RIC) – pierwszy na świecie producent gitar elektrycznych z siedzibą w Santa Ana w Kalifornii istniejący do dnia dzisiejszego. Korporacja rozwinięta z przedsiębiorstwa założonego w celu tworzenia i produkcji instrumentów całkowicie opartych na podzespołach elektronicznych, oraz produkującego wzmacniacze elektroakustyczne. Przedsiębiorstwo założyli w 1931 roku Adolph Rickenbacker i George Beauchamp. "Rickenbacker Electro Instruments" wyprodukowała pierwsze nowoczesne gitary elektryczne. Gitarę tej firmy posiadał m.in. John Lennon, George Harrison, a także Per Gessle z duetu Roxette (vide teledyski: "Joyride", "Dangerous", "It must have been love"). Na gitarze basowej Rickenbackera grali m.in. Cliff Burton, Paul McCartney i Lemmy Kilmister.

</doc>
<doc id="787842" url="https://pl.wikipedia.org/wiki?curid=787842" title="Droga wojewódzka nr 491">
Droga wojewódzka nr 491

Droga wojewódzka nr 491 (DW491) – droga wojewódzka łącząca drogę krajową 42 w Raciszynie pod Działoszynem z drogami krajowymi 43 i 46 w Częstochowie. Przebiega przez województwo łódzkie i województwo śląskie. Wraz z drogą wojewódzką 486 jest częścią alternatywnej dla DK43 trasy o zbliżonej długości.
Remonty i przebudowy.
W roku 2008 trwały prace związane z wyburzeniem starego i budową nowego mostu na Liswarcie w Zawadach. W latach 2010-11 trwały prace związane z rozbudową drogi na czterokilometrowym odcinku Raciszyn – Smolarze (granica województwa łódzkiego). W listopadzie 2010 roku zakończyła się przebudowa skrzyżowania w Popowie na rondo.

</doc>
<doc id="787843" url="https://pl.wikipedia.org/wiki?curid=787843" title="Sparceta siewna">
Sparceta siewna

Sparceta siewna, esparceta siewna ("Onobrychis viciifolia" Scop.) – gatunek rośliny z rodziny bobowatych. Pochodzi z południowo-wschodniej i środkowej Europy (Francja, Austria, Jugosławia, Węgry, Czechy, Słowacja, Rumunia, Bułgaria) oraz Turcji. Jest uprawiana w wielu krajach świata. W Polsce występuje jako roślina uprawna, często dziczejąca (kenofit).
Biologia i ekologia.
Bylina, hemikryptofit. Rośnie dziko na przydrożach, murawach. W klasyfikacji zbiorowisk roślinnych gatunek charakterystyczny dla Cl. "Festuco-Brometea". Kwitnie od końca maja, około czterech tygodni. Żerują na niej gąsienice motyla modraszka gniadego.
Zastosowanie.
Uprawiana jest jako roślina pastewna na paszę dla bydła, przede wszystkim w postaci zielonki do bezpośredniego spasania, a także do przyorania na nawóz zielony. Nadaje się na gleby wapienne, nawet płytkie i kamieniste. Znosi przymrozki do -5 °C i suszę. Jest bardzo cenną rośliną na ścierniskowe poplony. Znajduje się w rejestrze roślin rolniczych Unii Europejskiej.
Obecność w kulturze.
Jest jedną z roślin, którym przypisywano nazwę "dzięcielina" występującą w poemacie "Pan Tadeusz" Adama Mickiewicza. Inną nazwą ludową tej rośliny jest "rzęśnia".

</doc>
<doc id="787848" url="https://pl.wikipedia.org/wiki?curid=787848" title="Skala 1">
Skala 1

Skala 1 – nazwa skali stosowanej w modelarstwie kolejowym o podziałce 1:32.
Rozstaw szyn.
Rozstawy szyn występujące w rzeczywistości odwzorowywane są za pomocą jednego z czterech unormowanych rozstawów szyn toru modelowego. Według normy NEM010 nazwa „skala 1” odnosi się do toru modelowego o rozstawie szyn 45 mm odpowiadającemu rzeczywistej szerokości toru równej 1250 mm bądź większej. Tory rzeczywiste o mniejszych rozstawach, np. kolej wąskotorowa, odwzorowywane są w postaci torów modelowych o mniejszych rozstawach szyn i oznaczane za pomocą dodatkowych liter m, e lub i.
Historia.
Pierwsze modele o rozstawie szyn 32 mm stworzyła w 1891 roku niemiecka firma Märklin. Również w 1891 roku firma ta zaprezentowała na wiosennych targach w Lipsku modele kolejowe w skali 1 i rozpoczęła produkcję modeli, które zapoczątkowały seryjną produkcję modeli kolejowych w tej skali . W 1969 roku firma ponownie rozpoczęła produkcję modeli kolejowych w tej skali i produkowane są one do dzisiaj.

</doc>
<doc id="787853" url="https://pl.wikipedia.org/wiki?curid=787853" title="Aleksandria (Siedlce)">
Aleksandria (Siedlce)



</doc>
<doc id="787854" url="https://pl.wikipedia.org/wiki?curid=787854" title="Premierzy Wybrzeża Kości Słoniowej">
Premierzy Wybrzeża Kości Słoniowej



</doc>
<doc id="787856" url="https://pl.wikipedia.org/wiki?curid=787856" title="Znamię Spitz">
Znamię Spitz

Znamię Spitz (znamię wrzecionowato-nabłonkowatokomórkowe, łac. "Spitz’ naevus") – aktywne znamię komórkowe, charakteryzujące się występowaniem w młodym wieku. Nazwa znamienia honoruje amerykańską patolog Sophie Spitz (1910–1956), dlatego spotykana w piśmiennictwie polskim nazwa „znamię Spitza” jest niepoprawna.
Objawy i przebieg.
Znamię Spitz zazwyczaj jest pojedynczym, guzkowym wykwitem, dobrze odgraniczonym, o gładkiej powierzchni i czerwono-różowej lub sinej barwie. Najczęściej lokalizuje się na twarzy, rzadziej na kończynach (ramionach u mężczyzn, na udach u kobiet) czy klatce piersiowej. W otoczeniu wykwitu pierwotnego mogą rzadko występować pomniejsze guzki (tzw. satelity). Zmiana ta może nieco przypominać naczyniaka.
Obraz histologiczny.
Mikroskopowo jest to znamię złożone, z przeważającym składnikiem śródnaskórkowym; rzadziej ma charakter znamienia skórnego (20%) lub łączącego (5–10%). Melanocyty znamienia są typu nabłonkowatego – duże, „pulchne”, z obfitą różowoniebieską w barwieniu hematoksyliną i eozyną cytoplazmą; są wrzecionowatego, okrągłego, owalnego lub wielokątnego kształtu, mają pęcherzykowe jądro komórkowe (czasem są wielojądrowe) i duże jąderko. Zawierają niewielką ilość melaniny, mogą wykazywać znaczny polimorfizm; częste są mitozy. Układają się pojedynczo lub w pasma (wydłużone gniazda, ustawione długą osią prostopadle do płaszczyzny naskórka), na granicy skórno-naskórkowej oddzielone są od leżącego powyżej naskórka przez wyraźne szczeliny (artefakt powstający przy przygotowywaniu preparatu). W naskórku stwierdza się ponadto:
Histologicznie może przypominać nieco czerniaka, stąd niefortunne (ze względu na niezłośliwy charakter zmiany) dawne nazwy: czerniak młodzieńczy, "melanoma juvenile" czy melanocytoma of Spitz.
Różnicowanie.
Znamię Spitz wymaga różnicowania z następującymi wykwitami:
Leczenie.
Leczenie polega na chirurgicznym usunięciu zmiany wraz z ewentualnie występującymi satelitami.

</doc>
<doc id="787858" url="https://pl.wikipedia.org/wiki?curid=787858" title="Sumak octowiec">
Sumak octowiec

Sumak octowiec, sumak odurzający ("Rhus typhina" L.) – gatunek rośliny z rodziny nanerczowatych ("Anacardiaceae"). Występuje w naturze we wschodniej części Ameryki Północnej, ale został szeroko rozprzestrzeniony w strefach klimatu umiarkowanego obu półkul. Uprawiany jest głównie jako roślina ozdobna ze względu na efektowny pokrój, kwiaty i owocostany oraz intensywne przebarwianie się liści jesienią. Jest przy tym rośliną odporną na mrozy i susze, dobrze znosi warunki miejskie i rosnąć może na terenach zanieczyszczonych, poprzemysłowych. Rozprzestrzeniony poza swoim zasięgiem na różnych obszarach stał się uciążliwym gatunkiem inwazyjnym. Poza nasadzeniami ozdobnymi i biotechnicznymi roślina wykorzystywana była jako źródło tanin, owocami aromatyzowane są napoje. Jest rośliną miododajną. W ograniczonym stopniu lub dawniej wykorzystywano też ją jako olejodajną, barwierską, leczniczą, w homeopatii i jako źródło surowca drzewnego. 
Rozmieszczenie geograficzne.
Gatunek pochodzi ze wschodniej części Ameryki Północnej. Na północy jego zasięg sięga w Kanadzie do wyspy Cape Breton i półwyspu Nowa Szkocja, Wyspy Księcia Edwarda, obejmuje Nowy Brunszwik i południową część Quebecu. Zachodnia granica zasięgu biegnie od południowego Ontario przez Michigan i Minnesotę, do Iowa, środkowego Illinois, zachodniego Tennessee i północnej Alabamy. W północnej Georgii dochodzi do Atlantyku, którego wybrzeże wyznacza wschodnią granicę zasięgu.
Gatunek został introdukowany do Europy w XVII wieku (trafił do Paryża już w 1602) i na tym kontynencie stał się rośliną inwazyjną. Na ziemie polskie wprowadzony został w 1806 (Warszawa) i współcześnie jest gatunkiem zadomowionym i inwazyjnym (jako epekofit występuje zwłaszcza w Małopolsce). Inwazyjny jest także w północnych Chinach, gdzie stosowany był do zalesień. Introdukowany i inwazyjny jest poza tym w południowej Australii i w Nowej Zelandii. Ze względu na inwazyjność sumak octowiec objęty jest w Szwajcarii zakazem produkcji i wprowadzania do uprawy.
Systematyka i zmienność.
Sumak octowiec jest jednym z ok. 35 gatunków zaliczanych współcześnie do rodzaju sumak "Rhus". W obrębie rodzaju należy do podrodzaju "Rhus". Najbliżej spokrewnionym gatunkiem jest sumak gładki "Rhus glabra". Kolejnym blisko spokrewnionym gatunkiem jest "Rhus michauxii" – endemit Karoliny Północnej.
Typem nomenklatorycznym gatunku jest lektotyp wskazany w 1991 w herbarium Karola Linneusza oznaczony numerem 378.2 (LINN).
Sumak octowiec łatwo tworzy mieszańce z sumakiem gładkim "Rhus glabra" – "R. ×pulvinata" Greene. W obszarach, gdzie współwystępują gatunki rodzicielskie – mieszańce są pospolite, są nawet częściej spotykane niż czyste okazy sumaka gładkiego, a w dodatku mają także szerszy zasięg od tego taksonu rodzicielskiego.
Mieszańce "R. ×pulvinata" mają bardzo różne kombinacje cech taksonów rodzicielskich. Bywają roślinami o pędach i liściach gęsto owłosionych jak u sumaka octowca, ale o włoskach okrywających owoc krótszych niż u tego gatunku i w znacznej części maczugowatych. Są też okazy o odwrotnym układzie cech, tj. o pędach i liściach niemal nagich, ale za to o owocach pokrytych włoskami długimi i ostro zakończonymi. W przypadku tych mieszańców okazy męskie są takie same jak u czystego sumaka gładkiego. Najczęściej spotykane mieszańce mają zmienne owłosienie pędów i liści (od niemal nagich, po gęsto owłosione) i owoce pokryte włoskami o pośredniej długości, częściowo proste i ostre, a częściowo maczugowate. Rzadko spotykane są mieszańce o owocach pokrytych włoskami maczugowatymi jak u sumaka gładkiego, ale o pędach mniej lub bardziej owłosionych.
W uprawie obecne są nieliczne kultywary sumaka octowca:
Biologia.
Fanerofit krótkowieczny – poszczególne drzewa zamierają po ok. 30 latach. Rośliny z tego gatunku tworzące kolejne pnie odroślowe mogą jednak rozrastać się na dużych powierzchniach i utrzymywać się bardzo długo. Kwitną w zależności od szerokości geograficznej od maja do lipca. Kwiaty zapylane są przez pszczoły (niemożliwe jest samozapylenie). Dla uzyskania nasion konieczne jest na ogół występowanie w pobliżu siebie roślin obu płci (rośliny te jednak czasem bywają też poligamiczne). Owoce dojrzewają według części źródeł na ogół we wrześniu, według innych od października do grudnia i pozostają na drzewie do następnej wiosny lub nawet lata. Przy czym po zimie są niezbyt atrakcyjne – zwykle brudne i rozsypujące się. Owoce i nasiona zawiązują się regularnie – nie zarejestrowano zmian w ich liczebności w kolejnych latach (tzw. lat nasiennych). Nasiona długo pozostają uśpione i długo też zachowują zdolność do kiełkowania, co wiązać można z dużą twardością i trwałością łupiny. Zakłada się jednak, że większą rolę w odnawianiu się gatunku z nasion odgrywa ich rozprzestrzenianie przez ptaki, niż rozwijanie się z nasion zdeponowanych w glebowym banku nasion.
Liście rozwijają się późno wiosną i szybko przebarwiają wczesną jesienią, czasem na stanowiskach bardzo suchych już w końcu lata (w sierpniu).
Roślina bardzo łatwo rozmnaża się wegetatywnie za pomocą odrostów korzeniowych, pojawiających się szczególnie licznie w przypadku zranienia korzeni lub po wykarczowaniu roślin. Dzięki rozprzestrzenianiu się za pomocą odrostów korzeniowych klony sumaka rozrastają się średnio na 6,3 m w ciągu trzech lat na siedliskach ubogich i 6,7 m w takim samym czasie na siedliskach żyznych. W przypadku wzrostu z nasion – siewki w pierwszym roku osiągają 30–50 cm wysokości. Wzrost siewek określany jest jako stosunkowo wolny, ale z wiekiem przyśpiesza. Gatunek opisywany jest w efekcie jako szybkorosnący.
Liście zawierają do 25% garbników. Owoce w stanie świeżym składają się w 8% z wody, 25,3% celulozy, 19,9% ligniny, 5% białka.
Ekologia.
W naturze sumak octowiec rośnie na skrajach lasów, w lasach o niewielkim zwarciu, w lukach drzewostanu oraz w miejscach, gdzie zwarta pokrywa leśna została zniszczona lub regeneruje się, np. w wyniku sukcesji na odłogach. Zasiedla lasy o bardzo różnym składzie gatunkowym – od iglastych przez mieszane po liściaste. Do gatunków tworzących drzewostany na siedliskach zajmowanych przez sumaka należą: sosna czerwona "Pinus resinosa", wejmutka "P. strobus", taeda "P. taeda", "Pinus echinata", choina kanadyjska "Tsuga canadensis", dąb czerwony "Quercus robur", biały "Q. alba", barwierski "Q. velutina", klon cukrowy "Acer saccharum", brzoza papierowa "Betula papyrifera" i "Populus grandidentata". W miejscach wzrostu tworzy zwykle jednogatunkowe skupiska. Rośnie poza lasami także na przydrożach, wzdłuż ogrodzeń, na porzuconych pastwiskach i polach, wzdłuż linii kolejowych, nad brzegami strumieni i mokradeł.
Gatunek jest światłożądny i wrażliwy na ocienienie, z wyjątkiem tolerancyjnych pod tym względem siewek. Preferuje siedliska suche (choć może rosnąć także na glebach wilgotnych), jałowe i gleby przepuszczalne, zwykle rośnie na podłożu skalistym, żwirowym lub piaszczystym. Jest odporny na mrozy (młode pędy mogą być jednak uszkadzane przez późne przymrozki) i zanieczyszczenia powietrza. Znosi też lekkie zasolenie gleby i silnie zasadowy jej odczyn. Starsze okazy tego gatunku łatwo przewracane są przez wiatr. W górach Adirondack w północnej części zasięgu rośnie do rzędnej 610 m n.p.m., a w Appalachach do 1500 m n.p.m. Roślina nie jest odporna na ogień i nadziemne części są uśmiercane w czasie pożarów, jednak z korzeni w takim wypadku wytwarzane są odrośla. Zarejestrowano także, że ogień ułatwia kiełkowanie nasion.
Sumak octowiec pojawiając się na porębach bywa uciążliwy, utrudniając bezpośrednie odnowienie lasu. W miejscach masowego, klonalnego wzrostu silnie ogranicza dopływ światła pod okap koron (do 90%) osłabiając w efekcie rozwój także własnych, światłożądnych odrośli i siewek. Silne zacienienie jest w ogóle powodem skąpego rozwoju runa pod okapem zwartych zarośli sumaka. Sytuacja taka sprzyja z kolei kiełkowaniu i rozwojowi młodych okazów różnych gatunków drzew liściastych. Zwarte zarośla sumaka ułatwiają w ten sposób sukcesję lasów liściastych na siedliskach, na których bez nich odnowienie takich gatunków drzew nie byłoby możliwe ze względu na zwartą pokrywę roślinności zielnej.
Na obszarach poza naturalnym zasięgiem, gdzie sumak okazał się inwazyjny, rozprzestrzenianie się tego gatunku wiąże się z istotnym spadkiem lokalnego zróżnicowania gatunkowego, w tym okazuje się być bardziej konkurencyjny od lokalnie występujących gatunków zaroślowo-leśnych o podobnych wymaganiach ekologicznych (np. w Chinach "Vitex negundo" i "Quercus acutissima"). Ze względu na dużą zdolność odroślową gatunku jego zwalczanie jest mało skuteczne i bardzo uciążliwe.
W obrębie rodzimego areału występowania, przynajmniej lokalnie, sumak octowiec jest ważną rośliną pokarmową dla łosia amerykańskiego i mulaka białoogonowego. Stosunkowo ograniczone znaczenie pokarmowe mają owoce tego gatunku dla ptaków.
Sumak ten jest zasadniczo odporny na choroby i szkodniki, jednak jest wrażliwy na porażanie gruzełkiem cynobrowym "Nectria cinnabarina". Cechuje się dużą odpornością na infekcje opieńką "Armillaria".

</doc>
<doc id="787863" url="https://pl.wikipedia.org/wiki?curid=787863" title="Czerwonograd">
Czerwonograd



</doc>
<doc id="787870" url="https://pl.wikipedia.org/wiki?curid=787870" title="Bad Endorf">
Bad Endorf

Bad Endorf (do 1987 "Endorf in Oberbayern", "Endorf i.OB") – uzdrowiskowa gmina targowa w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 15 km na północny wschód od Rosenheimu, przy linii kolejowej Salzburg - Rosenheim.
Polityka.
Wójtem gminy jest Gudrun Unverdorben, wcześniej urząd ten obejmował Hans Hofstetter, rada gminy składa się z 20 osób.
Współpraca.
Miejscowości partnerskie: 

</doc>
<doc id="787872" url="https://pl.wikipedia.org/wiki?curid=787872" title="Buffy postrach wampirów (film)">
Buffy postrach wampirów (film)

Buffy postrach wampirów (ang. "Buffy The Vampire Slayer") – amerykański film fabularny z 1992 roku o nastolatce powołanej do walki z wampirami. Na kanwie tego filmu powstał serial telewizyjny "". Scenariusz napisał początkujący wówczas scenarzysta Joss Whedon, sam film nakręcił zaś Fran Rubel Kuzui, późniejszy producent seriali "Buffy postrach wampirów" i "Angel". Nastolatka , zostaje poinformowana przez tajemniczego mężczyznę – Merricka, iż jest pogromcą wampirów. Początkowo dziewczyna mu nie wierzy, ale dziwne wydarzenia i nowe moce pogromcy – siła fizyczna, sprawność i zdolność wyczuwania wampirów, sprawiają, iż dziewczyna musi swoje powołanie zaakceptować. Jedna z różnic które występują w filmie to owa zdolność, polegająca na tym, iż pogromca odczuwa ból podobny do bólu miesiączkowego, przy pojawieniu się wampirów. Na podstawie scenariusza filmu napisano komiks "Buffy Origin", który nieco modyfikuje przeszłość głównej bohaterki – dostosowuje ją do serialu.
Obsada.
także:
Ben Affleck, Seth Green – scena wycięta, Ricky Dean Logan, Ricki Lake

</doc>
<doc id="787873" url="https://pl.wikipedia.org/wiki?curid=787873" title="Gubernatorzy generalni Wysp Salomona">
Gubernatorzy generalni Wysp Salomona

Gubernator generalny Wysp Salomona – najwyższe stanowisko polityczne na Wyspach Salomona. Gubernator jest reprezentantem monarchy brytyjskiego jako głowy państwa. Pod nieobecność suwerena (która trwa faktycznie przez cały czas), gubernator generalny wykonuje jego kompetencje. Co do zasady czyni to za radą rządu, jednak konstytucja określa sytuacje w których działa samodzielnie.

</doc>
<doc id="787876" url="https://pl.wikipedia.org/wiki?curid=787876" title="Thomas Lobben">
Thomas Lobben

Thomas Lobben (ur. 3 maja 1983 w Hønefoss) – norweski skoczek narciarski i trener, reprezentant klubu sportowego IL Moingen. Drużynowy srebrny medalista mistrzostw świata juniorów (2000).
Jego debiut jako skoczka narciarskiego miał miejsce już w czwartym roku życia, natomiast w Pucharze Świata zadebiutował 12 marca 2000 w Oslo. Jego trenerem był Aril Carlsson. Do jego największych osiągnięć można zaliczyć 4. miejsce w generalnej klasyfikacji Pucharu Kontynentalnego w sezonie 2004/2005 oraz 12. miejsce w Letnim Pucharze Kontynentalnym 2006, kiedy zajął 2. i 1. miejsce w konkursach w Lillehammer. Nie zdobył punktów do klasyfikacji generalnej Pucharu Świata. Był studentem marketingu.
Jego rekord życiowy w długości to 201,5 metra ustanowiony podczas treningu (skakał jako przedskoczek) 19 marca 2003 na Velikance w Planicy.
Od sezonu 2015/2016 trener kadry B mężczyzn reprezentacji Norwegii w skokach narciarskich.

</doc>
<doc id="787879" url="https://pl.wikipedia.org/wiki?curid=787879" title="The One I Love">
The One I Love



</doc>
<doc id="787883" url="https://pl.wikipedia.org/wiki?curid=787883" title="Kosmatka">
Kosmatka

Kosmatka ("Luzula" ) – rodzaj roślin z rodziny sitowatych. Należą do niego 124 gatunki. Występują one na wszystkich kontynentach z wyjątkiem Antarktydy, zwykle w klimacie chłodnym, w strefie międzyzwrotnikowej na obszarach górskich. Do flory Polski należy 10 gatunków. 
Rozmieszczenie geograficzne.
Kosmatki występują w strefie klimatu chłodnego na obu półkulach, w strefie międzyzwrotnikowej głównie na terenach górskich. Najliczniejsze są w strefie umiarkowanej i chłodnej Eurazji; tylko w Europie rośnie ich 31 gatunków, z czego 10 rośnie w Polsce. W Ameryce Północnej obecne są 23 gatunki, w Australii 15, z czego 12 to endemity, w Nowej Zelandii rośnie 13 gatunków rodzimych.
Systematyka.
Rodzaj potwierdzony został w analizach filogenetycznych jako takson monofiletyczny. 
Rodzaj z rodziny sitowatych ("Juncaceae") z rzędu wiechlinowców ("Poales") stanowiącego jeden z kladów jednoliściennych ("monocots"). 

</doc>
<doc id="787884" url="https://pl.wikipedia.org/wiki?curid=787884" title="Watashi no Suki-na Hito">
Watashi no Suki-na Hito



</doc>
<doc id="787885" url="https://pl.wikipedia.org/wiki?curid=787885" title="Premierzy Górskiego Karabachu">
Premierzy Górskiego Karabachu

Lista premierów Górskiego Karabachu.
"Od 7 września 2017 urząd premiera zlikwidowany i zastąpiony ministrem stanu."

</doc>
<doc id="787887" url="https://pl.wikipedia.org/wiki?curid=787887" title="Brent Fedyk">
Brent Fedyk

Brent Fedyk (ur. 3 marca 1967 w Yorkton w Kanadzie) – kanadyjski były zawodowy hokeista na lodzie.
Kariera zawodnicza.
W latach 1987–1996 oraz 1998–1999 występował w lidze NHL na pozycji prawoskrzydłowego. Wybrany z numerem (8) w pierwszej rundzie draftu NHL w 1985 roku przez Detroit Red Wings. Grał w drużynach: Detroit Red Wings, Philadelphia Flyers, Dallas Stars oraz New York Rangers.
W sezonach zasadniczych NHL rozegrał łącznie 470 spotkań, w których strzelił 97 bramek oraz zaliczył 112 asyst. W klasyfikacji kanadyjskiej zdobył więc razem 209 punktów. 308 minut spędził na ławce kar. W play-offach NHL brał udział 3-krotnie. Rozegrał w nich łącznie 16 spotkań, w których strzelił 3 bramki oraz zaliczył 2 asysty, co w klasyfikacji kanadyjskiej daje razem – 5 punktów. 12 minut spędził na ławce kar.

</doc>
<doc id="787904" url="https://pl.wikipedia.org/wiki?curid=787904" title="18 Krakowska Drużyna Harcerzy">
18 Krakowska Drużyna Harcerzy



</doc>
<doc id="787906" url="https://pl.wikipedia.org/wiki?curid=787906" title="Stephen Makinwa">
Stephen Makinwa

Stephen Ayodele Makinwa (ur. 26 lipca 1983 w Lagos) – nigeryjski piłkarz grający na pozycji napastnika. Mierzy 186 cm, waży 78 kg.
Kariera klubowa.
Makinwa swoją karierę piłkarską zaczynał w małym klubie FC Ebedei. W 2000 roku talent 17-letniego piłkarza został odkryty przez scoutów Reggiany i zawodnik trafił do tego klubu. Na samym początku swojej kariery z Włochami został wypożyczony jednak do grającego w Serie D, Conegliano Calcio i w sezonie zdobył 2 gole. W 2001 roku Makinwa znów został wypożyczony, tym razem do Como Calcio z Serie B. Drużyna wykupiła także 50% praw do zawodnika, ale Nigeryjczyk przez cały sezon ani razu nie zagrał w Como. Wrócił do Reggiany na sezon 2002/2003 i w Serie C1 pokazał się z niezłej strony strzelając 6 goli w lidze. W 2003 roku Como wykupiło pozostałe 50% praw zawodnika i Makinwa powrócił do tego zespołu, grając w nim w rundzie jesiennej sezonu 2003/2004. Został sprzedany do drużyny Genoa CFC i w styczniu 2005 wypożyczony do jednego ze słabszych klubów Serie A, Modena FC. Zaliczył tam debiut w ekstraklasie włoskiej, 17 stycznia w zremisowanym 1:1 meczu z S.S. Lazio. Spisał się tam jednak słabiej niż w poprzednich klubach i strzelił tylko 1 gola w lidze (w drugim swoim meczu, 25 stycznia w zremisowanym 1:1 meczu z Interem Mediolan). Z Modeną spadł jednak do Serie B zajmując z nią 16. miejsce.
Sezon 2004/2005 Makinwa rozpoczął w zespole Genoi, dla której w rundzie jesiennej zdobył 6 goli. W styczniu 2005 podczas zimowego okna transferowego został sprzedany do ostatniej drużyny Serie A, Atalanty BC. Pomimo że drużyna do końca walczyła o utrzymanie i spadając z ligi, to Makinwa zdobył uznanie w oczach ludzi związanych z calcio i spisywał się przyzwoicie. Zdobył 6 goli w 17 meczach, wszystkie pomiędzy 24. a 30. kolejką ligową.
Makinwą zainteresowały się kluby z wyższej półki. Nigeryjczyk był bliski przejścia do Interu Mediolan, ale ostatecznie za sumę 7,5 miliona euro trafił do US Palermo. W sycylijskiej drużynie zadebiutował w 1. kolejce, 28 sierpnia w zremisowanym 1:1 wyjazdowym meczu z Parmą, a już tydzień później w wygranym 3:2 meczu z Interem zdobył swojego pierwszego gola w barwach nowej drużyny. W Palermo spisywał się dobrze i zdobył 5 goli w sezonie. W drugiej części sezonu jednak leczył kontuzję i w ciągu całego sezonu grał tylko w 23 meczach. Z Palermo zajął 5. pozycję w lidze (w związku z korupcją w futbolu Palermo „otrzymało” 5. miejsce).
Latem 2006 Lazio wykupiło Nigeryjczyka za 3,3 miliona euro i Makinwa trafił pod skrzydła swojego niedawnego trenera z Atalanty, Delio Rossiego. W Lazio już w debiucie zdobył gola, 10 września w przegranym 1:2 meczu z A.C. Milan, jednak od początku sezonu miał trudności z wywalczeniem miejsca w składzie i na ogół jest rezerwowym dla Tommaso Rocchiego czy Gorana Pandeva. Rundę wiosenną sezonu 2007/2008 Makinwa spędził na wypożyczeniu w Regginie Calcio, a po zakończeniu rozgrywek powrócił do Lazio.
22 stycznia 2009 roku Makinwa został wypożyczony do Chievo Werona. Sezon 2009/2010 spędził w Lazio, jednak zagrał tylko w 2 meczach Serie A. Latem 2010 wypożyczono go do Larisy.
Kariera reprezentacyjna.
W reprezentacji Nigerii Stephen Makinwa zadebiutował 17 listopada 2004 w przegranym 1:2 meczu z RPA i w debiucie uzyskał honorowego gola dla „Super Orłów”.
W 2006 roku Makinwa był członkiem kadry Nigerii na Puchar Narodów Afryki 2006. Najpierw zagrał w grupowym meczu z Senegalem (2:1), a potem w ćwierćfinale z Tunezją (1:1, karne 6:5). W półfinałowym meczu z Wybrzeżem Kości Słoniowej wszedł na boisko w 63. minucie, ale nie pomógł rodakom w uniknięciu porażki 0:1. W meczu o 3. miejsce z Senegalem już nie wystąpił, ale otrzymał brązowy medal.

</doc>
<doc id="787907" url="https://pl.wikipedia.org/wiki?curid=787907" title="Bruckmühl">
Bruckmühl

Bruckmühl – gmina targowa w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 15 km na zachód od Rosenheimu, nad rzeką Mangfall.
Polityka.
Rada gminy składa się z 24 osób.
Współpraca.
Miejscowość partnerska:

</doc>
<doc id="787908" url="https://pl.wikipedia.org/wiki?curid=787908" title="Premierzy Cypru Północnego">
Premierzy Cypru Północnego



</doc>
<doc id="787912" url="https://pl.wikipedia.org/wiki?curid=787912" title="Marek Klingberg">
Marek Klingberg

Marek Klingberg, właśc. Awraham Mordechaj Klingberg (ur. 7 października 1918 w Warszawie, zm. 30 listopada 2015 w Paryżu) – izraelski epidemiolog urodzony w Polsce, zastępca dyrektora do spraw naukowych w instytucie biologicznym w Nes Cijjona w Izraelu; szpieg KGB.
Życiorys.
We wrześniu 1939 był 21-letnim studentem medycyny w Warszawie. Jego ojciec starał się namówić matkę do wyjazdu do Rosji, ta jednak była przekonana, że Brytyjczycy i Francuzi przyjdą zaatakowanej Polsce z pomocą. Ojciec zdecydował zatem, iż przynajmniej jeden członek rodziny ma przetrwać i wyjechać do Związku Radzieckiego. Oboje rodzice i brat pozostali w Polsce i zginęli, w 1942 roku, w obozie w Treblince. W 1939 roku Klingberg trafił zatem do ZSRR, gdzie ukończył studia medyczne. W 1948 wyemigrował do Izraela. Klingberg był przyjacielem i współpracownikiem Ludwika Flecka, któremu umożliwił znalezienie pracy w Izraelu w 1957 roku.
Klingberg został oskarżony o szpiegowanie na rzecz Związku Radzieckiego, któremu ujawniał szczegóły pracy w specjalnych departamentach instytutu w Nes Syjonie, gdzie prowadzono badania nad bronią biologiczną. Przez wiele lat Klingberg, mimo podejrzeń ze strony Mosadu (udało mu się przejść pozytywnie badanie wykrywaczem kłamstw), kontynuował swą działalność.
Wytoczono mu tajny proces w 1983 (w wyniku działań służb Szin Bet), a sprawa pozostawała nieujawniona przez Izrael do roku 1993. Klingberg przebywał najpierw w więzieniu, następnie w areszcie domowym (od 1998). Odzyskał wolność w 2003. Zdaniem Josiego Melmana, współautora książki "The Spies: Israel’s Counter Espionage Wars" i dziennikarza dziennika "Ha-Arec", sprawa Klingberga była „najbardziej destrukcyjnym skandalem szpiegowskim w całej historii Izraela”. Twierdzi on również, że Klingberg działał z pobudek ideologicznych i spłacał tym sposobem dług wdzięczności za to, że ZSRR umożliwił mu ucieczkę przed nazistami i ukończenie studiów medycznych. Wierzył też w doktrynę równowagi sił: pokój mógł być osiągnięty jedynie wtedy, gdy Wschód i Zachód będą miały do swojej dyspozycji taką samą broń.
Pod koniec życia mieszkał w Paryżu. Jego córka jest socjologiem, wnuk zaś rzecznikiem paryskiego oddziału PCF i doradcą mer Paryża, Anne Hidalgo, w sprawach mieszkaniowych.

</doc>
<doc id="787915" url="https://pl.wikipedia.org/wiki?curid=787915" title="Neubeuern">
Neubeuern

Neubeuern – gmina targowa w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 5 km na południe od Rosenheimu, nad rzeką Inn.
Polityka.
Wójtem gminy jest Josef Trost z CSU, wcześniej urząd ten obejmował Hans-Jürgen Tremmel, rada gminy składa się z 16 osób.

</doc>
<doc id="787916" url="https://pl.wikipedia.org/wiki?curid=787916" title="Hooverphonic">
Hooverphonic

Hooverphonic – belgijski zespół muzyczny, założony w 1995, wykonujący muzykę z pogranicza popu, rocka alternatywnego, indie rocka i dream popu.
Na rynku fonograficznym debiutowali w 1996 albumem studyjnym pt. "A New Stereophonic Sound Spectacular", który wydali jako Hoover. Następnie zmienili nazwę zespołu i do 2018 wydali jeszcze dziewięć albumów: "Blue Wonder Power Milk" (1998), "The Magnificent Tree" (2000), "Hooverphonic Presents Jackie Cane" (2002), "No More Sweet Music" (2005), "The President of the LSD Golf Club" (2007), "The Night Before" (2011), "Reflection" (2013), "In Wonderland" (2016) i "Looking for Stars" (2018). Pięć wydanych przez nich płyt (w tym jedna koncertowa i jedna kompilacyjna) dotarło na szczyt listy najchętniej kupowanych albumów w Belgii. Za sprzedaż swoich płyt i singli otrzymali jedną podwójnie platynową płytę, pięć platynowych i sześć złotych.
W 2020 mieli reprezentować Belgię w 65. Konkursie Piosenki Eurowizji. 18 marca 2020 poinformowano o odwołaniu konkursu z powodu pandemii COVID-19. Zespół wystąpił z utworem „The Wrong Place” w Konkursie Piosenki Eurowizji w 2021.18 maja wystąpili jako 11 w kolejności startowej w pierwszym półfinale i z dziewiątego miejsca awansowali do finału, który odbył się 22 maja. Wystąpili w nim z czwartym numerem startowym i zajęli 19. miejsce po zdobyciu 74 punktów w tym 3 punktów od telewidzów (22. miejsce) i 71 pkt od jurorów (13. miejsce).

</doc>
<doc id="787917" url="https://pl.wikipedia.org/wiki?curid=787917" title="Diereza (metryka)">
Diereza (metryka)

Diereza – pokrywanie się granicy wyrazu z granicą stopy akcentowej w wierszach sylabotonicznych. Zdarza się to najczęściej w wierszach amfibrachicznych i trocheicznych.

</doc>
<doc id="787923" url="https://pl.wikipedia.org/wiki?curid=787923" title="Prezydenci Abchazji">
Prezydenci Abchazji



</doc>
<doc id="787925" url="https://pl.wikipedia.org/wiki?curid=787925" title="Al-Dżabha">
Al-Dżabha

Al-Dżabha, także: Dżaba (fr. "El Jebha") to niewielkie, portowe miasto znajdujące się na wybrzeżu Morza Śródziemnego, w północnej części Maroka. Usytuowane jest w pobliżu gór Rif, na trasie wiodącej z północnozachodniej do północnowschodniej części kraju. Al-Dżabha jest stolicą dystryktu (cercle) Mtiwa i stanowi część prowincji Szefszawan w regionie Tanger-Tetuan.
Nazwa miasta.
Nazwa miasta jest bezpośrednio związana z jego położeniem geograficznym. Al-Dżabha usytuowana jest u podnóża łańcucha górskiego i wygląda niczym czoło gór Rif. W języku arabskim słowo „al dżabha” oznacza „czoło”.
Gospodarka.
Dwa najważniejsze sektory w gospodarce miasta to rybołówstwo i handel. Znajduje się w nim port. Ze względu na plaże jest to także miasto turystyczne.
Meczet.
W ciągu ostatniej dekady liczba mieszkańców miasta znacznie wzrosła, co w efekcie doprowadziło do sytuacji, w której stary meczet nie był w stanie pomieścić wszystkich wiernych. Z tego też powodu władze miasta zdecydowały się na wybudowanie nowego, dużego meczetu. Nowa budowla została zaprojektowana w tradycyjnym marokańskim stylu. We wnętrzu meczetu jak i na zewnątrz obiektu dominuje, charakterystyczny dla nadbrzeżnej, marokańskiej architektury, kolor biały.

</doc>
<doc id="787928" url="https://pl.wikipedia.org/wiki?curid=787928" title="EHESS">
EHESS



</doc>
<doc id="787929" url="https://pl.wikipedia.org/wiki?curid=787929" title="EN61">
EN61



</doc>
<doc id="787930" url="https://pl.wikipedia.org/wiki?curid=787930" title="Premierzy Abchazji">
Premierzy Abchazji



</doc>
<doc id="787931" url="https://pl.wikipedia.org/wiki?curid=787931" title="Głód tlenowy">
Głód tlenowy



</doc>
<doc id="787936" url="https://pl.wikipedia.org/wiki?curid=787936" title="Anoksja">
Anoksja

Anoksja – ogólnie: zjawisko niedoboru tlenu. Wyróżnia się:

</doc>
<doc id="787937" url="https://pl.wikipedia.org/wiki?curid=787937" title="II wojna światowa w Afryce">
II wojna światowa w Afryce

II wojna światowa w Afryce – całokształt działań zbrojnych stoczonych w Afryce (głównie północnej) pomiędzy Aliantami a państwami Osi podczas II wojny światowej. Oficjalnie rozpoczęły się 10 czerwca 1940 roku, kiedy to do wojny po stronie III Rzeszy włączyły się faszystowskie Włochy. Benito Mussoliniemu marzyło się stworzenie w basenie Morza Śródziemnego "Drugiego Imperium Rzymskiego". Głównym założeniem było więc pokonanie Wielkiej Brytanii i Francji w ich koloniach w Afryce. W lutym 1941 roku do Włochów dołączyli Niemcy z Afrika Korps pod dowództwem Erwina Rommla. Po przeciwnej stronie w kampanii północnoafrykańskiej brały udział wojska alianckie wielu narodowości: brytyjskie, amerykańskie (od listopada 1942 r.), australijskie, nowozelandzkie, francuskie, południowoafrykańskie, czechosłowackie oraz polskie, reprezentowane przez Samodzielną Brygadę Strzelców Karpackich. Walki w Afryce trwały do 13 maja 1943 roku, kiedy to skapitulowały ostatnie oddziały Osi w Tunezji.
Za najważniejszą część wojny w Afryce uważa się kampanię północnoafrykańską, jednak na czarnym lądzie wydarzyły się także inne epizody II wojny światowej, jak np. bitwa o Madagaskar. Kampania północnoafrykańska stanowi część większej kampanii śródziemnomorskiej.
Sytuacja geopolityczna w Afryce w przededniu wybuchu wojny.
Po podbiciu Abisynii przez Włochów w 1936 roku, oprócz Liberii nie było w Afryce żadnego niezależnego państwa.
Posiadłości Włoch.
Włochy w 1940 kontrolowały Libię, Abisynię, Erytreę i Somali Włoskie. Trzy ostatnie terytoria tworzyły tzw. Włoską Afrykę Wschodnią.
Posiadłości Wielkiej Brytanii i państwa Brytyjskiej Wspólnoty Narodów.
Państwami zależnymi od Wielkiej Brytanii były Egipt (oficjalnie niepodległy) oraz Związek Południowej Afryki (dominium brytyjskie), natomiast Sudan był formalnie kondominium brytyjsko-egipskim.
Inne kolonie.
Posiadłości w Afryce posiadały też inne państwa:
Roszczenia.
Roszczenia do Afryki Środkowej wysuwała III Rzesza i był to jeden z powodów, dla których w 1941 zaangażowała się w wojnę w Afryce wysyłając tam korpus ekspedycyjny Afrika Korps.
Plany.
Włochy.
Włochy chciały stworzyć tzw. "Drugie Imperium Rzymskie", rozciągające się od Atlantyku aż po Bliski Wschód. Aby jak najszybciej pokonać przeciwnika planowano uderzyć na Egipt w kierunku Kanału Sueskiego. Atak nastąpić miał od strony Libii i Włoskiej Afryki Wschodniej. Włosi zamierzali szybko zająć Somali Brytyjskie, Sudan i Egipt, dotrzeć do Kanału Sueskiego i sparaliżować konwoje aliantów płynące z lub do Indii. Po opanowaniu tych terenów armia włoska miała ruszyć na bogaty w ropę Półwysep Arabski. Włosi zamierzali też okupować Tunezję. Chciano także pozyskać do walki Arabów, którzy byli przeciwnikami angielskiej i francuskiej dominacji w tym regionie.
Alianci.
Z zagrożenia brytyjskich i francuskich kolonii zdano sobie sprawę dopiero po przystąpieniu Włoch do wojny. Wcześniej tylko Francuzi na południu Tunezji zbudowali system umocnień mający chronić tę kolonię przed włoską agresją. Garnizony były przygotowane raczej do walk w razie powstań tubylców. Brytyjczycy zorganizowali później system konwojów, zaopatrujących walczące oddziały w Egipcie, na trasie Gibraltar – Malta – Aleksandria. Zdobycie przez państwa osi jednej z tych baz oznaczałoby przegraną na Morzu Śródziemnym.
III Rzesza.
Adolf Hitler już w 1940 zaproponował Mussoliniemu wysłanie kilku dywizji pancernych do Afryki, jednak duce odmówił. Führer nie nalegał, jednak Niemcy bacznie obserwowali sytuację. W razie ewentualnego zaangażowania w tamtym rejonie chcieli przede wszystkim opanować Kanał Sueski i ruszyć na pola ropy naftowej na Bliskim Wschodzie. Później mieli przejąć władzę w kilku środkowoafrykańskich koloniach Francji.
Wybuch wojny w Afryce.
Za początek zmagań w Afryce Północnej uznaje się zajęcie Fortu Capuzzo przez brytyjskie oddziały już 10 czerwca 1940, w dniu wypowiedzenia wojny aliantom przez Włochów. Mimo tego, nie doszło tam do ciężkich walk, Włosi rozpoczęli natomiast natarcie w alpejskich przełęczach na pozycje francuskie. 11 czerwca doszło do pierwszego wydarzenia mającego wpływ na kampanię w Afryce – Włosi zbombardowali Maltę. Już wówczas zdawano sobie sprawę, że ta wyspa będzie stanowić ważny element w systemie uzupełnień brytyjskiej armii. Dzień później 21 włoskich bombowców Savoia SM-79 zaatakowało Bizertę, zapalając zbiorniki paliwa i niszcząc kilka francuskich samolotów na lotnisku. Rozpoczęło się minowanie wybrzeża Morza Śródziemnego. Na granicy egipsko-libijskiej doszło tylko do kilku potyczek pomiędzy brytyjskimi a włoskimi patrolami. Na Morzu Śródziemnym także doszło do kilku mniejszych starć morskich. 22 czerwca Francuzi skapitulowali przed Niemcami, dwa dni później podpisano w Rzymie zawieszenie broni pomiędzy Francuzami a Włochami. Wobec tego Mussolini i Comando Supremo zostawili w spokoju francuskie kolonie zarządzane teraz przez Rząd Vichy. Skupiono się na ataku na Egipt, Sudan i Somali Brytyjskie.
Przebieg.
1940.
Incydent w Mers el-Kebir.
Pierwszym poważnym aktem II wojny światowej w Afryce była akcja brytyjskiej Royal Navy pod kryptonimem "Catapult". Tuż po upadku Francji alianci stanęli przed problemem postawy nowego rządu Francji. Winston Churchill, zdając sobie sprawę z tego, że proniemiecki rząd może ulec i przekazać siłom Osi swą flotę, nakazał wystosować ultimatum do francuskich dowódców okrętów wojennych. W Gibraltarze sformowano (specjalnie do tej akcji) zespół uderzeniowy „Force H”. Francuzi mieli do wyboru: albo dalej walczyć wraz z aliantami przeciw Osi albo francuskie okręty zostaną przejęte lub nawet zniszczone. Część floty francuskiej stacjonująca w alianckich portach została opanowana przez Brytyjczyków, jednak flota stacjonująca w kontrolowanych przez rząd Vichy koloniach w Afryce odmówiła poddania. Największa koncentracja okrętów wojennych Francji znajdowała się w algierskim porcie Mers el-Kebir i tam też uderzono. Wobec odmowy współpracy z aliantami, Brytyjczycy otworzyli ogień 3 lipca o godzinie 16.56. O godzinie 17.09 eksplodował trafiony pancernik „Bretagne”, pociągając za sobą 977 ofiar śmiertelnych z 1130-osobowej załogi. Uszkodzone zostały pancerniki „Provence” i „Dunkerque” oraz niszczyciel „Mogador”. Tylko kilka okrętów uszło Brytyjczykom. 4 lipca brytyjski okręt podwodny HMS „Pandora” zatopił francuskie awizo „Rigault de Genouilly”, a 5 lipca samoloty startujące z lotniskowca HMS „Ark Royal” przeprowadziły nalot na port w celu całkowitego wyeliminowania uszkodzonych francuskich okrętów.
W akcji przeciw flocie w Mers el-Kebir zginęło 1297 francuskich marynarzy, około 350 zostało rannych. Wydarzenie to spowodowało zerwanie stosunków dyplomatycznych rządu Vichy z Wielką Brytanią 4 lipca 1940 i nalot francuskich bombowców na Gibraltar tego samego dnia.
We wrześniu 1940 Brytyjczycy i Wolni Francuzi podjęli nieudaną próbę opanowania Dakaru, pozostającego pod władzą rządu Vichy, za pomocą morskiego desantu (operacja Menace). Udało im się natomiast opanować Gabon.
Początek kampanii wschodnioafrykańskiej.
Pierwszym celem ambitnego przywódcy Włoch były kolonie brytyjskie we wschodniej Afryce, zwłaszcza Somali Brytyjskie. Siły włoskie, zgromadzone we Włoskiej Wschodniej Afryce, liczyły ok. 300 000 żołnierzy, w zdecydowanej większości były to oddziały tubylcze (Włochów było tylko ok. 50 000). Brytyjczycy mogli im przeciwstawić zaledwie ok. 1500 żołnierzy, stacjonujących w kilku garnizonach.
Włosi zaatakowali 4 sierpnia 1940 roku, z łatwością likwidując opór skromnych sił brytyjskich. Zajęli Somali Brytyjskie, uzyskując tym samym kontrolę nad wejściem na Morze Czerwone, czyli Zatoką Adeńską, przez to zagrozili brytyjskim szlakom zaopatrzeniowym, prowadzącym przez Kanał Sueski. Przeciwko brytyjskim koloniom w Kenii i Sudanie nie podjęto zdecydowanych kroków, zadowalając się zajęciem 14 lipca miast Moyale w Kenii i istotnego ze strategicznego punktu widzenia Kassala leżącego w pobliżu granicy Erytrei. Następnie siły włoskie, rozciągnięte na olbrzymich terenach Afryki, przeszły do obrony.
Atak na Egipt.
13 września wojska włoskie pod dowództwem marszałka Grazianiego przekroczyły granicę z Egiptem. Po krótkotrwałych walkach Brytyjczycy ponosząc niewielkie straty wycofali się o kilkadziesiąt kilometrów. 16 września Włosi zajęli miasto Sidi Barrani i walki na froncie ustały. Graziani wstrzymał ofensywę czekając na podciągnięcia zaopatrzenia (co świadczy o słabym przygotowaniu armii do najazdu na Egipt). Tymczasem do Egiptu zaczęło docierać zaopatrzenie – ale do wojsk brytyjskich. 17 września brytyjskie bombowce zbombardowały Sidi Barrani i Bengazi. Pomiędzy włoskimi wojskami a siłami aliantów pozostał 80 milowy pas ziemi niczyjej pomiędzy Sidi Barrani a umocnieniami w Marsa Matruh.
Kontrofensywa aliantów.
Kontrofensywie Brytyjczyków pod ogólnym dowództwem (a operacyjnym gen.R.N. O’Connora) generała Archibalda Wavella nadano kryptonim "Compass". Rozpoczęto ją wieczorem 7 grudnia 1940 roku marszem przez pas ziemi niczyjej. 9 grudnia ofensywa rozpoczęła się z pełnym rozmachem – do ataku ruszyły dywizje brytyjskie, hinduskie i australijskie. Wykorzystując nieobsadzoną przez Włochów lukę w ich froncie na pustyni, a następnie wychodząc na ich tyły, zajęto po kolei 7 fortów które pozostawały bierne aż do chwili ataku, wzięto w nich do niewoli prawie 40 tysięcy włoskich jeńców, 10 grudnia odbito Sidi Barrani. Na tym zakończyła się ta faza operacji znana jako bitwa o Marmarykę. Do 15 grudnia Brytyjczycy całkowicie wyparli Włochów z Egiptu biorąc kolejne kilkanaście tysięcy jeńców między Buq Buq a Sollum (łącznie z poprzednimi walkami rozbito 5 dywizji włoskich) i rozpoczęli pościg za wycofującym się przeciwnikiem. Alianci wkroczyli do Cyrenajki, kierując się na Bardię, gdzie umacniali się Włosi oczekując ataku.
1941.
Wyparcie Włochów z Cyrenajki.
3 stycznia rozpoczęto atak na Bardię, miasto opanowano szturmem po uprzednim przygotowaniu oblężniczym i bombardowaniu, po którym 5 stycznia poddało się jego 45 tys. obrońców. Postępy brytyjskich wojsk doprowadziły do zablokowania Tobruku dzień później. Oblężenie trwało od 7 do 22 stycznia – chwili upadku twierdzy w której wzięto 30 tys.jeńców i wiele materiału wojennego zgromadzonego tam przez Włochów. Następnie w śmiałym rajdzie brytyjskiej 7 Dywizji Pancernej (zredukowanej teraz do jednostek szybkich), po którym nadano jej przydomek „Szczurów Pustyni” (ang. "Desert Rats"), w poprzek całej Cyrenajki, trwającym około tygodnia, 5 lutego osiągnięto brzeg Zatoki Wielkiej Syrty pod Beda Fomm. Na północ od niego doszło do spotkania, które można uznać za pierwszą bitwą pancerną w Afryce, między wycofującymi się z północy i w pełni zaskoczonymi pojawieniem się w tym miejscu sił brytyjskich – włoskiej 60 Dywizji Piechoty, brygady pancernej ze 120 czołgami oraz części garnizonu z Benghazi, które po krótkich walkach następnego dnia skapitulowały oddając ponad 20 tys. jeńców, ok. 200 czołgów i tyle samo dział.
Do lutego cała Cyrenajka znalazła się w rękach aliantów. Alianci opanowali ważne porty i forty: Tobruk, Bengazi, Fort Capuzzo, Bardię. W ciągu niecałego miesiąca brytyjska armia przeszła prawie 700 kilometrów (od Mersa Matruh do El Agheila), niszcząc doszczętnie prawie całą włoską armię, która miała zdobyć Egipt, liczącą ok. 10 dywizji, z której wzięto 130 tys. jeńców oraz zdobyto 400 czołgów i ponad tysiąc dział, kosztem własnych strat niespełna 2 tys. zabitych i rannych oraz znikomej ilości czołgów.
Przybycie Afrika Korps.
Wobec fatalnej sytuacji Włochów, do Afryki przybywają w lutym pierwsze niemieckie pododdziały. Ich dowódcą został Erwin Rommel. 18 lutego dekretem Hitlera, oficjalnie zostały nazwane Deutsches Afrika Korps – Niemieckim Korpusem Afrykańskim. Już kilkanaście godzin po przybyciu do Trypolisu ruszyły na front, a 20 lutego stoczyły pierwsza potyczkę z Brytyjczykami pod Marsa al-Burajka niszcząc 3 wozy bojowe. Rommel uderzył pełnymi siłami (w składzie 3 dywizji – jednej niemieckiej i dwóch włoskich) 31 marca w kierunku początkowo na Msus, a później Tobruk i Sollum. Po przejściu Cyrenajki pobił brytyjską 2 Dywizję Pancerną i otoczył 11 kwietnia resztki australijskiej 9 Dywizji Piechoty i 32 Brygadę z 7 Dywizji Pancernej w twierdzy Tobruk, której garnizon został następnie uzupełniony (22 października) australijską 70 Dywizją Piechoty, a pozostałości 9 Dywizji odesłane na tyły. Po osiągnięciu w połowie kwietnia skarpy pod Sollum, impet natarcia Rommla wyczerpał się.
Bitwa o Tobruk kwiecień-grudzień.
W kwietniu siły Osi rozpoczęły oblężenie utraconej przez Włochów twierdzy Tobruk. Miasta broniły głównie siły australijskie (zob. szczury Tobruku). Posiłki były dowożone nocami drogą morską. W sierpniu siły obrońców wzmocniła Samodzielna Brygada Strzelców Karpackich licząca ok. 5 tys. ludzi, której aktywna i nieustępliwa obrona rozwiała nadzieje państw Osi na szybki upadek twierdzy. Ostatecznie pierwsze oblężenie (drugie nastąpiło w 1942) zakończyło się niepowodzeniem i trwało do 9 grudnia 1941 roku, kiedy to Tobruk odblokowano w wyniku operacji Crusader, alianckiej kontrofensywy w czasie której stoczono jedną z największych bitew pancernych podczas kampanii w Afryce, w rejonie Sidi Rezegh, a w jej wyniku ponownie osiągnięto El Agheila, dokąd wycofały się siły Rommla.
Koniec kampanii wschodnioafrykańskiej.
Względny spokój na tym obszarze panował do początku 1941 r. W trakcie tych kilku miesięcy Brytyjczycy zdołali zdecydowanie wzmocnić swoje siły w Afryce Wschodniej. Na początku stycznia 1941 roku posiadali już w tym rejonie ok. 100 tys. żołnierzy – dywizję południowoafrykańską, 2 hinduskie, 2 afrykańskie, sudańską, brygadę Wolnych Francuzów i kilka mniejszych jednostek. Były to w zdecydowanej większości oddziały weteranów o znacznie większych możliwościach bojowych niż jednostki włoskie. Siły te podzielono na dwa zgrupowania. Pierwszym, składającym się w większości z jednostek pochodzących z Indii dowodził gen. William Platt. Dowódcą drugiego, złożonego z jednostek afrykańskich, był gen. Alan Cunningham.
Jako pierwsze uderzyło zgrupowanie gen. Williama Plata. Natarcie wyprowadzono z rejonu Kassali, a jego celem było stolica Erytrei, Asmara. Włosi bronili się nadspodziewanie dobrze – obronę przełamano dopiero po dwóch miesiącach pod Keren (zob. bitwa pod Keren). Północne zgrupowanie wojsk włoskich w Afryce Wschodniej zostało zniszczone lub zneutralizowane do 10 kwietnia 1941 roku.
Dowodzący południowym zgrupowaniem gen. Cunningham zaatakował na początku lutego. Celem natarcia było Mogadiszu i Addis Abeba. Włosi stawiali opór na linii rzeki Dżuba, jednak ich obrona nie była tak silna jak w Erytrei – miejscowe jednostki masowo przechodziły na stronę brytyjską. 26 lutego Włosi, obawiając się okrążenia w Somali Brytyjskim, wycofali z niego swoje wojska, zdecydowali się także stawić opór siłom sojuszniczym na przełęczy Marda. 21 marca Brytyjczycy sforsowali włoską linię obrony, a 6 kwietnia zajęli Addis Abebę. Opór zorganizowanych oddziałów włoskich w Afryce Wschodniej skończył się w maju 1941 roku wraz z kapitulacją pod Amba Alagi 18 tys. żołnierzy dowodzonych przez księcia Amadeusza d’Aostę. Ostatni punkt włoskiego oporu (rejon Gondaru) w podbitej w 1936 roku Abisynii padł jednak dopiero 27 listopada 1941 roku. Akt kapitulacji podpisał przed aliantami generał Guglielmo Nasi.
W trakcie walk w Afryce Wschodniej po raz kolejny uwidoczniła się słabość armii włoskiej, wyposażonej w przestarzały sprzęt, opierającej się w swoich działaniach na niezdyscyplinowanych i źle wyszkolonych żołnierzach rekrutowanych wśród ludności tubylczej.
1942.
I bitwa pod El Alamein.
Atak Afrika Korps nastąpił 1 lipca, jednak wobec twardego oporu aliantów oddziały Osi zatrzymały się. Rommel planował obejść El Alamein od północy, ale powstrzymały go ataki brytyjskie w centrum zgrupowania jego wojsk. Generał Auchinleck zaatakował ponownie 10 lipca w Tel el Eisa. Po nieudanym kontrataku Niemców brytyjski generał ponownie zaatakował w centrum, staczając dwie kolejne potyczki pod Ruweisat, 14 i 21 lipca. Nie przyniosły one sukcesu głównie przez brak broni pancernej. Pomimo tego 27 lipca przypuszczono dwa kolejne ataki na północ od Tel el Eisa, ale ponownie problemem okazał się brak wsparcia broni pancernej zatrzymanej na polach minowych. Wyczerpana brytyjska 8 Armia otrzymała więc rozkaz wycofania się i umocnienia pozycji.
Po bitwie nastąpiła patowa sytuacja trwająca aż do października. W tym czasie obie strony zajęły się umacnianiem pozycji, okopów i zakładaniem pól minowych. Jedynym przerywnikiem był niemiecki atak na Alam Halfa 30 sierpnia 1942 zakończony niepowodzeniem. Aliantami dowodził już wtedy Bernard Law Montgomery, który zastąpił Claude’a Auchinlecka.
II bitwa pod El Alamein.
Po kilkutygodniowych przygotowaniach brytyjskie wojska były gotowe do uderzenia. Główne natarcie miało być przeprowadzone na północy linii frontu, aby więc zmylić przeciwnika alianci wykonywali działania na południu. Intensywne ruchy fałszywych czołgów, ciężarówek oraz pozorna aktywność brytyjskich radiostacji zmyliła niemieckich planistów. Atak rozpoczął się 23 października nawałą artyleryjską, pod osłoną której ruszyło tysiące saperów, aby rozminować teren. Wojska Montgomery’ego wdarły się 5 km w linię wroga, jednak następnego dnia Włosi i Niemcy skontrowali najbardziej wysunięte jednostki. Walki toczyły się też na południu między siłami brytyjskimi i nowozelandzkimi a włoskimi. W tym czasie pod ostrzałem alianckiej artylerii zmarł na zawał serca, zastępujący leczącego się w Austrii Rommla, generał Georg Stumme. Rommel przybył na miejsce bitwy 25 października. Było już jednak za późno, mimo że nie wszystkie ataki aliantów się powiodły (min. atak na grzbiet Miteirya broniony przez Włochów z dywizji Trento).
„Monty” skierował całą siłę uderzenia na północ. Kontrataki Osi nie przyniosły rezultatu. Rommel wobec topniejących sił (zwłaszcza pancernych) i mimo zakazu Hitlera nakazał 4 listopada odwrót. Wtedy też Włosi wycofali się z pozycji obronnych na południowej linii frontu. Bitwa została wygrana przez wojska alianckie, które wzięły do niewoli ok. 30 tysięcy żołnierzy Osi.
Po tej bitwie wojska Rommla nie odzyskały przewagi na froncie afrykańskim aż do ofensywy wojsk niemieckich i włoskich w lutym 1943. Bernard Montgomery został mianowany „lordem Alamein”.
Operacja Torch.
Desant miał za zadanie przejąć kontrolę nad francuskimi koloniami kontrolowanymi przez rząd Vichy i zajść od tyłu wycofujące się siły Osi. Była to pierwsza operacja w Afryce Północnej, w której wspólnie wzięły udział siły brytyjskie i amerykańskie. Dla większości sił Amerykańskich na ETO był to chrzest bojowy.
Zaplanowano trzy główne miejsca desantu: Casablancę, Oran i Algier. Operację rozpoczęto 8 listopada 1942. Walki z Francuzami były krótkotrwałe i tylko w niektórych miejscach zacięte. Początkowo zarządcą francuskich terenów w Afryce został François Darlan, ale po udanym zamachu na jego życie został zastąpiony przez generała Henriego Girauda. Desant spowodował jednak zajęcie przez Niemców i Włochów nieokupowanej dotychczas części Francji.
Dużą rolę w przygotowaniu logistycznym operacji aliantów w Afryce odegrały informacje uzyskane dzięki polskiemu wywiadowi, tzw. „Agencji Afryka” – osób skupionych wokół generała Mieczysława Słowikowskiego pseudonim „Rygor”, który między majem 1941 a wrześniem 1944 był szefem Ekspozytury Oddziału II w Afryce Północnej, z siedzibą w Algierze.
Wyścig do Tunisu 1942.
Wkrótce alianci zaczęli kierować coraz więcej swoich oddziałów na odcinek frontu w Tunezji. Tunezja Francuska została jednak wcześniej zajęta przez państwa Osi, w czego efekcie alianckie konwoje z posiłkami zdążające do portów algierskich były często atakowane przez lotnictwo Osi operujące z baz tunezyjskich. Popłoch budziły zwłaszcza niemieckie bombowce nurkujące Junkers Ju 87 Stuka. W listopadzie i grudniu 1942 doszło do pierwszych walk w Tunezji, jednak siły osłaniające odwrót Rommla powstrzymały większość ataków aliantów. Tunisu nie udało się zająć w 1942, zaś Niemcy dążyli do zachowania swoich dotychczasowych pozycji w Tunezji. Walki toczyły się głównie w Medjez El Bab, Tebourbie i Beji.
1943.
Walki w Tunezji.
Na początku 1943 roku oddziały alianckie wkroczyły do Tunezji. Niestety Amerykanie nieumiejętnie dowodzeni (przez dowódcę II Korpusu gen. Fredendalla którego zastąpił później otoczony legendą gen. George S.Patton), a także dysponując niedoświadczonymi oddziałami nie osiągnęli początkowo wiele.
Siły niemiecko-włoskie (w tym część niemieckiej 5 Armii Pancernej) dowodzone przez Rommla przeprowadziły ostatnią (luty 1943) w Afryce ofensywę znaną jako bitwa na przełęczy Kasserine. Mimo ogromnych strat amerykańskiego sprzętu (ponad 300 czołgów) i ludzi (kilka tysięcy), Niemcom nie udało się ostatecznie przerwać frontu i wobec narastającego oporu musieli zrezygnować z dalszego natarcia, po czym wycofali się na północ, w kierunku Tunisu. Natomiast Anglicy osiągając w lutym 1943 od południa granicę z Tunezją zostali tym samym zmuszeni rozciągnąć swe linie zaopatrzeniowe, a także napotkali silnie umocnioną linię Mareth o którą toczyły się zacięte walki do końca marca. Przewidując zbliżającą się klęskę w Afryce, a także mając na uwadze coraz bardziej zagrożone (przez marynarkę i lotnictwo alianckie) linie komunikacyjne, niemieckie dowództwo postanowiło odwołać Rommla z funkcji dowódcy Afrika Korps po czym wyjechał on do Niemiec.
Koniec walk w Afryce.
Ostateczny atak na siły Osi w Tunezji przeprowadzono pod kryptonimami "Vulcan" i "Strike" 6 maja 1943 roku. Uderzono na ostatnie punkty oporu: Bizertę, półwysep Cap Bon oraz Tunis. Operację "Vulcan" wspomagała operacja "Retribution", w ramach której marynarka i lotnictwo aliantów atakowały niemieckie konwoje z uciekającymi do Włoch żołnierzami. W czasie operacji "Retributon" Alianci pojmali 897 ludzi, tylko 653 Niemcom udało się dotrzeć do Włoch. Nieznana jest liczba tych, którzy utonęli.
Resztki sił Osi skapitulowały 13 maja 1943. Do niewoli dostało się wtedy ponad 230 tysięcy Włochów i Niemców.
Skutki.
Dzięki zwycięstwu aliantów poważnie osłabiono Włochy. Benito Mussolini stracił poparcie dla swoich decyzji w wojsku i włoskim społeczeństwie. Był to pierwszy front, na którym przegrali Niemcy. Alianci znacznie zwiększyli kontrolę nad Morzem Śródziemnym. Dzięki temu możliwe stało się przeprowadzenie inwazji na Włochy. Rozpoczęto ją operacją Husky (lądowanie na Sycylii) 10 lipca 1943 roku.

</doc>
<doc id="787939" url="https://pl.wikipedia.org/wiki?curid=787939" title="Warstwa (teoria grup)">
Warstwa (teoria grup)

Warstwa – podzbiór danej grupy będący jednym z równolicznych elementów jej podziału wyznaczonego przez ustaloną podgrupę, czyli klasa równoważności pewnej relacji równoważności związanej ze wspomnianą podgrupą; jako klasy ustalonej równoważności są one rozłączne, niepuste i wyczerpują całą grupę.
Każda podgrupa wyznacza dwie relacje równoważności o tej samej liczbie warstw – liczbę tę nazywa się "indeksem" tej podgrupy względem danej grupy; elementy jednego podziału nazywa się "warstwami lewostronnymi", zaś drugiego – "prawostronnymi", co ma swoje źródło w charakteryzacji tych zbiorów (zob. "Definicja" i "Własności"). Jeżeli obie wspomniane relacje równoważności wprowadzają ten sam podział, to podgrupę wyznaczającą te relacje (ten podział) nazywa się "podgrupą normalną".
Pojęcie warstwy umożliwia więc algebraiczną charakteryzację klas tych relacji równoważności, które wprowadzają w grupie podział respektujący jej strukturę; przy założeniu normalności podgrupy wyznaczającej podział zbioru elementów grupy, można na nim (tj. zbiorze ilorazowym) określić strukturę grupy nazywanej grupą ilorazową (zob. "Normalność").
Motywacja.
Podział zbioru formula_1 można przeprowadzić, określając na nim relację równoważności formula_2 która podzieli go na rozłączne, niepuste i sumujące się do formula_1 klasy o wskazanej przez formula_4 własności. Każdą relację formula_4 na formula_1 można z kolei wprowadzić za pomocą pewnej funkcji formula_7 dwa elementy formula_8 pozostają ze sobą w relacji formula_4 wtedy i tylko wtedy, gdy ich obrazy w funkcji formula_10 są równe,
mówi się też wtedy, że formula_12 należą do jądra formula_13 funkcji formula_14
Innymi słowy utożsamiane są te elementy dziedziny, które w obrazie przekształcane są na ten sam element formula_15 zbiór tych elementów dziedziny, czyli formula_16 nazywa się włóknem bądź poziomicą albo warstwicą nad formula_17 Obraz formula_18 można z kolei utożsamiać ze zbiorem formula_19 klas równoważności formula_2 czyli funkcja formula_21 wyznacza i jest wyznaczana przez odwzorowanie ilorazowe formula_22
Powyższe obserwacje można zastosować do homomorfizmu grup formula_23 którego kluczową cechą jest to, że przekształca on nie tylko zbiór formula_24 w formula_25 ale całą grupę formula_24 w grupę formula_25 czyli oprócz ich nośników przenosi (w takim zakresie, w jakim jest to możliwe) również działanie grupowe formula_24 do formula_29 W tym przypadku jądro formula_30 jest podgrupą w formula_24. Otrzymuje się wtedy relację równoważności (podział) w formula_32 której charakterystyczną własnością jest to, iż formula_33 jest jedną z jej klas równoważności; w ogólności są one postaci formula_34 dla formula_35, a ponadto są równoliczne (zob. "Własności", por. rysunek obok). Bezpośrednio stąd wynika, tak jak w opisanym wyżej przypadku teoriomnogościowym, że elementy formula_36 odpowiadają wprost warstwom formula_37, tzn. obraz formula_38 można utożsamiać ze zbiorem formula_39 warstw grupy formula_24 względem formula_33.
Podział grupy na warstwy względem podgrupy jest więc pojęciem węższym, a przede wszystkim algebraicznie bardziej użytecznym, od dowolnego podziału (zbioru elementów) grupy – tego rodzaju konstrukcję nazywa się "kongruencją" (przystawaniem). W ogólności przyjmuje się, że formula_33 może być dowolną podgrupą w formula_32 co sprawia, że wyznacza ona dwie, potencjalnie różne relacje równoważności; podgrupa wyznacza jeden podział wtedy i tylko wtedy, gdy jest jądrem homomorfizmu – do tego zaś potrzeba, a zarazem wystarcza, by była ona "normalna" (zob. osobna sekcja).
Definicja.
Niech formula_24 będzie dowolną grupą, formula_33 jej dowolną podgrupą. Podzbiory grupy formula_24 dane jako
dla formula_35 nazywa się odpowiednio warstwami lewostronną i prawostronną "grupy formula_24 względem formula_33 wyznaczonymi przez element formula_51" jeżeli są one równe, tzn. formula_52 to mówi się wtedy po prostu o warstwach ("obustronnych").
Moc zbioru formula_53 oznaczanego też formula_54 wszystkich warstw lewostronnych nazywa się indeksem "podgrupy formula_33 względem grupy formula_24" i oznacza jednym z symboli formula_57 lub formula_58; tak samo oznacza się i nazywa moc zbioru formula_59 (nie mylić z różnicą zbiorów formula_60) wszystkich warstw prawostronnych, gdyż liczby te są równe (zob. dalej). Spotyka się również odwrócone oznaczenie zbioru warstw prawostronnych, mianowicie formula_61 (bywa ono stosowane jako element notacji warstw podwójnych); jest ono o tyle „bezpieczniejsze”, iż zawsze formula_62 Jeżeli formula_63 jest podgrupą normalną, to formula_64 (zob. "Normalność") i wtedy zbiór warstw oznacza się zwykle wyłącznie za pomocą pierwszego z przytoczonych symboli, tj. jak zbiór warstw lewostronnych.
Własności.
Jeżeli formula_65 oznacza element neutralny w formula_32 to warstwa lewostronna formula_67 równa jest podgrupie formula_68 a ta jest równa warstwie prawostronnej formula_69 (warstwa ta jest jedyną wśród nich podgrupą, gdyż tylko ona zawiera element neutralny); równości formula_70 oraz formula_71 zachodzą wtedy i tylko wtedy, gdy formula_72. Równość formula_73 warstw lewostronnych zachodzi wtedy i tylko wtedy, gdy formula_74 dla pewnego formula_75, co wprost z definicji warstwy jest równoważne warunkowi formula_76 bądź formula_77, który można również zastąpić równością formula_78; podobnie dla warstw prawostronnych.
Grupa formula_24 jest sumą parami rozłącznych warstw lewostronnych i podobnie dla warstw prawostronnych; innymi słowy warstwy lewo- i prawostronne względem formula_33 wprowadzają odpowiednio podziały formula_81 oraz formula_82 w zbiorze elementów grupy formula_24 (które nie muszą być identyczne, zob. kolejną sekcję i "Przykłady"). Ze wzajemnej odpowiedniości podziałów i relacji równoważności wynika, że wspomniane podziały można uzyskać za pomocą relacji równoważności formula_4 bądź formula_85 utożsamiających elementy z jednej warstwy lewo- bądź prawostronnej, tzn. formula_86 albo formula_87 (por. wzór "Motywacja"); opierając się na powyższych własnościach równości warstw, relacje te definiuje się zwykle za pomocą równoważnych wzorów
przy czym klasy równoważności formula_89 mają postać warstw lewostronych formula_90 a klasy równoważności formula_91 są warstwami prawostronnymi formula_92. Wynika stąd, że zbiory ilorazowe formula_93 oraz formula_94 odpowiadają odpowiednio podziałom formula_81 oraz formula_96 własności warstw można więc wywnioskować z własności klas równoważności: w szczególności dwie warstwy lewostronne (prawostronne) względem formula_33 są rozłączne, każdy element grupy formula_24 należy do jednej i tylko jednej z nich, a ponadto żadna z nich nie jest pusta (zawiera przynajmniej jeden element).
Sztywność struktury grupy gwarantuje więcej: warstwy lewostronne są równoliczne, podobnie ma się rzecz z warstwami prawostronnymi. Podgrupa formula_33 jest równocześnie warstwą lewo- i prawostronną – dlatego równoliczne są wszystkie warstwy (formula_100 oraz formula_92 dla dowolnego formula_35) grupy formula_24 względem formula_104 w szczególności jeżeli rząd formula_105 jest skończony, to formula_106 dla każdego formula_35. Sytuacja ta jest warta podkreślenia, gdyż klasy abstrakcji dowolnych relacji równoważności określonych na zbiorach, np. elementów grupy, nie muszą być równoliczne (zob. rysunek w sekcji "Motywacja"). Równoliczne są również same podziały formula_81 oraz formula_82 złożone odpowiednio z warstw lewo- i prawostronnych, a ich wspólna moc formula_110 nazywana jest "indeksem" formula_33 w formula_112 Wprost stąd wynika, że na skończony rząd formula_24 składa się rząd pojedynczej warstwy grupy formula_24 względem podgrupy formula_33 pomnożony przez ich liczbę, tzn. zachodzi wzór
(przy oznaczeniach z sekcji "Motywacja" jest formula_117). Powyższy wynik, wyrażony zwykle w postaci: rząd podgrupy jest dzielnikiem rzędu grupy, nazywa się zwykle twierdzeniem Lagrange’a, choć niekiedy nazwę tę nosi nieprecyzyjnie bezpośredni z niego wniosek: rząd elementu jest dzielnikiem rzędu grupy (zob. rząd elementu i grupy).
Normalność.
Każda warstwa prawostronna względem podgrupy formula_33 może być postrzegana jako warstwa lewostronna względem podgrupy formula_119 do niej "sprzężonej", gdyż formula_120 dla dowolnego formula_121 Z tego powodu mylące może być mówienie o warstwach względem danej podgrupy bez wskazywania, czy chodzi o warstwy lewo-, czy prawostronne. Nie mniej uwaga ta podsuwa pomysł na to jak zapewnić, by relacje formula_4 oraz formula_85 dawały jeden zbiór ilorazowy formula_124 tzn. podgrupa formula_33 wyznaczała jeden podział formula_126 w grupie formula_112 Mianowicie formula_128 czyli formula_129 dla dowolnego formula_130 podgrupy formula_33 grupy formula_24 spełniające podany warunek nazywa się "normalnymi"; innymi słowy podgrupy normalne to podgrupy, które (jako całość) są przemienne ze wszystkimi elementami grupy formula_24.
Jeżeli podgrupa formula_33 nie jest normalna, to mimo ich wspólnego indeksu podziały formula_24 na warstwy lewo- i prawostronne względem formula_33 są istotnie różne. Mimo to mogą istnieć pojedyncze warstwy formula_137 dla pewnego formula_138 które są równe, tzn. formula_139 sytuacja ta zachodzi np. wtedy, gdy element formula_140 jest przemienny z dowolnym elementem grupy, tj. należy do "centrum" formula_24 (w szczególności jest tak dla formula_142).
Normalność podgrupy formula_33 jest równoważna temu, by mogła być ona jądrem homomorfizmu grupy formula_32 co z kolei umożliwia określenie na zbiorze warstw formula_81 działania ich mnożenia formula_146 danego wzorem
Zbiór formula_81 tworzy wraz z tym działaniem grupę nazywaną "grupą ilorazową". W grupach przemiennych, w których korzysta się zwykle z notacji addytywnej, warstwy lewo- i prawostronne grupy formula_149 względem podgrupy formula_150 wyznaczane przez element formula_140 są zawsze równe, formula_152 (wprost z ich definicji), czyli każda podgrupa jest normalna; stąd grupa ilorazowa formula_153 istnieje dla dowolnej podgrupy formula_150 grupy przemiennej formula_149.
Przykłady.
Dla dowolnej grupy formula_24 warstwami (lewo- i prawostronnymi) względem podgrupy trywialnej formula_157 są wszystkie jej podzbiory jednoelementowe zbioru formula_158 z drugiej strony jedyną warstwą (tak lewo- jak i prawostronną) względem jej podgrupy niewłaściwej (tzn. formula_24) jest cała grupa formula_112 W pierwszym przypadku odpowiednia relacja równoważności utożsamia każdy element grupy sam ze sobą, w drugim tożsame są wszystkie elementy grupy. Dla obu podgrup podziały wyznaczone są jednoznacznie, co oznacza, że tak
Niech formula_161 będzie grupą liczb całkowitych z dodawaniem, a formula_162 będzie zbiorem liczb parzystych. Ponieważ dla dowolnych elementów formula_163 zachodzi formula_164, to zbiór formula_33 spełnia kryterium bycia podgrupą w formula_112 Istnieją dwie warstwy lewostronne formula_24 względem formula_68 które tworzą odpowiednio zbiory parzystych i nieparzystych liczb całkowitych:
istnieją również dokładnie dwie warstwy prawostronne postaci
które są równe odpowiadającym im warstwom lewostronnym. Ta sytuacja jest przypadkiem szczególnym następnych dwóch ogólnych reguł mówiących, kiedy warstwy lewostronne są równe prawostronnym (tj. dwóch niezależnych warunków wystarczających na normalność podgrupy):
Wspomniane podziały wyznaczane są przez (tożsame) relacje równoważności
które wyrażają tę samą własność: dwa elementy uważane są za równoważne, jeżeli ich różnica jest liczbą parzystą. Analogicznie rozpatrywać można warstwy formula_172 dla dowolnej nieujemnej liczby całkowitej formula_173 prowadzi to wprost do tzw. "arytmetyki modulo formula_174" (są to grupy ilorazowe przemiennej grupy formula_175 względem ich podgrup formula_172 dla formula_177).
Niech dany będzie trójelementowy zbiór; jego elementy można uporządkować w różnorodny sposób, uzyskując formula_178 różnych ciągów. Zmiany uporządkowania możliwe są dzięki tzw. "permutacjom", czyli przekształceniom ustalającym porządek elementów danego zbioru; we wspomnianym przypadku wszystkie permutacje zbioru trójelementowego tworzą grupę permutacji formula_179 rzędu formula_178 (jest to najmniejsza, w sensie liczby elementów, grupa nieprzemienna). Grupa ta ma cztery nietrywialne podgrupy właściwe (wszystkie cykliczne): trzy rzędu formula_181 i jedną rzędu formula_182 ostatnia z nich jest normalna, tj. wyznacza podział w formula_179 jednoznacznie (gdyż jest on dwuelementowy), każda z trzech pozostałych – nie jest normalna, czyli rozpatrywanie warstw lewo- i prawostonnych wprowadza dwa istotnie różne podziały. Niech przekształcenie formula_184 oznacza zachowanie uporządkowania (element neutralny), a formula_185 oznacza zmianę uporządkowania polegające na przestawieniu dwóch pierwszych elementów (zachowaniu wyłącznie trzeciego elementu) – wspomniane dwie permutacje formula_186 tworzą podgrupę formula_33 grupy formula_188 Warstwami lewo- i prawostronnymi formula_24 względem formula_33 są odpowiednio
które są istotnie różne (jedynym wspólnym elementem tych podziałów jest podgrupa formula_33), gdzie formula_193 formula_194 to przestawienia dwóch elementów zachowujące formula_195-ty, zaś formula_196 to cykliczne przestawienia wszystkich elementów odpowiednio „w lewo” i „w prawo”, tzn. formula_197 oraz formula_198
Uogólnienia.
Niech formula_24 będzie grupą, a formula_33 i formula_201 jej dowolnymi podgrupami. Podzbiory grupy formula_24 postaci
dla formula_35 nazywa się warstwami podwójnymi "grupy formula_24 względem formula_33 oraz formula_201 wyznaczonymi przez element formula_208"
Zbiór formula_209 wszystkich warstw podwójnych grupy formula_24 względem formula_33 oraz formula_201 stanowi rozbicie grupy formula_24 na rozłączne podzbiory, jak miało to miejsce w przypadku zwykłych warstw, choć w moc tego zbioru nie musi dzielić rzędu grupy, a same warstwy mogą mieć różne moce, które również nie muszą dzielić rzędu grupy (por. przykłady niżej). Istnieje jednak następujący odpowiednik „wzorów indeksowych” formula_214 oraz formula_215:
Zwykłe warstwy są przypadkiem szczególnym warstw podwójnych, w których jedna z podgrup jest trywialna: formula_219 oraz formula_220 gdzie formula_157 zawiera wyłącznie element neutralny formula_65 grupy formula_112 Podobnie formula_224 staje się zbiorem warstw lewo- bądź prawostronnych. Jak odwracanie przekształcało formula_81 na formula_61 (bijekcja ustalająca równoliczność warstw lewo- i prawostronnych), tak przekształca ono formula_224 na formula_228
Jeżeli formula_24 jest przemienna, to iloczyn (kompleksowy) zbiorów formula_230 tworzy podgrupę w formula_32 a warstwy podwójne względem formula_33 oraz formula_201 są po prostu zwykłymi warstwami względem podgrupy formula_234
Niech dana będzie grupa formula_235 z oznaczeniami z sekcji "Przykłady". Jeżeli formula_236 zaś formula_237 to warstwą podwójną względem tych podgrup wyznaczoną przez formula_238 jest
z kolei formula_240 wyznacza warstwę
Są to wszystkie warstwy wyznaczane przez te dwie podgrupy. Jeśli formula_242 to istnieją tylko dwie warstwy podwójne: formula_243 oraz formula_244
Niech formula_245 będzie grupą diedralną oraz formula_246 gdzie formula_247 oznaczają odpowiednio elementy rzędu 4 i 2 (obrót i symetrię). Różnymi warstwami dwustronnymi względem formula_33 (oraz formula_33) są:

</doc>
<doc id="787941" url="https://pl.wikipedia.org/wiki?curid=787941" title="Indeks podgrupy">
Indeks podgrupy

Indeks podgrupy formula_1 w grupie formula_2 – moc zbioru wszystkich warstw lewostronnych (lub prawostronnych) podgrupy formula_1 w grupie formula_2.
Indeks podgrupy formula_1 w grupie formula_2 – liczba warstw lewostronnych (lub prawostronnych) skończonej grupy formula_2 względem jej podgrupy formula_1.
Indeks podgrupy formula_1 w grupie formula_2 oznaczany jest symbolem formula_11.
Podstawowe zastosowanie pojęcia indeksu podgrupy można znaleźć w Twierdzeniu Lagrange’a.

</doc>
<doc id="787942" url="https://pl.wikipedia.org/wiki?curid=787942" title="Letnia zadyma w środku zimy">
Letnia zadyma w środku zimy

Letnia zadyma w środku zimy – jednodniowy festiwal rockowy zorganizowany w Warszawie 27 stycznia 1989 oraz tytuł dwupłytowego albumu zawierającego zapis tego festiwalu. Wydarzenie było debiutem organizatorskim Jerzego Owsiaka.
Koncert.
Jerzy Owsiak zachęcony popularnością swoich audycji w Rozgłośni Harcerskiej zdecydował się na zorganizowanie wielogodzinnego koncertu rockowego zbudowanego z coverów zespołów anglosaskich i polskich. Zgodnie z założeniem wszyscy artyści mieli wystąpić bez honorariów, a wszystkie wydatki do czasu sprzedaży biletów pokrywane były przez Owsiaka osobiście lub organizowane dzięki jego prywatnym kontaktom, m.in. perkusję wypożyczył Jarosław Szlagowski z Lady Pank.
Na koncert zjechała publiczność z całego kraju, a oczekujący pojawili się przed salą koncertową już o czwartej rano. W klubie „Stodoła” wystąpiło kilkanaście polskich zespołów rockowych, m.in. De Mono, Kolaboranci, Farben Lehre, Voo Voo, T.Love, Recydywa Blues Band, Pobieda. Fragmenty koncertu na żywo transmitowała Rozgłośnia Harcerska.
Ostatecznie zespołom wypłacono honoraria pochodzące ze sprzedaży albumu z zarejestrowanymi na koncercie utworami.
Film.
Z inicjatywy Owsiaka i we współpracy ze Stanisławem Plachwiczem koncert był rejestrowany z użyciem profesjonalnego, debiutującego w tej roli wozu transmisyjnego. Materiał zarejestrowany w trakcie koncertu wydany został następnie przez firmę Stotronik na kasecie video.
Płyta.
Wydarzenie dokumentował dwupłytowy album, wydany w 1989 przez Veriton. Ukazała się tylko wersja winylowa. Zawartość albumu:

</doc>
<doc id="787944" url="https://pl.wikipedia.org/wiki?curid=787944" title="A New Stereophonic Sound Spectacular">
A New Stereophonic Sound Spectacular

A New Stereophonic Sound Spectacular – debiutancki album studyjny belgijskiego zespołu Hooverphonic wydany w Belgii 29 lipca 1996 przez Columbia Records. Jest jedynym albumem zespołu, na którym zaśpiewała Liesje Sadonius.

</doc>
<doc id="787947" url="https://pl.wikipedia.org/wiki?curid=787947" title="Czerwińska">
Czerwińska



</doc>
<doc id="787949" url="https://pl.wikipedia.org/wiki?curid=787949" title="Kołodziejska">
Kołodziejska



</doc>
<doc id="787952" url="https://pl.wikipedia.org/wiki?curid=787952" title="Lansoprazol">
Lansoprazol



</doc>
<doc id="787954" url="https://pl.wikipedia.org/wiki?curid=787954" title="Kołodziejczyk">
Kołodziejczyk



</doc>
