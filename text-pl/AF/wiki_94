<doc id="787957" url="https://pl.wikipedia.org/wiki?curid=787957" title="Georg Dietrich">
Georg Dietrich

Georg Dietrich (ur. 9 lutego 1922 w Griesheim, zm. 14 czerwca 2013 w Offenburgu) – przedsiębiorca niemiecki, działacz charytatywny, honorowy obywatel Olsztyna, doktor "honoris causa" Uniwersytetu Warmińsko-Mazurskiego. Odznaczony Orderem Uśmiechu.
Urodził się jako najstarsze dziecko w rodzinie rzemieślnika Georga (1890-1940), pracującego jako malarz i fotograf, i modystki Walburgi z domu Feiler. W 1940 wcielony do Wehrmachtu, służył wojskowo do końca wojny, dochodząc do stopnia sierżanta i odznaczeń bojowych. Krótko po zakończeniu służby założył (w sierpniu 1945) własne przedsiębiorstwo przewozowe, które w ciągu kilkudziesięciu lat rozwinął do wielkiej firmy spedycyjnej Georg Dietrich Internationale Spedition GmbH, z siedzibą w Offenburgu.
Dietrich, razem z żoną Marią z domu Frey, znany jest z wielu działań charytatywnych. W 1981 włączył się do akcji "Polenhilfe", w ramach której Rada Miejska Offenburga przygotowała pomoc humanitarną dla polskiego miasta Olsztyn. W sierpniu tegoż roku Dietrich osobiście kierował nieodpłatnym transportem tej pomocy do Olsztyna, w kolejnych miesiącach odbył jeszcze dalsze pięć przejazdów. Był m.in. w przededniu wprowadzenia stanu wojennego, opuszczając Polskę w nocy z 12 na 13 grudnia 1981. Pracę humanitarną na rzecz Olsztyna kontynuował w kolejnych latach, regularnie organizując tzw. Mosty Świąteczne z transportami żywności, leków i odzieży. W lutym 1992 zainicjował, wspólnie z samorządami Offenburga i Olsztyna oraz biskupem warmińskim Edmundem Piszczem, działanie Niemiecko-Polskiego Kręgu Przyjaciół, a w 1998 powołał do życia Fundację Georga i Marii Dietrichów, działającą na rzecz współpracy polsko-niemieckiej młodego pokolenia. W Olsztynie wspierał finansowo budowę Liceum Katolickiego (późniejsze gimnazjum akademickie), działalność Szpitala Dziecięcego i Ośrodka dla Niesłyszących (a także Dziecięcego Szpitala Rehabilitacyjnego w pobliskiej Ameryce), remont katedry św. Jakuba. Współpracował z Caritas diecezji warmińskiej.
Szczególne zasługi położył dla uczelni olsztyńskich. Przyczynił się do powołania Katedry Filologii Germańskiej w Wyższej Szkole Pedagogicznej w Olsztynie, a następnie uzyskania środków na rozwój katedry i jej biblioteki. Organizował kursy polskich filologów w Niemczech oraz pobyt Niemców na Warmii i Mazurach, a także międzynarodową współpracę uczelnianą. Doprowadził do uruchomienia na Wydziale Humanistycznym Neofilologicznego Centrum Multimedialnego, któremu nadano jego imię (1997). W 2000 wszedł w skład Rady Patronackiej Uniwersytetu Warmińsko-Mazurskiego, który w 2002 nadał mu tytuł doktora "honoris causa". Wsparł finansowo budowę nowej siedziby Wydziału Humanistycznego Uniwersytetu Warmińsko-Mazurskiego; w 2005 jedna z auli na tym wydziale otrzymała imię Georga i Marii Dietrichów. Jeszcze w 1995 Dietrich otrzymał Medal Wyższej Szkoły Pedagogicznej w Olsztynie.
Poza Polską Georg Dietrich organizował również pomoc humanitarną dla Rosji (głównie obwodu kaliningradzkiego). Za swoją działalność doczekał się wielu wyróżnień, m.in. niemieckich odznaczeń państwowych, Krzyża Kawalerskiego Orderu Zasługi RP (1995), papieskiego medalu "Pro Ecclesia et Pontifice" (1990), nagrody prezydenta Olsztyna – statuetki św. Jakuba (2006, wspólnie z żoną). W styczniu 1998 Rada Miasta Olsztyna, na wniosek Liceum Katolickiego wsparty przez szereg instytucji, nadała Georgowi Dietrichowi tytuł honorowego obywatela Olsztyna. Rok wcześniej niemiecki przedsiębiorca odebrał Order Uśmiechu.
Georg Dietrich zmarł 14 czerwca 2013, jego żona Maria trzy tygodnie później – 4 lipca 2013 (w wieku 89 lat).

</doc>
<doc id="787960" url="https://pl.wikipedia.org/wiki?curid=787960" title="Blue Wonder Power Milk">
Blue Wonder Power Milk

Blue Wonder Power Milk – drugi album studyjny belgijskiego zespołu Hooverphonic wydany 11 sierpnia 1998. Pierwszy album z wokalistką Geike Arnaert. Singlami z tego albumu były „This Strange Effect”, „Lung”, „Club Montepulciano” i „Eden”.

</doc>
<doc id="787963" url="https://pl.wikipedia.org/wiki?curid=787963" title="Choroba wrzodowa żołądka">
Choroba wrzodowa żołądka



</doc>
<doc id="787964" url="https://pl.wikipedia.org/wiki?curid=787964" title="Socjografia">
Socjografia

Socjografia - nauka pomocnicza socjologii, zajmująca się opisem społeczeństwa i zachodzących w nim zjawisk. Opiera się na zbieraniu dużych ilości materiału empirycznego, wraz z luźnymi notatkami i komentarzami. Opis socjograficzny ma często charakter eksploracyjny (dotyczy słabo poznanych obszarów społeczeństwa) i stanowi podstawę głębszych i bardziej systematycznych badań socjologicznych, badających określone hipotezy.

</doc>
<doc id="787967" url="https://pl.wikipedia.org/wiki?curid=787967" title="Choroba wrzodowa dwunastnicy">
Choroba wrzodowa dwunastnicy



</doc>
<doc id="787968" url="https://pl.wikipedia.org/wiki?curid=787968" title="Deficyt tlenowy">
Deficyt tlenowy



</doc>
<doc id="787972" url="https://pl.wikipedia.org/wiki?curid=787972" title="The Magnificent Tree">
The Magnificent Tree

The Magnificent Tree – trzeci album studyjny belgijskiego zespołu Hooverphonic wydany 26 września 2000. Jako single wydano "Mad About You", "Out of Sight", "Vinegar &amp; Salt" i "Jackie Cane".

</doc>
<doc id="787976" url="https://pl.wikipedia.org/wiki?curid=787976" title="Adam Witold Odrowąż-Wysocki">
Adam Witold Odrowąż-Wysocki

Adam Witold Odrowąż-Wysocki (ur. 12 lutego 1924 w Przemyślu, zm. 14 października 2018 w Warszawie) – polski dziennikarz, wykładowca i działacz polityczny, wolnomularz, prezydent Universala Framasona Ligo – Polska, "wielki edytor" Wielkiego Wschodu Polski, redaktor naczelny i wydawca „Wolnomularza Polskiego”.
Życiorys.
Od 1944 do 1945 walczył w Polskich Siłach Zbrojnych. W latach 1945–1947 studiował w Instytucie Nauki o Prasie w Wiedniu, następnie na Wydziale Humanistycznym Uniwersytetu Jagiellońskiego (1947–1948). W 1948 został na krótko aresztowany. W 1950 ukończył studia na Wydziale Dziennikarstwa Wyższej Szkoły Nauk Społecznych w Krakowie. W latach 1950–1957 był zatrudniony jako dziennikarz w „Życiu Warszawy”, następnie pełnił obowiązki zastępcy redaktora naczelnego dwóch pism: „Kuriera Polskiego” (1967–1982) i „Życia Warszawy” (1972–1980). Pracował jako starszy wykładowca i docent na Wydziale Dziennikarstwa i Nauk Politycznych Uniwersytetu Warszawskiego.
W latach 70. sprawował mandat radnego Rady Narodowej miasta stołecznego Warszawy. W okresie 1980–1981 zatrudniony w Biurze Rzecznika Prasowego Rządu PRL, następnie był członkiem Prezydium Komitetu ds. Radia i Telewizji, wiceredaktorem Radia „Polonia” oraz redaktorem naczelnym programu Polskiego Radia dla Europy Zachodniej (1981–1986).
W latach 40. działał w Polskiej Partii Socjalistycznej, nie przyłączył się do PZPR. Od 1957 był członkiem Stronnictwa Demokratycznego. W 1986 objął kierownictwo nad Wydziałem Propagandy i Prasy Centralnego Komitetu SD.
Po upadku komunizmu związał się z ruchem wolnomularskim (lożami: „Wolność Przywrócona” i „Europa” Wielkiego Wschodu Francji). W 1998 został zastępcą Wielkiego Mistrza Wielkiego Wschodu Polski ds. mediów. W 1994 współorganizował Polską Grupę Narodową Powszechnej Ligi Wolnomularskiej, której został prezydentem.
Był członkiem utworzonego w 2012 r. w Warszawie Instytutu „Sztuka Królewska w Polsce”, którego celem jest "inspirowanie, prowadzenie oraz koordynacja badań naukowych na temat przeszłości oraz teraźniejszości wolnomularstwa polskiego i światowego, przchowywanie oraz udostępnianie materialnych i niematerialnych świadectw dotyczących masonerii, wymiana informacji oraz wszechstronna popularyzacja wiedzy na temat wolnomularstwa i pokrewnych mu zjawisk".
Był żonaty z dziennikarką, wykładowczynią i działaczką ruchu wolnomularskiego w Polsce Bożeną Mirosławą Dołęgowską.
Pochowany 18 października 2018 r. na Cmentarzu Wojskowym na Powązkach w Warszawie (kwatera A22-7-12).

</doc>
<doc id="787978" url="https://pl.wikipedia.org/wiki?curid=787978" title="Okrzemka">
Okrzemka



</doc>
<doc id="787980" url="https://pl.wikipedia.org/wiki?curid=787980" title="Duszniki-Zdrój (stacja kolejowa)">
Duszniki-Zdrój (stacja kolejowa)

Duszniki-Zdrój – stacja kolejowa w Dusznikach-Zdroju, w powiecie kłodzkim, w województwie dolnośląskim, w Polsce.
W roku 2017 stacja obsługiwała 100–149 pasażerów na dobę.
Lokalizacja.
Stacja kolejowa położona na linii kolejowej z Kłodzka do Kudowy-Zdroju. Znajduje się na niezelektryfikowanej trasie o znaczeniu lokalnym, w Dusznikach Zdroju w północno-zachodniej części miasta, na granicy zwartej zabudowy.
Historia.
Historia projektu linii kolejowej do Dusznik-Zdroju sięga 2 połowy XIX w., kiedy powstawały pierwsze opracowania na ten temat. Wielkim ich orędownikiem był ówczesny burmistrz miasta Paul Dengler.
W latach 1886–1890 rozpoczęto realizację planu budowy "Kolei Uzdrowiskowej". Zakończono jednak jego realizację na Szczytnej. Władze miasta wystosowały wobec tego pismo do władz państwowych z prośbą o przedłużenie trasy aż do granicy państwa, tj. Kudowy-Zdroju. Ostatecznie zdecydowano odłożyć pracę na późniejszy termin mimo przekazania przez miasto bezpłatnie terenów pod budowę torów.
Wobec tego w latach 1895–1896 powstała inicjatywa połączenia szynowego ze Szczytnej do Dusznik jako prywatnej kolejki elektrycznej, jednak pomysł ten nie został nigdy zrealizowany.
Przełom nastąpił na początku XX w., władze zdecydowały o rozbudowie linii. Od grudnia 1901 r. rozpoczęto prace przy pomocy materiałów wybuchowych. Dworce (osobowy i towarowy) usytuowano na wysokości 554 m n.p.m. Przy budowie brali udział robotnicy różnych narodowości, w tym Polacy, Czesi, Włosi i Chorwaci.
30 listopada 1902 miał miejsce pierwszy próbny przejazd do miasta, zaś od 15 grudnia zaczęły kursować normalne pociągi. Rozwijający się ruch turystyczny spowodował, że kilka lat później, w 1906 r. w miejscu poprzedniego parterowego zbudowano nowy dworzec w stylu Jugendstil. W 1928 z inicjatywy ówczesnego burmistrza Dusznik Zdroju dr. Josepha Goebela zmieniono nazwę stacji na "Bad Reinerz".
Po II wojnie światowej i przejściu ziemi kłodzkiej pod administrację polską zmieniono nazwę dworca na "Duszniki Zdrój".

</doc>
<doc id="787981" url="https://pl.wikipedia.org/wiki?curid=787981" title="Hooverphonic Presents Jackie Cane">
Hooverphonic Presents Jackie Cane

Hooverphonic Presents Jackie Cane – czwarty album studyjny belgijskiego zespołu Hooverphonic wydany przez Columbia Records w 2002. Jest to concept album opowiadający fikcyjną historię dziewczyny z show-biznesu Jackie Cane. Singlami były utwory "The World Is Mine", "Sometimes" i "One".

</doc>
<doc id="787982" url="https://pl.wikipedia.org/wiki?curid=787982" title="Slipmaty">
Slipmaty



</doc>
<doc id="787983" url="https://pl.wikipedia.org/wiki?curid=787983" title="Slipmat">
Slipmat



</doc>
<doc id="787991" url="https://pl.wikipedia.org/wiki?curid=787991" title="Potamogeton lucens">
Potamogeton lucens



</doc>
<doc id="787993" url="https://pl.wikipedia.org/wiki?curid=787993" title="Rdestnica połyskująca">
Rdestnica połyskująca

Rdestnica połyskująca ("Potamogeton lucens" L.) – gatunek byliny należący do rodziny rdestnicowatych ("Potamogetonaceae" Dumort.). W Polsce na niżu jest rośliną pospolitą. Rośnie w jeziorach i starorzeczach na głębokości od 1 do 4 m. 

</doc>
<doc id="787998" url="https://pl.wikipedia.org/wiki?curid=787998" title="Slip-cueing">
Slip-cueing

Slip-cueing jest nazwą techniki wykorzystywanej przez DJów, polegającej na delikatnym naciśnięciu i zatrzymaniu płyty winylowej bez jednoczesnego zatrzymywania talerza gramofonu. Jest to możliwe dzięki użyciu slipmaty. Uznaje się, iż technikę tę pierwszy raz zastosował Amerykanin Francis Grasso.

</doc>
<doc id="788008" url="https://pl.wikipedia.org/wiki?curid=788008" title="Dobrzyński">
Dobrzyński



</doc>
<doc id="788011" url="https://pl.wikipedia.org/wiki?curid=788011" title="Regionalny Tygodnik Informacyjny">
Regionalny Tygodnik Informacyjny

Regionalny Tygodnik Informacyjny (RTI) – pismo regionalne (tygodnik) wydawane w Kamiennej Górze, pierwszy nr ukazał się 16 listopada 2000 roku. Redakcja pisma mieści się w Kamiennej Górze na Dolnym Śląsku. Redaktorem naczelnym pisma jest Janusz Chodasewicz. RTI jest kolportowany w pow. kamiennogórskim (Kamienna Góra, Lubawka, Marciszów) w pow. karkonoskim (Jelenia Góra, Kowary, Mysłakowice, Janowice Wielkie) oraz w części pow.wałbrzyskiego (Wałbrzych, Boguszów-Gorce, Czarny Bór).

</doc>
<doc id="788015" url="https://pl.wikipedia.org/wiki?curid=788015" title="Białcz Stary">
Białcz Stary



</doc>
<doc id="788018" url="https://pl.wikipedia.org/wiki?curid=788018" title="Inmarsat">
Inmarsat

Inmarsat (skrót od International Maritime Satellite) – organizacja utworzona w 1979 roku przez Międzynarodową Organizację Morską (International Maritime Organization) – wyspecjalizowaną agendę ONZ-u. Jej zadaniem miało być zapewnienie komunikacji statkom. Komunikacja miała się odbywać za pośrednictwem satelitów geostacjonarnych.
Działalność.
Początkowo Inmarsat wynajmował satelity. Od 1983 roku korzysta z własnych. Obsługiwane są z ponad dwudziestu stacji naziemnych. W kwietniu 1999 dokonano prywatyzacji Inmarsatu, który od tego czasu podlega kontroli "International Mobile Satellite Organization (IMSO)". Akcje Inmarsatu są notowane na giełdzie w Londynie (London Stock Exchange) i wchodzą w skład wskaźnika FTSE 250.
System satelitów "Inmarsat" składa się z dwunastu sztucznych satelitów (z tego jedenaście działających) znajdujących się na orbicie geostacjonarnej. Tworzą one sieć umożliwiającą komunikację z prawie każdym punktem na kuli ziemskiej (z wyjątkiem okolic podbiegunowych). Trzy z satelitów znajdują się nad Europą. Od 1996 roku satelity wyposażone są w transpondery umożliwiające dokładniejsze określanie położenia odbiornika na Ziemi (EGNOS) w ramach systemu GPS i Galileo – (EGNOS).
W celu uzyskania połączenia z satelitą musi na niego zostać skierowana specjalna antena paraboliczna (w niektórych wypadkach może zostać użyta prosta antena).
Współczesne odbiorniki (telefony satelitarne) mają wielkość małego nesesera i umożliwiają poza komunikacją głosową (telefonowaniem) również wszelkie inne sposoby komunikacji (e-mail, dostęp do sieci komputerowych, wideo itp.)
Satelity i ich oznaczenia.
Pozycja satelitów Inmarsat może się zmieniać (stan na wrzesień 2004). Wszystkie satelity znajdują się ok. 35 800 km od powierzchni Ziemi (orbita geostacjonarna).

</doc>
<doc id="788020" url="https://pl.wikipedia.org/wiki?curid=788020" title="Kacper Grzomba">
Kacper Grzomba

Kacper Grzomba czasem też Kasper (ur. 3 stycznia 1884 w Lipinach, zm. 12 lutego 1970 w Bytomiu) – powstaniec śląski, działacz narodowy i kulturalny.
Życiorys.
Ukończył szkołę ludową w 1898 i rozpoczął pracę w hucie „Silesia”. Pracę społeczno-narodową rozpoczął w 1901 wstępując do Towarzystwa Gimnastycznego „Sokół” oraz Związku Katolickich Robotników św. Józefa. Organizacje te uprawiały teatr amatorski wystawiając sztuki teatralne w Lipinach, Chropaczowie i Piaśnikach. Przy tej okazji zetknął się z Augustynem Świdrem i Feliksem Maniurą.
W czasie I wojny światowej został wcielony do niemieckiej armii i został rzucony na front wschodni, gdzie dostał się do rosyjskiej niewoli. Do Lipin wrócił w 1920. Podczas III powstania śląskiego organizował straż powstańczą w lipińskich zakładach pracy. 
Po wojnie najwięcej czasu poza pracą poświęcił reżyserowaniu sztuk w teatrach. Zginął w wypadku samochodowym 12 lutego 1970 w Bytomiu.

</doc>
<doc id="788021" url="https://pl.wikipedia.org/wiki?curid=788021" title="Prezydenci Osetii Południowej">
Prezydenci Osetii Południowej



</doc>
<doc id="788022" url="https://pl.wikipedia.org/wiki?curid=788022" title="Ogrody Botaniczne Francji i Krajów Francuskojęzycznych">
Ogrody Botaniczne Francji i Krajów Francuskojęzycznych

Jardins Botaniques de France et des Pays Francophones – stowarzyszenie 20 ogrodów botanicznych członkowskich i 9 wspierających. Powstało w 1968 w Genewie. Należy do BGCI.

</doc>
<doc id="788024" url="https://pl.wikipedia.org/wiki?curid=788024" title="Amerykańskie Towarzystwo Rakietowe">
Amerykańskie Towarzystwo Rakietowe

Amerykańskie Towarzystwo Rakietowe – ang. "American Rocket Society" (ARS) – towarzystwo powstałe w USA w wyniku zrzeszenia się członków indywidualnych oraz członków zbiorowych zrzeszających przedsiębiorstwa lotnicze i rakietowe. 
Zostało założone 4 kwietnia 1930, początkowo pod nazwą American Interplanetary Society, pod którą działało do 6 kwietnia 1934. Stowarzyszenie zajmowało się sprawami rakietnictwa, aeronautyki i astronautyki. Organizowało cykliczne kongresy, na których były wygłaszane referaty w dziedzinie techniki rakietowej oraz z dziedziny astronautyki. Podczas tych kongresów wręczane były nagrody i wyróżnienia za osiągnięcia naukowe. Towarzystwo "ARS" wydawało czasopismo o tematyce naukowo-technicznej "Astronautics", które w 1945 przekształciło się w "Journal of the American Rocket Society". 
Głównymi założycielami byli: Edward Pendray, David Lasser, Laurence Manning.
W roku 1963 nastąpiło rozwiązanie towarzystwa, a w jego miejsce utworzono Amerykański Instytut Aeronautyki i Astronautyki.

</doc>
<doc id="788025" url="https://pl.wikipedia.org/wiki?curid=788025" title="Genève">
Genève

Szwajcaria:
Osoby:

</doc>
<doc id="788026" url="https://pl.wikipedia.org/wiki?curid=788026" title="American Rocket Society">
American Rocket Society



</doc>
<doc id="788027" url="https://pl.wikipedia.org/wiki?curid=788027" title="CTI Móvil">
CTI Móvil

CTI Móvil – międzynarodowy południowoamerykański operator telefonii komórkowej działający w Argentynie, Urugwaju i Paragwaju. Większościowym udziałowcem spółki jest meksykański koncern telekomunikacyjny América Móvil.

</doc>
<doc id="788028" url="https://pl.wikipedia.org/wiki?curid=788028" title="Prądy diadynamiczne">
Prądy diadynamiczne

Prądy diadynamiczne (DD) (ang. diadynamic therapy) – stosowane w elektroterapii prądy zmienne o małej częstotliwości. Powstają w wyniku prostowania prądu przemiennego sinusoidalnego o częstotliwości 50 Hz. Opisu ich dokonał lekarz francuski P. Bernard i nazwał je diadynamicznymi. Prądy diadynamiczne wywodzą się z dwóch podstawowych prądów impulsowych o częstotliwości 50 i 100 Hz. Przez zastosowanie zmiany tych prądów w odpowiednich cyklach czasowych, ich modulowanie oraz przerywanie uzyskuje się pozostałe rodzaje prądu.
Prądy diadynamiczne wykazują działanie przeciwbólowe i przekrwienne. Bernard opisał sześć rodzajów prądu:

</doc>
<doc id="788029" url="https://pl.wikipedia.org/wiki?curid=788029" title="Genf">
Genf

Inne:
Zobacz też:

</doc>
<doc id="788036" url="https://pl.wikipedia.org/wiki?curid=788036" title="Adam Witold Wysocki">
Adam Witold Wysocki



</doc>
<doc id="788038" url="https://pl.wikipedia.org/wiki?curid=788038" title="Menlove Ave.">
Menlove Ave.

Menlove Ave. – pośmiertny album Johna Lennona, który został wydany w 1986 pod nadzorem Yoko Ono – wdowy po Lennonie.
Zawartość płyty to nigdy wcześniej niepublikowane utwory nagrane podczas sesji do dwóch albumów - "Rock ’n’ Roll" (pierwsza część płyty) i "Walls and Bridges" (pozostałe utwory). Tytuł płyty nawiązuje do adresu domu rodzinnego Lennona - Menlove Avenue 251, Liverpool. Oprawa graficzna albumu została wykonana przez Andy’ego Warhola, na kilka miesięcy przed jego śmiercią. Płyta nie została ciepło przyjęta przez środowisko muzyczne i była jednym z najgorzej sprzedających się albumów w całej karierze Lennona.
Lista utworów.
Wszystkie utwory napisane i wyprodukowane przez Johna Lennona, poza zaznaczonymi.

</doc>
<doc id="788040" url="https://pl.wikipedia.org/wiki?curid=788040" title="Zakłady Budowy Maszyn i Aparatury im. L. Zieleniewskiego">
Zakłady Budowy Maszyn i Aparatury im. L. Zieleniewskiego



</doc>
<doc id="788048" url="https://pl.wikipedia.org/wiki?curid=788048" title="Arellano (działo piechoty)">
Arellano (działo piechoty)

Arellano – hiszpańskie działo piechoty skonstruowana w 1927 roku przez Ramíreza Arellano i produkowana w fabryce w Trubii. Działo mogło strzelać amunicja przeciwpancerną (przebijalność 14 mm z odległości 2000 m) i burzącą na odległość maksymalną 4500 m.

</doc>
<doc id="788049" url="https://pl.wikipedia.org/wiki?curid=788049" title="Zakłady Zieleniewskiego">
Zakłady Zieleniewskiego



</doc>
<doc id="788051" url="https://pl.wikipedia.org/wiki?curid=788051" title="Bitwa pod Gelą">
Bitwa pod Gelą



</doc>
<doc id="788052" url="https://pl.wikipedia.org/wiki?curid=788052" title="Lake Havasu City">
Lake Havasu City

Lake Havasu City – miasto położone w Hrabstwie Mohave (ze stolicą w Kingman) w stanie Arizona.
Położenie.
Jak sama nazwa wskazuje położone jest nad jeziorem Lake Havasu, które przyciąga wielu turystów – ok. 100 tysięcy w sezonie zimowym (tj. od listopada do końca stycznia), kiedy panuje tam temperatura w granicach 18-35 stopni Celsjusza.
Historia.
Lake Havasu City zostało założone w 1964 roku przez Roberta P. McCullocha. Jedną z atrakcji w Lake Havasu City jest London Bridge (użytkowany w Europie w latach 1831–1967), kupiony za 2,5 miliona USD i przetransportowany w kawałkach z Londynu w 1968 roku. London Bridge został otwarty w październiku 1971 roku.
Geografia.
Lake Havasu City jest położone na współrzędnych geograficznych 34°29′24″N, 114°18′32″W. Klimat jest ciepły i suchy. Dookoła Lake Havasu City rozciąga się pustynia z licznymi wzgórzami.
Demografia.
Według spisu z 2000 roku liczebność miasta wynosiła 41 938 ludzi w tym 17 911 domostw i 12 716 rodzin. Gęstość zaludnienia wynosiła ok. 376 ludzi na km kwadratowy. Ze spisu wynikało, że 22,5% to osoby poniżej 18 roku życia, 5,7% między 18 a 24 rokiem życia, 21,6% od 25 do 44 roku życia, 27,7% od 45 do 6 roku życia, i 25,5% osób w wieku powyżej 65 lat.
Edukacja.
Edukacja w Lake Havasu City tworzy Lake Havasu Unified School District. Znajduje się tam 6 szkół podstawowych (Elementary Schools), 2 gimnazja (Middle Schools) i 2 liceum (High School).

</doc>
<doc id="788056" url="https://pl.wikipedia.org/wiki?curid=788056" title="Fabryka Zieleniewskiego">
Fabryka Zieleniewskiego



</doc>
<doc id="788060" url="https://pl.wikipedia.org/wiki?curid=788060" title="Premierzy Osetii Południowej">
Premierzy Osetii Południowej



</doc>
<doc id="788061" url="https://pl.wikipedia.org/wiki?curid=788061" title="Zakłady Budowy Maszyn i Aparatury im. Stanisława Szadkowskiego">
Zakłady Budowy Maszyn i Aparatury im. Stanisława Szadkowskiego



</doc>
<doc id="788062" url="https://pl.wikipedia.org/wiki?curid=788062" title="Astrodynamika">
Astrodynamika

Astrodynamika – dział astronautyki zajmujący się ruchem i orbitami sztucznych obiektów kosmicznych (np. sztuczny satelita, sonda kosmiczna). Podwaliny pod tę dziedzinę złożyli, między innymi: Jan Kepler, Isaac Newton, Konstantin Ciołkowski.

</doc>
<doc id="788063" url="https://pl.wikipedia.org/wiki?curid=788063" title="Zakłady Budowy Maszyn i Aparatury im. S. Szadkowskiego">
Zakłady Budowy Maszyn i Aparatury im. S. Szadkowskiego



</doc>
<doc id="788064" url="https://pl.wikipedia.org/wiki?curid=788064" title="Zakłady Szadkowskiego">
Zakłady Szadkowskiego



</doc>
<doc id="788067" url="https://pl.wikipedia.org/wiki?curid=788067" title="Fabryka Szadkowskiego">
Fabryka Szadkowskiego



</doc>
<doc id="788069" url="https://pl.wikipedia.org/wiki?curid=788069" title="No More Sweet Music">
No More Sweet Music

No More Sweet Music – piąty album studyjny belgijskiego zespołu Hooverphonic wydany 20 grudnia 2005 przez Sony BMG. Jest to podwójny album, na drugiej płycie znajdują się remiksy utworów z pierwszej płyty. Singlami były "You Hurt Me", "Wake Up", "Dirty Lenses" i "We All Float".

</doc>
<doc id="788071" url="https://pl.wikipedia.org/wiki?curid=788071" title="Radegast (piwo)">
Radegast (piwo)

Radegast — marka piwa typu pilzeńskiego o lekkim, zrównoważonym smaku słodowo-chmielowym i o delikatnym słodowym zapachu, które produkowane jest od 1970 roku, w browarze obecnie należącym do grupy SABMiller: Radegast w Noszowicach i Plzeňskim Prazdroju w Pilźnie w Czechach, a także w browarze Šariš w Veľkim Šarišu na Słowacji. Nazwa piwa została zaczerpnięta od nazwy słowiańskiego boga Radegasta.

</doc>
<doc id="788081" url="https://pl.wikipedia.org/wiki?curid=788081" title="Bioprazol">
Bioprazol



</doc>
<doc id="788083" url="https://pl.wikipedia.org/wiki?curid=788083" title="Port lotniczy Pescara">
Port lotniczy Pescara

Port lotniczy Pescara – port lotniczy położony 4 km od Pescary, w Abruzji, we Włoszech.

</doc>
<doc id="788084" url="https://pl.wikipedia.org/wiki?curid=788084" title="Exter">
Exter



</doc>
<doc id="788085" url="https://pl.wikipedia.org/wiki?curid=788085" title="Gasec">
Gasec



</doc>
<doc id="788086" url="https://pl.wikipedia.org/wiki?curid=788086" title="Osiedle Antonówka">
Osiedle Antonówka

Antonówka – osiedle w Kamiennej Górze na Dolnym Śląsku, oddalone od centrum miasta ok. 4 km.
Położenie.
Osiedle leży na wysokości 470-530 m n.p.m. na południowych stokach Gór Lisich w Rudawach Janowickich.
Historia.
Podczas II wojny światowej mieściła się tam niemiecka fabryka amunicji. Następnie był to teren pod nadzorem wojsk radzieckich. Dopiero w latach 50. XX w. wprowadziła się tam ludność cywilna. Początkowo było to typowe osiedle robotnicze. Większość mieszkańców była zatrudniona w Zakładach Przemysłu Lniarskiego "Len". Dodatkowo na terenie osiedla były magazyny użytkowane przez ten, największy wówczas w Kamiennej Górze, zakład produkujący tkaniny lniane.

</doc>
<doc id="788087" url="https://pl.wikipedia.org/wiki?curid=788087" title="Geneva Auto Show">
Geneva Auto Show



</doc>
<doc id="788089" url="https://pl.wikipedia.org/wiki?curid=788089" title="Helicid">
Helicid



</doc>
<doc id="788090" url="https://pl.wikipedia.org/wiki?curid=788090" title="Losec">
Losec



</doc>
<doc id="788092" url="https://pl.wikipedia.org/wiki?curid=788092" title="Notis">
Notis



</doc>
<doc id="788096" url="https://pl.wikipedia.org/wiki?curid=788096" title="Omeprazol-Egis">
Omeprazol-Egis



</doc>
<doc id="788098" url="https://pl.wikipedia.org/wiki?curid=788098" title="Ortanol">
Ortanol



</doc>
<doc id="788099" url="https://pl.wikipedia.org/wiki?curid=788099" title="Polprazol">
Polprazol



</doc>
<doc id="788100" url="https://pl.wikipedia.org/wiki?curid=788100" title="Prazol">
Prazol



</doc>
<doc id="788101" url="https://pl.wikipedia.org/wiki?curid=788101" title="Ulzol">
Ulzol



</doc>
<doc id="788102" url="https://pl.wikipedia.org/wiki?curid=788102" title="Wartość dyskretna">
Wartość dyskretna

Wartość dyskretna oznacza wartość nieciągłą lub pojedynczą. 
W systemach komputerowych to jedyna możliwa do przetwarzania i przechowywania postać liczby rzeczywistej (a nawet zespolonej). Jest ona reprezentowana w formie liczby zmiennoprzecinkowej lub stałoprzecinkowej o dyskretnym zbiorze wartości. Ponieważ taka reprezentacja ogranicza się zwykle do 32, 64 lub 128 bitów, to jest oczywiste, że zbiór wartości i dokładność tej reprezentacji muszą być ograniczone. Wymóg ten wynika z faktu, że każdy system komputerowy dysponuje skończoną ilością pamięci, więc wartości muszą również mieć skończoną reprezentację. 
W matematyce – przeciwieństwo ciągłości, np. funkcja formula_1 (przyporządkowująca każdej liczbie rzeczywistej jej wartość całkowitą) ma dziedzinę ciągłą, a zbiór wartości dyskretny. 

</doc>
<doc id="788103" url="https://pl.wikipedia.org/wiki?curid=788103" title="Port lotniczy Afonso Pena">
Port lotniczy Afonso Pena

Port Lotniczy Afonso Pena – port lotniczy położony 18 km na południowy wschód od Kurytyby, w stanie Parana, w Brazylii.
W roku 2005 port obsłużył około 3,3 mln pasażerów, w 2010 roku liczba pasażerów zwiększyła się do prawie 6 mln.

</doc>
<doc id="788107" url="https://pl.wikipedia.org/wiki?curid=788107" title="Parestezje">
Parestezje



</doc>
<doc id="788111" url="https://pl.wikipedia.org/wiki?curid=788111" title="Gubernator Svalbardu">
Gubernator Svalbardu

Gubernator Svalbardu (norw. "Sysselmester", do 30 czerwca 2021 "Sysselmann") – najwyższy przedstawiciel administracji norweskiej na archipelagu wysp Svalbard i posiada te same uprawnienia, co wojewoda (norw. "fylkesmann"). Pełni również zadania szefa policji i notariusza, piastując też inne funkcje publiczne zgodnie z zapisami ustawy "Svalbardloven" § 5. Jego zadaniem jest dopilnowanie, by prawa i obowiązki Norwegii nałożone mocą Traktatu Spitsbergeńskiego z 1920 były przestrzegane. Od 1995 gubernator Svalbardu obejmuje swoją opieką administracyjną także wyspę Jan Mayen.
Historia.
Gubernator jest w Norwegii stanowiskiem administracyjnym znanym już w średniowieczu. Miał on wówczas władzę policyjną i wykonawczą nadaną mu przez króla. 
Tytuł gubernatora ("sysselmanna") wszedł ponownie w użycie po uchwaleniu 17 czerwca 1925 roku ustawy "Svalbardloven", której artykuł piąty mówi o powołaniu przez króla gubernatora Svalbardu. Ustawa "Svalbardloven" jest bezpośrednim wynikiem Traktatu Spitsbergeńskiego, zgodnie z którym 8 lutego 1920 uznano pełne prawa Norwegii do administrowania archipelagiem Svalbard. 
Już w kwietniu 1920 grupa norweskich prawników pod kierownictwem Edvina Altena przystąpiła do przygotowywania aktów prawnych mających uregulować kwestie zarządzania Svalbardem. Grupa ta zaproponowała w 1922 roku, by funkcje administracyjne na Svalbardzie pełnił wojewoda prowincji Troms, która to propozycja została przyjęta przez rząd i większość w norweskim parlamencie – Stortingu. Jednak wpływowa mniejszość przeciwników tego pomysłu proponowała, by funkcje te pełnił wojewoda prowincji Finnmark. Zastosowano więc salomonowe rozwiązanie i powołano zupełnie oddzielne stanowisko gubernatora Svalbardu ("sysselmanna"). Propozycja ta została zaakceptowana przez Storting. Gubernator nie jest jednak zgodnie z ustawą "Svalbardloven" urzędnikiem państwowym, ale powołuje się go na czas określony (zazwyczaj 3 lata).
Od 1 lipca 2021 nazwę urzędu zmieniono na bardziej neutralne płciowo określenie "Sysselmester".
Zakres obowiązków.
Ochrona środowiska:
Zadania policyjne
Inne zadania
Zadania wobec państwa norweskiego

</doc>
<doc id="788113" url="https://pl.wikipedia.org/wiki?curid=788113" title="Port lotniczy Afosno Pena">
Port lotniczy Afosno Pena



</doc>
<doc id="788115" url="https://pl.wikipedia.org/wiki?curid=788115" title="Pistolet maszynowy FMK-3">
Pistolet maszynowy FMK-3

FMK-3 – argentyński pistolet maszynowy skonstruowany około 1974 roku. Używany przez armię i policje argentyńską. Wersja samopowtarzalna tej broni oznaczona jako FMK-5 jest sprzedawana na rynku cywilnym.
FMK-3 jest bronią samoczynno-samopowtarzalna działającą na zasadzie zamka swobodnego. Zamek teleskopowy, otacza tylną część lufy. Komora zamkowa i chwyt pistoletowy są tłoczone z blachy stalowej. Dźwignia bezpiecznika-przełącznika rodzaju ognia znajduje się po lewej stronie broni, nad chwytem. Dodatkowo pistolet wyposażony jest w automatyczny bezpiecznik chwytowy. Chwyt pistoletowy pełni także rolę gniazda magazynka. Magazynki dwurzędowe, o pojemności 25, 32 lub 40 naboi. Przyrządy celownicze mechaniczne składają się z muszki i celownika przerzutowego. Kolba wysuwana, wykonana z metalowego pręta.

</doc>
<doc id="788123" url="https://pl.wikipedia.org/wiki?curid=788123" title="Kuçovë">
Kuçovë

Kuçovë, Kuçova – miasto w Albanii, stolica okręgu Kuçovë w obwodzie Berat. W 1990 liczba mieszkańców sięgała 22 300, a obecnie przekroczyła ona 30 tys.
Kuçovë jest jednym z głównych ośrodków wydobycia ropy naftowej w Albanii. W okresie rządów Envera Hoxhy miasto nosiło nazwę Qyteti Stalin (Miasto Stalina). W mieście znajduje się popiersie i ulica nosząca imię polskiego geologa Stanisława Zubera.

</doc>
<doc id="788127" url="https://pl.wikipedia.org/wiki?curid=788127" title="Gubernatorzy porucznicy Wyspy Man">
Gubernatorzy porucznicy Wyspy Man



</doc>
<doc id="788128" url="https://pl.wikipedia.org/wiki?curid=788128" title="Clément Beaud">
Clément Beaud

Clément Beaud (ur. 7 grudnia 1980), kameruński piłkarz, występuje na pozycji defensywnego pomocnika.
Kariera klubowa.
Swoją piłkarską karierę zaczynał w Porcie Douala. W 2000 roku spadł z tym klubem z pierwszej ligi. W 2001 przeniósł się do Tonnerre Jaunde i zdobył wicemistrzostwo Kamerunu. Stamtąd wypatrzyli go szperacze Widzewa Łódź i piłkarz przeniósł się do Polski, gdzie grał przez dwa sezony. W 2003 roku Beaud został zawodnikiem litewskiego klubu, Vėtra Rūdiškės i w pierwszym sezonie gry zajął z nim 3. miejsce. W sezonie 2004 klub ten zmienił nazwę na Vėtra Wilno. Kameruńczyk rozegrał 14 meczów, a klub ten zajął 5. miejsce. W sezonie 2004/2005 Beaud wyjechał do Portugalii, by reprezentować barwy Académiki Coimbra, która ledwo utrzymała się przed w lidze, zajmując 14. miejsce. Następnie piłkarz przeniósł się do drugoligowego Moreirense FC, z którym spadł do 3 ligi. Następnie grał w: SC Esmoriz, Académico Viseu, SC Penalva, CD Operário, a od 2009 roku jest piłkarzem CD Cinfães.
Kariera reprezentacyjna.
Beaud ma za sobą występy w reprezentacji Kamerunu Under-23. W 2000 roku grał na Igrzyskach Olimpijskich w Sydney, kiedy to „Nieposkromione Lwy” pokonały Hiszpanię 5:3 w karnych, 2:2 w regulaminowym czasie. Warto dodać, że piłkarze z Afryki przegrywali 2:0 i musieli odrabiać straty, co im się udało. Decydującą jedenastkę o pierwszym złotym medalu dla swojego kraju na bramkę zamienił Pierre Wome. Tym samym został bohaterem meczu. Hiszpanie zajęli drugie miejsce, a trzecie przypadło zespołowi z Chile. Jak na razie to największy sukces w karierze Beauda.

</doc>
<doc id="788133" url="https://pl.wikipedia.org/wiki?curid=788133" title="Pistolet maszynowy Szipka">
Pistolet maszynowy Szipka

Szipka ("Шипка") – bułgarski pistolet maszynowy produkowany od połowy lat 90 XX w.
Szipka działa na zasadzie odrzutu zamka swobodnego, strzela z zamka otwartego. Dolna część komory zamkowej wykonana jest z polimeru. Górna tłoczona jest z blachy stalowej. Gniazdo magazynka znajduje się przed kabłąkiem spustu. Kolba wygięta ze stalowego pręta składana na lewą stronę broni.

</doc>
<doc id="788146" url="https://pl.wikipedia.org/wiki?curid=788146" title="Kowalewko (Kowalewo)">
Kowalewko (Kowalewo)

Kowalewko – część wsi Kowalewo w Polsce, położona w województwie wielkopolskim, w powiecie gnieźnieńskim, w gminie Mieleszyn, nad jeziorem Dziadkowskim.
W latach 1975–1998 Kowalewko administracyjnie należało do województwa poznańskiego.

</doc>
<doc id="788158" url="https://pl.wikipedia.org/wiki?curid=788158" title="Popowo Podleśne">
Popowo Podleśne

Popowo Podleśne – część wsi Popowo-Ignacewo w Polsce, położona w województwie wielkopolskim, w powiecie gnieźnieńskim, w gminie Mieleszyn, ok. 4 km na wschód od Mieleszyna, 16 km na północ od Gniezna i 53 km na północny wschód Poznania.
W latach 1975–1998 Popowo Podleśne administracyjnie należało do województwa poznańskiego.

</doc>
<doc id="788159" url="https://pl.wikipedia.org/wiki?curid=788159" title="Antena kolinearna">
Antena kolinearna

Antena kolinearna – odmiana anteny wielofalowej (której długość fizyczna znacznie przekracza długość fali elektromagnetycznej) zbudowanej z kilku dipoli półfalowych.
Aby kierunek prądu we wszystkich jej elementach czynnych był identyczny, stosuje się zwarte linie ćwierćfalowe lub spiralne linie opóźniające odwracające fazy przebiegów zasilających. Zysk energetyczny anteny kolinearnej zależy od liczby jej elementów i jest wynikiem spłaszczenia charakterystyki promieniowania w przekroju pionowym.
Pasmo pracy anteny kolinearnej jest dość wąskie ze względu na błędy fazowe prądów zasilających jej poszczególne segmenty, które zależą od częstotliwości pracy.
Stosowana jest głównie w zakresie fal ultrakrótkich. Nie możne być instalowana na masztach metalowych.

</doc>
<doc id="788160" url="https://pl.wikipedia.org/wiki?curid=788160" title="Albertus Magnus">
Albertus Magnus



</doc>
<doc id="788164" url="https://pl.wikipedia.org/wiki?curid=788164" title="Profile">
Profile



</doc>
<doc id="788174" url="https://pl.wikipedia.org/wiki?curid=788174" title="Słowiki (Koźminek)">
Słowiki (Koźminek)

Słowiki – część miasta Koźminek w Polsce, położona w województwie wielkopolskim, w powiecie kaliskim.
W latach 1975–1998 miejscowość administracyjnie należała do województwa kaliskiego.

</doc>
<doc id="788175" url="https://pl.wikipedia.org/wiki?curid=788175" title="AC Reggiana 1919">
AC Reggiana 1919

Associazione Calcio Reggiana 1919 – włoski klub piłkarski mający siedzibę w mieście Reggio Emilia, leżącym w regionie Emilia-Romania. Klub został założony 25 września 1919 jako Associazione Calcio Reggiana oraz w 2005 roku reaktywowany jako Reggio Emilia F.C., ale tuż przed startem sezonu 2005/2006 nazwa została zmieniona na A.C. Reggiana 1919.
Reggiana we włoskiej Serie B rozgrywkowej grała kilkukrotnie od 1920 roku. W latach 90. występowała w najwyższej klasie rozgrywkowej w sezonach 1993/1994, 1994/1995 i 1996/1997. Najlepsze miejsce w historii to 13. w sezonie 1993/1994. Najbardziej znanym szkoleniowcem w historii klubu jest Carlo Ancelotti, który w 2001 roku został trenerem zespołu A.C. Milan.
Barwy klubowe Reggiany to kolor kasztanowy (stąd przydomek "I Granata"). Swoje domowe mecze zespół rozgrywa na stadionie Stadio Giglio. Do 1994 klub grał na starym obiekcie o nazwie Stadio Mirabello.
Jednym z najbardziej znanych kibiców Reggiany jest były premier Włoch oraz były przewodniczący Komisji Europejskiej, Romano Prodi.

</doc>
<doc id="788177" url="https://pl.wikipedia.org/wiki?curid=788177" title="AC Reggiana">
AC Reggiana



</doc>
<doc id="788180" url="https://pl.wikipedia.org/wiki?curid=788180" title="A.C. Reggiana">
A.C. Reggiana



</doc>
<doc id="788183" url="https://pl.wikipedia.org/wiki?curid=788183" title="AKTK „Bystrze”">
AKTK „Bystrze”

AKTK "Bystrze – Akademicki Klub Turystyki Kajakowej Bystrze" – stowarzyszenie zajmujące się propagowaniem kajakarstwa turystycznego poprzez organizowanie kursów, obozów szkoleniowych, zawodów oraz spływów w kraju i za granicą. Zrzesza ludzi zainteresowanych turystyką kwalifikowaną. W ciągu ostatnich kilku lat działania ukierunkowane zostały na pływanie rzek górskich i freestyle kajakowy. Działa od 1972 r. przy Akademii Górniczo-Hutniczej w Krakowie. 
Historia.
Klub rozpoczął działalność w 1972 r. Początkowo eksplorowane były polskie rzeki, zarówno górskie, jak i nizinne. Później członkowie klubu zaczęli organizować wyprawy na całym świecie i jako pierwsi przepłynęli wiele trudnych rzek.
Do najbardziej znanych wypraw należą:

</doc>
<doc id="788186" url="https://pl.wikipedia.org/wiki?curid=788186" title="Czesławice (Janisławice)">
Czesławice (Janisławice)

Czesławice – część wsi Janisławice w Polsce, położona w województwie wielkopolskim, w powiecie ostrowskim, w gminie Sośnie.
W latach 1975–1998 Czesławice należały administracyjnie do województwa kaliskiego.

</doc>
<doc id="788188" url="https://pl.wikipedia.org/wiki?curid=788188" title="Powieść marynistyczna">
Powieść marynistyczna

Powieść marynistyczna – jedna z odmian powieści, której treść koncentruje się na tematyce morza, wojen morskich oraz życiu codziennym marynarzy.

</doc>
<doc id="788189" url="https://pl.wikipedia.org/wiki?curid=788189" title="Bumpmapping">
Bumpmapping



</doc>
<doc id="788190" url="https://pl.wikipedia.org/wiki?curid=788190" title="Sharks FC">
Sharks FC

Sharks FC - nigeryjski klub piłkarski grający w drugiej lidze, mający siedzibę w mieście Port Harcourt. Drużyna swoje mecze rozgrywa na stadionie Sharks Stadium, który może pomieścić 10 tysięcy widzów.

</doc>
<doc id="788195" url="https://pl.wikipedia.org/wiki?curid=788195" title="Kopalina (województwo wielkopolskie)">
Kopalina (województwo wielkopolskie)

Kopalina – osada w Polsce położona w województwie wielkopolskim, w powiecie ostrowskim, w gminie Sośnie.
W latach 1975–1998 miejscowość należała do województwa kaliskiego.

</doc>
<doc id="788196" url="https://pl.wikipedia.org/wiki?curid=788196" title="Premierzy Kambodży">
Premierzy Kambodży



</doc>
<doc id="788198" url="https://pl.wikipedia.org/wiki?curid=788198" title="Sharks Stadium">
Sharks Stadium

Sharks Stadium - wielofunkcyjny stadion w mieście Port Harcourt w Nigerii.
Najczęściej używany jest jako stadion piłkarski, a swoje mecze rozgrywa na nim drużyna Sharks FC. Stadion może pomieścić 10 tysięcy widzów.

</doc>
<doc id="788202" url="https://pl.wikipedia.org/wiki?curid=788202" title="Bronisławka (województwo wielkopolskie)">
Bronisławka (województwo wielkopolskie)

Bronisławka – osada w Polsce położona w województwie wielkopolskim, w powiecie ostrowskim, w gminie Sośnie przy drodze krajowej nr 25. Miejscowość wchodzi w skład sołectwa Kałkowskie.
W latach 1975–1998 miejscowość należała do województwa kaliskiego.

</doc>
<doc id="788204" url="https://pl.wikipedia.org/wiki?curid=788204" title="Chrome engine">
Chrome engine



</doc>
<doc id="788207" url="https://pl.wikipedia.org/wiki?curid=788207" title="ChromeEngine">
ChromeEngine



</doc>
<doc id="788209" url="https://pl.wikipedia.org/wiki?curid=788209" title="Lista najwyższych budynków w Pekinie">
Lista najwyższych budynków w Pekinie

Pekin jest stolicą Chin i jednym z największych jej miast. Pomimo swojego dużego znaczenia nie tylko historycznego, politycznego, ale i gospodarczego, nie ma tutaj dużej ilości wysokich budynków. Jedynie 18 budynków przekracza 200 metrów wysokości (stan z roku 2020). Łącznie powyżej 150 metrów wysokości wznosi się 42 budynków. Większość z najwyższych budynków pełni funkcje biurowe.
10 najwyższych.
Poniższa lista przedstawia najwyższe budynki w Pekinie, według bazy danych o najwyższych budowlach świata prowadzonej przez Council on Tall Buildings and Urban Habitat (CTBUH) (stan w roku 2020)
Budynki w budowie powyżej 150 metrów.
Poniższa lista przedstawia najwyższe budynki w budowie w Pekinie, według bazy danych o najwyższych budowlach świata prowadzonej przez Council on Tall Buildings and Urban Habitat (CTBUH) (stan w roku 2020)

</doc>
<doc id="788210" url="https://pl.wikipedia.org/wiki?curid=788210" title="Słońce Majowe">
Słońce Majowe

Słońce Majowe (hiszp.: "Sol de Mayo") – jeden z narodowych symboli Argentyny i Urugwaju, stanowiący zasadniczą cechę narodowych flag obydwu państw.
Majowe Słońce nawiązuje do wizerunku inkaskiego bóstwa solarnego Inti. Flaga Argentyny przedstawia owo słońce jako ludzką twarz z szesnastoma prostymi oraz z szesnastoma wygiętymi płonącymi promieniami. Flaga Urugwaju różni się tym, że słonecznych promieni jest po osiem z każdego rodzaju.
Nazwa Majowe Słońce nawiązuje do trwającej tydzień rewolucji majowej. Wydarzenia pomiędzy 18 a 25 maja 1810 r. doprowadziły do uzyskania niepodległości przez kraje wchodzące w skład hiszpańskiego Wicekrólestwa La Platy. 

</doc>
<doc id="788213" url="https://pl.wikipedia.org/wiki?curid=788213" title="Jarnostów">
Jarnostów

Jarnostów (pot. "Jarnostaw") – część wsi Janisławice w Polsce, położona w województwie wielkopolskim, w powiecie ostrowskim, w gminie Sośnie. Wchodzi w skład sołectwa Janisławice.
W latach 1975–1998 Jarnostów należał administracyjnie do województwa kaliskiego.

</doc>
<doc id="788215" url="https://pl.wikipedia.org/wiki?curid=788215" title="Oliver Froning">
Oliver Froning

Oliver Froning (ur. 25 lipca 1963 w Münsterze) – niemiecki muzyk, lider i jeden z założycieli niemieckiej grupy muzycznej Dune.
Rozpoczął swą karierę jako „DJ Raw” w 1984, jednak popularność uzyskał w 1992, gdy wraz z producentami Jensem Oettrichem i Berndem Burhoffem stworzył swój projekt muzyczny. Nagrał swój pierwszy utwór Hardcore Vibes, który odniósł ogromny sukces. Po rozpadzie Dune rozpoczął solową karierę. Od 2004 występuje pod dawnym pseudonimem. W 2006 wydał singel „uTopia”.

</doc>
<doc id="788218" url="https://pl.wikipedia.org/wiki?curid=788218" title="Surmin">
Surmin

Surmin – osada w Polsce położona w województwie wielkopolskim, w powiecie ostrowskim, w gminie Sośnie.
W latach 1975–1998 miejscowość należała do województwa kaliskiego.

</doc>
<doc id="788221" url="https://pl.wikipedia.org/wiki?curid=788221" title="Carl Spitzweg">
Carl Spitzweg

Carl Spitzweg (ur. 5 lutego 1808 w Unterpfaffenhofen, zm. 23 września 1885 w Monachium) – niemiecki malarz i rysownik; jego twórczość była związana ze środowiskiem niemieckiego mieszczaństwa, określanego jako „Biedermeier”.
Carl Spitzweg urodził się w Unterpfaffenhofen (od 1978 dzielnica Germering). Pochodził ze środowiska zamożnego kupiectwa. Zgodnie z wolą rodziny wykształcił się na kupca, był szanowany jako działacz polityczny.
Jego dwaj bracia zdobyli również zawody cieszące się szacunkiem w ich środowisku. Najstarszy, Simon, miał przejąć przedsiębiorstwo po ojcu, Carl miał zostać aptekarzem, a najmłodszy Eduard lekarzem. W wieku 11 lat stracił matkę. Jego ojciec ożenił się w tym samym roku powtórnie z siostrą zmarłej żony.
Carl Spitzweg ukończył z wyróżnieniem gimnazjum humanistyczne w Monachium.
Zgodnie z wolą ojca rozpoczął 1825 praktykę w nadwornej aptece królewskiej w Monachium. 1 grudnia 1828 zmarł jego ojciec.
1829 pracował w aptece „Pod Lwem” w Straubing, gdzie zetknął się z malarzami i aktorami.
W roku 1830 rozpoczął studia przyrodnicze na Uniwersytecie Monachijskim, ukończone z wyróżnieniem w roku 1832. W 1833 porzucił zawód aptekarza i poświęcił się całkowicie malarstwu. Nigdy nie studiował malarstwa, był zupełnym samoukiem. Odbył kilka podróży po Europie.
W roku 1845 został współpracownikiem pisma satyrycznego „Fliegende Blätter”, w którym zamieszczał liczne rysunki humorystyczne.
Został pochowany na Starym Cmentarzu Południowym w Monachium.

</doc>
<doc id="788222" url="https://pl.wikipedia.org/wiki?curid=788222" title="Mitoman">
Mitoman



</doc>
<doc id="788224" url="https://pl.wikipedia.org/wiki?curid=788224" title="Jack DeJohnette">
Jack DeJohnette

Jack DeJohnette (ur. 9 sierpnia 1942 w Chicago) – amerykański perkusista jazzowy, grający również na instrumentach klawiszowych.
Od czwartego roku życia przez 10 lat uczył się grać na fortepianie. Później kontynuował edukację w Konserwatorium Muzycznym. Naukę gry na perkusji rozpoczął w licealnym zespole muzycznym.
Na początku swojej kariery grywał zarówno na instrumentach klawiszowych, jak i na perkusji. Eksperymentował z różnymi gatunkami muzycznymi, od R&amp;B po hard bop. W 1966 r. grał w John Coltrane Quintet, a następnie w Charles Lloyd Quartet, co przyniosło mu szerokie uznanie.
W 1968 r. wstąpił do grupy Milesa Davisa, wraz z którym nagrał album "Bitches Brew". Również w tym roku nagrał pierwszą płytę występując jako lider – "The De Johnette Complex" dla wytwórni Milestone Records.
W czasie swojej kariery muzycznej grywał z wieloma znanymi jazzmanami, wśród których można wymienić między innymi Milesa Davisa, Johna Coltrane'a, Keitha Jarretta, Tomasza Stańkę, Ornette'a Colemana, Theloniousa Monka, Stana Getza, Cheta Bakera, czy Herbiego Hancocka. Nagrywał dla: Milestone Records, Columbia, Landmark, MCA/GRP i Toshiba/EMI/Blue Note, ale większość nagrał dla ECM. Laureat NEA Jazz Masters Award w 2012.

</doc>
<doc id="788226" url="https://pl.wikipedia.org/wiki?curid=788226" title="Smugi (województwo wielkopolskie)">
Smugi (województwo wielkopolskie)

Smugi – osada w Polsce położona w województwie wielkopolskim, w powiecie ostrowskim, w gminie Sośnie.
W latach 1975–1998 miejscowość należała do województwa kaliskiego.

</doc>
<doc id="788232" url="https://pl.wikipedia.org/wiki?curid=788232" title="Rajd Polski 2006">
Rajd Polski 2006

Rezultaty Rajdu Polski ("Platinum 63rd Rally Poland"), 3. rundy Rajdowych Mistrzostw Europy w 2006 roku oraz 3. rundy Rajdowych Samochodowych Mistrzostw Polski w 2006 roku, który odbył się w dniach 9-11 czerwca.

</doc>
<doc id="788235" url="https://pl.wikipedia.org/wiki?curid=788235" title="Premierzy Konga">
Premierzy Konga

 

</doc>
<doc id="788236" url="https://pl.wikipedia.org/wiki?curid=788236" title="Krzyżne (województwo wielkopolskie)">
Krzyżne (województwo wielkopolskie)

Krzyżne (Krzyżno) – osada w Polsce położona w województwie wielkopolskim, w powiecie ostrowskim, w gminie Sośnie.
Miejscowość wchodzi w skład sołectwa Granowiec.
W latach 1975–1998 miejscowość należała do województwa kaliskiego.

</doc>
<doc id="788237" url="https://pl.wikipedia.org/wiki?curid=788237" title="Wielka Synagoga w Sosnowcu">
Wielka Synagoga w Sosnowcu

Wielka Synagoga w Sosnowcu – nieistniejąca obecnie, największa synagoga, która znajdowała się w Sosnowcu, przy ulicy Dekerta 16.
Synagoga została zbudowana w 1894 roku na działce przy ówczesnej ulicy Policyjnej. W 1910 roku przeprowadzono jej generalny remont. Podczas II wojny światowej, 9 września 1939 roku, hitlerowcy spalili i wysadzili synagogę a następnie rozebrali jej ruiny. Obecnie na jej miejscu znajduje się plac targowy.

</doc>
<doc id="788238" url="https://pl.wikipedia.org/wiki?curid=788238" title="Synagoga w Sosnowcu">
Synagoga w Sosnowcu



</doc>
<doc id="788246" url="https://pl.wikipedia.org/wiki?curid=788246" title="Adżman">
Adżman



</doc>
<doc id="788253" url="https://pl.wikipedia.org/wiki?curid=788253" title="Cmentarz dla zwierząt">
Cmentarz dla zwierząt

Cmentarz dla zwierząt – wydzielone miejsce pochówku zwierząt domowych. Przez ustawodawców stosowany jest też termin „grzebowisko” – specjalnie w odniesieniu do większych zwierząt, bardziej gospodarczych niż domowych.
Historia.
Pochówki zwierząt praktykowane były i są w wielu kulturach. W okresie predynastycznym starożytnego Egiptu grzebano mumifikowane zwierzęta różnych gatunków. Nie były to jednak pogrzeby dla upamiętnienia pochowanych zwierząt, lecz forma składania ofiary bóstwom. Na Syberii odkryto datowany na 7 tys. lat grób psa pochowanego w sposób noszący oznaki ceremonialności. Również z V wieku p.n.e. pochodzą liczne groby psów odkryte w Aszkelonie w Izraelu.
Najwięcej cmentarzy zwierząt znajduje się w Stanach Zjednoczonych i Kanadzie. Opinią bardzo luksusowego cieszy się działający od 1896 roku cmentarz dla zwierząt w Hartsdale dzielnicy White Plans, nieopodal Nowego Jorku. Spoczywają na nim m.in. dwa psy, których pochówek opłaciły instytucje: Armia amerykańska ufundowała pochówek i nagrobek jednemu z psów służących w US Army, natomiast innemu Liga Antywiwisekcyjna, jako ofierze wiwisekcji.
W bazie amerykańskiej marynarki wojennej na wyspie Guam znajduje się cmentarz wojskowych psów, które oddały swe życie biorąc udział w walkach o wyzwolenie tej wyspy w 1944 roku. Pomagały żołnierzom jako posłańcy i zwiadowcy – sprawdzając jaskinie, umocnienia i szukając min pułapek. Wielu amerykańskich żołnierzy piechoty morskiej zawdzięcza im swe życie.
W nowożytnej Europie pierwszym oficjalnie otwartym cmentarzem zwierząt był londyński cmentarz na terenie Hyde Parku, otwarty w 1881 roku. Bardzo znany obiekt tego typu to założony w 1899 roku Cimetière des Chiens w Asnières we Francji, gdzie pochowano m.in. znanego bernardyna Barry’ego. Cmentarz ten istnieje do dziś i służy za miejsce spoczynku ponad 50 tys. zwierząt, głównie psów. Jeszcze przed I wojną światową otwarto podobny obiekt w Berlinie, przy ul. Müllera. Został on następnie przeniesiony do dzielnicy Stahnsdorf.
Liczne są też prywatne, niewielkie cmentarze zwierzęce na terenach prywatnych posiadłości. W parku willi Wahnfried w Bayreuth wokół grobu Richarda Wagnera znajdują się mniejsze groby psów kompozytora.
Cmentarz dla zwierząt stał się tematem powieści amerykańskiego autora horrorów Stephena Kinga: "Smętarz dla zwierzaków" ("Pet Sematary"), na podstawie której powstał również film.
W Polsce.
W Polsce cmentarze (w prawodawstwie zwane także „grzebowiskami”) dla zwierząt domowych (towarzyszących) takich jak psy, koty, króliki, fretki, chomiki itp. istnieją od 1991 roku, ale na szerszą skalę dopiero od niedawna. Do lat 2000. zwłoki zwierząt domowych były zwykle grzebane na terenach prywatnych, w lasach itp. Obecnie jest to zabronione, a przepisy nakazują utylizację takich zwłok lub grzebanie ich na specjalnych grzebowiskach. Warunki prowadzenia grzebowiska zwierząt określane są przez radę gminy na podstawie art. 7 ustawy z dnia 13 września 1996 roku o utrzymaniu czystości i porządku w gminach () Warunki grzebania zwłok zwierząt domowych określa też art. 8 rozporządzenia (WE) NR 1069/2009 Parlamentu Europejskiego i Rady z dnia 21 października 2009 roku.
Pierwszy w Polsce cmentarz dla zwierząt powstał w 1991 roku w Koniku Nowym pod Warszawą. Obecnie istnieje oficjalnie 14 takich cmentarzy w miejscowościach: Bydgoszcz, Sicienko, Toruń, Gorzów Wielkopolski, Rakszawa, Ropczyce, Rzędziany, Rybnik, Bytom, Piła, Kąty Wrocławskie, Halinów, Gdańsk, Słupsk, Szczecin i Szymanów pod Wrocławiem.

</doc>
<doc id="788269" url="https://pl.wikipedia.org/wiki?curid=788269" title="Majowe Słońce">
Majowe Słońce



</doc>
<doc id="788274" url="https://pl.wikipedia.org/wiki?curid=788274" title="Ostap Łucki">
Ostap Łucki

Ostap Łucki, ukr. Оста́п Лу́цький, pol. Stanisław Łucki (ur. 8 listopada 1883 w Łące, zm. 8 października 1941 w Kotłasie) – ukraiński polityk, żołnierz, publicysta, działacz spółdzielczy i społeczny, poseł na Sejm II RP II i III kadencji, a w latach 1935–1939 senator II RP IV i V kadencji.
Życiorys.
Urodził się w ziemiańskiej rodzinie Mychajła Łuckiego herbu Sas i jego żona Mychajłyny z Szusterów.
Po ukończeniu niższych klas gimnazjum w Buczaczu przez jeden rok uczęszczał do gimnazjum w Stanisławowie. W 1901 ukończył C. K. Gimnazjum Arcyksiężniczki Elżbiety w Samborze (w jego klasie był m.in. Eugeniusz Kucharski) W latach 1907–1913 redaktor pisma „Bukowyna”. W czasie I wojny światowej w armii austriackiej. Adiutant arcyksięcia Wilhelma (zwanego "Wasyl Wyszywany").
W czasie wojny polsko-ukraińskiej w 1919 szef sztabu 4 Brygady Piechoty w Ukraińskiej Armii Galicyjskiej. W 1920 przedstawiciel armii Ukraińskiej Republiki Ludowej przy Sztabie Naczelnego Wodza.
Dyrektor Związku Spółdzielni w Stryju, wiceprezes Towarzystwa Rolniczego we Lwowie. W latach 1928–1939 prezes centrali ukraińskich spółdzielni rolniczych "Centrosojuz", dyrektor naczelny Związku Rewizyjnego Ukraińskiej Spółdzielczości.
Członek zarządu Ukraińskiego Zjednoczenia Narodowo-Demokratycznego (UNDO), w latach 1928–1935 poseł na Sejm RP, w latach 1935–1939 senator Rzeczypospolitej.
Po sowieckiej agresji na Polskę 17 września 1939, 2 października 1939 został aresztowany przez NKWD, zmarł w sowieckim obozie koncentracyjnym w Kotłasie.

</doc>
<doc id="788283" url="https://pl.wikipedia.org/wiki?curid=788283" title="Giovanni Moioli">
Giovanni Moioli

Giovanni Moioli (ur. 4 maja 1931 r. w Vimercate, zm. 6 października 1984 r. w Mediolanie) – teolog włoski, przedstawiciel "szkoły mediolańskiej". Nauki pobierał początkowo w seminariach mediolańskich. 27 czerwca 1954 r. otrzymał święcenia kapłańskie z rąk kard. Alfreda Ildenfonsa Schustera, a następnie został skierowany na studia specjalistyczne do Rzymu, gdzie kontynuował naukę w Papieskim Seminarium Lombardzkim i Papieskim Uniwersytecie Gregoriańskim. Po uzyskaniu doktoratu z teologii był ojcem duchownym w niższych seminariach duchownych Mediolanu. W 1961 r. zaczął wykładać teologię duchowości, a od 1962 r. teologię dogmatyczną w Seminarium Arcybiskupim w Venegono oraz na Wydziale Teologicznym Italii Północnej. W 1974 r. został mianowany profesorem zwyczajnym tego wydziału. Od 27 kwietnia 1984 r. był rektorem Sekcji Równoległej Wydziału Teologicznego ustanowionej w Seminarium w Mediolanie.
Publikował na łamach czasopism teologicznych: "La Scuola Cattolica", P"resenza Pastorale", "Teologia del Presente", "Teologia". Jest też autorem kilku pozycji książkowych: "Cristologia. Proposta sistematica", "Cristologia. Momento storico – lettura delle fonti", "L'«Escatologico» cristiano", "Il quarto sacramento", "Il mistero dell'Eucaristia".
Myśl teologiczna.
W twórczości teologicznej Moiolego można wyróżnić dwa okresy: przedsoborowy i posoborowy. W pierwszym
zajmuje się on głównie teologią duchowości, w drugim również (i przede wszystkim) teologią dogmatyczną. Teolog ten jest specjalistą w zakresie chrystologii. Jego zamierzeniem było zbudowanie oryginalnego modelu chrystologicznego, zwanego "chrystologią Jezusa", albo "chrystologią wyjątkowości Jezusa". Próbuje on odejść od utartych przez teologię klasyczną szlaków i skupić się bardziej na Jezusie historycznym, dlatego bardzo często nazywa Go "Jezusem z Nazaretu", aby podkreślić Jego konkretną historyczność. Ten historyczny Jezus jednak jest miarą wszystkiego, a więc czasu, historii i świata, będąc Zbawicielem.
Wiele miejsca poświęca Moioli zagadnieniu Chrystocentryzmu, wyróżniając chrystocentryzm podmiotowy i przedmiotowy.

</doc>
<doc id="788288" url="https://pl.wikipedia.org/wiki?curid=788288" title="Bitches Brew">
Bitches Brew

Bitches Brew – album Milesa Davisa, nagrany między 19 a 21 sierpnia 1969 roku w Nowym Jorku. Wykorzystano na nim elektryczne instrumenty, m.in. gitarę i pianino.
Na liście najlepszych albumów jazzowych 1969 roku Piera Scaruffiego, autora "A History of Jazz Music," album ten zajął 3. miejsce. Z kolei na jego liście najlepszych albumów jazzowych dekady lat 60. – miejsce 10. (na 70 pozycji).
W 2003 album został sklasyfikowany na 94. miejscu listy 500 albumów wszech czasów magazynu Rolling Stone.

</doc>
<doc id="788289" url="https://pl.wikipedia.org/wiki?curid=788289" title="Synagoga w Sosnowcu (ul. Waryńskiego)">
Synagoga w Sosnowcu (ul. Waryńskiego)

Synagoga w Sosnowcu – prywatna synagoga znajdująca się w Sosnowcu przy ulicy Ludwika Waryńskiego (obecnie ul. Gabriela Narutowicza), za czasów niemieckich noszącej nazwę "Redenstrasse".
Synagoga została założona w 1907 roku z inicjatywy Rubina Landaua. Podczas II wojny światowej hitlerowcy zdewastowali jej wnętrze. Obecnie jest wykorzystywana niezgodnie ze swoim pierwotnym przeznaczeniem.

</doc>
<doc id="788291" url="https://pl.wikipedia.org/wiki?curid=788291" title="Synagoga w Sosnowcu (ul. Wiejska)">
Synagoga w Sosnowcu (ul. Wiejska)

Synagoga w Sosnowcu – synagoga znajdująca się w Sosnowcu przy ulicy Wiejskiej (obecnie ul. Matki Teresy Kierocińskiej), w dzielnicy Stary Sosnowiec.
Synagoga została zbudowana w 1916 roku. Podczas II wojny światowej hitlerowcy zdewastowali i spalili jej wnętrze. Obecnie w tym miejscu jest pusty plac.

</doc>
<doc id="788293" url="https://pl.wikipedia.org/wiki?curid=788293" title="Synagoga w Sosnowcu (ul. Floriańska)">
Synagoga w Sosnowcu (ul. Floriańska)

Synagoga w Sosnowcu – synagoga znajdująca się w Sosnowcu przy ulicy Floriańskiej w dzielnicy Pogoń.
Synagoga została zbudowana w 1922 roku. Podczas II wojny światowej hitlerowcy podpalili, a następnie wyburzyli synagogę. Obecnie brak jest jakichkolwiek pozostałości synagogi.

</doc>
<doc id="788296" url="https://pl.wikipedia.org/wiki?curid=788296" title="Frankenjura">
Frankenjura



</doc>
<doc id="788298" url="https://pl.wikipedia.org/wiki?curid=788298" title="Umm al-Kajwajn (emirat)">
Umm al-Kajwajn (emirat)

Umm al-Kajwajn lub Umm al-Kuwajn (arab. أم القيوين) – jeden z emiratów w Zjednoczonych Emiratach Arabskich. Stolicą jest miasto Umm al-Kajwajn.
Emirat położony jest nad Zatoką Perską i składa się ze stolicy – miasta Umm al-Kajwajn i .

</doc>
<doc id="788299" url="https://pl.wikipedia.org/wiki?curid=788299" title="Bertha von Suttner">
Bertha von Suttner

Bertha Sophie Felicitas Freifrau von Suttner z domu hrabianka Kinsky von Wchinitz und Tettau (ur. 9 czerwca 1843 w Pradze, zm. 21 czerwca 1914 w Wiedniu) – austriacka pisarka i dziennikarka. W 1905 roku jako pierwsza kobieta została wyróżniona Pokojową Nagrodą Nobla.
Życiorys.
Bertha była córką zubożałego generała lejtnanta (niem. "Feldmarschalleutnant") i guwernantki. W 1873 roku, gdy zaręczyła się z baronem Arthurem Gundaccarem von Suttner, jej rodzina sprzeciwiła się temu. Trzy lata później odpowiedziała na ogłoszenie Alfreda Nobla, który szukał sekretarki i gospodyni do swojej paryskiej rezydencji. Pracowała tylko tydzień, po czym wróciła do Wiednia i potajemnie poślubiła Arthura Suttnera.
Stała się jedną z wiodących postaci ruchu pacyfistycznego, gdy w 1889 roku opublikowano jej powieść "Die Waffen nieder" ("Precz z orężem", pierwsze wyd. polskie 1898) i gdy dwa lata później przyłączyła się do organizacji austriackich pacyfistów. Tam zyskała międzynarodową sławę jako redaktorka międzynarodowego dziennika pacyfistycznego „Die Waffen nieder”, który nazwano jak jej książkę. Pracowała nad nim w latach 1892–1899.
W 1891 roku założyła Austriackie Towarzystwo Pokoju. Pełniła funkcję wiceprzewodniczącej Międzynarodowego Kongresu Pokoju w Hadze.
Na jej życie wpłynęły prace Henry'ego Thomasa Buckle, Herberta Spencera i Karola Darwina.
Korespondowała z zaprzyjaźnionym z Alfredem Noblem przez 20 lat do jego śmierci w 1896 r. Według Norweskiego Komitetu Noblowskiego przyjaźń wynalazcy dynamitu z austriacką pisarką przyczyniła się do decyzji o ustanowieniu Pokojowej Nagrody Nobla pośród pozostałych dziedzin.
Portret Berthy von Suttner został umieszczony na austriackim banknocie o nominale 1000 szylingów z 1966 roku oraz monecie 2 euro, gdy kraj ten przystąpił do strefy euro.

</doc>
<doc id="788303" url="https://pl.wikipedia.org/wiki?curid=788303" title="Blum">
Blum



</doc>
<doc id="788305" url="https://pl.wikipedia.org/wiki?curid=788305" title="Z6 Theodor Riedel">
Z6 Theodor Riedel

Z6 Theodor Riedel – niemiecki niszczyciel typu 1934A ("Leberecht Maass") z okresu przedwojennego i II wojny światowej. Po wojnie, do 1957 służył we flocie francuskiej jako Kléber. 
Budowa.
Zamówiony 9 stycznia 1935, położenie stępki – 18 lipca 1935, wodowanie – 22 kwietnia 1936, wejście do służby – 2 lipca 1937. Zbudowany w stoczni Deschimag AG w Bremie (numer stoczniowy W900). W systemie oznaczeń niemieckich niszczycieli miał przydzielony numer Z6 (rzadko używany oficjalnie), przed wojną nosił numer burtowy 22 (w czasie wojny - żadnego). Koszt budowy wyniósł 12,7 miliona Reichsmark. 
Nazwę nadano mu na cześć niemieckiego komandora podporucznika Theodora Riedela, dowódcy 6. Półflotylli Torpedowców, poległego na niszczycielu S54 podczas bitwy jutlandzkiej. 
Służba.
Przed wojną, m.in. uczestniczył w rejsie do Norwegii (lipiec 1938), a 19 sierpnia 1938 w rewii floty przed Hitlerem i węgierskim regentem Horthym. W październiku 1938 uczestniczył w rejsie na Morze Śródziemne "pancernika kieszonkowego" "Admiral Graf Spee". 
Po wybuchu II wojny światowej działał na Morzu Północnym i w Cieśninach Duńskich, m.in. stawiając miny na Morzu Północnym we wrześniu 1939. W dniach 7-9 października 1939 uczestniczył w bezskutecznej operacji przechwytywania brytyjskich statków między Szwecją a Wielką Brytanią. Podczas nieudanej operacji "Wikinger" przeciw brytyjskiemu rybołówstwu 22 lutego 1940, atakując domniemany okręt podwodny, doznał uszkodzeń steru od wybuchów własnych bomb głębinowych (w operacji tej utracono "Leberecht Maass" i "Max Schultz"). 
W kwietniu 1940 "Riedel" wziął udział w kampanii norweskiej - w grupie, która zajęła Trondheim (z "Paul Jacobi", "Friedrich Eckoldt" i "Bruno Heinemann"). Został przy tym lekko uszkodzony 10 kwietnia na skałach, a 11 kwietnia zdobył dwa norweskie małe patrolowce "Fosen" i "Stenkjaer" próbujące ucieczki. Wspierał tam następnie wojska lądowe. 
Od czerwca do lipca 1940 przebywał w remoncie. Od września do listopada 1940 operował z Brestu w zachodniej Francji. Około tego okresu został wyposażony w radar. W nocy z 28 na 29 września 1940 osłaniał wraz z "Friedrich Eckoldt" operację stawiania min przez niszczyciele ("Paul Jacobi", "Hans Lody", "Friedrich Ihn", "Karl Galster", "Erich Steinbrinck"), w Zatoce Falmouth u wybrzeży Anglii. Od listopada 1940 do kwietnia 1941 był w remoncie. W tym okresie wzmocniono lekkie uzbrojenie plot do 9 działek 20 mm. Operował następnie głównie w rejonie Skagerraku. Podczas przebazowania do Norwegii, 12 sierpnia 1941 został uszkodzony na skałach podwodnych w rejonie Bergen (remont od września 1941 do maja 1942). Ponownie uszkodził śruby na skałach w Vestfjordzie 3 lipca 1942 (wraz z "Hans Lody" i "Karl Galster"), remontowany do sierpnia 1942.
Od grudnia 1942 do listopada 1943 działał z baz w północnej Norwegii, głównie przeciw konwojom alianckim do ZSRR w Arktyce. 31 grudnia 1942 uczestniczył w operacji "Regenbogen" przeciw konwojowi JW 51B ("bitwie noworocznej"), lecz będąc w grupie krążownika "Lützow", nie zdołał wziąć udziału w walce. Flota niemiecka w Norwegii wykazywała następnie niską aktywność. W dniach 4-6 lutego 1943 wraz z Z31 i stawiaczem min "Brummer" wziął udział w ostatniej akcji stawiania min u wybrzeża ZSRR. 2 kwietnia 1943 "Riedel" uległ uszkodzeniu na skutek pożaru w kotłowni na Morzu Norweskim. 8 września 1943 wziął udział w operacji "Zitronella" - rajdzie niemieckich pancerników na Spitsbergen. Po powrocie z Norwegii, w grudniu 1943 osłaniał operację stawiania min u wybrzeży Danii. Następnie, od grudnia 1943 do maja 1944 przebywał w remoncie. W tym okresie liczbę działek przeciwlotniczych 20 mm zwiększono do 14. 
Od czerwca 1944 do kwietnia 1945 działał w Cieśninach Duńskich. 18 listopada 1944 został uszkodzony na skutek uderzenia w molo w porcie Friedrichshafen, remont zajął półtora miesiąca. Pod koniec wojny działał na zachodnim Bałtyku. Podczas ostatnich dni wojny, wraz z "Paul Jacobi", "Hans Lody", "Friedrich Ihn", "Karl Galster" i Z25, Z38, Z39, odbył kilka rejsów, ewakuując uchodźców niemieckich z Helu do Kopenhagi. Kapitulacja Niemiec zastała go w Kilonii.
W służbie francuskiej.
Po wojnie przyznany w 1945 Wielkiej Brytanii, po czym 4 lutego 1946 przekazany przez nią Francji i wcielony do służby francuskiej pod nazwą "Kléber" (numer T-03). W latach 1948-1951 przeszedł remont i modernizację w Cherbourgu, zastosowano na nim amerykańskie radary i 6 działek przeciwlotniczych 40 mm Bofors w miejsce dotychczasowego uzbrojenia plot, zdemontowano też działo nr 3 artylerii głównej. Od grudnia 1951 wchodził w skład 3. dywizjonu niszczycieli bazującego na Morzu Śródziemnym. 20 grudnia 1953 wycofany do rezerwy A, w sierpniu 1956 do rezerwy B. Od 10 kwietnia 1957 rozbrojony, służył jako hulk Q-85, po czym w tym samym roku skreślony z listy floty i sprzedany na złom.
Historia konstrukcji i opis okrętu - w opisie niszczycieli Typu 1934.
Dane techniczne.
Uzbrojenie: 
Wyposażenie

</doc>
<doc id="788307" url="https://pl.wikipedia.org/wiki?curid=788307" title="Robert Blum">
Robert Blum

Robert Blum (ur. 10 listopada 1807 w Kolonii, zm. 9 listopada 1848 w Wiedniu) – niemiecki działacz i pisarz polityczny, radykalny demokrata, poeta. W 1840 założył w Lipsku Towarzystwo Schillerowskie (Schillerverein).
Życiorys.
Jego rodzicami byli Engelbert Blum (1780–1815), bednarz z zawodu, i Maria Katharina Brabender. Był dwukrotnie żonaty, najpierw z Adelheid Mey (1819–1838), a potem z Eugenie (Jenny). Miał trzech synów i córkę. W 1848 był członkiem Zgromadzenia Narodowego. Sprzeciwiał się antysemityzmowi, pruskiemu zaborowi części Polski, żądał równouprawnienia kobiet. Uważał, że zjednoczone Niemcy powinny być republiką federacyjną, gdzie dominującą rolę miała odgrywać burżuazja. Wystąpienia Roberta Bluma i Arnolda Rugego w parlamencie we Frankfurcie były przejawem sympatii dla polskich dążeń niepodległościowych. Wspierał niemieckich katolików. Mimo immunitetu dyplomatycznego (był delegatem parlamentu frankfurckiego w Wiedniu) został aresztowany i stracony. Egzekucję przeprowadzono przez rozstrzelanie. Został pochowany na Währinger Friedhof w Wiedniu.
Dzieła.
Napisał między innymi dramaty inspirowane najnowszą historią Polski: "Grochow, eine Freiheitshymne" ("Grochów, hymn wolności") i "Tadeusz Kościuszko".

</doc>
<doc id="788311" url="https://pl.wikipedia.org/wiki?curid=788311" title="Steve Logan">
Steve Logan

Steve Logan (ur. 1958 w Cleveland, zm. 15 stycznia 2007 w Krakowie) – amerykański basista jazzowy.
Do nauki gry na gitarze zachęcił go brat, karierę zrobił występując w Nowym Jorku, u boku takich gwiazd jak Aretha Franklin, David Sanborn i John Scofield. W latach 90. XX wieku dużo koncertował w Europie, przez blisko dwa lata mieszkał we Włoszech, a ostatnie trzy lata życia spędził w Polsce, dalej wiele koncertując, między innymi u boku Hirama Bullocka.
Mieszkał na stałe w Krakowie, koncertował przede wszystkim z polskimi muzykami i zespołami, w tym z zespołami Jarosława Śmietany i Saskii Laroo, Joachimem Menclem, oraz kapelą Funk dE Nite. Współpracował przy tworzeniu płyty "A Story Of Polish Jazz" Jarosława Śmietany oraz "Zariba" Krzysztofa Zawadzkiego.
Artysta zmarł w swoim mieszkaniu na krakowskim Podgórzu, zgon stwierdził lekarz, wezwany przez sąsiadów zaniepokojonych zniknięciem muzyka. Steve Logan został wedle swojej ostatniej woli skremowany i pochowany w ojczyźnie.
Nazwiskiem Steve'a Logana są sygnowane gitary basowe, firmy Mayones - model SLOGAN.

</doc>
<doc id="788319" url="https://pl.wikipedia.org/wiki?curid=788319" title="Wanna">
Wanna

Wanna – urządzenie sanitarne służące do kąpieli. Współcześnie wanny wykonuje się z włókna szklanego lub akrylu, jednak wciąż produkuje się także wanny porcelanowe, metalowe i żeliwne.

</doc>
<doc id="788321" url="https://pl.wikipedia.org/wiki?curid=788321" title="Licytacja elektroniczna">
Licytacja elektroniczna

Licytacja elektroniczna – tryb udzielenia zamówienia publicznego. 
Przed 1 stycznia 2021 r. tryb ten możliwy był do zastosowania, jeżeli wartość zamówienia była mniejsza niż kwoty określone w przepisach wydanych na podstawie art. 11 ust. 8 ustawy Prawo zamówień publicznych z 2004 r.
Jedynym możliwym do zastosowania kryterium oceny ofert jest najniższa cena. Tryb składa się z dwóch etapów – kwalifikacji wykonawców, składających wnioski o dopuszczenie do udziału w licytacji w odpowiedzi na publiczne ogłoszenie (w formie tradycyjnej), oraz samej elektronicznej licytacji, w której za pomocą formularza umieszczonego na stronie internetowej, umożliwiającego wprowadzenie niezbędnych danych w trybie bezpośredniego połączenia z tą stroną, wykonawcy składają kolejne korzystniejsze oferty (postąpienia), podlegające automatycznej klasyfikacji.

</doc>
<doc id="788329" url="https://pl.wikipedia.org/wiki?curid=788329" title="Premierzy Syrii">
Premierzy Syrii



</doc>
<doc id="788332" url="https://pl.wikipedia.org/wiki?curid=788332" title="Gród stożkowaty">
Gród stożkowaty



</doc>
<doc id="788333" url="https://pl.wikipedia.org/wiki?curid=788333" title="Fudżajra (emirat)">
Fudżajra (emirat)

Fudżajra – jeden z emiratów w Zjednoczonych Emiratach Arabskich. Stolicą jest miasto Fudżajra. Jako jedyny z emiratów nie jest położony nad Zatoką Perską. Również jako jedyny emirat ma trzy różne granice z Omanem. Od zachodu otoczony jest pasmem gór Hadżar, ciągnących się od półwyspu Musandam do granicy z Omanem. Wschodnią część oblewają wody Oceanu Indyjskiego (Zatoka Omańska). 
Emirat Fudżajra jest atrakcyjnym miejscem turystycznym. W szczególności dla osób uprawiających nurkowanie lub snurkowanie.
Flaga emiratu.
Przyjęta w 1902 flaga emiratu była cała czerwona. W 1952 dodano białą nazwę emiratu, umieszczoną pośrodku flagi. W 1975 emir Hamad I ibn Muhammad asz-Szarki zrezygnował z używania flagi emiratu i zastąpił ją flagą państwową Zjednoczonych Emiratów Arabskich.

</doc>
<doc id="788339" url="https://pl.wikipedia.org/wiki?curid=788339" title="Buffy">
Buffy



</doc>
<doc id="788340" url="https://pl.wikipedia.org/wiki?curid=788340" title="4 Armia Pancerna (III Rzesza)">
4 Armia Pancerna (III Rzesza)

4 Armia Pancerna (niem. "4. Panzerarmee") – niemiecka armia pancerna z okresu II wojny światowej.
Formowanie i walki.
Utworzona 17 lutego 1941 roku jako 4 Grupa Pancerna z dowództwa XVI Korpusu Armijnego. 
W momencie rozpoczęcia Operacji Barbarossa składała się z 1 Dywizji Pancernej, 6 Dywizji Pancernej, 36 Dywizji Zmotoryzowanej, 269 Dywizji Piechoty, 8 Dywizji Pancernej, 3 Dywizji Zmotoryzowanej, 290 Dywizji Piechoty oraz w rezerwie Dywizji SS "Totenkopf". 
W styczniu 1942 roku nadano jej nazwę 4 Armii Pancernej. W grudniu 1942 brała udział w nieudanej próbie uwolnienia 6 Armii okrążonej pod Stalingradem. Od grudnia 1942 do stycznia 1943 roku zwana też Grupą Armijną Hotha. Toczyła ciężkie walki obronne nad Dońcem i Mjusem w styczniu i lutym 1943 osłaniając odwrót Niemców z Kaukazu i powstrzymując ofensywę Armii Czerwonej po bitwie stalingradzkiej. Wraz z II Korpusem Pancernym SS wyprowadziła kontruderzenie i odbiła Charków w marcu 1943. Walczyła pod Kurskiem w lipcu 1943, a następnie brała udział w walkach odwrotowych pod Charkowem, na linii Dniepru i Kijowem. W dalszej fazie wojny walczyła pod Chełmem, Lublinem i nad Wisłą, gdzie trzymała front do stycznia 1945. Wycofała się z Polski nad Odrę, gdzie wzięła jeszcze udział w walkach pod Zgorzelcem. Wojnę zakończyła nad Łabą.
Podporządkowana kolejno Grupie Armii B, C, Północ, Środek, Południe, B, Don, Południe, Północna Ukraina, A. Środek.

</doc>
<doc id="788341" url="https://pl.wikipedia.org/wiki?curid=788341" title="Łubienka (województwo mazowieckie)">
Łubienka (województwo mazowieckie)

Łubienka ("Łubianka") – część wsi Gawłów w Polsce położona w województwie mazowieckim, w powiecie sochaczewskim, w gminie Sochaczew.
W latach 1975–1998 miejscowość położona była w województwie skierniewickim.

</doc>
<doc id="788344" url="https://pl.wikipedia.org/wiki?curid=788344" title="Kuchmistrz">
Kuchmistrz

Kuchmistrz ("magister cuinae", "magister coquinae", "praefectus culinae") – był to najważniejszy urzędnik stołu królewskiego. Wbrew nazwie nie sporządzał on potraw, lecz był zarządcą kuchni królewskiej. Kierował kuchennym personelem, oraz dbał o sprzęt używany w kuchni. Podczas królewskich podróży rozdzielał żywność pomiędzy członków dworu, a w czasie trwania uczt asystował królowi przy stole, zapowiadając podawane potrawy. Z racji częstego przebywania w obecności króla urząd ten ceniono bardzo wysoko.

</doc>
<doc id="788354" url="https://pl.wikipedia.org/wiki?curid=788354" title="Włosty (województwo mazowieckie)">
Włosty (województwo mazowieckie)

Włosty – część wsi Kozdroje położona w Polsce, w województwie mazowieckim, w powiecie ciechanowskim, w gminie Regimin.
W latach 1975–1998 miejscowość administracyjnie należała do województwa ciechanowskiego.

</doc>
<doc id="788358" url="https://pl.wikipedia.org/wiki?curid=788358" title="Irena Telesz-Burczyk">
Irena Telesz-Burczyk

Irena Telesz-Burczyk (ur. 10 sierpnia 1940 w Podrośli koło Wołkowyska) – polska aktorka teatralna.
Życiorys.
Kariera aktorska.
W 1958 została absolwentką Państwowego Liceum Pedagogicznego w Gdańsku. W 1966 złożyła egzamin aktorski. Pracowała w teatrach: rapsodycznym w Gdańsku, dramatycznym w Grudziądzu, od 1975 zawodowo związana z Teatrem im. Stefana Jaracza w Olsztynie. Zagrała liczne role w adaptacjach dramatów Williama Sheakspeare’a, m.in. Lady Makbet oraz Hekate w "Makbecie", Księżną Yorku w "Ryszardzie III" i Królową Gertrudę w "Hamlecie". Wystąpiła również jako Olga w "Trzech siostrach" według Antona Czechowa.
Działalność publiczna.
W latach 1959–1981 była członkinią PZPR. W latach 70. przez rok zasiadała w radzie miejskiej w Grudziądzu. W 1980 współtworzyła olsztyńskie struktury „Solidarności”, była m.in. delegatem na I Krajowy Zjazd Delegatów związku. Po wprowadzeniu stanu wojennego kontynuowała działalność opozycyjną, zajmując się kolportażem wydawnictw drugiego obiegu i organizacją pomocy internowanym. W 1984 z przyczyn politycznych została zwolniona z pracy w teatrze, przez kolejne pięć lat pracowała m.in. w gospodarstwie rolnym.
Pod koniec lat 80. przewodniczyła komisji kultury przy Komitecie Obywatelskim. Później była członkinią Kongresu Liberalno-Demokratycznego. W wyborach w 2010 z listy Platformy Obywatelskiej uzyskała mandat radnej sejmiku warmińsko-mazurskiego. W 2014 nie uzyskała reelekcji, powróciła jednak do sejmiku w 2015. W 2018 bez powodzenia kandydowała na radną Olsztyna.
Odznaczenia i wyróżnienia.
Uhonorowana nagrodą na festiwalu w Toruniu za najlepszą rolę kobiecą (1981). Trzykrotnie otrzymała nagrodę publiczności w plebiscytach prasowych, wyróżniana nagrodami przyznawanymi przez władze lokalne i organizacje społeczne. Odznaczona Złotym Krzyżem Zasługi.
Życie prywatne.
Była żoną aktora Stefana Burczyka, ma dwóch synów: Piotra (ur. 1966) i Pawła (ur. 1969).

</doc>
<doc id="788359" url="https://pl.wikipedia.org/wiki?curid=788359" title="Prien am Chiemsee">
Prien am Chiemsee

Prien am Chiemsee, Prien a.Chiemsee – gmina targowa w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 18 km na wschód od Rosenheimu, nad jeziorem Chiemsee, przy autostradzie A8 i linii kolejowej Monachium – Salzburg.
Z Prien am Chiemsee pochodzi Isabella Laböck, niemiecka snowboardzistka, mistrzyni świata.
Polityka.
Wójtem gminy jest bezpartyjny Jürgen Seifert, rada gminy składa się z 24 osób.

</doc>
<doc id="788366" url="https://pl.wikipedia.org/wiki?curid=788366" title="Antonio Maria Abbatini">
Antonio Maria Abbatini

Antonio Maria Abbatini (ur. 26 stycznia 1595 w Città di Castello, zm. po 15 marca 1679 tamże) – włoski kompozytor okresu baroku.
Był uczniem Giovanniego Marii Nanino. Uczył go też Giovanni Bernardino Nanino. W latach 1626-1677 był "Maestro di cappella" w Rzymie.
Twórczość.
Część jego utworów przynależy do stylu polifonicznego i polichóralnego, a cześć do monodii koncertującej. Opery i msze Abbatiniego charakteryzuje monumentalizm. W operze "Dal Male il Bene" jako pierwszy wprowadził sceny zbiorowe jako finały aktów. Jego kantata "Il pianto di Rodomonte" uchodzi z pierwowzór opery buffa.

</doc>
<doc id="788367" url="https://pl.wikipedia.org/wiki?curid=788367" title="Plakat naukowy">
Plakat naukowy

Plakat naukowy (żargonowo "poster") – forma prezentacji naukowej, dla odróżnienia od plakatu reklamowego, zachowuje w kręgach naukowych żargonową nazwę wywodzącą się z języka angielskiego – "poster". Forma prezentacji graficznej powstała w II połowie XX w. Spopularyzowała się na dużych konferencjach naukowych. Obecnie jedna z popularniejszych form prezentowania wyników badań w trakcie konferencji naukowych.
Zadaniem posterów nie jest szczegółowa prezentacja danego zagadnienia i związanych z nim badań, a raczej krótkie obwieszczenie uzyskanych rezultatów oraz ułatwienie dyskusji z najbardziej zainteresowanymi specjalistami. Podobnie jak w przypadku innych wystąpień – wygłaszanych na konferencjach – nie podlegają one recenzji naukowej, jak ma to miejsce z publikacjami drukowanymi w czasopismach. 
Postery są prezentowane podczas sesji posterowych, dla których zwykle przewidziany jest osobny czas w planie konferencji, podczas których prowadzone są dyskusje z autorem lub autorami plakatów. Tak jak w przypadku referatów i komunikatów, nieodłącznym elementem plakatu naukowego jest umieszczenie streszczenia w wydrukowanych materiałach konferencyjnych w formie abstraktu lub czasem dłuższego streszczenia, które może nawet przybrać formę małej publikacji. Po konferencji plakat może zostać umieszczony na uczelni lub placówce naukowej zatrudniającej autora w celu udostępnienia szerszej grupie odbiorców. 
Rosnące znaczenie plakatu naukowego wiąże się z coraz większą specjalizacją w nauce. Na konferencji z udziałem dużej liczby uczestników, wysłuchanie wszystkich referatów i komunikatów zajęłoby kilka dni, a przy tym znaczna ich część byłaby interesująca jedynie dla wąskiego grona specjalistów zajmujących się pokrewną tematyką. Prezentacja wyników pracy w postaci posteru ułatwia dotarcie do zainteresowanych naukowców bez angażowania pozostałych uczestników konferencji. 
Poster naukowy jest zwykle wykonany w formacie zbliżonym do A1. Składa się z abstraktu i krótkiego opisu uzyskanych danych lub wyników, zwykle ilustrowanego lub wyposażonego w schematy. Metodyka badań jest przedstawiona zazwyczaj w sposób skrótowy, podobnie jak odniesienia literaturowe. Wnioski są także prezentowane schematycznie, na przykład wypunktowane.
Ponieważ w przypadku posterów nie obowiązują tak ścisłe zalecenia edytorskie, jak w przypadku publikacji pisanych, często są one bogato ilustrowane, posiadają nawiązujące tematycznie tło, a układ treści jest bardzo zmienny. Kompozycja posteru jest zupełnie inna niż kompozycja tekstu pisanego czy wygłaszanego. Celem jest zwrócenie uwagi i zachęcenie do dyskusji z autorem. Poza tekstem ważną funkcję komunikacyjną pełni obraz i estetyka wykonanego plakatu.
Początkowo plakaty naukowe wykonywane były ręcznie (pismo techniczne na brystolu). W późniejszym okresie, gdy pojawiły się komputery, były przygotowywane poprzez składanie fragmentów tekstu i ilustracji, przygotowanych i wydrukowanych na drukarce komputerowej. Obecnie najczęściej przygotowywane są w całości na komputerze z wykorzystaniem programów biurowych lub graficznych, a następnie drukowane w zakładach poligraficznych z wykorzystaniem wydruku wielkoformatowego.

</doc>
<doc id="788370" url="https://pl.wikipedia.org/wiki?curid=788370" title="Shocking Blue">
Shocking Blue

Shocking Blue – holenderski zespół rockowy z Hagi istniejący w latach 1967–1974.
Największym przebojem grupy była piosenka „Venus”, która w 1970 roku stała się światowym hitem, zajmując m.in. 1. miejsce na amerykańskiej liście przebojów Billboard 100. „Venus” była wielokrotnie nagrywana przez innych artystów, jednak największy sukces odniosła wersja brytyjskiego girlsbandu Bananarama z 1986 roku.
Cover piosenki „Love Buzz” z repertuaru Shocking Blue znalazł się na debiutanckim singlu amerykańskiego zespołu grunge'owego Nirvana oraz na wydanym w 1989 roku albumie "Bleach". Fragment „Love Buzz” został także zasamplowany przez The Prodigy w utworze „Phoenix” z płyty Always Outnumbered, Never Outgunned. Natomiast piosenka „Send Me a Postacard” znalazła się na składance "Softcore Jukebox" z utworami wybranymi przez zespół Ladytron.
Dyskografia.
Albumy

</doc>
<doc id="788371" url="https://pl.wikipedia.org/wiki?curid=788371" title="Breitbrunn am Chiemsee">
Breitbrunn am Chiemsee

Breitbrunn am Chiemsee, Breitbrunn a.Chiemsee – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim, siedziba wspólnoty administracyjnej Breitbrunn. Leży około 20 km na północny wschód od Rosenheimu, nad jeziorem Chiemsee.
Polityka.
Wójtem gminy jest Johann Thalhauser, rada gminy składa się z 12 osób.
Oświata.
W gminie znajduje się przedszkole oraz szkoła podstawowa (7 nauczycieli, 113 uczniów).

</doc>
<doc id="788373" url="https://pl.wikipedia.org/wiki?curid=788373" title="Mościce (województwo mazowieckie)">
Mościce (województwo mazowieckie)

Mościce – część wsi Klice położona w Polsce, w województwie mazowieckim, w powiecie ciechanowskim, w gminie Regimin.
Administracyjnie Mościce są sołectwem.
W latach 1975–1998 miejscowość administracyjnie należała do województwa ciechanowskiego.

</doc>
<doc id="788374" url="https://pl.wikipedia.org/wiki?curid=788374" title="Stefan Burczyk">
Stefan Burczyk

Stefan Burczyk (ur. 28 grudnia 1924 w Algierze, zm. 5 lipca 2014 w Olsztynie) – polski aktor teatralny i filmowy związany z Olsztynem.
Życiorys.
Ukończył studia na PWST (w Łodzi) w 1947, w tym samym roku miał swój debiut teatralny. W 1958 Ukończył studia na Wydziale Reżyserskim PWST w Warszawie, dyplom uzyskał w 1963 r. Wieloletni aktor Teatru im. S. Jaracza w Olsztynie (od 1975 roku).
W 2013 otrzymał Srebrny Medal „Zasłużony Kulturze Gloria Artis”.
Ojciec aktora Pawła Burczyka i Piotra Burczyka, był mężem aktorki Ireny Telesz-Burczyk.
Pochowany na Cmentarzu Komunalnym w Olsztynie przy ulicy Poprzecznej (kw. 10A/R2/6).

</doc>
<doc id="788375" url="https://pl.wikipedia.org/wiki?curid=788375" title="Dobrzyńska">
Dobrzyńska



</doc>
<doc id="788376" url="https://pl.wikipedia.org/wiki?curid=788376" title="Mieczysław Pimpicki">
Mieczysław Pimpicki

Mieczysław Pimpicki (ur. 10 września 1913 w Wilnie, zm. 11 marca 2008 w Olsztynie) – lekarz polski, chirurg, pionier medycyny sportowej, oficer Armii Krajowej, honorowy obywatel Olsztyna.
Życiorys.
Był synem Stefana (właściciela piekarni) i Michaliny z Rymszów. Ukończył Gimnazjum im. Mickiewicza w Wilnie, w 1933 rozpoczął studia na Wydziale Lekarskim Uniwersytetu Stefana Batorego. Jako student był aktywnym sportowcem, zdobył wicemistrzostwo Polski w pływaniu długodystansowym (1935), a także akademickie wicemistrzostwo Polski w alpejskim biegu zjazdowym. W Oszmianie był instruktorem narciarskim. Dyplom lekarza uzyskał 20 czerwca 1939 i jeszcze przed wybuchem II wojny światowej rozpoczął staż w Szpitalu Wojskowym na Antokolu w Wilnie.
Kontynuował pracę w warunkach wojennych, pozostał w Wilnie także po 17 września 1939. Do końca stażu był asystentem prof. Kornela Michejdy, następnie został skierowany do pracy na oddziale chirurgicznym szpitala w Oszmianie. Zdobył w tym okresie tytuł mistrza Białoruskiej Socjalistycznej Republiki Radzieckiej w narciarstwie alpejskim. Po zajęciu Oszmiany przez Niemców w 1941 przez krótki czas kierował szpitalem, potem przeniósł się do Holszan. Nawiązał tam kontakt z Armią Krajową (przyjął pseudonim Biały), zaopatrywał oddziały partyzanckie w leki i środki opatrunkowe, opiekował się rannymi. Po rozkazie dowództwa włączenia osób z konspiracji do partyzantki zgłosił się do dowódcy zgrupowania „Oszmiana” majora Czesława Dębickiego (pseud. Jarema) i w randze porucznika został szefem sanitarnym zgrupowania oszmiańsko-nowogródzkiego. Przez pewien czas przebywał w Puszczy Rudnickiej. W czasie udzielania pomocy rannemu trafił do niewoli radzieckiej; wcielony przymusowo do Armii Czerwonej, odmówił złożenia przysięgi na wierność ZSRR i razem z przeszło 6 tysiącami żołnierzy Armii Krajowej trafił do obozu w Kałudze. Pracował tam przy wyrębie lasu. W pamięci jednego z towarzyszy niewoli, chirurga i karykaturzysty-amatora Tadeusza Ginko, zapisał się jako „wspaniała postać i nieoceniony w każdych warunkach kolega”, który „tryskał siłą i zarażał optymizmem. Nie tracił nadziei i podtrzymywał innych na duchu, jego bronią były: kpina, żart i rubaszny śmiech – bezcenne w tamtych trudnych dniach. Zawsze można było na niego liczyć.”
Po uwolnieniu przybył do Polski w styczniu 1946. Bezskutecznie starał się o pracę w Bydgoszczy, gdzie po wojnie znalazł się prof. Michejda. W lutym 1946 osiadł w Olsztynie, gdzie został starszym asystentem na oddziale chirurgicznym Szpitala Mariańskiego (późniejszego Szpitala Miejskiego), kierowanym przez doktora Jana Janowicza. W 1948 uzyskał specjalizację z chirurgii, w 1954 przejął po Janowiczu funkcję ordynatora. Wprowadził oryginalną metodę leczenia wieloodłamowych złamań kości przy pomocy tzw. gwoździa „L”. W 1947 zorganizował pierwszą w Polsce Poradnię Sportową w Olsztynie, założył również analogiczną placówkę w systemie lecznictwa kolejowego. Działał w Kolejowym Klubie Sportowym Warmia Olsztyn. W latach 1947–1948 był lekarzem na obozie przygotowawczym polskich sportowców przed olimpiadą w Londynie. Należał do wielu towarzystw i organizacji zawodowych, m.in. Polskiego Towarzystwa Lekarskiego oraz Towarzystwa Ortopedycznego i Traumatologicznego, a w 1985 Towarzystwo Chirurgów Polskich nadało mu godność członka honorowego. Wykształcił wielu olsztyńskich lekarzy.
Za wieloletnią pracę i działalność w czasie wojny został odznaczony m.in. Krzyżem Kawalerskim Orderu Odrodzenia Polski, Krzyżem Armii Krajowej, Medalem Zwycięstwa i Wolności 1945, papieskim orderem „Pro Ecclesia et Pontifice”. W 1995 otrzymał tytuł honorowego obywatela Olsztyna.
W 1949 zawarł związek małżeński z Janiną Ciunelis (pielęgniarką). Zmarł 11 marca 2008 w Olsztynie, spoczywa na cmentarzu komunalnym w Olsztynie (kw. 39 rząd 1 grób 7).

</doc>
<doc id="788379" url="https://pl.wikipedia.org/wiki?curid=788379" title="Zespół pustego siodła">
Zespół pustego siodła

Zespół pustego siodła (łac. "syndroma sellae vacuae", ang. empty sella syndrome, ESS) – zespół objawów spowodowanych patologią przysadki, polegającą na przewlekłym wpuklaniu się przestrzeni podpajęczynówkowej w obręb siodła tureckiego.
Etiologia.
Wyróżniamy pierwotny i wtórny zespół pustego siodła. W pierwszym przypadku uszkodzenie przepony (przepuklina przepony siodła) albo wrodzony brak przepony siodła tureckiego powoduje, że płyn mózgowo-rdzeniowy wpukla oponę pajęczą do siodła, powodując ucisk na przysadkę i deformację gruczołu („rozpłaszczona” przysadka przylega do ścian siodła). O "wtórnym zespole pustego siodła" mówimy, gdy przysadka została usunięta chirurgicznie albo uległa regresji po napromienianiu bądź farmakoterapii. W obydwu typach zespołu wskutek uszkodzenia szypuły przysadki może dojść do przerwania osi podwzgórze-przysadka (ang. stalk effect), czego najczęstszym objawem jest hiperprolaktynemia. Zbiornik płynowy może też przemieścić nerwy wzrokowe i ich skrzyżowanie. Może być następstwem udaru przysadki. Nazwa zespołu pochodzi od charakterystycznego obrazu tomografii komputerowej i tomografii rezonansu magnetycznego.
Epidemiologia.
Choroba ta typowo występuje u kobiet z nadwagą po licznych ciążach, ale może wystąpić w każdym wieku i u obu płci. Częstość występowania ocenia się nawet na około 5% populacji.
Objawy i przebieg.
Zespół może przebiegać bez żadnych objawów, czasem jego zdiagnozowanie poprzedza wystąpienie u pacjenta objawów hiperprolaktynemii: zaburzeń miesiączkowania, obniżenia libido, impotencji. We wtórnym zespole pustego siodła objawy wynikają z niedoczynności przysadki.
Objawy można podzielić na 
Leczenie.
O ile czynność przysadki jest prawidłowa, nie stosuje się żadnego leczenia w pierwotnym zespole pustego siodła. W razie wystąpienia objawów hiperprolaktynemii leczenie polega na obniżeniu osoczowych poziomów prolaktyny. 
Leczenie wtórnego zespołu pustego siodła polega na suplementacji hormonów przysadki. 
Rokowanie.
Zespół pustego siodła nie jest schorzeniem zagrażającym życiu, nie wpływa na długość życia chorych i na ogół nie pogarsza jego jakości. Rokowanie zależy od przyczyny, towarzyszących stanów i obrazu klinicznego pacjenta.

</doc>
<doc id="788381" url="https://pl.wikipedia.org/wiki?curid=788381" title="Clamor Heinrich Abel">
Clamor Heinrich Abel

Clamor Heinrich Abel (ur. 1634 w Hünnefeld, zm. 25 lipca 1696 w Bremie) – niemiecki kompozytor, skrzypek i organista.
Życiorys.
Clamor Heinrich Abel był ojcem wirtuoza gry na viola da gamba Christiana Ferdinanda Abela i dziadkiem kompozytorów Carla Friedricha Abela i Leopolda Augusta Abela.
Działał w Celle jako organista, w Hanowerze jako członek orkiestry, a w Bremie jako „Obermusicus”.

</doc>
<doc id="788382" url="https://pl.wikipedia.org/wiki?curid=788382" title="Chiemsee (gmina)">
Chiemsee (gmina)

Chiemsee – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim, wchodzi w skład wspólnoty administracyjnej Breitbrunn. Leży około 25 km na zachód od Rosenheimu. Składa się z trzech wysp na jeziorze Chiemsee: Herrenchiemsee, Frauenchiemsee, oraz Krautinsel. Jest jedną z mniejszych gmin bawarskich.
Polityka.
Wójtem gminy jest Georg Huber z FWG, rada gminy składa się z 8 osób.

</doc>
<doc id="788384" url="https://pl.wikipedia.org/wiki?curid=788384" title="Romuald Czystaw">
Romuald Czystaw

Romuald Czystaw (ur. 15 marca 1950 w Warszawie, zm. 29 września 2010 tamże) – polski wokalista rockowy, członek zespołów Dzikie Dziecko w latach 1974–1976 i Budka Suflera w latach 1978–1982.
Życiorys.
Charakteryzował się delikatnym, lecz niezwykle charyzmatycznym głosem. Nosił charakterystyczne długie włosy i brodę. Pierwsze muzyczne kroki stawiał w zespole „Sekrety” warszawskiego XXVII Liceum im. Tadeusza Czackiego. Zanim został zaangażowany w Budce Suflera, występował razem ze Zbigniewem Hołdysem w warszawskich zespołach Kwiaty Warszawy i Dzikie Dziecko, a także w Pięciu, System, Grupa Dominika i w wielu innych grupach.
Do Budki Suflera trafił w 1978 po odejściu z niej Stanisława Wenglorza (w zespole nazywany „Bąbelkiem”). Brał udział w nagrywaniu trzech albumów studyjnych grupy: "Na brzegu światła" (1979), "Ona przyszła prosto z chmur" (1980) oraz "Za ostatni grosz" (1982). Jest autorem muzyki do utworu „Nie taki znów wolny”, który umieszczono na albumie „Za ostatni grosz”. 
Problemy z głosem spowodowały jego odejście z zespołu. Zastąpił go Felicjan Andrzejczak. Po odejściu z zespołu przebywał w Egipcie.
W 1999 wziął udział w trasie koncertowej z okazji 25-lecia Budki Suflera. W tym samym roku nagrał (wspólnie z Krzysztofem Cugowskim i Felicjanem Andrzejczakiem) utwór „V bieg”. Wystąpił też wspólnie z Budką Suflera w nowojorskiej sali Carnegie Hall, gdzie zaśpiewał utwory:
Z udziałem Romualda Czystawa zostały zrealizowane:
16 listopada 2007 wystąpił w programie TVP2 „Wideoteka dorosłego człowieka”. Romuald Czystaw od dłuższego czasu przebywał w Zjednoczonych Emiratach Arabskich, gdzie koncertował m.in. w ekskluzywnych hotelach z zespołem Romek’s Band (głównie śpiewając utwory z repertuaru zespołu The Beatles). Niekiedy występował również gościnnie z Budką Suflera.
Ostatnie koncerty z Budką Suflera miał 18 września w Pabianicach z okazji obchodów XXX Lecia NSZZ „Solidarność” i 19 września 2010 na Błoniach przed zamkiem w Lublinie.
Był żonaty (żona Joanna). Został pochowany na cmentarzu w Marysinie Wawerskim (kwatera 4D).
Dyskografia.
Albumy z Budką Suflera:

</doc>
<doc id="788388" url="https://pl.wikipedia.org/wiki?curid=788388" title="Normy Europejskich Kolei Modelowych">
Normy Europejskich Kolei Modelowych

Normy Europejskich Kolei Modelowych – normatywy modelarstwa kolejowego. Modele kolejowe producentów z powodów historycznych różniły się pod wieloma względami. Wraz z rozpowszechnieniem się modelarstwa kolejowego brak unifikacji w tej dziedzinie został dostrzeżony jako bardzo niekorzystne zjawisko, więc w 1954 roku opracowano europejskie normy modeli kolejowych. W krótkim czasie zostały ustanowione najważniejsze normy dla modelarstwa kolejowego. Częściowo oparto się na wstępnych pracach, które wykonane zostały przez niektóre związki krajowe modelarstwa kolejowego. Normy kolei modelowych opracowane i uporządkowane według tych zasad zapewniały eksploatowanie we wszystkich wielkościach. Wymiary elementów funkcyjnych zostały tak dobrane, aby mogły one spełniać wymagania modelarzy, a także możliwości przemysłowego wykonania modeli kolejowych. Początkowo przyjęto normy dla skali 1 (1:32), 0 (1:45 lub 1:43,5), S (1:64), H0 (1:87) i TT (1:120). Później także dla wielkości N (1:160) i Z (1:220). Po dziesięcioleciach powstała konieczność skorygowania istniejących norm oraz dostosowania ich do rozwijających się technicznych możliwości przemysłowej produkcji. 

</doc>
<doc id="788390" url="https://pl.wikipedia.org/wiki?curid=788390" title="Gstadt am Chiemsee">
Gstadt am Chiemsee

Gstadt am Chiemsee, Gstadt a.Chiemsee – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim, wchodzi w skład wspólnoty administracyjnej Breitbrunn. Leży około 22 km na zachód od Rosenheimu, nad jeziorem Chiemsee.
Polityka.
Wójtem gminy jest Bernhard Hainz z FWG, wcześniej urząd ten obejmował Alois Utz, rada gminy składa się z 12 osób.

</doc>
<doc id="788391" url="https://pl.wikipedia.org/wiki?curid=788391" title="Wyspy piratów">
Wyspy piratów

Wyspy Piratów – australijski serial telewizyjny przygodowy dla dzieci i młodzieży.

</doc>
<doc id="788392" url="https://pl.wikipedia.org/wiki?curid=788392" title="Mościce (ujednoznacznienie)">
Mościce (ujednoznacznienie)

Miejscowości
Części miast
Części wsi

</doc>
<doc id="788397" url="https://pl.wikipedia.org/wiki?curid=788397" title="Halfing">
Halfing

Halfing – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim, siedziba wspólnoty administracyjnej Halfing. Leży około 15 km na północny wschód od Rosenheimu.
Polityka.
Wójtem gminy jest Peter Böck z CSU, wcześniej urząd ten obejmował Paul Anner, rada gminy składa się z 14 osób.

</doc>
<doc id="788398" url="https://pl.wikipedia.org/wiki?curid=788398" title="Gruszki">
Gruszki



</doc>
<doc id="788399" url="https://pl.wikipedia.org/wiki?curid=788399" title="Ciosek">
Ciosek

Ciosek – część wsi Obodowo w Polsce, położona w województwie kujawsko-pomorskim, w powiecie sępoleńskim, w gminie Sośno.
W latach 1975–1998 Ciosek administracyjnie należał do województwa bydgoskiego.

</doc>
<doc id="788401" url="https://pl.wikipedia.org/wiki?curid=788401" title="Ryszard Blaszka">
Ryszard Blaszka

Ryszard Zenon Blaszka (ur. 2 marca 1951 w Poznaniu) – polski żeglarz olimpijczyk, mistrz Europy juniorów.
Życiorys.
Startował w klasach OK Dinghy (do 1971) i Finn. W tej ostatniej zdobył w 1972 mistrzostwo Europy juniorów. W mistrzostwach Europy seniorów w klasie Finn zajmował kolejno:
Jako jedyny polski żeglarz wziął udział w Igrzyskach Olimpijskich w Montrealu (1976, regaty były rozgrywane w Kingston). Zajął w klasie Finn 16. miejsce. Cztery lata wcześniej w Kilonii 1972 był zawodnikiem rezerwowym (startował Błażej Wyszkowski).
Był mistrzem Polski w 1974 oraz wicemistrzem w 1973, 1975 i 1976.
Obecnie jest przedsiębiorcą, producentem jachtów, a także mebli. Jego kuzyn Henryk Blaszka także był żeglarzem olimpijczykiem w klasie Finn.

</doc>
<doc id="788402" url="https://pl.wikipedia.org/wiki?curid=788402" title="Höslwang">
Höslwang

Höslwang – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim, wchodzi w skład wspólnoty administracyjnej Halfing. Leży około 20 km na północny wschód od Rosenheimu.
Polityka.
Wójtem gminy jest Josef Eisner z FWG, wcześniej urząd ten obejmował Andreas Hintermayr, rada gminy składa się z 12 osób.
Oświata.
W gminie znajduje się przedszkole (50 miejsc) oraz szkoła podstawowa.

</doc>
<doc id="788403" url="https://pl.wikipedia.org/wiki?curid=788403" title="Witosławice (województwo świętokrzyskie)">
Witosławice (województwo świętokrzyskie)

Witosławice – wieś w Polsce, położona w województwie świętokrzyskim, w powiecie ostrowieckim, w gminie Waśniów.
Wchodzi w skład sołectwa Roztylice.
Historia.
W połowie XV w. Witosławice należały do Nieczui, Gulacza, Grabowca i Grabionka. Wieś miała 2 łany kmiece, z których dziesięcinę o wartości dwóch grzywien oddawano prepozyturze kieleckiej. Cztery dwory rycerskie oddawały dziesięcinę plebanowi z Waśniowa.
Według rejestru poborowego powiatu sandomierskiego z 1508, część wsi należąca do Andrzeja Witosławskiego oddawała podatku 10 groszy. W 1578 Witosławcy płacili od 2 łanów i 2 zagrodników z rolą.
W 1827 wieś miała 19 domów i 114 mieszkańców. Według Słownika geograficznego Królestwa Polskiego w latach 80. XIX wieku było tu 21 domów i 196 mieszkańców. W 1888 folwark Witosławice miał powierzchnię 394 mórg.
W latach 1975–1998 Witosławice administracyjnie należały do województwa kieleckiego.
Przed 2023 r. miejscowość była część wsi Roztylice.
Kultura.
Co roku w kaplicy na Górze Witosławskiej odbywa się odpust w święto Zesłania Ducha Świętego, czyli na Zielone Świątki. Kościół tego dnia gromadzi tysiące wiernych. Wydarzeniu temu towarzyszą rozstawione stragany, atrakcje dla dzieci oraz zabawa taneczna w OSP Witosławice.
W Witosławicach funkcjonuje koło gospodyń wiejskich, które powstało 8 marca 2006 r. Reprezentantki koła tworzą również zespół Witosławianki.

</doc>
<doc id="788404" url="https://pl.wikipedia.org/wiki?curid=788404" title="Witosławice">
Witosławice



</doc>
<doc id="788405" url="https://pl.wikipedia.org/wiki?curid=788405" title="Piotr Gembarowski">
Piotr Gembarowski

Piotr Gembarowski (ur. 13 sierpnia 1970 w Warszawie) – polski dziennikarz, prezenter telewizyjny i radiowy, przedsiębiorca, aktor telewizyjny i filmowy, reżyser, scenarzysta, od 2004 właściciel przedsiębiorstwa i trener z zakresu komunikowania z mediami i wystąpień publicznych.
Życiorys.
Jest absolwentem XLV Liceum Ogólnokształcącego im. Romualda Traugutta w Warszawie. Od 1994 roku do 2004 roku pracował w TVP1 i TVP2 jako dziennikarz i prezenter "Teleexpressu" (1994–2003) oraz prowadzący poranne programy: "Kawa czy herbata?" (1994–2003) i "Pytanie na śniadanie" (2003–2004). W 1996 prowadził na antenie Polsatu program "Miss Telewizji". W latach 1998–2004 przeprowadził około 700 wywiadów „na żywo” na antenie ogólnopolskiej z czołowymi politykami Polski w programie "Gość Jedynki". Na początku 2005 roku odszedł z Telewizji Polskiej.
Przeprosił Polską Agencję Prasową za „nieporozumienie” w programie "Gość Jedynki" podczas wywiadu z wicepremierem, ministrem finansów Grzegorzem Kołodką z 9 grudnia 2002, w którym zarzucił nierzetelność PAP, stwierdzając, że Agencja nierzetelnie przekazuje informacje pochodzące z Ministerstwa Finansów. Negatywnym echem odbił się incydent, gdy tuż przed wyborami prezydenckimi w 2000 roku (w piątek przed wyborami, 06.10.2000) podczas wywiadu strofował kandydata na prezydenta Mariana Krzaklewskiego. Po tym programie tygodnik „Wprost” rozpropagował akcję bojkotu Gembarowskiego i namawiał do kupowania mu w restauracjach ciepłej wódki. Wówczas Gembarowski został zawieszony w obowiązkach dziennikarza TVP przez niespełna 3 miesiące, od 7 października do 31 grudnia 2000 roku. Do pracy wrócił w styczniu 2001 roku i pełnił swoje obowiązki jeszcze przez 3,5 roku.
Po odejściu z TVP założył autorskie przedsiębiorstwo Art&amp;Media Productions, zajmującą się szkoleniami medialnymi, kreowaniem wizerunku oraz treningami zachowań dla kadr menedżerskich i polityków. Szkolił z zakresu prezentacji, autoprezentacji i wystąpień publicznych zarządy wielu przedsiębiorstw, w tym w Polsce, m.in. Henkel, GTC (Gdańsk Transport Company, konsorcjum zajmujące się budową autostrady A1) oraz za granicą – polityków ukraińskich przed wyborami parlamentarnymi i samorządowymi na Ukrainie. Prowadził szkolenia dla warszawskiej agencji reklamowej "Fila Production". Pisał także teksty motoryzacyjne dla miesięcznika „Golf &amp; Life”. W roku 2006 podjął współpracę z warszawskim Antyradiem, gdzie prowadził codzienne wywiady z politykami. Współpraca trwała do 2008 roku.
14 października 2012 powrócił do pracy w telewizji po ośmiu latach przerwy, prowadził w Superstacji autorski program "Debata Piotra Gembarowskiego", w którym przeprowadzał wywiady z politykami. Ostatnia audycja została wyemitowana 24 czerwca 2017.
Od maja 2020 prowadzi swój autorski program "Okiem eksperta" w internetowej telewizji Comparic24.TV, specjalizującej się w tematyce inwestycji i biznesu.

</doc>
<doc id="788407" url="https://pl.wikipedia.org/wiki?curid=788407" title="Rosa Ponselle">
Rosa Ponselle

Rosa Ponselle, właśc. Rose Melba Ponzillo (ur. 22 stycznia 1897 w Meriden, zm. 25 maja 1981 w Baltimore) – amerykańska śpiewaczka (sopran dramatyczny).
Talent śpiewaczy wykazywała od najmłodszych lat; uczyła się śpiewu u Williama Hornera, który poprosił Enrico Caruso o przesłuchanie jej. Debiutowała w 1918 w Metropolitan Opera jako Leonora w "Mocy przeznaczenia ( La forza del destino") Verdiego, u boku Caruso. Odniosła tak olbrzymi sukces, że przez blisko 20 lat była solistką tego teatru. W Europie wystąpiła tylko kilka razy, w Covent Garden (1928–1932) i we Florencji (1933). W 1937 wyszła za mąż i wycofała się ze sceny operowej. W 1957 dokonała nagrań pieśni i arii operowych dla firmy Victor.

</doc>
<doc id="788409" url="https://pl.wikipedia.org/wiki?curid=788409" title="Schonstett">
Schonstett

Schonstett – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim, wchodzi w skład wspólnoty administracyjnej Halfing. Leży około 17 km na północny wschód od Rosenheimu.
Polityka.
Wójtem gminy jest Josef Fink z CSU, rada gminy składa się z 12 osób.

</doc>
<doc id="788415" url="https://pl.wikipedia.org/wiki?curid=788415" title="Dwór monarszy">
Dwór monarszy

Dwór monarszy – otoczenie monarchy, stanowiące ośrodek władzy i kultury.
Stanowi zespół osób, otaczających panującego w charakterze dworskich dostojników, domowników i służby.
W skład dworu wchodzą zarówno dygnitarze, jak i osoby niepiastujące urzędów państwowych. Za dworzanina uznać zatem należy marszałka, czy kanclerza, jak i nadwornego lekarza, malarza czy kuchmistrza.
Swoje dwory, wraz z oficjalistami, służbą, prywatnym wojskiem i klientami (nierzadko prawie stale przebywającymi na dworze), posiadali także wielcy feudałowie.

</doc>
<doc id="788420" url="https://pl.wikipedia.org/wiki?curid=788420" title="Albaching">
Albaching

Albaching – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim, wchodzi w skład wspólnoty administracyjnej Pfaffing. Leży około 30 km na północ od Rosenheimu.
Polityka.
Wójtem gminy jest Franz X. Sanftl, poprzednio urząd ten obejmował August Seidinger, rada gminy składa się z 12 osób.

</doc>
<doc id="788423" url="https://pl.wikipedia.org/wiki?curid=788423" title="Rabeprazol">
Rabeprazol

Rabeprazol – organiczny związek chemiczny, lek z grupy inhibitorów pompy protonowej, zmniejszający wydzielanie do światła żołądka jonów wodorowych. Jest stosowany głównie w leczeniu choroby wrzodowej.
Mechanizm działania.
Rabeprazol jest pochodną benzimidazolu, która wybiórczo i w sposób zależny od dawki hamuje pompę protonową (H+/K+ ATP-aza) zlokalizowaną w komórkach okładzinowych żołądka. Powoduje to zmniejszenie wydzielania jonów wodorowych do światła żołądka i zmniejszenie kwaśności soku żołądkowego.
Ulega rozkładowi w kwaśnym środowisku dlatego stosuje się go w formie dojelitowej.
Jest metabolizowany w wątrobie. Jego główne metabolity – tioeter i sulfon są nieaktywne biologicznie.
Przeciwwskazania.
Należy zachować ostrożność przy ciężkiej niewydolności wątroby
Preparaty.
W Polsce dostępny jest pod nazwami "Rabebir", "Rabelinz", "Rabeprazole", "Ventiprax", "Zolpras" i "Zulbex".

</doc>
<doc id="788424" url="https://pl.wikipedia.org/wiki?curid=788424" title="Pariet">
Pariet



</doc>
<doc id="788425" url="https://pl.wikipedia.org/wiki?curid=788425" title="Ewenement">
Ewenement

Ewenement – wyjątkowe, nietypowe zdarzenie, które wyróżnia się na tle codzienności.

</doc>
<doc id="788429" url="https://pl.wikipedia.org/wiki?curid=788429" title="Bitwa pod Słobodyszczami">
Bitwa pod Słobodyszczami

Bitwa pod Słobodyszczami – starcie zbrojne, które miało miejsce 7 października 1660 w czasie wojny polsko-rosyjskiej 1654–1667 pomiędzy dywizją Jerzego Sebastiana Lubomirskiego a idącym na odsiecz pod Cudnów wojskiem Jerzego Chmielnickiego.
W wyniku tej bitwy wojska Chmielnickiego zamknęły się w warownym obozie pod Słobodyszami i nie doszły z odsieczą pod Cudnów. W trakcie oblężenia obozu dochodziło do licznych dezercji. W rezultacie 17 października została zawarta ugoda cudnowska i wkrótce potem wycofały się oddziały Chmielnickiego.
Marsz Chmielnickiego na odsiecz armii Szeremietewa.
Hetman kozacki Jerzy Chmielnicki 29 września podjął marsz w kierunku osaczonej armii Szeremietiewa i około 1 października przybył pod Berdyczów, a wieczorem 5 października dotarł pod Słobodyszcze. Na naradzie wojennej pod Cudnowem w nocy z 5 na 6 października wobec zbliżania się armii kozackiej Chmielnickiego podjęto decyzję o dalszych działaniach. W tej trudnej sytuacji pod uwagę wzięto nawet odwrót w kierunku Lwowa. Rozważano także walkę z dwoma przeciwnikami jednocześnie. W końcu hetman polny koronny Jerzy Lubomirski zaproponował wydzielenie części sił i uderzenie na Chmielnickiego przed dotarciem jego armii pod Cudnów. Ostatecznie przyjęto plan Lubomirskiego pomimo obaw hetmana wielkiego koronnego Stanisława Rewery Potockiego, że rozdzielenie sił może doprowadzić do wyrwania się osaczonej armii Szeremietiewa. Zanim doszło do podziału sił pisarz polny koronny Jan Fryderyk Sapieha wzmocnił fortyfikacje otaczające osaczoną armię rosyjsko-kozacką, tworząc sieć szańców przypominającą swym kształtem olbrzymią pajęczynę.
Grupa Lubomirskiego zmierza pod Słobodyszcze.
Dnia 7 października Jerzy Lubomirski wziął ze sobą 14–15 tys. żołnierzy (w tym 2000 piechoty i 5–6 tys. Tatarów) i ruszył pod Słobodyszcze przeciwko 20–tys. armii kozackiej Jerzego Chmielnickiego. Pochód armii polsko–tatarskiej zabezpieczała dragonia von Bockuma. Przed południem Tatarzy dotarli do przeprawy w Piątkach i około godziny 9 rozproszyli niewielki oddział kozacki. Po przeprawieniu się przez rzeczkę zaskoczyli pojących konie Kozaków zagarniając kilkaset koni. Cztery godziny później o godzinie 13 pojawił się z resztą sił Lubomirski. Przed armią polsko-tatarską rozciągał się bagnisty obszar utworzony przez rzeczkę Hniłopat. Za rzeczką znajdowało się zrujnowane miasteczko, za którym na opadającym ku potokowi wzgórzu leżał obóz kozacki. Zachodni brzeg wzgórza był łagodniejszy, za to porośnięty sadami. Najbardziej dogodne podejście było od strony północnej. Z tyłu wzgórza był gęsty las. Obóz armii Chmielnickiego był wydłużony, rozciągając się z południa na północ, lewym bokiem zwrócony w kierunku rzeczki, a frontem ku Słobodyszczom. Nad bagnistą rzeczką Hniłopat był most długości 100–200 metrów. Nagłe pojawienie się armii polsko-tatarskiej całkowicie zaskoczyło Kozaków, którzy natychmiast rzucili się do fortyfikowania taboru. Część ruszyła bronić przeprawy przez most. Mimo uzyskanego zaskoczenia i spowodowanego nim chaosu w obozie kozackim Lubomirski bał się zaryzykować walki z marszu bez przeprowadzenia należytego rozpoznania, tym bardziej, że teren był niekorzystny i pozostawało niewiele czasu do zmroku.
Przeprawa przez Hniłopat.
Przybycie artylerii skłoniło Lubomirskiego do podjęcia ryzyka i wydania rozkazu do generalnego natarcia. Najpierw do ataku ruszyła kompania dragonów dowodzona przez Gordona. Celem jej natarcia było opanowanie przeprawy bronionej przez 1500 Kozaków. Brnących przez trzęsawisko dragonów wspierał ogień polskiej artylerii. Ponadto posuwający się wolno dragoni sami prowadzili gęsty ogień. Sytuację zdecydowanie poprawiło pojawienie się na prawym brzegu Tatarów, którzy po przeprawieniu się przez Hniłopat brodem na północ od miasta zaatakowali broniących mostu Kozaków od tyłu. Łącznie po dwóch godzinach przeprawa została zdobyta. Część sił broniących przejścia próbowała bronić się przed Tatarami w drewnianej cerkiewce, którą atakujący po nieudanym szturmie podpalili. Podczas walk Gordon stracił tylko jednego zabitego i sześciu rannych, podczas gdy Kozaków zginęło czterdziestu. Następnie po zdobytym moście przeszedł pułk Jana Sobieskiego i zaatakował sady, przepędzając stamtąd Kozaków za cenę 5 zabitych towarzyszy. Chorągwie husarskie Wilczkowskiego i Wyżyckiego wyparły nieprzyjaciela z ruin miasteczka.
Atak na obóz kozacki.
Po przeprawieniu wszystkich swych sił przez Hniłopat Lubomirski uszykował swą armię do dalszej bitwy. W centrum ustawiona została piechota i dragonia, na prawym skrzydle, które było rozciągnięte z powodu niekorzystnego ukształtowania się terenu, stanął pułk Aleksandra Lubomirskiego, pułk Sokolnickiego oraz regiment rajtarii barona de Oedt. Przed północnym zboczem najlepiej nadającym się do szturmu stanęło lewe skrzydło. W jego skład weszły w pierwszej linii pułki Stanisława Lubomirskiego, Sobieskiego i Zamoyskiego, a w drugiej linii pułk Wyhowskiego, jego Kozacy oraz rajtaria Zamoyskiego. W odwodzie pozostał pułk Dymitra Wiśniowieckiego. Z ustawienia wynikało, że Lubomirski postanowił rozstrzygnąć bitwę atakiem frontalnym. Z braku rozpoznania terenu dowódcy poszczególnych pułków mogli wybierać kierunek ataku według własnego uznania. W tym czasie Tatarzy odcięli wojskom kozackim drogę odwrotu.
Podczas rozwijania się szyków armii koronnej Kozacy ograniczyli się jedynie do ostrzału artyleryjskiego. Pierwsi zaatakowali obóz kozacki Tatarzy, ale zostali odparci. Następnie około godziny 15 do natarcia ruszyło polskie centrum i lewe skrzydło. Na prawym skrzydle ze względu na bagnisty teren i strome zbocze Sokolnicki postanowił obejść pozycje kozackie i poszukać terenu dogodnego do szarży. W centrum cztery kompanie dragonii przełamały pierwszą linię kozacką i wdarły się do obozu. Tuż za nimi nacierała piechota dowodzona przez Cellarego, która zdobyła działa i obróciła je na będących w nieładzie Kozaków. Na lewym skrzydle pułki Sobieskiego i Zamoyskiego rozerwały tabor, a chorągiew husarska Wilczkowskiego dotarła aż pod namiot Chmielnickiego. Będący na skraju paniki Kozacy zepchnięci zostali w głąb swego obozu. Gdy w polskie ręce dostały się działa, wozy i namioty przekonani o zwycięstwie polscy piechurzy zamiast kontynuować atak rozpoczęli rabunek. Gdy szyki nacierających wojsk polskich, które rzuciły się do rabunku, załamały się, Kozacy opanowali panikę i ruszyli do kontrnatarcia. Atak kozacki był tak silny, że nawet interwencja odwodowego pułku Dymitra Wiśniowieckiego nie zdołała uratować sytuacji. Zarówno polskie centrum jak i lewe skrzydło musiały opuścić zdobyte pozycje i z wyjątkowo dużymi stratami wróciły do obozu. Na prawym skrzydle Sokolnicki wciąż szukał dogodnej pozycji do szarży i gdy znalazł się w wąskim przesmyku między moczarami a obozem kozackim dostał się pod silny ogień taboru bronionego przez Kozaków i Wołochów. Wobec braku możliwości manewru Sokolnicki zdecydował się na szarżę po stromym stoku. Akurat w tym samym momencie centrum i lewe skrzydło polskie były wypierane z obozu. Pomimo niekorzystnych warunków husaria zdołała poprzewracać wozy i wtargnąć do wnętrza obozu. Na tym jednak skończyły się sukcesy. Wkrótce przewaga liczebna Kozaków wzięła górę i grupa Sokolnickiego zaczęła ponosić coraz cięższe straty. Ostatecznie została rozbita, straciła cztery sztandary, a sam Sokolnicki został ranny i ledwo zdołał ujść przez bagna. Lubomirski po uporządkowaniu szyków rzucił swe wojska do dwóch kolejnych szturmów, jednak bez powodzenia. Zapadające ciemności przerwały walkę. Straty polskie wyniosły 150 zabitych oraz 400–500 rannych. Kozacy stracili 200 zabitych i 500–600 rannych. Tatarzy, którzy mocno zaangażowali się w bitwę ponieśli wyjątkowo duże straty – 300 zabitych i 300 rannych.
Blokada armii Chmielnickiego.
W południe 8 października Lubomirski zawiadomiony został o coraz większych trudnościach Potockiego w utrzymaniu armii Szeremietiewa w potrzasku. Zostawił więc ordę i kilka chorągwi jazdy by blokować armię Chmielnickiego, a z resztą wrócił pod Cudnów. Ponadto wyznaczył pełnomocników do pertraktacji z Kozakami. Kozacy próbowali przekupić nuradyn-sołtana, by ten pozwolił im opuścić obóz. Ten jednak odmówił, a listy pokazał Lubomirskiemu.
Istnieje podejrzenie, że cała bitwa pod Słobodyszczami była mistyfikacją stworzoną przez polskie dowództwo i część pułkowników kozackich chcących wyrwać się spod panowania moskiewskiego, a walki i poniesione straty miały przekonać promoskiewsko nastawionych szeregowych Kozaków do konieczności rokowań z Polakami. Oczywiście, gdyby Lubomirskiemu udało się zniszczyć całą armię Chmielnickiego to taki wariant byłby dla polskiego dowództwa na pewno lepszy niż późniejsze rokowania.
Ugoda polsko-kozacka.
Pod Cudnowem 14 października doszło do nieudanej próby wyrwania się armii Szeremietewa z potrzasku. Następnego dnia po tej próbie do obozu polskiego przybyło poselstwo od armii Chmielnickiego z propozycją rozmów pokojowych. Przyczyną była nie tylko nieudana próba wyrwania się armii Szeremietewa z potrzasku, ale także fakt, że w okresie 7 do 14 października na skutek dezercji armia Chmielnickiego stopniała niemal o połowę. Na czele delegacji kozackiej stał Doroszenko. W zamian za zakładników przybyli z armii Chmielnickiego by wziąć udział w rokowaniach pułkownicy Leśnicki, Haneńko, Krawczenko, Zieliński, Nosacz, Hohol, Bohun i jeszcze dwóch nieznanych z imienia. Zgodzono się ostatecznie na przywrócenie układu hadziackiego, ale bez punktu mówiącego o utworzeniu księstwa ruskiego. Kozacy natomiast wyrzekli się cara i uznali zwierzchnictwo Jana Kazimierza. Chmielnicki w walce z Szeremietewem miał teraz wesprzeć Polaków i przeciągnąć na swą stronę Cieciurę. Zawarty układ podpisało 17 października czterech komisarzy polskich i 16 kozackich. Zaraz po podpisaniu układu do obozu polskiego przybył sam Jerzy Chmielnicki. Następnego dnia zaprzysiężono pokój.

</doc>
<doc id="788433" url="https://pl.wikipedia.org/wiki?curid=788433" title="Pfaffing (Bawaria)">
Pfaffing (Bawaria)

Pfaffing – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim, siedziba wspólnoty administracyjnej Pfaffing. Leży około 23 km na północ od Rosenheimu.
Polityka.
Wójtem gminy jest Lorenz Ostermaier, jego poprzednikiem był Josef Niedermeier, rada gminy składa się z 16 osób.

</doc>
<doc id="788439" url="https://pl.wikipedia.org/wiki?curid=788439" title="Zmywarka do naczyń">
Zmywarka do naczyń

Zmywarka do naczyń – urządzenie mechaniczne używane do zmywania naczyń, sztućców oraz innych przedmiotów służących do przygotowywania i podawania żywności oraz napojów. Najczęściej spotykane w gospodarstwie domowym i w gastronomii.
Pierwszy model napędzanej ręcznie zmywarki, która trafiła do sprzedaży, zbudowali Josephine Cochrane i George Butters. Pierwszą zmywarkę o konstrukcji takiej jak stosowane obecnie – skonstruował brytyjski inżynier William Howard Livens w 1924. Dla każdej sprzedawanej zmywarki określona jest klasa energetyczna.
Zasada działania.
Usuwanie zabrudzeń (głównie tłuszczu) w zmywarce do naczyń odbywa się poprzez natryskiwanie pod ciśnieniem wody o temperaturze od 35 do 75 °C na umieszczone w niej naczynia. Kolejno wtryskiwana jest czysta zimna woda (mycie wstępne grubszych zabrudzeń), gorąca woda z detergentami (mycie główne) i czysta woda (wypłukanie resztek detergentu). W niektórych zmywarkach płukanie odbywa się kilkakrotnie w trakcie jednego cyklu. Ostatnie płukanie to tzw. nabłyszczanie w gorącej wodzie. W tym procesie zmywarka automatycznie pobiera z zasobnika płyn nabłyszczający i dzięki temu naczynia szybciej się suszą oraz mają połysk.
W trakcie pracy urządzenia nie występuje kontakt z ludzką skórą, przez co możliwe jest używanie wydajniejszych detergentów – takich, które mają zbyt zasadowy odczyn dla człowieka. W zmywarkach spotyka się także element służący do ogrzewania i suszenia umytych naczyń.
Rodzaje.
Zmywarki najczęściej ładuje się od przodu po otworzeniu drzwi. Są jednak i takie które ładuje się od góry. Na rynku pojawiły się także modele szufladowe. Występują także modele ładowane od góry zintegrowane ze zlewem (rzadko spotykane w Polsce).
Ze względu na sposób montażu rozróżnia się zmywarki wolnostojące oraz przeznaczone do zabudowy. Te do zabudowy posiadają możliwość zamontowania frontu meblowego do drzwi zmywarki oraz przytwierdzenia urządzenia do pozostałych mebli i blatu. Zmywarki pod zabudowę dostępne są w wersji z odkrytym panelem sterującym gdzie drzwi przykryte są częściowo, oraz z panelem umieszczonym w górnej krawędzi drzwi, wtedy przykrywa się cały front zmywarki.
Ze względu na szerokość urządzenia dostępne są wersje 45 cm i 60 cm. Mniejsze potrafią pomieścić do 9 kompletów naczyń, większe jednorazowo zmywają do 14 kompletów.
Zmywarki różnią się również poziomem generowanego hałasu. Wartość ta waha się od 42 dB do maksymalnie 48 dB.
Sterowanie.
Zmywarki mogą być sterowane mechanicznie lub elektronicznie. Ustawianie programów może się odbywać za pomocą pokrętła, przycisków mechanicznych lub dotykowych (w droższych modelach). Często zmywarki posiadają także wskaźniki przebiegu programu na pokrętle, wyświetlaczu LED lub LCD albo na diodach LED.
Rozmiary.
Zmywarki oferowane są w trzech standardowych rozmiarach:
Funkcje.
Spośród typowych funkcji zmywarek można wyróżnić:
Suszenie.
Suszenie naczyń w zmywarce może odbywać się na kilka sposobów (i ich kombinacji):
Wyposażenie ogólne.
W skład wyposażenia wchodzą:
Zbyt mało soli powoduje pogorszenie jakości regeneracji, a więc pogorszenie pracy wymiennika i osadzanie nalotu z wapnia na naczyniach natomiast zbyt dużo soli w stosunku do twardości wody może powodować niszczenie (korozję) szkła.
Wyposażenie dodatkowe.
W skład wyposażenia dodatkowego zmywarek wchodzą:

</doc>
<doc id="788440" url="https://pl.wikipedia.org/wiki?curid=788440" title="Zielonka (powiat sępoleński)">
Zielonka (powiat sępoleński)

Zielonka – wieś w Polsce położona w województwie kujawsko-pomorskim, w powiecie sępoleńskim, w gminie Sośno. Wieś jest siedzibą składającego się z licznych luźno rozrzuconych wybudowań sołectwa Zielonka.
W latach 1975–1998 miejscowość administracyjnie należała do województwa bydgoskiego.

</doc>
<doc id="788442" url="https://pl.wikipedia.org/wiki?curid=788442" title="Premierzy Egiptu">
Premierzy Egiptu



</doc>
<doc id="788443" url="https://pl.wikipedia.org/wiki?curid=788443" title="Ammanford">
Ammanford

Ammanford (wal. "Rhydaman") – miasto w Walii położone w hrabstwie Carmarthenshire, u zbiegu rzek Loughor, Amman i Lash.
Populacja: 5 299 mieszkańców (według spisu z 2001 roku), w tym ponad 75% ludności walijskojęzycznej.
Powstanie osadnictwa oraz dalszy rozwój miasta ściśle wiąże się z rozwojem wydobycia węgla kamiennego w okolicach Ammanford w XIX i XX wieku. Nazwę nadano miastu w roku 1880. W drugiej połowie lat 70. XX wieku okoliczne kopalnie zamknięto. Obecnie Ammanford stanowi głównie centrum handlowo-usługowe dla okolicznych wsi.

</doc>
<doc id="788446" url="https://pl.wikipedia.org/wiki?curid=788446" title="Rott am Inn">
Rott am Inn

Rott am Inn, Rott a.Inn – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim, siedziba wspólnoty administracyjnej Rott am Inn. Leży około 15 km na północ od Rosenheimu, nad rzeką Inn, przy drodze B15 i linii kolejowej Mühldorf am Inn – Rosenheim.
Polityka.
Wójtem gminy jest Marinus Schaber z BfR, wcześniej urząd ten obejmował Georg Maier, rada gminy składa się z 16 osób.

</doc>
<doc id="788448" url="https://pl.wikipedia.org/wiki?curid=788448" title="Leśniewice (województwo kujawsko-pomorskie)">
Leśniewice (województwo kujawsko-pomorskie)

Leśniewice – część wsi Tuszkowo w Polsce, położona w województwie kujawsko-pomorskim, w powiecie sępoleńskim, w gminie Sośno.
W latach 1975–1998 Leśniewice administracyjnie należały do województwa bydgoskiego.

</doc>
<doc id="788453" url="https://pl.wikipedia.org/wiki?curid=788453" title="Kajetan Broniewski">
Kajetan Broniewski

Kajetan Tomasz Broniewski (ur. 6 marca 1963 w Zabrzu) – polski wioślarz i działacz sportowy, trzykrotny olimpijczyk, brązowy medalista Igrzysk Olimpijskich w Barcelonie (1992). Zawodnik m.in. AZS-AWF Warszawa.
Życiorys.
Absolwent Zespołu Szkół Łączności w Warszawie. Ukończył studia w Akademii Wychowania Fizycznego w Warszawie, w specjalizacji trenera wioślarstwa.
Został dyrektorem generalnym PKOl i działaczem sportowym w Polskim Związku Towarzystw Wioślarskich. Został mianowany menedżerem Narodowego Centrum Żeglarstwa od 1 maja 2009. W 2010 bezskutecznie kandydował do rady warszawskiej dzielnicy Żoliborz z listy komitetu Projekt Żoliborz.
Postanowieniem prezydenta RP Bronisława Komorowskiego z 30 czerwca 2015 został odznaczony Krzyżem Kawalerskim Orderu Odrodzenia Polski "za wybitne zasługi w działalności na rzecz upowszechniania i rozwoju sportu, za osiągnięcia w pracy społecznej na rzecz polskiego ruchu olimpijskiego".
Osiągnięcia.
Igrzyska Olimpijskie:
Mistrzostwa świata:

</doc>
<doc id="788455" url="https://pl.wikipedia.org/wiki?curid=788455" title="Huntington Beach">
Huntington Beach

Huntington Beach, miasto w Stanach Zjednoczonych, w hrabstwie Orange w południowo-zachodniej części stanu Kalifornia, nad Oceanem Spokojnym. Ma 199 223 mieszkańców.
Huntington Beach pełni głównie funkcję mieszkaniową pobliskich aglomeracji. Jest miejscem zamieszkiwanym przez wiele gwiazd i skateboardzistów. To także ośrodek turystyczno-wypoczynkowy. Posiada liczne kąpieliska morskie i długie plaże, które oferują wiele możliwości do surfowania.
W mieście rozwinął się przemysł lotniczy oraz rafineryjny.

</doc>
<doc id="788457" url="https://pl.wikipedia.org/wiki?curid=788457" title="Ramerberg">
Ramerberg

Ramerberg – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim, wchodzi w skład wspólnoty administracyjnej Rott am Inn. Leży około 15 km na północ od Rosenheimu, nad rzeką Attel, przy linii kolejowej Mühldorf am Inn - Rosenheim.
Polityka.
Wójtem gminy jest Barbara Reithmeier, rada gminy składa się z 12 osób.

</doc>
<doc id="788458" url="https://pl.wikipedia.org/wiki?curid=788458" title="Leśniczówka Świdwie">
Leśniczówka Świdwie

Leśniczówka Świdwie – część wsi Szynwałd w Polsce, położona w województwie kujawsko-pomorskim, w powiecie sępoleńskim, w gminie Sośno.
W latach 1975–1998 Leśniczówka Świdwie administracyjnie należała do województwa bydgoskiego.

</doc>
<doc id="788465" url="https://pl.wikipedia.org/wiki?curid=788465" title="Gastronomia">
Gastronomia

Gastronomia (z grec. "gaster" – „żołądek”, "nómos" – „prawo”, „ustawa”) – rodzaj działalności gospodarczej polegającej na prowadzeniu otwartych zakładów żywienia zbiorowego (np. restauracji, barów, stołówek itp.). Także sztuka przyrządzania i podawania potraw w oparciu o fachową wiedzę kulinarną.
Gastronomia to również wiedza o produktach, ich wartości odżywczej, o racjonalnym przygotowaniu potraw, komponowaniu posiłków, o tradycjach kulinarnych oraz zwyczajach i obyczajach związanych z jedzeniem.

</doc>
<doc id="788476" url="https://pl.wikipedia.org/wiki?curid=788476" title="Samadhiraja">
Samadhiraja

Samadhiraja Sutra (pełna nazwa: skt. Sarvadharmasvabhava Samatavipancita Samadhiraja Sutra, pol. Sutra Królewskiego Samadhi) – sutra buddyzmu mahayany, znana także jako "Chandrapradeepa Samadhi Sutra". Została przetłumaczona na język chiński w roku 450. 
W sutrze tej głównymi rozmówcami są Budda i Chandraprabha przebywający na wzgórzu Gridhkuta. Zasadniczym tematem sutry są różne rodzaje samadhi (medytacyjnego wchłonięcia) wyłaniającego się z doświadczenia równości, pustki i oświeconej postawy. 

</doc>
<doc id="788477" url="https://pl.wikipedia.org/wiki?curid=788477" title="Samadhiraja Sutra">
Samadhiraja Sutra



</doc>
<doc id="788481" url="https://pl.wikipedia.org/wiki?curid=788481" title="Ode to Venus">
Ode to Venus

Ode to Venus – album Czesława Niemena wydany w roku 1973.
Album "Ode to Venus" zarejestrowano w Monachium. Inżynierem dźwięku był znany później ze współpracy m.in. z Electric Light Orchestra i Queen Reinhold Mack – stąd też tytuł ostatniego utworu.

</doc>
<doc id="788486" url="https://pl.wikipedia.org/wiki?curid=788486" title="Pete Trewavas">
Pete Trewavas

Pete John Trewavas (ur. 15 stycznia 1959, w Middlesbrough, North Yorkshire w Anglii) – angielski muzyk, basista zespołu Marillion, do którego dołączył 28 marca 1982 roku.
Urodził się w Middlesbrough, większość swojego dzieciństwa spędził w Aylesbury (Buckinghamshire). Grał tam w kilku zespołach takich jak Orthi, The Robins, Tamberlane, Heartbeat, East Goes West, lecz największy sukces przyniosła mu gra w grupie The Metros.
Podczas długiej współpracy z Marillion, Trewavas był także członkiem progresywnej super-grupy Transatlantic. W roku 2004 założył zespół Kino razem z Johnem Mitchellem (Arena), Johnem Beckiem (It Bites) i Chrisem Maitlandem (Porcupine Tree).
"Ważniejsze zespoły i artyści, którzy współpracowali z Pete’em":

</doc>
<doc id="788487" url="https://pl.wikipedia.org/wiki?curid=788487" title="Napój">
Napój

Napój – płyn przeznaczony do konsumpcji przez człowieka. Napoje oprócz swojej podstawowej funkcji, jaką jest zaspokojenie pragnienia oraz dostarczanie pijącemu wartości odżywczych, mogą pełnić między innymi funkcje lecznicze, obyczajowe i obrzędowe (np. podczas zaślubin czy liturgii).
Napoje produkowane z udziałem owoców i warzyw.
Sok.
Soki, zgodnie z przepisami Polski oraz Unii Europejskiej, są to napoje wykonane z naturalnych składników pozyskanych w procesie wytwarzania soku. Obecnie jedynymi dozwolonymi dodatkami do soków są: 
Nektar owocowy.
Nektary są to napoje wytworzone z rozcieńczonego soku, do produkcji których dozwolone jest stosowanie naturalnych (do 200 gramów na litr) i sztucznych substancji słodzących oraz dodatkowych naturalnych barwników i aromatów oraz dopuszczone jest stosowanie kwasku cytrynowego w słodzonych napojach. Niedozwolone jest natomiast stosowanie sztucznych konserwantów, barwników czy aromatów. Minimalna zawartość soku w nektarze według przepisów Polski i Unii Europejskiej wynosi:
Napój owocowy.
Przepisy Polski oraz Unii Europejskiej określają tym terminem wszystkie napoje bezalkoholowe produkowane na bazie soków (zawierające sok owocowy) zawierające dodatki niedozwolone przy produkcji soków oraz nektarów. Obecnie nie obowiązują żadne limity określające minimalną zawartość soku. Przyjmuje się, że są to produkty zawierające mniej soku niż nektary. Przeważnie zawartość ta mieści się w przedziale od 0,1% do 25%.

</doc>
<doc id="788488" url="https://pl.wikipedia.org/wiki?curid=788488" title="Krzywda (powiat białobrzeski)">
Krzywda (powiat białobrzeski)

Krzywda – część wsi Stary Kadłub w Polsce położona w województwie mazowieckim, w powiecie białobrzeskim, w gminie Stara Błotnica.
W latach 1975–1998 Krzywda administracyjnie należała do województwa radomskiego.
Wierni Kościoła rzymskokatolickiego należą do parafii Narodzenia Najświętszej Maryi Panny w Starej Błotnicy.

</doc>
<doc id="788489" url="https://pl.wikipedia.org/wiki?curid=788489" title="Osikowo">
Osikowo

Osikowo (niem. "Leitnerswalde") – mała osada leśna w Polsce położona w województwie warmińsko-mazurskim, w powiecie kętrzyńskim, w gminie Srokowo.
W latach 1975–1998 miejscowość administracyjnie należała do województwa olsztyńskiego.
Osikowo należy do sołectwa Wilczyny.

</doc>
<doc id="788493" url="https://pl.wikipedia.org/wiki?curid=788493" title="Reprezentacja Polski w piłce ręcznej mężczyzn">
Reprezentacja Polski w piłce ręcznej mężczyzn

Reprezentacja Polski w piłce ręcznej mężczyzn (zwyczajowo zwana również: "reprezentacją narodową", "kadrą narodową", "drużyną narodową") – zespół piłki ręcznej reprezentujący Rzeczpospolitą Polską w meczach i sportowych imprezach międzynarodowych, powoływany przez selekcjonera, w którym występować mogą wszyscy zawodnicy posiadający obywatelstwo polskie. Za jej funkcjonowanie odpowiedzialny jest Związek Piłki Ręcznej w Polsce.
Reprezentacja piłkarzy ręcznych została wybrana najlepszą drużyną roku w Plebiscycie Przeglądu Sportowego w 2007 i 2015.
Historia.
Premierowy międzypaństwowy mecz drużyn siedmioosobowych reprezentacja Polski rozegrała w lipcu 1957. Zaledwie kilka miesięcy później wzięła udział w swej pierwszej oficjalnej imprezie międzynarodowej – III finałach Mistrzostw Świata, odbywających się w NRD. 27 lutego 1958 w Erfurcie „biało-czerwoni” zremisowali 14:14 w debiucie z Finlandią, ostatecznie jednak zajęli 5 miejsce wśród 16 zespołów. W drugiej połowie wygranego 9:7 spotkania z Jugosławią rywale strzelili Polakom jednego gola. W meczu o piątą lokatę zespół trenera Tadeusza Breguły pokonał Norwegów 20:18, a gwiazdami polskiej kadry byli wtedy Jan Suski (uznawany za najlepszego rozgrywającego w Europie) i Kazimierz „Kaju” Frąszczak.
Od 28 października 2004 do 19 kwietnia 2012 obowiązki selekcjonera kadry narodowej seniorów pełnił Bogdan Wenta. Jego asystentem był Daniel Waszkiewicz.
W dniach 9 września 2012 – 28 stycznia 2016 selekcjonerem kadry był Michael Biegler (kontrakt podpisał w dniu 28 września 2012). Funkcję jego asystenta pełnił Jacek Będzikowski. 27.02.2016 trenerem został Tałant Dujszebajew.
Rekordziści.
Zestawienia obejmują dane uzyskane wyłącznie w oficjalnych spotkaniach międzypaństwowych seniorskiej reprezentacji Polski. Wszystkie nieoficjalne mecze kadry narodowej, bądź spotkania w kadrze innej niż seniorska (pierwsza reprezentacja) – rozegrane przez danego zawodnika – nie zostały ujęte w poniższych wykazach.
Źródło: Władysław Zieleśkiewicz "95 lat polskiej piłki ręcznej", wyd. ZPRP, Warszawa 2013
Selekcjonerzy.
Według:
Aktualna kadra.
Kadra na Mistrzostwa Świata 2023.
Trener: Patryk Rombel
LIO 1984.
Prowadzona przez Zygfryda Kuchtę męska kadra narodowa w 1982 r. po raz czwarty z rzędu zakwalifikowała się na igrzyska olimpijskie (Igrzyska Olimpijskie w Los Angeles), jednak na skutek wycofania się Polski z tej imprezy (presja polityczna ZSRR na kraje ówczesnego bloku socjalistycznego) nie dane im było wystąpić w turnieju olimpijskim. Jednym z ówczesnych kadrowiczów był Bogdan Wenta, dla którego od tego momentu udział w Igrzyskach stał się głównym celem kariery. Udało mu się tego dokonać dopiero 16 lat później w barwach Niemiec oraz jako trenerowi prowadzącemu reprezentację Polski mężczyzn, 31 maja 2008 na turnieju kwalifikacyjnym we Wrocławiu.
Rekordy.
Najwięcej występów dla męskiej reprezentacji Polski w finałach mistrzostw świata mają Marcin Lijewski i Mariusz Jurasik, którzy wystąpili we wszystkich 36 meczach podczas MŚ 2003, MŚ 2007, MŚ 2009 i MŚ 2011.
Najwięcej goli w finałach MŚ strzelił dla Polski Tomasz Tłuczyński (135 bramek), który wyprzedza Mariusza Jurasika (118 bramek), Karola Bieleckiego (113 bramek), Marcina Lijewskiego (106 bramek) i Jerzego Klempela (105 bramek).
Najwięcej występów dla męskiej reprezentacji Polski w finałach mistrzostw Europy mają Marcin Lijewski (26 meczów), Sławomir Szmal (25), Karol Bielecki (23) oraz Mariusz Jurasik, Patryk Kuchczyński i Bartosz Jurecki (po 20). Najlepsi strzelcy to z kolei Karol Bielecki (113 bramek), Mariusz Jurasik (69), Marcin Lijewski (68), Grzegorz Tkaczyk (65) i Bartosz Jurecki (59).
Jerzy Klempel był królem strzelców Mistrzostw Świata 1978 (wraz z Węgrem Peterem Kovacsem strzelili po 47 bramek) oraz turnieju Igrzysk Olimpijskich w Moskwie (44 bramki).
1 lutego 2007 półfinałowy mecz Mistrzostw Świata 2007 Polska – Dania (36:33) oglądał w hali Color Line Arena w Hamburgu komplet 13 050 osób. To rekord w całej historii MŚ jeśli chodzi o frekwencję na spotkaniu bez udziału gospodarzy danego turnieju.

</doc>
<doc id="788496" url="https://pl.wikipedia.org/wiki?curid=788496" title="St Clears">
St Clears

St Clears (wal. "Sanclêr") – miasto w południowej Walii, w hrabstwie Carmarthenshire, położone nad rzeką Tâf.
Populacja: 2820 mieszkańców (według spisu z 2001 roku).

</doc>
<doc id="788497" url="https://pl.wikipedia.org/wiki?curid=788497" title="Bitwa pod Ciecieszynem">
Bitwa pod Ciecieszynem



</doc>
<doc id="788498" url="https://pl.wikipedia.org/wiki?curid=788498" title="Łępin">
Łępin

Łępin – kolonia w Polsce położona w województwie mazowieckim, w powiecie białobrzeskim, w gminie Stara Błotnica.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Jana Chrzciciela w Kaszowie. 

</doc>
<doc id="788500" url="https://pl.wikipedia.org/wiki?curid=788500" title="Russische Lieder">
Russische Lieder

Russische Lieder ("Rosyjskie piosenki") − album Czesława Niemena wydany w roku 1973.

</doc>
<doc id="788501" url="https://pl.wikipedia.org/wiki?curid=788501" title="Todor Kableszkow">
Todor Kableszkow

Todor Kableszkow, bułg. Тодор Каблешков (ur. 1 stycznia 1851 w Kopriwszticy, zm. 16 czerwca 1876 w Gabrowie) – bułgarski powstaniec, jeden z przywódców powstania kwietniowego w 1876 roku.
Urodził się w zamożnej rodzinie w Kopriwszticy. W latach 1864–1867 uczył się w rodzinnym mieście oraz w Płowdiwie. W 1867 roku założył w Kopriwszticy szkolne towarzystwo edukacyjne "Zora". Następnie wyjechał do Stambułu, by kontynuować naukę w sławnym Gimnazjum Galatasaray. Z powodu choroby w 1871 r. przerwał edukację i powrócił do Kopriwszticy. Od 1873 r. pracował w Adrianopolu jako telegrafista, a potem jako naczelnik stacji kolejowej we wsi Beliowo (obecnie miasto Bełowo w obwodzie Pazardżik). W tym też okresie zaangażował się w działalność edukacyjną i polityczną.
Na początku 1876 r. powrócił do Kopriwszticy i poświęcił się pracy na rzecz wybuchu powstania narodowego przeciwko zaborowi tureckiemu. Spiskowcy przydzielili mu funkcję przewodniczącego komitetu powstańczego w Kopriwszticy; oprócz tego Kableszkow agitował także w panagjurskim okręgu powstańczym. 20 kwietnia 1876 r. zainicjował wybuch powstania kwietniowego w Kopriwszticy zbrojnie przeciwstawiając się próbie pojmania go przez turecką żandarmerię, która wpadła na trop spisku, i wysyłając do okręgu w Panagjuriszte tzw. Krwawy List, w którym wezwał tamtejszych konspiratorów do podjęcia walki zbrojnej. Po wybuchu powstania kierował sztabem wojskowym w Kopriwszticy, a także dowodził, wraz z Panajotem Wołowem, lokalnym oddziałem powstańczym (tzw. czetą). Po stłumieniu walk przez wojska osmańskie, wraz z grupą niedobitków schronił się w górach Stara Płanina. Turcy schwytali go w Trojanie, a następnie przetrzymywali i torturowali w więzieniach w Łoweczu i w Wielkim Tyrnowie. Po przewiezieniu go na posterunek żandarmerii w Gabrowie Kableszkow popełnił samobójstwo.
Dom rodzinny Kableszkowa w Kopriwszticy został odrestaurowany i jest obecnie jednym z domów-muzeów.

</doc>
<doc id="788505" url="https://pl.wikipedia.org/wiki?curid=788505" title="Nowy Kobylnik">
Nowy Kobylnik

Nowy Kobylnik – część wsi Stary Kobylnik położona w Polsce, w województwie mazowieckim, w powiecie białobrzeskim, w gminie Stara Błotnica.
W latach 1975–1998 miejscowość administracyjnie należała do województwa radomskiego.

</doc>
<doc id="788510" url="https://pl.wikipedia.org/wiki?curid=788510" title="Sławęcice (województwo świętokrzyskie)">
Sławęcice (województwo świętokrzyskie)

Sławęcice – wieś położona w województwie świętokrzyskim, w powiecie ostrowieckim, w gminie Waśniów.
W latach 1975–1998 Sławęcice należały administracyjnie do województwa kieleckiego.
Przed 2023 r. miejscowość była częścią wsi Boksyce w Polsce.
Źródła z 1578 roku podają zapis nazwy miejscowości w formie "Szlawenczicze".
Według Słownika geograficznego Królestwa Polskiego Sławęcice były wsią w powiecie opatowskim, gminie Boksyce, parafii Momina, leżącą w odległości 16 wiorst od Opatowa.
W 1578 roku Jakub Szydłowski płacił z niej od 4 osadników, 1 łanu, 1 zagrodnika z rolą i 1 ubogiego.
Pod koniec XIX wieku Sławęcice liczyły 11 domów, 68 mieszkańców, 267 mórg ziemi dworskiej i 146 mórg ziemi włościańskiej.

</doc>
<doc id="788511" url="https://pl.wikipedia.org/wiki?curid=788511" title="Sławęcice">
Sławęcice



</doc>
<doc id="788512" url="https://pl.wikipedia.org/wiki?curid=788512" title="Kaczory (Leśniewo)">
Kaczory (Leśniewo)

Kaczory (niem. "Fürstenwalde") – część wsi Leśniewo w Polsce, położona w województwie warmińsko-mazurskim, w powiecie kętrzyńskim, w gminie Srokowo. Wchodzą w skład sołectwa Leśniewo.
W latach 1975–1998 Kaczory administracyjnie należały do województwa olsztyńskiego.

</doc>
<doc id="788513" url="https://pl.wikipedia.org/wiki?curid=788513" title="Partia Krajowa">
Partia Krajowa



</doc>
<doc id="788516" url="https://pl.wikipedia.org/wiki?curid=788516" title="Zamłynie (województwo mazowieckie)">
Zamłynie (województwo mazowieckie)

Zamłynie – część wsi Pierzchnia w Polsce położona w województwie mazowieckim, w powiecie białobrzeskim, w gminie Stara Błotnica.
W latach 1975–1998 Zamłynie administracyjnie należało do województwa radomskiego.
Wierni Kościoła rzymskokatolickiego należą do parafii Zwiastowania Najświętszej Maryi Panny w Jasionnej.

</doc>
<doc id="788517" url="https://pl.wikipedia.org/wiki?curid=788517" title="Bartolomeu Português">
Bartolomeu Português

Bartolomeu Português (XVII w.) – bukanier działający na terenie Jamajki w XVII w.
Podobno za swoje nazwisko przyjął nazwę kraju, w którym się urodził. Atakował liczne statki hiszpańskie. Został schwytany raz, w porcie Campeche. Udało mu się uciec, lecz później powrócił do Campeche, aby odzyskać swój okręt. Alexander Exquemelin wspomniał o nim w swojej książce "Bucaneers of America".

</doc>
<doc id="788521" url="https://pl.wikipedia.org/wiki?curid=788521" title="Garden Grove (Kalifornia)">
Garden Grove (Kalifornia)

Garden Grove – miasto w północnej części hrabstwa Orange w Kalifornii, 174715 mieszkańców (stan na 2009 roku), powierzchnia 46,7 km².
Najciekawszym obiektem miasta jest Kryształowa Katedra – dzieło Philipa Johnsona z 1980 roku.
Urodził się tu Dexter Holland, wokalista i gitarzysta punkowego zespołu The Offspring oraz aktorka Jennette McCurdy.

</doc>
<doc id="788523" url="https://pl.wikipedia.org/wiki?curid=788523" title="Rypławki">
Rypławki

Rypławki (niem. "Riplauken") – część wsi Siniec w Polsce, położona w województwie warmińsko-mazurskim, w powiecie kętrzyńskim, w gminie Srokowo. Wchodzą w skład sołectwa Siniec.
W latach 1975–1998 Rypławki administracyjnie należały do województwa olsztyńskiego.
Na południe od miejscowości znajduje się rozległy obszar bagnisto-błotny zwany "Błotami Mażańskimi".
W początkach XX w. Rypławki jako folwark należały do Sińca.

</doc>
<doc id="788525" url="https://pl.wikipedia.org/wiki?curid=788525" title="Kodeks Azoyu">
Kodeks Azoyu

Kodeks Azoyu (Codex Azoyu I &amp; II) – średniowieczny dokument aztecki opisujący historię królestwa Tlachinollan.
Opis.
Kodeks Azoyu datowany jest na XVI wiek. Jego nazwa pochodzi od małego miasteczka Azoyu 175 kilometrów z zachód od Acapulco w Meksyku. Przedstawia obrazkową historię Tlapaneków i Misteków z królestwa Tlachinolla obejmującą okres od 1300 do 1565 roku. Wokół rysunków znajdują się objaśniające teksty w języku Nahuatl.

</doc>
<doc id="788526" url="https://pl.wikipedia.org/wiki?curid=788526" title="Cupel (powiat białobrzeski)">
Cupel (powiat białobrzeski)

Cupel – część wsi Pierzchnia w Polsce położona w województwie mazowieckim, w powiecie białobrzeskim, w gminie Stara Błotnica, znajdują się tam dwie posesje, na jednej gospodarstwo rolne a na drugiej domek letniskowy.
W latach 1975–1998 Cupel administracyjnie należał do województwa radomskiego.
Wierni Kościoła rzymskokatolickiego należą do parafii Zwiastowania Najświętszej Maryi Panny w Jasionnej.

</doc>
<doc id="788528" url="https://pl.wikipedia.org/wiki?curid=788528" title="Korczak (film)">
Korczak (film)

Korczak – polsko-niemiecko-brytyjski film biograficzny z 1990 roku w reżyserii Andrzeja Wajdy, nakręcony na podstawie scenariusza Agnieszki Holland. Opowieść o Januszu Korczaku, polskim lekarzu i pedagogu żydowskiego pochodzenia, koncentrująca się na ostatnich latach z jego życia (1936–1943), w której tytułową rolę zagrał Wojciech Pszoniak.
"Korczak" jest drugą, po filmie "Jest pan wolny, doktorze Korczak" (1974) Aleksandra Forda, fabularną biografią pedagoga. Ekranizację jego losów Wajda planował już od 1982, a wkrótce potem Holland ukończyła sporych rozmiarów scenariusz. Ze względu na miażdżącą, umotywowaną politycznie kolaudację film można było skierować do produkcji dopiero w 1989, dzięki staraniom producentki Reginy Ziegler.
"Korczak", początkowo ciepło przyjęty na 43. MFF w Cannes, w wyniku nagonki przypuszczonej przez Claude’a Lanzmanna i Danièle Heymann na łamach pisma „Le Monde” napotkał na poważne problemy z dystrybucją. W Polsce zebrał mieszane recenzje krytyków i okazał się klęską komercyjną; w kraju i za granicą Wajda spotykał się z zarzutami apoteozy Korczaka i odczytania jego postaci w kluczu chrześcijańskim. Dopiero późniejsze analizy filmowe wykazały, że portret Korczaka w filmie Wajdy jest bardziej zniuansowany i łączy w sobie elementy zarówno teologii chrześcijańskiej, jak i judaistycznej.
Fabuła.
Akcja "Korczaka" zaczyna się w 1936, gdy Polskie Radio zawiesza audycję prowadzoną przez Janusza Korczaka. Młodzi Żydzi z Domu Sierot opowiadają swemu dawnemu opiekunowi, że nie mogą się bronić przed antysemityzmem w Polsce i są pozbawieni szacunku ze strony Polaków. On sam wdaje się w kłótnię z zatrudnioną polską praczką, która odmawia „prania żydowskich gówien”. Tymczasem jeden z pensjonariuszy Domu Sierot, Józek, jest zauroczony polską dziewczynką Ewą, jednak związek ten jest skazany na porażkę.
We wrześniu 1939, wkrótce po hitlerowskiej agresji na Polskę, Korczak zakłada polski mundur, mimo namów ze strony wychowanka Heńka, by tego nie robił. Gdy powstaje getto warszawskie, do którego zostaje przeniesiony sierociniec, Korczak żąda od lokalnej komórki Gestapo zwrotu skradzionego wozu z kartoflami dla Domu Sierot. Zostaje aresztowany i osadzony w jednej celi z dyrektorem Polskiego Radia, który z zażenowaniem przeprasza Korczaka za zawieszenie audycji sprzed lat. Korczak wychodzi z Pawiaka dzięki wstawiennictwu niemieckiego lekarza, który znał jego artykuły. Idąc do nowej siedziby sierocińca, pedagog z oburzeniem dostrzega żydowskiego policjanta bijącego dziecko.
Korczak jednoznacznie odrzuca propozycje Maryny Falskiej i Stefanii Wilczyńskiej, by go przenieść na stronę aryjską. Jednocześnie stara się, by jego wychowankowie nie byli zaaferowani wojną; prowadzi normalnie zajęcia i bawi się z nimi. Zajmuje się też aprowizacją, żebrząc o żywność w getcie. Spotyka Szlomę, zawszonego chłopca opiekującego się umierającą matką, po czym zabiera go do siebie i oddaje pod opiekę Józka. Sam zaś sprzecza się z warszawskim Judenratem, protestując przeciwko warunkom, w jakim mieszkają dzieci i błagając o udzielenie im potrzebnej pomocy.
Pewnego dnia Korczak staje się naocznym świadkiem egzekucji tramwajarza wyrzucającego z tramwaju chleb podczas przejazdu przez getto. Zostaje zauważony przez Niemców, lecz ratuje go dawny wychowanek Icek Szulc, zajmujący się teraz szmuglem. Icek organizuje wśród szmuglerów zbiórkę pieniędzy dla Korczaka. Pedagoga spotykają bojownicy Bundu, wśród których znajduje się dawny wychowanek Korczaka, oskarżający nauczyciela o wychowywanie „mięczaków”. Gdy do getta docierają informacje o mordach na wywiezionych z niego Żydach, Korczak mimo wszystko odmawia zamknięcia sierocińca. Powtórnie odrzuca propozycję Falskiej.
Gdy Niemcy likwidują sierociniec, przewodniczący Judenratu, Adam Czerniaków popełnia samobójstwo, natomiast Korczak i jego wychowankowie idą spokojnie ulicami pogrążonego w chaosie getta. Nieobecni w tym czasie w Domu Sierot Józek i Szloma informują Falską o wywózce dzieci. Tymczasem Korczak wraz z dziećmi wsiada do wagonów. Pociąg wyrusza z Umschlagplatzu do obozu zagłady w Treblince. W ostatniej wizyjnej scenie filmu wagon z Korczakiem i jego dziećmi odłącza się od składu. Dzieci wybiegają z niego wraz z Korczakiem, po czym wszyscy znikają we mgle.
Obsada.
"Źródło: Filmpolski.pl"
Produkcja.
Pierwszą fabularną filmową biografię Janusza Korczaka nakręcił jeszcze Aleksander Ford w 1974 pod nazwą "Jest pan wolny, doktorze Korczak". Był to jednak film zupełnie nieudany. Jak pisała Joanna Preizner, „w pamięci pozostawał Korczak, który potykając się wołał «Herr Jesus», żołnierze niemieccy tańczący przy dźwiękach instrumentów elektronicznych z lat siedemdziesiątych, opaska z Gwiazdą Dawida noszona przez Doktora raz na prawym, raz na lewym ramieniu (w rzeczywistości programowo nie nosił jej w ogóle)”. Po kilku latach od klęski filmu Forda biografią pedagoga zainteresował się Andrzej Wajda.
Andrzej Wajda rozważał realizację filmu o Korczaku od 1982, gdy amerykański producent Larry Bachman zaproponował mu scenariusz Johna Brileya. Rola Korczaka pierwotnie przeznaczona była dla Richarda Dreyfussa, a scenariusz Brileya obejmował całość biografii bohatera. Jednakże Wajda od początku planował, iż rolę pedagoga zagra Wojciech Pszoniak, toteż negocjacje z Amerykanami stanęły w miejscu. W 1982 w kierowanym przez Wajdę Zespole Filmowym „X” Agnieszka Holland złożyła własny scenariusz proponowanego filmu o Korczaku. Projekt Holland obejmował okres od drugiej połowy lat 30. XX wieku, kiedy Korczak był już znanym pedagogiem, aż do sekwencji marszu Domu Sierot na warszawski Umschlagplatz. Holland ekstensywnie cytowała prawdziwe wypowiedzi Korczaka, zapisane w jego "Pamiętniku", a sceny fikcyjne ograniczała do minimum.
W 1983 odbyła się pierwsza, miażdżąca dla Holland kolaudacja pierwszej wersji jej scenariusza. Wśród osób oceniających scenariusz byli Czesław Pilichowski (przed wojną antysemita i zwolennik Narodowej Demokracji, później nawrócony komunista) oraz Alicja Szlązakowa; oboje autorów recenzji negowało przedwojenny antysemityzm i usiłowało zdyskredytować Holland. Większe zrozumienie dla scenariusza Holland okazywał Jerzy Bossak, który dzielił się ze scenarzystką szeregiem uwag merytorycznych.
Realizacja filmu w koprodukcji, ze względu na miażdżącą kolaudację, musiała zostać odłożona do momentu transformacji ustrojowej w 1989. Wówczas zachodnioniemiecka producentka Regina Ziegler odkupiła od Bachmana prawa do realizacji scenariusza Holland, a Wajda – któremu scenariusz Holland był bliski – mógł rozpocząć zdjęcia. Scenografię do filmu stworzył Allan Starski, natomiast muzykę opracował Wojciech Kilar. Zdjęcia do filmu wykonał Robby Müller. Film kręcono w Warszawie (ul. Mała i Stalowa) oraz w Łodzi (ul. Włókiennicza i Łagiewnicka), pomiędzy 20 września a 21 grudnia 1989.
Rozpowszechnianie.
Premiera "Korczaka" odbyła się 6 maja 1990 na 43. MFF w Cannes, w ramach pokazów pozakonkursowych. Publiczność przyjęła wówczas film oklaskami na stojąco, trwającymi 20 minut. W 2014 "Korczak" został poddany cyfrowej rekonstrukcji, a następnie wydany na DVD i Blu-ray nakładem wydawnictwa TiM Film Studio.
Odbiór.
Frekwencja kinowa.
"Korczak", ze względu na kontrowersje towarzyszące jego premierze, nie wszedł do szerszej dystrybucji i nawet w Polsce pozostał niezauważony przez lokalną widownię. Po wprowadzeniu do kin w październiku 1990 obejrzało go zaledwie 8 tysięcy widzów.
Recenzje.
Zarzuty francuskich krytyków.
Korczak został dobrze przyjęty między innymi w Niemczech i w Izraelu, ale jego pokaz wzbudził wiele kontrowersji we Francji. Ostatnia scena, w której Korczak wysiada z wagonu wraz z wychowankami i rozpływa się we mgle, została odebrana po pokazie na Festiwalu Filmowym w Cannes jako próba zatuszowania „polskiego antysemityzmu”. Zamieszczona w dzienniku „Le Monde” recenzja Danièle Heymann atakowała Wajdę za chrystianizację głównego bohatera i pokazanie Polaków tylko w dobrym świetle. Inny krytyk, Claude Lanzmann, reżyser filmu "Shoah" (1985), w wywiadzie prasowym krytykował Wajdę za rozmyślne pominięcie „pasywności Polaków”. Lanzmann bronił przy tym ortodoksyjnie własnego sposobu przedstawiania Zagłady Żydów, oskarżając zarówno Wajdę, jak i Holland o antysemityzm. Szczególne oburzenie wywołała ostatnia scena rozpłynięcia się Korczaka i jego wychowanków we mgle; Heymann nazwała ją „odrażającym marzeniem sennym na pograniczu rewizjonizmu”, pomawiając Wajdę o negację Zagłady Żydów, mimo że zaraz po tej scenie wyświetlał się napis opisujący śmierć Korczaka i jego uczniów w Treblince.
Atak przypuszczony na Wajdę i Holland przez Lanzmanna i Heymann spotkał się z krytyką ze strony wielu francuskich publicystów: Alaina Finkielkrauta, Simone Veil, Daniela Lindenberga, Françoise Castro, Gérarda Izraela, Elisabeth de Fontenay, Élisabeth Badinter, Claude-Marie Tremois. Finkielkraut w „Téléramie” bronił prawa nieżydowskich twórców do wypowiadania się w kwestii Zagłady Żydów. Finkielkraut twierdził, iż film Wajdy „poświęcony jest konkretnemu człowiekowi – Korczakowi, który – ku irytacji obu stron – uosabiał w sobie zarówno polski, jak i żydowski los”, a sam pedagog „uważał siebie w równym stopniu za Polaka, co Żyda”. Tzvetan Todorov również był oburzony atakiem na "Korczaka" i jego twórców:
Czy ci krytycy mogli tak dokładnie zapomnieć o historii? Czy nie wiedzą, że Polska była krajem pod okupacją niemiecką, a nawet zupełnie nieistniejącym, bez własnego rządu? Że getta zostały utworzone przez Niemców, a nie przez Polaków? Że dekretem z 15 października 1941 roku każda pomoc udzielona Żydom, którzy próbowali się ukryć, była w Polsce – i tylko w Polsce – karana śmiercią?
Komentarze autorów filmu.
Listy protestacyjne do „Le Monde” wystosowali również Marek Edelman, Alina Margolis-Edelman i Agnieszka Holland. W odpowiedzi na zarzuty Lanzmanna wobec "Korczaka" Holland odpowiedziała gniewnie, że „Lanzmann [...] zrobił "Szoah" i uważa, że jest właścicielem Szoah”. Samą wściekłość publicystów „Le Monde” komentowała z kolei następująco:
Problemem we Francji jest to straszne zaprzeczanie po wojnie poczuciu winy, jakie Francuzi odczuwali w czasie wojny jako naród kolaborancki, zorganizowane państwo francuskie wysyłające Żydów do obozów koncentracyjnych za pośrednictwem policji francuskiej i żandarmów. To straszne doświadczenie. Owo zaprzeczenie narasta w wyjątkowo irracjonalny sposób. Żydzi francuscy również odrzucają film dlatego, że czują się bardzo związani z Francją [...]. Tamtejsi Żydzi chcą zapomnieć o tym, co się tam wydarzyło w czasie II wojny światowej, nie chcą się emocjonalnie przyznać, choć przyznają to racjonalnie, do faktów historycznych. Przekazali w jakiś sposób swą agresję i frustrację Polakom, którzy mają swój własny katalog win. Ale polski antysemityzm nie jest problemem Francuzów, tylko Polaków i Żydów.
Wajda z rozgoryczeniem również stwierdził: „Oficjalny pokaz podczas festiwalu w Cannes w 1990 roku, a następnie owacja na stojąco w Pałacu Festiwalowym, były niestety ostatnim sukcesem doktora Korczaka. Następnego dnia rano recenzja w «Le Monde» zrobiła ze mnie antysemitę, a żaden z głównych dystrybutorów filmowych nie zgodził się na rozpowszechnianie filmu poza granicami Polski”. W wywiadzie dla „The New York Timesa” tłumaczył się z zakończenia w następujący sposób: „Nie ma nic prostszego niż pokazać śmierć dzieci w komorze gazowej. To byłaby bardzo poruszająca scena, wszyscy zalewaliby się łzami. Ale czy my mamy prawo, czy sztuka ma prawo to pokazać?”.
Odbiór w pozostałych krajach.
Negatywny odbiór "Korczaka" we Francji przyczynił się również do jego niepomyślnej recepcji w Polsce, Wielkiej Brytanii i Stanach Zjednoczonych. Brytyjski „The Economist” oskarżał Wajdę, iż "Korczak" „w najgorszym wypadku sugeruje, że najkrótsza droga do raju wiedzie przez nazistowskie komory gazowe; w najlepszym, że pan Wajda był nie tyle antysemicki, co zbyt ckliwy, by zmierzyć się z ostateczną grozą”. Recenzent „The New York Timesa” Vincent Canby uznał, że filmowy "Korczak" „wygląda jak autoryzowana biografia”. Zdaniem Jonathana Rosenbauma z „Chicago Readera”, mimo kompetentnej ekipy filmowej „problemy z niesentymentalnym potraktowaniem polskiego bohatera narodowego nie zawsze są rozwiązane, a film został ze zrozumiałych względów skrytykowany także za granicą”. Terri Ginsberg zarzucała filmowi chrystianizację Zagłady, ironicznie stwierdzając: „Korczakowi Wajdy dane jest wiele neoplatonicznych cech chrześcijańskiego gnostycyzmu z II wieku – dobroczynna pokora, duchowa wstrzemięźliwość, abstynencja seksualna i duszpasterska wspólnotowość”. Anna Sobolewska także ironizowała, iż „biografia wybitnego pedagoga niezauważalnie zamienia się w biografię świętego”. Filmu bronił natomiast Michał Głowiński, popierając Wajdę za „film niezwykły i ważny, pod którego adresem jacyś fanatycy kierowali trudne do pojęcia pretensje”. Część polskich krytyków kwitowała zarzuty wobec "Korczaka" jako przejaw antypolonizmu.
W obronę Wajdę wzięła także amerykańska biografka Korczaka, Betty Jean Lifton. Zarzuciła ona krytykom filmu, że wyrządzają Wajdzie „niedźwiedzią przysługę”. Lifton przypomniała, że rzeczywiście „po wojnie krążyły pogłoski, że wagon bydlęcy wiozący podopiecznych sierocińca cudownie się odłączył. Mieszkańcy wsi w całej Polsce donosili, że widzą «starego doktora» z dziećmi. Być może, podobnie jak pan Wajda, chcieli wierzyć, że takich ludzi jak Korczak nie da się zniszczyć”. Zdaniem Julie Salamon z „The Wall Street Journal” reżyser filmu „udowodnił, że święci nie muszą być nudziarzami”. Recenzent „Los Angeles Timesa” Kevin Thomas rozpisywał się o "Korczaku" jako „najnowszym triumfie” Wajdy. Tamar Vital z izraelskiego czasopisma „The Jerusalem Post” próbowała podsumować dyskusję wokół "Korczaka", twierdząc, że spór wokół dzieła Wajdy i Holland:
nie ma żadnego znaczenia dla wartości filmu, dla umiejętności zawodowych jego twórcy ani dla znaczenia tego przedsięwzięcia, które oznacza wyzwolenie polskiego kina z długiego okresu, w którym tematyka żydowska była praktycznie zakazana. Choć jest to opowieść o Holokauście – epizodzie historycznym, który jest wyłącznie żydowski – film ten jest w dużej mierze hołdem złożonym Polakowi przez Polaka. Nie umniejsza to jednak rzadkiej odwagi i męstwa samego bohatera: Janusza Korczaka.
Analizy i interpretacje.
Filmoznawczyni Janina Falkowska, oceniając film po latach, zaznaczyła kilka błędów, które oddziałały na odbiór "Korczaka". Po pierwsze, w filmie Wajdy i Holland „mityczny lekarz jest przejaskrawiony, sztampowy i postawiony na piedestale bez żadnego odprężającego dystansu”. Po drugie, „film zdaje się dokonywać apoteozy ofiarnych i biernych Żydów, którzy jednak są przedstawieni w sposób sentymentalny i monotonny”. Na koniec zaś Falkowska stwierdziła, że Wajda w "Korczaku" posługuje się „demagogiczną estetyką” i wymusza specyficzne odczytanie losów głównego bohatera.
Tadeusz Lubelski w swej analizie "Korczaka" zwrócił natomiast uwagę, że zarzuty dotyczące chrystianizacji bohatera filmu przez Wajdę są bezpodstawne. Lubelski przyznał, że w filmie pojawiają się motywy religijne i mistyczne: „stylizacja tytułowego bohatera na postać Franciszka z Asyżu […] czy pojawienie się aureoli nad głową zasypiającego Szlomy”. Lubelski przypomniał jednak, że motywy te równoważą chwile słabości Korczaka, np. ataki złości czy picie alkoholu. Problematyczny odbiór końcowej sceny filmu, na co zwrócił uwagę Lubelski, wynikał z usunięcia przez Wajdę końcówki z pierwotnego scenariusza, gdzie rozpłynięcie się Korczaka i jego wychowanków we mgle było jedynie „wyobrażeniem legendy”. W scenariuszu Holland ową scenę poprzedzała rozmowa Szlomy z Igorem Newerlym w obozie koncentracyjnym, którą przerywał chłop z sąsiedniej pryczy:
Mówicie o Korczaku? To nieprawda, że on nie żyje! Ja nie widziałem, ale mój sąsiad widział... Korczak z dziećmi był w ostatnim wagonie... I za Białą Podlaską ten wagon nagle się odczepił.
Lubelski wnioskował, że gdyby dołączono tę poprzedzającą scenę, „wielu nieporozumień udałoby się może uniknąć”.
Z zarzutami chrystianizacji Korczaka przez Wajdę nie zgodziła się też Joanna Preizner. Ostatnie sceny filmu, w których Korczak decyduje się na postawę męczeńską, zdaniem Preizner są raczej przykładem teologii judaistycznej:
Żydzi całkowicie odrzucają koncepcję przyjmowania cierpienia dla samego cierpienia, traktują takie męczeństwo jako niepotrzebną demonstrację, wręcz bluźnierczą i pyszną, niechętnie widzianą przez Boga. Do przyjęcia jest jednak podjęcie dobrowolnej decyzji o śmierci pod warunkiem, że jest ona jakąś formą uczestnictwa w życiu społecznym, że podtrzymuje istniejące w społeczeństwie więzi.
Taką też teologią judaistyczną podąża filmowy Korczak, decydując się na podtrzymanie więzi ze swoimi podopiecznymi w trakcie marszu na Umschlagplatz. Co więcej, filmowy Korczak w interpretacji Pszoniaka nieustannie prowadzi działalność naukową oraz nieustannie zapisuje notatki, co świadczy o jego zdolnościach intelektualnych bliższych kulturze żydowskiej. W optyce Preizner: „Judaizm uczy bezustannego stawiania pytań, zmusza do poszukiwań, do roztrząsania drobnych nawet zagadnień. Nie zadowala się łatwymi odpowiedziami, nie tworzy katechizmu, w którym na standardowe pytania padają standardowe formułki odpowiedzi, nie pozwala zatrzymać się w poszukiwaniach”. W konsekwencji wizerunek Korczaka w filmie Wajdy łączy w sobie „judeochrześcijańską miłość bliźniego, respekt dla mądrości Talmudu, bardzo silną w judaizmie tradycję szacunku dla dziecka oraz system etyczny wspólny obu religiom”.
Michael Atkinson z czasopisma „Sight &amp; Sound” w retrospektywnej recenzji "Korczaka" odpierał zarzuty dotyczące naiwności filmu. Zdaniem Atkinsona „film o najbardziej niezłomnym i bohaterskim Polaku lat II wojny światowej pozostawia po sobie druzgocące poczucie beznadziei, obserwowania, jak zło z łatwością zwycięża, choćby tylko na chwilę, w skali kosmicznej”.

</doc>
<doc id="788530" url="https://pl.wikipedia.org/wiki?curid=788530" title="RDF Schema">
RDF Schema

RDF Schema (z , w skrócie RDFS) – język reprezentacji wiedzy, oparty na RDF. O ile RDF zawiera jedynie informacje w postaci grafu skierowanego, to RDF Schema wprowadza podstawowe pojęcia, pozwalające na strukturalne uporządkowanie tego grafu. RDF Schema stanowi bazę dla języka OWL, pozwalającego na jeszcze dokładniejszy zapis wiedzy. Zapisane za pomocą RDFS struktury, nazywane są słownikami RDF (ang. "RDF vocabularies"). Język RDF Schema stanowi rekomendację W3C.
Podstawowym konstruktem języka RDFS jest klasa. Pojęcie klasy jest pokrewne pojęciu zbioru z teorii mnogości. Do klasy może należeć dowolna liczba wierzchołków z grafu RDF. Zasadniczą różnicą pomiędzy pojęciem klasy w programowaniu obiektowym jest fakt, że zasadniczo obiekt należy do jednej klasy, podczas gdy wierzchołek może być przydzielony do dowolnej liczby klas. O ile więc w programowaniu obiektowym to kształt klasy determinuje obiekty, o tyle w RDFS to zbiór wierzchołków stanowi o tym, czym jest klasa.
Przykład.
&lt;?xml version="1.0"?&gt;
&lt;rdf:RDF xmlns:rdf="http://www.w3.org/1999/02/22-rdf-syntax-ns#"
 xmlns:rdfs="http://www.w3.org/2000/01/rdf-schema#"&gt;
&lt;rdfs:Class rdf:ID="Osoba"&gt;&lt;/rdfs:Class&gt;
&lt;rdfs:Class rdf:ID="Nauczyciel"&gt;
 &lt;rdfs:subClassOf rdf:resource="#Osoba" /&gt;
&lt;/rdfs:Class&gt;
&lt;rdfs:Class rdf:ID="Student"&gt;
 &lt;rdfs:subClassOf rdf:resource="#Osoba" /&gt;
&lt;/rdfs:Class&gt;
&lt;rdfs:Class rdf:ID="Wykład" /&gt;
&lt;rdf:Property rdf:ID="maNauczyciela"&gt;
 &lt;rdfs:domain rdf:resource="#Wykład" /&gt;
 &lt;rdfs:range rdf:resource="#Nauczyciel" /&gt;
&lt;/rdf:Property&gt;
&lt;rdf:Property rdf:ID="maStudentów"&gt;
 &lt;rdfs:domain rdf:resource="#Wykład" /&gt;
 &lt;rdfs:range rdf:resource="http://www.w3.org/1999/02/22-rdf-syntax-ns#Seq" /&gt;
&lt;/rdf:Property&gt;
&lt;rdfs:Property rdf:ID="maNazwę"&gt;
 &lt;rdfs:domain rdf:resource="#Wykład" /&gt;
 &lt;rdfs:domain rdf:resource="#Osoba" /&gt;
 &lt;rdfs:range rdf:resource="http://www.w3.org/1999/02/22-rdf-syntax-ns#Literal" /&gt;
&lt;/rdfs:Property&gt;
&lt;/rdf:RDF&gt;

</doc>
<doc id="788531" url="https://pl.wikipedia.org/wiki?curid=788531" title="Pragnienie">
Pragnienie



</doc>
<doc id="788532" url="https://pl.wikipedia.org/wiki?curid=788532" title="Leśniewice">
Leśniewice



</doc>
<doc id="788534" url="https://pl.wikipedia.org/wiki?curid=788534" title="Pragnienie (fizjologia)">
Pragnienie (fizjologia)

Pragnienie – jedna z najbardziej podstawowych potrzeb biologicznych organizmu, przejawiająca się w popędzie ku pobraniu odpowiedniej ilości wody. Pragnienie wzrasta wraz ze zmniejszaniem się ogólnej objętości płynu w ustroju lub ze zwiększeniem się ilości niektórych substancji, takich jak np. sole. Jeżeli poziom wody spada poniżej pewnego progu albo koncentracja jonów soli dochodzi do pewnego poziomu to wówczas osmoreceptory znajdujące się w przedniej części podwzgórza umożliwiają tej części mózgu wzmożenie procesu pragnienia. 
Zaburzenia na tle pragnienia u ludzi mogą się objawiać takimi chorobami jak: polidypsja czy poliuria.

</doc>
<doc id="788535" url="https://pl.wikipedia.org/wiki?curid=788535" title="Nacjonalistyczna Partia Australii">
Nacjonalistyczna Partia Australii

Nacjonalistyczna Partia Australii ("Nationalist Party of Australia", NPA) – australijska partia polityczna istniejąca w latach 1917-1931. Powstała w wyniku połączenia Związkowej Partii Liberalnej z grupą rozłamowców z Australijskiej Partii Pracy (ALP) pod wodzą ówczesnego premiera, Billy’ego Hughesa. W 1917-1922 partia samodzielnie sprawowała władzę. Po uzyskaniu słabszego wyniku wyborczego w 1922, zmuszona była do zawarcia koalicji z Partią Agrarną (CP). Ceną za wejście CP do rządu była wymiana niepopularnego premiera, wobec czego Hughesa zastąpił Stanley Bruce. W 1929 grupa posłów pod wodzą byłego premiera zbuntowała się wobec rządowych planów reform gospodarczych i doprowadziła do przedterminowych wyborów, w których NPA poniosła upokarzającą klęskę i znalazła się w głębokim odwrocie. Ostatecznie w 1931 NPA połączyła się z kolejną grupą rozłamowców z ALP, tym razem pod wodzą Josepha Lyonsa, tworząc Partię Zjednoczonej Australii.

</doc>
<doc id="788540" url="https://pl.wikipedia.org/wiki?curid=788540" title="Alina Erdmanowa">
Alina Erdmanowa

Alina Erdmanowa, z domu Konoplańska (ur. 25 września 1894 w Komarowie na Wileńszczyźnie, zm. 16 marca 1959 w Olsztynie) – polska lekarka, specjalistka ginekologii i położnictwa, pionierka powojennej służby zdrowia na Warmii i Mazurach.
Życiorys.
Pochodziła z rodziny ziemiańskiej. Ukończyła gimnazjum w Wilnie, w 1917 uzyskała dyplom lekarza na Wydziale Medycznym Uniwersytetu Moskiewskiego. W czasie studiów wyszła za mąż za Antoniego Erdmana (ur. 1885), który studiował na Akademii Rolniczej w Moskwie, i w 1915 urodziła córkę Irenę. Po uzyskaniu dyplomu Erdmanowa pracowała w szpitalu polowym w Bobrujsku nad Berezyną, następnie kierowała szpitalem gminnym w Bacewiczach. Mąż, który w czasie I wojny światowej służył wojskowo, był więziony po rewolucji październikowej jako oficer, ale uzyskał zwolnienie dzięki interwencji u rodziny Feliksa Dzierżyńskiego. W 1920 rodzina Erdmanów osiedliła się w Wilnie.
Erdmanowa pracowała w Wilnie w Szpitalu Wojskowym na Antokolu, następnie w Klinice Ginekologiczno-Położniczej Uniwersytetu Stefana Batorego jako starszy asystent prof. Władysława Jakowickiego. Współpracowała również z wileńskim Szpitalem Kolejowym, Przychodnią Lekarzy Specjalistów, Szpitalem Miejskim Św. Jakuba, a z dr. Janem Janowiczem prowadziła prywatną klinikę przy Alei Róż. Była uznaną specjalistką w dziedzinie ginekologii i położnictwa. Okres okupacji przeżyła w Wilnie.
W 1945 osiedliła się z rodziną w Olsztynie. W maju 1946 wspólnie ze Stanisławem Flisem zorganizowała oddział ginekologiczno-położniczy Szpitala Kolejowego w Olsztynie, kilka miesięcy później poradnię dla kobiet w Poliklinice Wojewódzkiego Urzędu Bezpieczeństwa Publicznego (w maju 1947 przekształconą w oddział ginekologiczno-położniczy). Przez kilka lat była w tej placówce jedynym lekarzem, pełniąc, podobnie jak w szpitalu kolejowym, funkcję ordynatora. Trudna sytuacja materialna okresu pionierskiego, kiedy brakowało miejsc, pościeli, a nawet wyżywienia (bardziej skomplikowane operacje przeprowadzano w szpitalu wojewódzkim, późniejszym miejskim), uległa poprawie po 1950, kiedy to poliklinika olsztyńska zyskała nową siedzibę przy Alei Wojska Polskiego (na tę samą ulicę przeniósł się także Szpital Kolejowy). Poza szpitalami Erdmanowa przyjmowała pacjentów w Przychodni PKP, a także prowadziła prywatną praktykę. Cieszyła się dużym autorytetem współpracowników oraz szacunkiem i zaufaniem pacjentów. Jako znana postać w Olsztynie była bohaterką anegdot – podobno na jej widok motorniczy zatrzymywał tramwaj i bezpłatnie podwoził na żądany przystanek, mogła też liczyć na darmowe kursy dorożką.
Pod jej kierunkiem wykształciło się wielu olsztyńskich lekarzy. Wykonywała często trudne i skomplikowane operacje, takie jak wycięcia guzów jajnika, usunięcia ciąż pozamacicznych czy cesarskie cięcia. W 1957 odeszła z pracy w poliklinice, pozostając do końca życia związana ze Szpitalem Kolejowym. Zmarła w marcu 1959 po wylewie, została pochowana na cmentarzu św. Józefa w Olsztynie. Była odznaczona m.in. Srebrnym i Złotym Krzyżem Zasługi. Rada Miasta Olsztyna nadała jej imię jednej z ulic olsztyńskich (sąsiadującej z cmentarzem Komunalnym przy ulicy Poprzecznej).
Mąż Antoni Erdman pracował przed II wojną światową jako komisarz ziemski, po wojnie był urzędnikiem Państwowych Nieruchomości Ziemskich i Najwyższej Izby Kontroli, a także do późnej starości uczył w Szkole Przysposobienia Rolniczego w Starym Dzierzgoniu.

</doc>
<doc id="788546" url="https://pl.wikipedia.org/wiki?curid=788546" title="Śniadanie kontynentalne">
Śniadanie kontynentalne

Śniadanie kontynentalne – podstawowe śniadanie składające się z pieczywa, masła, miodu, dżemu oraz kawy lub herbaty.
Śniadanie kontynentalne w wersji rozszerzonej to takie, na które dodatkowo podaje się: wędliny lub ser, ewentualnie jajko albo pasztet itp. Czasami podawane jest ciepłe danie (jajecznica, parówki, zupy mleczne).
Posiłek ten podawany jest głównie w krajach basenu Morza Śródziemnego oraz w wielu hotelach w Stanach Zjednoczonych. Rozszerzona wersja serwowana jest między innymi w hotelach skandynawskich.

</doc>
<doc id="788549" url="https://pl.wikipedia.org/wiki?curid=788549" title="Battersea (EP)">
Battersea (EP)

Battersea – płyta EP belgijskiego zespołu muzycznego Hooverphonic. Została wydana w 1998. Tytułowy utwór pochodzi z albumu "Blue Wonder Power Milk". Remiksowane utwory, pochodzą z wcześniejszej, "A New Stereophonic Sound Spectacular" (1996).

</doc>
<doc id="788550" url="https://pl.wikipedia.org/wiki?curid=788550" title="Todor Kableszkov">
Todor Kableszkov



</doc>
<doc id="788552" url="https://pl.wikipedia.org/wiki?curid=788552" title="Todor Kableshkov">
Todor Kableshkov



</doc>
<doc id="788555" url="https://pl.wikipedia.org/wiki?curid=788555" title="Prezentacja sceniczna">
Prezentacja sceniczna

Prezentacja sceniczna – sposób narracji, który faworyzuje to, co mniej abstrakcyjne, bezpośrednio unaocznia czytelnikowi akcję i skupia przedmioty przedstawiane w czasie i przestrzeni. 
O ile w opowiadaniu relacjonującym pierwotne następstwo zdarzeń mogło zostać naruszone jedynie wskutek interwencji autora tak w prezentacji scenicznej możliwe jest zburzenie pierwotnej chronologii i uporządkowanie zdarzeń np. pod kątem napięcia, doskonałego ładu czy kontrastu. Sceniczność zakłada więź między odbiorcą a tym co się przedstawia.

</doc>
<doc id="788556" url="https://pl.wikipedia.org/wiki?curid=788556" title="Marcin Dziuba">
Marcin Dziuba

Marcin Dziuba (ur. 17 lipca 1983 w Zamościu) – polski szachista i trener szachowy, arcymistrz od 2007 roku.
Kariera szachowa.
Jest wielokrotnym medalistą mistrzostw Polski juniorów: złotym (Krynica 1998 - do lat 16, Jarnołtówek 2003 - do lat 20) oraz srebrnym (Nowa Ruda 1999 - do lat 16, Wisła 2000 - do lat 18, Zakopane 2001 - do lat 18, Brzeg Dolny 2001 - do lat 20). Wiele razy reprezentował Polskę na mistrzostwach świata i Europy juniorów w różnych kategoriach wiekowych. Najlepsze wyniki osiągnął w latach 2000 (IV m. w mistrzostwach Europy do lat 18 w Chalkidiki) i 2001 (V m. na mistrzostwach Europy do lat 20 w Patras).
W roku 2005 zwyciężył w memoriale Emanuela Laskera w Barlinku, podzielił I m. w memoriale Akiby Rubinsteina w Polanicy-Zdroju oraz podzielił II m. w Metz (za Michaiłem Gurewiczem, wspólnie z Kevinem Spraggettem, Andriejem Szczekaczewem, Didierem Collasem i Christianem Bauerem). Rok później zwyciężył w turnieju "Cracovia" (edycja 2005/06) w Krakowie oraz zadebiutował w finale mistrzostw Polski seniorów, zajmując VIII m.. Podzielił również I m. w otwartym turnieju w Montpellier (Montpellier (2006, dz. I z Radosławem Jedynakiem, Stanisławem Sawczenko, Hichamem Hamdouchim i Markiem Hebdenem) oraz zdobył we Wrocławiu tytuł akademickiego mistrza Polski. W 2007 zwyciężył (przed m.in. Radosławem Jedynakiem i Mikulasem Manikiem) w turnieju "open" w Teplicach. W 2008 r. zajął IV m. w kolejnym finale mistrzostw Polski mężczyzn, rozegranym w Lublinie. W 2009 r. zwyciężył w "openach" rozegranych w Lublinie (wspólnie z Vidmantasem Malisauskasem) oraz w Belgradzie.
Najwyższy ranking w dotychczasowej karierze osiągnął 1 kwietnia 2013 r., z wynikiem 2610 punktów zajmował wówczas 8. miejsce wśród polskich szachistów.
Jako trener współpracował m.in. z Michałem Olszewskim, Radosławem Wojtaszkiem i Dariuszem Świerczem. Od 2020 trener kadry narodowej kobiet.

</doc>
<doc id="788566" url="https://pl.wikipedia.org/wiki?curid=788566" title="Dave Manson">
Dave Manson

Dave Manson (ur. 27 stycznia 1967 w Prince Albert w Kanadzie) – kanadyjski były zawodowy hokeista na lodzie.
Kariera zawodnicza.
W latach 1986–2002 występował w lidze NHL na pozycji obrońcy. Wybrany z numerem (11) w pierwszej rundzie draftu NHL w 1985 roku przez Chicago Blackhawks. Grał w drużynach: Chicago Blackhawks, Edmonton Oilers, Winnipeg Jets, Phoenix Coyotes, Montreal Canadiens, Dallas Stars oraz Toronto Maple Leafs.
W sezonach zasadniczych NHL rozegrał łącznie 1103 spotkania, w których strzelił 102 bramki oraz zaliczył 288 asyst. W klasyfikacji kanadyjskiej zdobył więc razem 390 punktów. 2792 minuty spędził na ławce kar. W play-offach NHL brał udział 11-krotnie. Rozegrał w nich łącznie 112 spotkań, w których strzelił 7 bramek oraz zaliczył 24 asysty, co w klasyfikacji kanadyjskiej daje razem – 31 punktów. 343 minuty spędził na ławce kar.

</doc>
<doc id="788570" url="https://pl.wikipedia.org/wiki?curid=788570" title="Shagrath">
Shagrath

Shagrath, właśc. Stian Tomt Thoresen (ur. 18 listopada 1976 w Jessheim) – jeden z założycieli norweskiego zespołu black metalowego Dimmu Borgir, w którym występuje do dzisiaj. Na początku istnienia zespołu Shagrath grał w zespole na perkusji (na albumie "For All Tid"), a później także na gitarze. Obecnie jest wokalistą. Pseudonim "Shagrath" zaczerpnął z powieści "Władca Pierścieni" J.R.R Tolkiena.

</doc>
<doc id="788571" url="https://pl.wikipedia.org/wiki?curid=788571" title="SLD+SDPL+PD+UP - Lewica i Demokraci">
SLD+SDPL+PD+UP - Lewica i Demokraci



</doc>
<doc id="788578" url="https://pl.wikipedia.org/wiki?curid=788578" title="Ireneusz Wójcicki">
Ireneusz Wójcicki

Ireneusz „Messalina” Wójcicki (ur. 8 kwietnia 1963 we Wrocławiu, zm. 26 listopada 2011 w Warszawie) – polski piosenkarz, wykonawca szant, autor piosenek o tematyce morskiej i turystycznej, animator ruchu szantowego w Polsce, członek zespołu EKT Gdynia.
Życiorys.
Od urodzenia związany z rodzinnym Wrocławiem, przez kilka lat mieszkał w Katowicach, gdzie studiował dziennikarstwo i nauki polityczne na Uniwersytecie Śląskim. W 1987 roku, za pośrednictwem Leszka Wydry, trafił do nowo powstałego zespołu EKT Gdynia, gdzie pełnił funkcję drugiego wokalisty i grał również na tamburynie. Brał udział we wszystkich sesjach nagraniowych i trasach koncertowych zespołu, zdobył z nim również właściwie wszystkie liczące się wyróżnienia na festiwalach szantowych w całym kraju. W ciągu lat napisane przez niego piosenki, takie jak „Po co mi to było”, „Życzenia powrotu” czy „Niepoprawny gość”, na stałe weszły do repertuaru kapeli oraz śpiewników szantowych. Po przeprowadzce, w 2004 roku, do Łodzi, równolegle z działalnością w EKT, zaczął występować również, wspólnie z Jackiem Fimiakiem, Krzysztofem Kowalewskim i Januszem Nastarowiczem w zespole Na Razie.
W 2006 roku zdiagnozowano u niego złośliwy nowotwór skóry, wykluczający go na kilka miesięcy z życia artystycznego. Jesienią tegoż roku odbyła się seria koncertów w największych miastach Polski (Warszawa, Łódź, Wrocław) połączonych ze zbiórką pieniędzy na leczenie artysty. Początek roku 2007 przyniósł, po kilku miesiącach pobytów w szpitalach, powrót „Messola” na scenę.
Był żonaty, miał dwóch synów: Michała i Franciszka.
Pseudonim „Messalina” (lub „Messol”) pochodzi z czasów studenckich: kabaret, w którym występował Irek Wójcicki odgrywać miał sceny z życia cesarza Klaudiusza. W zespole brakowało odpowiedniej do tej roli aktorki, wyzwania podjął się więc posiadający długie włosy Irek, czym wzbudził entuzjastyczną reakcję publiczności.
Zmarł 26 listopada 2011 roku w szpitalu w Warszawie. Został pochowany na Starym Cmentarzu w Łodzi.

</doc>
<doc id="788581" url="https://pl.wikipedia.org/wiki?curid=788581" title="Brave, The Film">
Brave, The Film

Brave – krótka filmowa wersja albumu "Brave" wyreżyserowana przez Richarda Stanleya, wydana niedługo po albumie. Teledyski z płyty są częściami tego filmu. Wznowiony w 2004 roku.
Spis utworów.
Bonusy DVD:

</doc>
<doc id="788583" url="https://pl.wikipedia.org/wiki?curid=788583" title="Kalceina">
Kalceina

Kalceina – barwnik fluorescencyjny o wielu zastosowaniach, w czystej postaci tworzący pomarańczowe kryształki.
Kalceina jest wzbudzana światłem niebieskim. Jej maksimum absorpcji przypada na długość fali świetlnej równą 495 nanometrów, a maksimum emisji jest przy 515 nanometrach (kolor zielony). Ma właściwości samowygaszające przy stężeniach powyżej 100 mM.
Tworzy związki kompleksowe z jonami wapnia, co zmienia jej charakterystykę spektralną, i z tego powodu bywa stosowana do fluorymetrycznego oznaczania jonów tego pierwiastka w roztworach oraz układach żywych (na przykład komórkach).
Acetoksymetylowy ester kalceiny, inaczej acetoksymetylokalceina (tak zwana kalceina AM, od ang. "calcein AM"), ma zdolność swobodnego przenikania przez błony biologiczne. Ta pochodna jest używana do tymczasowego wybarwiania komórek żywych. Acetoksymetylowa grupa modyfikująca zasłania miejsca wiązania wapnia, ale ponieważ motyw ten jest podatny na enzymatyczną degradację, po wniknięciu kalceiny AM do komórki następuje odcięcie tej grupy. Uniemożliwia to jej powrót oraz ponownie umożliwia wiązania wapnia. Rezultatem jest silna, zielona fluorescencja po wzbudzeniu. Mechanizm ten działa tylko w komórkach żywych – w martwych brak odpowiednich enzymów – wobec czego technika ta ma zastosowanie do określania żywotności komórek. Z wykorzystaniem zjawiska jej samowygaszania kalceina może być używana także do śledzenia zmian objętości komórek.
Kalceina bywa także (dzięki wiązaniu wapnia) używana do wybarwiania kości, a nawet całych szkieletów organizmów.

</doc>
<doc id="788584" url="https://pl.wikipedia.org/wiki?curid=788584" title="Kalceina AM">
Kalceina AM



</doc>
<doc id="788586" url="https://pl.wikipedia.org/wiki?curid=788586" title="Komora hiperbaryczna">
Komora hiperbaryczna

Komora hiperbaryczna (pierwotnie worek Gamowa lub komora ciśnieniowa) – zbiornik ciśnieniowy umożliwiający kontrolowanie środowiska w jego wnętrzu (m.in. ciśnienia, tlenu, wilgotności czy temperatury). Komory hiperbaryczne stosuje się do leczenia wielu schorzeń. W tej chwili na świecie jest ponad 100 wskazań klinicznych do zastosowania komór hiperbarycznych.
Budowa.
Pierwotnie jako komora hiperbaryczna służył nadmuchiwany worek, w którym utrzymywano chorego w warunkach wyższego ciśnienia atmosferycznego. Późniejsze komory zbudowane były ze zbiornika ciśnieniowego (komora hiperbaryczna), system sterowania parametrami komory, system wytwarzania i dystrybucji sprężonego powietrza, system zasilania w tlen medyczny (przechowywanie, sterowanie, dystrybucja), systemu zasilania w mieszanki oddechowe (opcjonalnie, głównie w komorach dekompresyjnych) oraz armatury. Komora hiperbaryczna może być jedno- (tylko dla chorego) lub wieloosobowa (dla chorych i opiekuna medycznego). Są to stalowe, hermetyczne konstrukcje, które mogą pomieścić nawet kilkanaście osób. Komory wyposażane są w systemy sterowania (ręcznego i automatycznego) systemy komunikacji z pacjentami, systemy bezpieczeństwa oraz dodatkowo systemy multimedialne takie jak telewizja czy radio. Podczas terapii pacjenci mogą być podłączeni do specjalnie przystosowanych do wysokich ciśnień systemów monitorujących parametry życiowe, respiratorów i pomp infuzyjnych.
Komory jednoosobowe.
W komorze jednoosobowej może podczas terapii przebywać jeden pacjent zazwyczaj w pozycji leżącej. Zbudowana jest z przezroczystego cylindra, przez który pacjent znajduje się pod stałą obserwacją personelu medycznego oraz zmniejsza poczucie lęku (klaustrofobii) i umożliwia korzystanie z urządzeń multimedialnych takich jak oglądanie zewnętrznego ekranu telewizyjnego. Komora może być wypełniana tlenem, którym pacjent oddycha podczas terapii lub powietrzem, w tym przypadku pacjent oddycha tlenem za pomocą systemu oddechowego B.I.B.S.
Komory jednoosobowe mogą być wyposażone w system dystrybucji gazów (BIBS) umożliwiający oddychanie pacjenta czystym tlenem za pośrednictwem maski, a komora w tym przypadku jest wypełniona sprężonym powietrzem.
Komory hiperbaryczne wieloosobowe - typu multiplace.
Najnowsze konstrukcje opierają się o zbiornik ciśnieniowy typu OMEGA - Ω. 
Komory umożliwiające jednoczesne przebywanie od 2 do nawet 20 i więcej pacjentów. Komory wieloosobowe zbudowane są z dwóch przedziałów – komory dekompresyjnej nazywanej też komorą wstępną lub przejściową, będącej pomieszczeniem przejściowym między środowiskiem a wnętrzem komory głównej oraz komory głównej (pacjentów), w której przeprowadzana jest terapia. Zazwyczaj pacjenci siedzą na specjalnych fotelach wbudowanych w komorę i oddychają czystym tlenem za pomocą masek lub specjalnych kapturów oddechowych. 
Komory typu multiplace umożliwiają wjechanie chorego na wózku inwalidzkim lub noszach. Podczas terapii w tego typu komorach wraz z pacjentami może przebywać asystent medyczny. Większa powierzchnia oraz uczestnictwo personelu medycznego podczas terapii zmniejsza poczucie lęku i korzystnie wpływa na pacjentów.
Wieloosobowe komory hiperbaryczne służące do terapii i leczenia powinny być projektowane, produkowane i testowane według normy EN 14931, zgodnie z Dyrektywą 93/42/EEC wraz z późniejszymi zmianami - dla urządzeń medycznych a producent powinień posiadać wdrożony system zapewnienia jakości ISO 13485 – (Projektowanie, produkcja, sprzedaż i serwis medycznych komór hiperbarycznych). Spełnienie tych norm gwarantuje najwyższą jakość, zachowanie odpowiednich parametrów zgodnie z przyjętymi wytycznymi na całym świecie. 
Szczegółowe informacje dotyczące wymagań stawianych urządzeniom, personelowi, protokołom badań, systemom bezpieczeństwa i prowadzonej dokumentacji dla komór wieloosobowych i ośrodków zamieszczone są w „Europejskim Kodeksie Dobrej Praktyki w Terapii Tlenem Hiperbarycznym” opracowanym przez grupę roboczą „SAFETY” programu COST B14 przetłumaczoną i opublikowaną w Polsce w Krajowym Ośrodku Medycyny Hiperbarycznej, Międzywydziałowym Instytucie Medycyny Morskiej i Tropikalnej w Gdyni i Akademii Medycznej w Gdańsku. 
Historia.
Terapia hiperbaryczna wykorzystywana jest w medycynie i weterynarii przynajmniej od kilkudziesięciu lat. W komorach wykorzystuje się ciśnienie od ok. 1400 ( 1,4 ATA) do ok. 3000 hPa (3 ATA) (w wypadku komór jednoosobowych) lub do ok. 6000 hPa (6 ATA) (komory wieloosobowe) czy aż do 10 000 hPa (10 ATA) dla komór dekompresyjnych. Ekspozycja na bardzo wysokie ciśnienie jest groźna dla zdrowia, dlatego w praktyce klinicznej najczęściej stosuje się ciśnienie nie wyższe niż 2000–2400 hPadla zminimalizowania ewentualnych skutków ubocznych. 

</doc>
<doc id="788590" url="https://pl.wikipedia.org/wiki?curid=788590" title="Wolumen poligraficzny">
Wolumen poligraficzny

Wolumen poligraficzny - jednostka introligatorska, utworzona mechanicznie przez oprawę bloku książki, niezależne od treści dzieła ani rozbicia go na tomy czy części. Może zawierać jedno dzieło lub tom, bądź więcej niż jedno współoprawnych dzieł (klocek), bądź też powstaje przez podział dzieła czy tomu na kilka oprawnych jednostek.

</doc>
<doc id="788593" url="https://pl.wikipedia.org/wiki?curid=788593" title="Mauf">
Mauf

Mauf – austriacki zespół zajmujący się beatboxem.

</doc>
<doc id="788601" url="https://pl.wikipedia.org/wiki?curid=788601" title="2 Pułk Lotnictwa Myśliwskiego &quot;Kraków&quot;">
2 Pułk Lotnictwa Myśliwskiego &quot;Kraków&quot;



</doc>
<doc id="788618" url="https://pl.wikipedia.org/wiki?curid=788618" title="Serbske Nowiny">
Serbske Nowiny

Serbske Nowiny („Wiadomości Łużyckie”) – jedyna gazeta codzienna w języku górnołużyckim. Jest wydawana przez wydawnictwo Domowina w Budziszynie pięć razy w tygodniu. Raz w miesiącu ukazuje się niemieckojęzyczny dodatek. Gazeta ma ok. 2000 prenumeratorów. Serbske Nowiny są subwencjonowane przez Fundację Narodu Łużyckiego (Załožba za serbski lud).
Historia.
W roku 1842 ukazała się w Budziszynie po raz pierwszy gazeta "Tydźenska nowina abo serbske Powěsće za hornich Łužičanow". W 1854 została przemianowana na Serbske Nowiny. Od roku 1921 wychodzi jako gazeta codzienna. 
Od początku gazeta musiała się zmagać z trudnościami ze strony władz państwowych. Rada Miasta Budziszyna wydając koncesję na gazetę wyraźnie wskazała, że nie może ona zajmować się sprawami politycznymi. Ponadto ograniczono możliwość kolportażu gazety. Przed rokiem 1918 gazeta była głównie czytania przez ewangelickich Łużyczan – czasopismo było drukowane w ewangelickim wariancie języka górnołużyckiego.
Czasy Republiki Weimarskiej były okresem szczytowego rozwoju gazety. Dzięki wysokiej jakości artykułów zdobyła ona wielu nowych czytelników. W okresie tym panowała wolność prasy, nie było cenzury i nie ograniczano publicystyki politycznej. Serbskie Nowiny obejmowały szeroki wachlarz tematów, od polityki poprzez kulturę aż do rozrywki. Konsekwentnie gazeta opowiadała się za politycznymi i kulturalnymi prawami Łużyczan. 
Po przejęciu władzy narodowi socjaliści zaczęli zwalczać gazetę. Niezależna linia polityczna była niemożliwa. W 1937 r. gazetę zamknięto z powodu niepodporządkowania redakcji gazety władzom narodowosocjalistycznym.
W czasach NRD dziennik przemianowano na 'Nowa doba'. Gazetę poddano takim samym ograniczeniom jak pozostałe tytuły prasowe w NRD. Większość redaktorów starała się jednak możliwie niezależnie informować swoich czytelników o wydarzeniach na Łużycach i świecie. 
Po roku 1989 gazeta przyjęła z powrotem przedwojenną nazwę, by nawiązać do tradycji redaktorów (Handrija Zejlera, Jana Arnošta Smolerja, Marka Smolerja, Jana Skaly) sprzed 1933 r.
Obecnie redaktorem naczelnym dziennika jest Marcel Brauman.

</doc>
<doc id="788620" url="https://pl.wikipedia.org/wiki?curid=788620" title="Wolne sędziostwo">
Wolne sędziostwo

Wolne sędziostwo, wolny sędzia – historyczna nazwa określająca dziedziczny majątek ziemski należący do tzw. wolnego sędziego (niem. "Freirichter"). Wolnym sędzią był zasadźca. Wspierał on osadnictwo własnym majątkiem; otrzymywał za to funkcję sołtysa, a tym samym zwolnienie od podatków i przywileje, takie jak prawo do wyszynku i prawo do sądzenia. Termin ten stosowano na ziemi kłodzkiej, gdzie wolni sędziowie u schyłku średniowiecza stanowili odrębny stan, mający większe przywileje, niż szlachta.
Wolnym sędziom podlegał wiejski wymiar sprawiedliwości, a do ich obowiązków należało prowadzenie księgi ławników ("Schoeppenbuch"), w której zapisywano wyroki sądowe i akty sprzedaży dokonywane we wsi.
Ostatnie wolne sędziostwo przetrwało do XIX wieku w Kłodnie w gminie Lądek-Zdrój (obecnie przysiółek Kątów Bystrzyckich).

</doc>
<doc id="788622" url="https://pl.wikipedia.org/wiki?curid=788622" title="Wolny sędzia">
Wolny sędzia



</doc>
<doc id="788623" url="https://pl.wikipedia.org/wiki?curid=788623" title="Chrystocentryzm">
Chrystocentryzm

Chrystocentryzm – nurt w teologii chrześcijańskiej (protestanckiej i katolickiej) uznający, że Jezus Chrystus zajmuje centralne miejsce w historii zbawienia i w świecie. 
Za twórcę terminu uważany jest włoski teolog Giovanni Moioli. Wyróżniał on chrystocentryzm przedmiotowy i podmiotowy. Przedmiotowy wskazuje na centralną rolę Chrystusa w całokształcie teologii chrześcijańskiej, tzn. jest zasadą porządkującą teologię i orientującą ją na Chrystusa. Podmiotowy zaś wskazuje na Chrystusa jako centralną postać w życiu i postępowaniu chrześcijanina, tzn. postać ukierunkowującą życiowo człowieka wierzącego.

</doc>
<doc id="788625" url="https://pl.wikipedia.org/wiki?curid=788625" title="Port lotniczy Montevideo - Carrasco">
Port lotniczy Montevideo - Carrasco



</doc>
<doc id="788627" url="https://pl.wikipedia.org/wiki?curid=788627" title="Freirichter">
Freirichter



</doc>
<doc id="788634" url="https://pl.wikipedia.org/wiki?curid=788634" title="Spoidła mózgu">
Spoidła mózgu

Spoidła mózgu – struktury anatomiczne, wchodzące w skład mózgowia.
Wyróżnia się trzy spoidła mózgu:
Spoidło wielkie mózgu oraz spoidło tylne są pasmami substancji białej.

</doc>
<doc id="788638" url="https://pl.wikipedia.org/wiki?curid=788638" title="Alojzy Mol">
Alojzy Mol

Alojzy Mol (ur. 2 lutego 1924 w Wesołej k. Mysłowic, zm. 8 stycznia 2007) – montażysta filmów animowanych, imitator efektów dźwiękowych.
Życiorys.
Przed II wojną światową pracował jako sprzedawca, w czasie okupacji niemieckiej był na robotach przymusowych we dworze w Dziećkowicach. Po 1945 był pracownikiem kopalni węgla kamiennego „Wesoła”, a następnie Mysłowice. W latach 1950-1987 związany z bielską wytwórnią filmów rysunkowych, początkowo jako grafik, następnie animator i asystent reżysera ds. montażu. 
Autor opracowania dźwięku i montażu szeregu kreskówek z serii "Porwanie Baltazara Gąbki", "Reksio", "Bolek i Lolek", "Wyprawa Profesora Gąbki", "Marceli Szpak dziwi się światu", "Tajemnice wiklinowej zatoki". Współpracował z dźwiękowcem Otokarem Balcym.

</doc>
<doc id="788639" url="https://pl.wikipedia.org/wiki?curid=788639" title="Syberia (Kuźnica)">
Syberia (Kuźnica)

Syberia (kaszb. "Sëberiô") – osiedle mieszkaniowe osady Kuźnica, w woj. pomorskim, położone na Mierzei Helskiej, w pobliżu wzniesienia Lubek. 
Syberia jest położona w odległości 1 km od głównej zabudowy Kuźnicy. Osiedle jest ulicówką, wszystkie domy znajdują się przy ulicy Morskiej. Miejscowość spełnia w sezonie letnim funkcję wspomagającą pod względem noclegowym dla ruchu turystycznego w Kuźnicy i Jastarni. 
Osiedle zostało nazwane "Syberią" przez mieszkańców Kuźnicy, ponieważ przez 30 lat w tym miejscu mieszkały tylko 3 rodziny.
29 października 1999 doszło tutaj do wypadku lotniczego z udziałem wojskowego samolotu MIG-21, który spadł do zatoki, wcześniej przelatując na niskiej wysokości pomiędzy dwoma budynkami mieszkalnymi oraz niszcząc niewielki pawilon handlowy. W miejscu zniszczonego pawilonu od 2001 stoi kaplica w kształcie łodzi z figurą św. Barbary, pochodzącą z ołtarza papieskiego z Sopotu.
Na wysokości Syberii, w niewielkiej odległości od brzegu, znajduje się piaszczysta łacha nazywana Rybitwią Mielizną. Ciągnie się w poprzek Zatoki Puckiej przez kilka kilometrów.

</doc>
<doc id="788641" url="https://pl.wikipedia.org/wiki?curid=788641" title="DW491">
DW491



</doc>
<doc id="788647" url="https://pl.wikipedia.org/wiki?curid=788647" title="Kunegunda Czeska">
Kunegunda Czeska

Kunegunda Czeska (cz. Kunhuta Přemyslovna) (ur. styczeń 1265 r., zm. 27 listopada 1321 r.), królewna czeska, siostra króla czeskiego Wacława II, księżna mazowiecka (1291-1302), 
Kunegunda urodziła się w styczniu 1265 r. Była córką Przemysła Ottokara II, króla Czech i jego drugiej żony Kunegundy, córki kniazia halickiego Rościsława Michajłowicza i Anny Arpadówny.
22 listopada 1276 r. zawarty został traktat pokojowy pomiędzy Przemysłem Ottokarem II a Rudolfem I, królem Niemiec. Jednym z jego warunków było zawarcie małżeństwa pomiędzy córką Przemysława i synem Rudolfa. W grę wchodziła tylko Kunegunda. Została ona zaręczona z Hartmanem, synem Rudolfa I.
Po zerwaniu zaręczyn 8 września 1277 r. wstąpiła powróciła do klasztoru klarysek w Pradze. Pozostała w nim aż do dnia, w którym jej brat Wacław II ją odebrał i wydał za mąż za księcia Bolesława mazowieckiego. Dokonując takiego wyboru Wacław kierował się względami politycznymi, zwłaszcza że sytuacja polityczna była wówczas bardzo skomplikowana.
Mianowicie po śmierci Leszka Czarnego (30 IX 1288 r.), rycerstwo krakowsko-sandomierskie ofiarowało rządy Bolesławowi Mazowieckiemu, natomiast mieszczaństwo krakowskie porozumiało się z Henrykiem IV Prawym. Doszło do wojny domowej, w której Bolesława popierał między innymi Władysław Łokietek. Z kolei po śmierci Henryka IV (23 VI 1290), Wacław wystąpił przeciwko Łokietkowi z pretensjami do Małopolski. 
Wtedy to zapewne doszło do porozumienia się króla czeskiego z Bolesławem Mazowieckim. W zaistniałej sytuacji korzystne było dla Wacława pozyskanie księcia mazowieckiego. Ślub Bolesława z Kunegundą zawarty został w 1291. Małżeństwo to pozwoliło obu stronom zabezpieczyć się przed wzajemnymi roszczeniami, zwłaszcza że Wacławowi udało się w 1291 r. opanować Kraków.
Kunegunda była drugą żoną Bolesława. Z pierwszą żoną Gaudemundą Zofią Litewską (? - 1288), Bolesław doczekał się dwóch synów: Siemowita (1283 – 1345) i Trojdena (1284/1286 – 1341) oraz córki Anny, żony księcia Władysława legnickiego. 
Dla Bolesława małżeństwo z siostrą króla czeskiego było wzmocnieniem pozycji. W roku następnym wspomógł on nawet szwagra w rozprawie ze swoim dotychczasowym sprzymierzeńcem, Władysławem Łokietkiem podczas oblężenia Sieradza. 
Ostatecznie sojusz mazowiecko-czeski nie przetrwał próby czasu. 11 października 1294 r. zmarł książę czerski Konrad II, starszy brat Bolesława, zostawiając właśnie jemu całość swojego dziedzictwa. Wzmocniony w ten sposób książę zerwał poprawne dotąd stosunki z Czechami i związał się ponownie z Łokietkiem. 
Nieprzyjazna polityka względem Czech ściągnęła w 1300 r. na Mazowsze wyprawę Wacława, która jednak poza zniszczeniem okolic Płocka nie zmusiła Bolesława do kolejnej zmiany kursu politycznego. Świadczyć o tym może fakt nieuznania koronacji Wacława II na króla Polski oraz odesłanie Kunegundy do Pragi. 
22 lipca 1302 r. odnotowano wstąpienie Kunegundy do benedyktynek klasztoru Św. Jerzego na zamku praskim, zatem tuż przed tą datą musiała ona opuścić męża. 19 września 1302 osiągnęła w tymże klasztorze godność opatki, którą piastowała do śmierci.
Kunegunda sporządziła 19 listopada 1321 testament, a zmarła 27 listopada 1321 i została pochowana w klasztorze w którym spędziła swoje ostatnie lata życia.
Z małżeństwa Bolesława Mazowieckiego i Kunegundy Czeskiej pochodziło dwoje dzieci:
Niegdyś uważano, że z tego związku pochodziła także Berta (przed 1299 – po 1311), mniszka w klasztorze benedyktynek pod wezwaniem św. Jerzego w Pradze.

</doc>
<doc id="788648" url="https://pl.wikipedia.org/wiki?curid=788648" title="Serbska Partia Radykalna">
Serbska Partia Radykalna

Serbska Partia Radykalna (serb. Српска радикална странка / "Srpska radikalna stranka" – SRS) – nacjonalistyczna, prawicowa partia polityczna w Serbii. Została utworzona w 1991 roku. Jej liderem jest Vojislav Šešelj.
W wyborach parlamentarnych w 2003 zyskała największą liczbę głosów (27,6%), jednak nie zdołała stworzyć gabinetu i musiała przejść do opozycji.
21 stycznia 2007 poparło ją w wyborach 28,59% głosujących. Następna po niej Partia Demokratyczna dostała 22,71% głosów. W 2008 część działaczy skupiona wokół Tomislava Nikolicia odeszła zakładając Serbską Partię Postępową.
W wyniku wyborów z 2016 roku partia uzyskała ponad 8% głosów, co dało jej 22 mandaty w serbskim parlamencie i pozwoliło po 4 latach przerwy ponownie zostać partią parlamentarną.
Program.
Wg opracowania z 2008, deklarowany program partii obejmuje:

</doc>
<doc id="788650" url="https://pl.wikipedia.org/wiki?curid=788650" title="Margiana">
Margiana

Margiana – historyczna kraina w Azji centralnej, dzisiaj we wschodnim Turkmenistanie, położona nad rzeką Murgab (grecka Margos). Ślady rolnictwa na obszarze żyznej delty rzeki sięgają III/II tysiąclecia p.n.e.
W VI wieku p.n.e. Cyrus II Wielki włączył Margianę jako satrapię do perskiego imperium Achemenidów. W latach 20. IV w. p.n.e. włączona do imperium Aleksandra Macedońskiego, po jego śmierci we władaniu Seleucydów, później część greckiego królestwa Baktrii. 
Najważniejszym miastem prowincji był Merw.

</doc>
<doc id="788651" url="https://pl.wikipedia.org/wiki?curid=788651" title="Ojciec Piotr">
Ojciec Piotr



</doc>
<doc id="788656" url="https://pl.wikipedia.org/wiki?curid=788656" title="2 Korpus Piechoty (1949–1952)">
2 Korpus Piechoty (1949–1952)

2 Korpus Piechoty (2 KP) – związek operacyjno-taktyczny Sił Zbrojnych PRL.
Formowanie.
Korpus sformowany został w lutym 1949, na podstawie rozkazu Nr 0037/Org. Ministra Obrony Narodowej z 4 marca 1949, w oparciu o kadrę zlikwidowanego Dowództwa Poznańskiego Okręgu Wojskowego (OW Nr III) i znajdujące się na jego terytorium dwie dywizje piechoty (4 i 5). Dowództwo i sztab korpusu stacjonowało w garnizonie Poznań. Było ono podporządkowane dowódcy Śląskiego Okręgu Wojskowego.
W 1951 w skład 2 KP włączono nowo sformowaną dywizję zmechanizowaną i jednostki wsparcia w postaci pułku artylerii ciężkiej i batalionu saperów. Korpus należał do jednostek I rzutu operacyjnego. Wchodzące w jego skład dywizje piechoty zorganizowane były wg etatów typu A i posiadały wysoki poziom gotowości bojowej.
W październiku 1952 2 Korpus Piechoty przeformowany został w 2 Korpus Armijny.
Struktura organizacyjna (1951).
Korpus liczył etatowo 23.074 żołnierzy. Jego uzbrojenie stanowiło: 79 czołgów, 40 dział samobieżnych, 21 samochodów pancernych, 50 armat przeciwpancernych, 222 działa polowe, 64 armaty przeciwlotnicze i 286 moździerzy.

</doc>
<doc id="788657" url="https://pl.wikipedia.org/wiki?curid=788657" title="Richard Abegg">
Richard Abegg

Richard Abegg (ur. 9 stycznia 1869 w Gdańsku, zginął w katastrofie 3 kwietnia 1910 w Cieszynie koło Koszalina) – niemiecki fizykochemik.
Życiorys.
Był synem Wilhelma (1834–1913), dyrektora Deutsche Hypothekenbank w Berlinie, i Margarete z d. Friedenthal (1848–1919), pochodzącej z rodziny wrocławskich bankierów. Jego bratem był Wilhelm Abegg (1876–1951), prawnik i szef policji berlińskiej, a dziadkiem Julius Friedrich Heinrich Abegg (1796–1869), wrocławski prawnik.
Studiował chemię w Kilonii, Tybindze i Berlinie. W 1891 r. uzyskał dyplom pod kierunkiem Augusta Wilhelma v. Hofmanna. Na początku kariery naukowej zajmował się chemią organiczną, ale zafascynowany był rozwojem chemii fizycznej, w związku z czym w 1894 r. przeniósł się do Getyngi, by tam zostać asystentem Walthera Hermanna Nernsta. W 1899 Abegg został profesorem we Wrocławiu. W 1910 r., gdy miał objąć stanowisko dyrektora Instytutu Fizykochemicznego, zginął w katastrofie balonu „Schlesien” w miejscowości Cieszyn koło Koszalina.
Znany jest m.in. dzięki regule oktetu Abegga o wartościowości i przeciwwartościowości. Abegg zauważył, że różnica wartości bezwzględnych maksymalnej dodatniej i maksymalnie ujemnej wartościowości danego pierwiastka wynosi często osiem.

</doc>
<doc id="788661" url="https://pl.wikipedia.org/wiki?curid=788661" title="Szreniawa bez Krzyża (herb szlachecki)">
Szreniawa bez Krzyża (herb szlachecki)



</doc>
<doc id="788670" url="https://pl.wikipedia.org/wiki?curid=788670" title="Mały Biały Dom">
Mały Biały Dom

Mały Biały Dom (ang. "Little White House") – historyczny obszar chroniony w Georgii, mający status parku stanowego, a także nazwa domu, który był "samotnią" prezydenta Franklina Delano Roosevelta. Dom znajduje się blisko Warm Springs w hrabstwie Meriwether. 
Roosevelt przyjechał w ten rejon w celach zdrowotnych i polubił to miejsce. Dom zbudował na Pine Mountain w 1932 r., podczas sprawowania urzędu gubernatora stanu Nowy Jork. Roosevelt zmarł w tym domu 12 kwietnia 1945.
Trzy lata później dom został zamieniony na muzeum. Jego główną atrakcją jest "niedokończony portret" pędzla Elizabeth Shoumatoff, malowany w dniu śmierci gospodarza. Portret wisi obok skończonego obrazu, który Shoumatoff namalowała później opierając się o szkice i pamięć.

</doc>
<doc id="788672" url="https://pl.wikipedia.org/wiki?curid=788672" title="Choroba hemolityczna noworodków">
Choroba hemolityczna noworodków



</doc>
<doc id="788673" url="https://pl.wikipedia.org/wiki?curid=788673" title="Spoidło wielkie">
Spoidło wielkie



</doc>
<doc id="788681" url="https://pl.wikipedia.org/wiki?curid=788681" title="Duża skocznia narciarska">
Duża skocznia narciarska

Duża skocznia narciarska – typ skoczni narciarskiej, pod względem wielkości plasujący się pomiędzy skoczniami normalnymi a mamucimi. Na dużych skoczniach narciarskich organizuje się konkursy skoków podczas Zimowych Igrzysk Olimpijskich, MŚ w narciarstwie klasycznym, a także podczas zawodów Pucharu Świata oraz Pucharu kontynentalnego w skokach narciarskich.
Według standardów przyjętych przez Międzynarodową Federację Narciarską o klasyfikacji skoczni jako dużej decyduje rozmiar (HS) wynoszący minimalnie 110 m. Punkt konstrukcyjny takiej skoczni umieszczony ma być co najmniej na 100 metrze.
Aktualnie mistrzem olimpijskim w skokach na takim obiekcie jest Marius Lindvik, zaś mistrzem świata - Stefan Kraft.
Duże skocznie posiadające homologację FIS.
"Stan na 22 lipca 2018"

</doc>
<doc id="788682" url="https://pl.wikipedia.org/wiki?curid=788682" title="Wysoczyzna Idzikowa">
Wysoczyzna Idzikowa

Wysoczyzna Idzikowa – mikroregion geograficzny w południowo-zachodniej Polsce w Sudetach Środkowych, w województwie dolnośląskim, powiecie kłodzkim.
Położenie.
Wysoczyzna Idzikowa położona jest w północno-wschodniej części Rowu Górnej Nysy. Od wschodniej strony wysoczyzna ograniczona jest Masywem Śnieżnika, na północnym wschodzie graniczy z małym pasmem górskim Krowiarkami będącymi częścią Masywu Śnieżnika, od zachodu i południowego zachodu otoczona jest Obniżeniem Bystrzycy Kłodzkiej, które również jest częścią Rowu Górnej Nysy. Na południowo-zachodnim obrzeżu wysoczyzny położona jest miejscowość Idzików.
Opis.
Wysoczyzna Idzikowa jest to niewielkie, pagórkowate wyniesienie, o kształcie zbliżonym do rombu, położone na wysokości 400-580 m n.p.m., która, będąc podjednostką Rowu Górnej Nysy, stanowi teren o całkowicie odmiennym charakterze. Jest to obszar wyżynny, z doliną Waliszowskiej Wody o kierunku wschód – zachód. Wschodni obszar wysoczyzny wznosi się w kierunku Masywu Śnieżnika, a zachodni łagodnie opada w kierunku Obniżenia Bystrzycy Kłodzkiej. Wysoczyzna stanowi podgórski teren położony u zachodniego podnóża Masywu Śnieżnika, co ma wpływ na rolniczy charakter tego terenu.
Budowa geologiczna.
Wysoczyzna zajmuje północno-wschodni fragment niecki śródsudeckiej. Podłoże zbudowane jest ze skał metamorficznych wieku górnoproterozoicznego lub paleozoicznego. Na nim w górnokredowym morzu osadziły się piaskowce i mułowce, częściowo też zlepieńce. Te skały osadowe powstały w cenomanie, turonie i koniaku. W trzeciorzędzie, w czasie orogenezy alpejskiej wraz z całymi Sudetami obszar ten został potrzaskany uskokami i wydźwignięty. Ostateczny wygląd wysoczyzna otrzymała w okresie epoki lodowcowej, w plejstocenie, kiedy to lądolód skandynawski naniósł w dolinę warstwę osadów. Formacje geologiczne występujące w podłożu wysoczyzny, przykryte są osadami czwartorzędu: piaskami, żwirami, iłami, glinami oraz lessami, a także osadami polodowcowymi.
Krajobraz.
Krajobraz wysoczyzny przedstawia krajobraz wyżynny. Najwyższe wzniesienia terenu nie przekraczają 600 m n.p.m. Cały obszar jest pofałdowany i łagodnie rozcięty dolinami górskich potoków. Jest to teren średnio zalesiony, w małym stopniu zaludniony o charakterze rolniczym. Pozostałą część obszaru zajmują łąki, pola uprawne i nieużytki. Krajobraz jest przeobrażony, znacznie zurbanizowany. Obszar wysoczyzny jest ciekawy krajobrazowo. Obok lasów występują pasy drzew liściastych wzdłuż koryt rzek oraz w formie przydomowych nasadzeń. Środkową część wysoczyzny oraz obrzeża zajmują lasy świerkowe i mieszane regla dolnego.
Rzeźba.
Cały obszar wysoczyzny jest wyżynny z wyraźnie zaznaczonymi wzniesieniami poprzecinany wąskimi głębokimi dolinami potoków. W środkowej części wysoczyzny wznosi się kilka wzniesień, jednym z wyższych jest Łazek (557 m n.p.m.) z ciekawymi skałkami na zboczach. Cały teren pofałdowany opadający w kierunku zachodnim.

</doc>
<doc id="788683" url="https://pl.wikipedia.org/wiki?curid=788683" title="8 Korpus Piechoty">
8 Korpus Piechoty

8 Korpus Piechoty (8 KP) – związek operacyjno-taktyczny Sił Zbrojnych PRL.
Formowanie.
Korpus sformowano wiosną w 1951 w ramach realizacji Planu rozbudowy WP w latach 1951–1952. Był to korpus typu B zaliczany do jednostek II rzutu operacyjnego. W jego składzie znajdowały się trzy dywizje piechoty typu B „konna mała” posiadające po 3,5 tys. żołnierzy każda. Korpus wchodził w skład Warszawskiego Okręgu Wojskowego. W 1952 korpus przemianowano na 8 Korpus Armijny "(typu B)"
Struktura organizacyjna.
Korpus liczył 11493 żołnierzy. Uzbrojenie stanowiło: 36 dział samobieżnych, 60 armat przeciwpancernych, 182 działa polowe, 165 moździerzy i 36 armat przeciwlotniczych.

</doc>
<doc id="788685" url="https://pl.wikipedia.org/wiki?curid=788685" title="Beli Łom">
Beli Łom

Beli Łom (bułg. Бели Лом) – rzeka w północno-wschodniej Bułgarii, jedna z dwóch rzek tworzących dopływ Dunaju Rusenski Łom. Długość – 142,1 km.
Źródła Belego Łomu, zwane "Daaczeszme" (Даачешме), leżą opodal wsi Ostrowcze koło miasta Razgrad, na Samuiłowskich wisoczinach we wschodniej części Niziny Naddunajskiej. W górnym biegu rzeka zasila sztuczny zbiornik wodny Beli Łom koło wsi Manastirsko. Płynie na północny zachód i łączy się z Czernim Łomem koło wsi Iwanowo.
Nad Belim Łomem położone są między innymi: Manastirsko, Kamenar, Uszinci, Razgrad, Senowo, Kriwnja, Pisanec, Nisowo.
Największe dopływy Belego Łomu to Małki Łom (57,1 km), Dołapdere (22,9 km), Kałowska reka (19 km) i Sadinska reka.
Od 1947 wody Belego Łomu są intensywnie wykorzystywane do nawadniania. Rzeka obfituje w ryby.

</doc>
<doc id="788686" url="https://pl.wikipedia.org/wiki?curid=788686" title="Raymond Dart">
Raymond Dart

Raymond Arthur Dart (ur. 4 lutego 1893 w Toowong, Australia, zm. 22 listopada 1988), anatom australijski.
Życiorys.
Studiował na uniwersytetach Queensland i w Sydney, gdzie w 1917 r. uzyskał dyplom lekarski. W czasie I wojny światowej wyjechał do Anglii gdzie służył w korpusie medycznym. W latach 1919-1922 pracował na University College w Londynie. W 1923 objął katedrę anatomii na Uniwersytecie Witwatersrand w Johannesburgu gdzie pracował do emerytury w 1958 roku.
W 1924 Dart dokonał jednego z najważniejszych odkryć paleontologicznych XX w. – czaszki z Taung (tzw. Dziecko z Taung), opisał je jako "Australopithecus africanus".
W roku 1947 odnalazł w Transwalu fragmenty szkieletu w Makapansgat.

</doc>
<doc id="788687" url="https://pl.wikipedia.org/wiki?curid=788687" title="Pechowa przesyłka">
Pechowa przesyłka

Pechowa przesyłka lub Przesyłka ekspresowa (tytuł oryginalny "Overnight Delivery") – amerykański film fabularny z 1998 roku w reżyserii Jasona Blooma.
Fabuła.
Student, przekonany o zdradzie swojej narzeczonej, pisze do niej list, w którym zrywa z nią. Okazuje się, że jego podejrzenia były bezpodstawne. Rzuca się w pościg przez Stany Zjednoczone, aby zapobiec dostarczeniu przesyłki do ukochanej. W tej zwariowanej podróży towarzyszy mu przypadkowo poznana dziewczyna. Para zakochuje się w sobie.

</doc>
<doc id="788690" url="https://pl.wikipedia.org/wiki?curid=788690" title="Mike Obiku">
Mike Obiku

Michael (Mike) Edirin Obiku (ur. 24 września 1968 w Warri) – nigeryjski piłkarz grający na pozycji napastnika.
Kariera klubowa.
Obiku zaczynał swoją piłkarską karierę w zespole Flash Flamingoes. W barwach tego klubu zadebiutował w pierwszej lidze w 1986 roku w wieku 18 lat i w premierowym sezonie strzelił 6 goli dla swojego klubu. W drużynie „Flamingów” grał też w kolejnym sezonie, w którym zdobył 7 goli. Na początku roku 1988 Obiku przeszedł do zespołu Iwuanyanwu Nationale, w którym przez pół roku zdobył 4 gole.
Latem 1988 Obiku trafił do portugalskiego CS Marítimo. Problemy z kontraktem oraz licencją spowodowały, że Obiku nie mógł grać w oficjalnych meczach i przez cały sezon 1988/1989 grał jedynie w sparingach. Taki obrót sytuacji spowodował, że w letnim oknie transferowym 1989 Obiku wyjechał na Cypr i stał się zawodnikiem Anorthosisu Famagusta. W sezonie 1989/1990 zdobył 6 goli, w sezonie 1990/1991 – 11 goli, a rok później – 16. W tym ostatnim sezonie wywalczył wicemistrzostwo Cypru z klubem z Larnaki.
Latem 1992 Obiku został kupiony przez Feyenoord Rotterdam. Do Rotterdamu ściągnął go trener Willem van Hanegem i miał wówczas walczyć o miejsce w ataku z takimi zawodnikami jak Gaston Taument czy John van Loen. W Eredivisie Obiku zadebiutował 12 sierpnia 1992 w przegranym 0:1 meczu z PSV Eindhoven. Nigeryjczyk był jednak głównie rezerwowym, ale, pomimo że pojawił się na boisku w 21 meczach, to zdołał zdobyć 7 goli w sezonie. Feyenoord na koniec sezonu z 2 punktami przewagi nad PSV wywalczył mistrzostwo Holandii. Latem 1993 do Feyenoordu przyszedł Szwed Henrik Larsson i Obiku stał się czwartym napastnikiem w hierarchii. Zagrał w 16 ligowych meczach i strzelił 3 gole. Z Feyenoordem wywalczył wicemistrzostwo Holandii i Puchar Holandii.
Latem 1994 Obiku zastąpił Larssona w Helsingborgs IF i został wliczony w sumę transferu Szweda do Rotterdamu. W Allsvenskan w 14. kolejce zdobył gola w wygranym 3:2 meczu z Västra Frölunda IF, a łącznie w lidze uzyskał ich 9. Ze swoim zespołem zajął 9. miejsce i pomógł w awansie do półfinału Pucharu Szwecji.
Zimą 1995 Obiku powrócił do Feyenoordu. W ćwierćfinale Pucharu Holandii zdobył w dogrywce zwycięskiego gola w meczu z Ajaksem Amsterdam i była to jedyna porażka Ajaksu w całym sezonie. W finale w meczu z FC Volendam, w 82. minucie (11 minut po wejściu na boisko), zdobył zwycięskiego gola na 2:1 i Feyenoord po raz czwarty w ciągu 5 lat wywalczył krajowy puchar. W lidze Obiku strzelił 7 goli i z Feyenoordem zajął 4. miejsce w Eredivisie. W Pucharze Zdobywców Pucharów wystąpił w 1 meczu z Realem Saragossa w ćwierćfinale. W sezonie 1995/1996 Obiku jako rezerwowy uzyskał 7 goli dla Feyenoordu i po raz kolejny (trzeci w swojej karierze) zdobył z tym klubem Puchar Holandii. Na początku sezonu 1996/1997 Nigeryjczyk rozegrał 3 mecze dla Feyenoordu, ale trener Arie Haan nie widział dla niego miejsca w składzie i Nigeryjczyk odszedł z klubu.
Obiku trafił do RCD Mallorca, grającej w Segunda División. Razem z Rumunem Constantinem Galcą z 14 golami był najskuteczniejszym zawodnikiem trzeciej drużyny sezonu. Wystąpił także w obu zwycięskich dla Mallorki barażach o awans do Primera División z Rayo Vallecano.
W połowie 1997 roku Obiku podpisał kontrakt z drużyną J-League, Avispą Fukuoka i stał się pierwszym Nigeryjczykiem w japońskiej lidze. Zdobył 9 goli w lidze i był najskutecznejszym zawodnikiem Avispy w drugiej części sezonu. Z drużyną tą zajął 15. pozycję w lidze. W 1998 w Japonii spędził pół sezonu, w trakcie którego zdobył 4 gole w 8 meczach.
Latem 1998 Obiku wrócił do Holandii i został piłkarzem AZ Alkmaar. Zagrał w 13 meczach AZ i zdobył 2 gole w lidze. Z AZ zajął 9. pozycję, ale nie przedłużył kontraktu na następny sezon. W 1999 roku po raz drugi w karierze został piłkarzem Anorthosisu Famagusta. W 4 meczach Anorthosisu w eliminacjach do Ligi Mistrzów strzelił 3 gole. W lidze cypryjskiej strzelił ich 14 i znacznie przyczynił się do wywalczenia przez ten klub mistrzostwa kraju. Karierę piłkarską kończył w 2001 roku jako zawodnik APOEL-u Nikozja.
Kariera reprezentacyjna.
W 1988 roku Obiku był członkiem reprezentacji Nigerii na Puchar Narodów Afryki 1988. Zagrał tam w 1 meczu, zremisowanym 1:1 z Kamerunem. Nigeria dotarła do finału, gdzie ponownie spotkała się z Kamerunem i tym razem przegrała 0:1. W tym samym roku Obiku został powołany do kadry olimpijskiej na igrzyska olimpijskie w Seulu. Nigeria nie zdobyła żadnego punktu, a Obiku wystąpił tylko przez 12 minut. W 1989 roku był podstawowym zawodnikiem kadry prowadzonej przez Paula Hamiltona, jednak po jego zwolnieniu Obiku wypadł z kadry na dłużej.
W 1993 roku Obiku powrócił do reprezentacji, tym razem prowadzonej przez Clemensa Westerhofa. Wystąpił w przegranym 0:1 meczu z Etiopią rozegranym w ramach kwalifikacji do Pucharu Narodów Afryki. Nie miał jednak większych szans na grę na skutek dużej ilości napastników w kadrze: Samsona Siasii, Rashidiego Yekiniego czy Daniela Amokachi. Łącznie w kadrze narodowej zagrał 4 razy i strzelił 1 gola.
Kariera trenerska.
Po paru latach od zakończenia kariery piłkarskiej Obiku osiadł w Holandii na stałe i został trenerem piłkarskim. Najpierw szkolił juniorów w szkółce piłkarskiej Feyenoordu, a następnie został trenerem amatorskiego zespołu Alexandria '66. Pod koniec 2006 roku trenował bez sukcesów klub HSV Hoek. W 2007 roku został trenerem juniorów w Sparcie Rotterdam.

</doc>
<doc id="788694" url="https://pl.wikipedia.org/wiki?curid=788694" title="Sahagun">
Sahagun



</doc>
<doc id="788695" url="https://pl.wikipedia.org/wiki?curid=788695" title="9 Korpus Piechoty">
9 Korpus Piechoty

9 Korpus Piechoty (9 KP) - związek operacyjno-taktyczny Sił Zbrojnych PRL
Formowanie.
Korpus sformowano wiosną 1951 w ramach realizacji „Planu rozbudowy Wojska Polskiego na lata 1951-1952”. Był to korpus typu B należący do jednostek II rzutu operacyjnego. Początkowo w jego składzie znajdowały się cztery dywizje piechoty. Potem zmniejszono ich liczbę do trzech, jak w pozostałych korpusach. 
Korpus wchodził w skład Warszawskiego Okręgu Wojskowego. Dowództwo korpusu stacjonowało w Lublinie. W 1952 na bazie korpusu sformowano 9 Korpus Armijny (typu B)

</doc>
<doc id="788697" url="https://pl.wikipedia.org/wiki?curid=788697" title="Zespół wsparcia">
Zespół wsparcia

Zespół wsparcia - grupa okrętów jednej lub kilku klas podporządkowana jednemu dowódcy, zorganizowana w celu wsparcia innych sił morskich lub sił lądowych wykonujących zadanie taktyczne lub operacyjne (np. wsparcie sił dozoru, wsparcie nadmorskiego skrzydła wojsk lądowych, wsparcie desantu itp.).

</doc>
<doc id="788699" url="https://pl.wikipedia.org/wiki?curid=788699" title="Bernardino de Sahagun">
Bernardino de Sahagun



</doc>
<doc id="788700" url="https://pl.wikipedia.org/wiki?curid=788700" title="Karl von Holtei">
Karl von Holtei



</doc>
<doc id="788701" url="https://pl.wikipedia.org/wiki?curid=788701" title="Josef Strobl">
Josef Strobl

Josef Strobl (ur. 3 marca 1974 w Holzgau) – austriacki narciarz alpejski, od 2004 roku reprezentujący Słowenię.
Kariera.
Po raz pierwszy na arenie międzynarodowej pojawił się w 1992 roku, startując na mistrzostwach świata juniorów w Mariborze. Zdobył tam srebrne medale w zjeździe i supergigancie. Podczas rozgrywanych rok później mistrzostw świata juniorów w Montecampione zwyciężył w gigancie, był drugi w zjeździe i trzeci w supergigancie i kombinacji.
W zawodach Pucharu Świata zadebiutował 27 marca 1993 roku w Åre, gdzie zajął 17. miejsce w gigancie. Tym samym zdobył pierwsze pucharowe punkty. Na podium zawodów tego cyklu pierwszy raz stanął 16 grudnia 1994 roku w Val d’Isère, wygrywając rywalizację w zjeździe. W zawodach tych wyprzedził Francuza Luca Alphanda i swego rodaka, Günthera Madera. Łącznie 21 razy stawał na podium, odnosząc przy tym siedem zwycięstw: 16 grudnia 1994 roku w Val d’Isère, 13 marca 1998 roku w Crans-Montana i 15 stycznia 2000 roku w Wengen wygrywał zjazdy, 2 marca 1997 roku w Kvitfjell i 12 lutego 2000 roku w St. Anton wygrywał supergiganty, 25 listopada 1996 roku w Park City zwyciężył w gigancie, a 24 października 1997 roku był najlepszy w slalomie równoległym.
W sezonie 1996/1997 zajął trzecie miejsce w klasyfikacji generalnej i drugie w klasyfikacji supergiganta. W sezonie 1999/2000 ponownie był trzeci w klasyfikacji generalnej, zajmując też trzecie miejsce w klasyfikacji zjazdu. Ponadto w sezonie 2000/2001 był trzeci w klasyfikacji supergiganta.
Wystartował na mistrzostwach świata w Sestriere w 1997 roku, gdzie zajął piąte miejsce w supergigancie, a rywalizacji w zjeździe nie ukończył. Brał również udział w mistrzostwach świata w St. Anton w 2001 roku, zajmując siódme miejsce w supergigancie. Nigdy nie wystąpił na igrzyskach olimpijskich.

</doc>
<doc id="788702" url="https://pl.wikipedia.org/wiki?curid=788702" title="11 Korpus Piechoty">
11 Korpus Piechoty

11 Korpus Piechoty (11 KP) – związek operacyjno-taktyczny Wojska Polskiego.
Formowanie.
Korpus sformowano wiosną w 1951 w ramach realizacji Planu rozbudowy WP w latach 1951-1952. Był to korpus typu B zaliczany do jednostek II rzutu operacyjnego. W jego składzie znajdowały się trzy dywizje piechoty typu B „konna mała” posiadające po 3,5 tys. żołnierzy każda. Korpus wchodził w skład Krakowskiego Okręgu Wojskowego. W 1952 r. korpus przemianowano na 11 Korpus Armijny ("typu B").
Skład bojowy.
Korpus liczył 11493 żołnierzy. Uzbrojenie stanowiło: 36 dział samobieżnych, 60 armat przeciwpancernych, 182 działa polowe, 165 moździerzy i 36 armat przeciwlotniczych.

</doc>
<doc id="788703" url="https://pl.wikipedia.org/wiki?curid=788703" title="Marko Milić">
Marko Milić



</doc>
<doc id="788707" url="https://pl.wikipedia.org/wiki?curid=788707" title="Szczelina lodowcowa">
Szczelina lodowcowa

Szczelina lodowcowa – pęknięcie lub uskok tworzące się w wyniku pękania lodowca, spowodowanego przez jego ruch ponad wybrzuszeniami i uskokami podłoża.
Wyróżnia się:

</doc>
<doc id="788710" url="https://pl.wikipedia.org/wiki?curid=788710" title="12 Korpus Piechoty">
12 Korpus Piechoty

12 Korpus Piechoty (12 KP)– związek operacyjno-taktyczny Sił Zbrojnych PRL. 
Korpus sformowano wiosną 1951 w ramach realizacji „Planu rozbudowy Wojska Polskiego w latach 1951-1952”. Wchodził w skład Krakowskiego Okręgu Wojskowego. 23 października 1952 korpus został przemianowany na 12 Korpus Armijny (typu B). 

</doc>
<doc id="788715" url="https://pl.wikipedia.org/wiki?curid=788715" title="Błagoewgradska Bistrica">
Błagoewgradska Bistrica

Błagoewgradska Bistrica (dawniej "Gornodżumajska Bistrica"; bułg. Благоевградска Бистрица, Горноджумайска Бистрица) – rzeka w południowo-zachodniej Bułgarii, lewy dopływ Strumy w zlewisku Morza Egejskiego. Długość – 41 km.
Źródła Błagoewgradskiej Bistricy znajdują się pod szczytem Goljam Meczi wrych w łańcuchu górskim Riła. Rzeka płynie na zachód i uchodzi do Strumy w mieście Błagojewgrad.

</doc>
<doc id="788727" url="https://pl.wikipedia.org/wiki?curid=788727" title="Jan Żychoń">
Jan Żychoń

Jan Henryk Żychoń (ur. 1 stycznia 1902 w Skawinie, zm. 17 maja 1944 pod Monte Cassino) – major piechoty Wojska Polskiego, oficer wywiadu wojskowego Oddziału II Sztabu Głównego Wojska Polskiego.
Życiorys.
Jako dwunastoletni chłopak uciekł do Legionów. Początkowo pełnił służbę pomocniczą, a w 1916 r. trafił do kompanii szkolnej. Zwolniony ze służby z powodu stanu zdrowia, po roku ponownie znalazł się w Legionach, wkrótce internowany został przez Austriaków.
W roku 1919 odkomenderowany został do dyspozycji Oddziału II Sztabu Generalnego WP. Uczestniczył w wojnie polsko-bolszewickiej i w powstaniach śląskich.
W 1924 r. był porucznikiem (starszeństwo z dniem 1 czerwca 1919 r. i 482. lokata) w 45 pułku piechoty Strzelców Kresowych. W tym samym roku otrzymał przydział do Oddziału II Sztabu Generalnego, a trzy lata później rozpoczął samodzielną działalność wywiadowczą na terenie Wolnego Miasta Gdańska pod przykrywką referenta w Generalnym Komisariacie RP. Rozbudował i zreorganizował struktury wywiadowcze kierowanej przez siebie, zakonspirowanej w Wydziale Wojskowym wspomnianego komisariatu, Ekspozytury nr 7 Oddziału II Sztabu Głównego Wojska Polskiego. Kierowana przez niego placówka bardziej była znana pod nazwą „BIG” (Biuro Informacji Gdańsk). W tym czasie mieszkał w kamienicy przy obecnej Al. Grunwaldzkiej 117 w Gdańsku. Nie figuruje w Roczniku Oficerskim z 1928 r., natomiast w Roczniku Oficerskim z 1932 r. widnieje jako kapitan Sztabu Głównego WP ze starszeństwem z dniem 1 stycznia 1927 r. i 59. lokatą w korpusie oficerów zawodowych piechoty.
Od stycznia 1930 r. przygotowywał nową placówkę wywiadu Ekspozyturę Nr 3 Oddziału II SG w Bydgoszczy, która powstała z połączenia kadrowego ekspozytur Oddziału II w Poznaniu i Gdańsku. Oficjalnie ekspozytura rozpoczęła swoją działalność dnia 1 lipca 1930 r.
Był organizatorem „Akcji Wózek”. Polegała ona na systematycznej inwigilacji przesyłek pocztowych przewożonych tranzytem koleją z Niemiec do Prus i Gdańska przez polskie Pomorze, tzw. polski korytarz. Agenci i współpracownicy „dwójki" włamywali się do wagonów pocztowych, przeglądali i fotografowali korespondencję, a nawet przewożone tą drogą prototypy broni i sprzętu wojskowego, a następnie powtórnie plombowali worki i wagony podrobionymi pieczęciami.
Raporty Żychonia cieszyły się dużym uznaniem, natomiast jego zachowanie – m.in. publiczne występowanie w mundurze, nadużywanie alkoholu – wywołało negatywne komentarze i budziło niechęć kolegów z Referatu (Wydziału) Wschód.
Na stopień majora został mianowany ze starszeństwem z 1 stycznia 1936 i 63. lokatą w korpusie oficerów piechoty. We wrześniu 1939 r. był odpowiedzialny za wywiezienie i ukrycie archiwów kierowanej przez siebie bydgoskiej Ekspozytury Oddziału II. Jednakże archiwa te zostały odnalezione przez Abwehrę w Warszawie, na terenie Fortu Legionów przy ul. Zakroczymskiej.
Żychoń pojawił się w Paryżu we wrześniu 1939 r., jeszcze przed przyjazdem tam generała Władysława Sikorskiego. Z polecenia generała miano go wykluczyć z działań na czas całej wojny. Został obarczony odpowiedzialnością za katastrofę podporządkowanej mu siatki wywiadu w III Rzeszy. Interweniowali jednak Francuzi (Żychoń miał osobiste powiązania z admirałem Darlanem), pozostały bowiem resztki polskiej siatki wywiadowczej w Niemczech zajmującej się Kriegsmarine, co było w zainteresowaniu szefa admiralicji francuskiej i ludzie, z którymi kontakt osobisty miał wyłącznie Żychoń. W styczniu 1940 r. przekazany został do dyspozycji francuskiego wywiadu morskiego, dostarczał mu informacje od agentów pozostawionych w Niemczech. Jednym z nich był cywilny urzędnik Oberkommando der Kriegsmarine Heinrich Katlewski ps. "Viktor". Żychoń zyskał zaufanie generała Władysława Sikorskiego przedstawiając perspektywy rozprawy z przeciwnikami politycznymi Sikorskiego w Oddziale II.
W chwili upadku Francji Żychoń dostał od Francuzów do dyspozycji statek, przybył do Wielkiej Brytanii i uzyskał z kolei opiekę brytyjską. W konsekwencji Żychoń, deklarując osobistą lojalność polityczną wobec Sikorskiego, został mianowany szefem Referatu Zachód Wydziału Wywiadu Sztabu Naczelnego Wodza.
Po śmierci gen. Sikorskiego kpt. Jerzy Niezbrzycki i mjr Tadeusz Nowiński wysunęli przeciw szeregowi podkomendnych Żychonia zarzuty z pogranicza współpracy z Abwehrą. Przeciw Żychoniowi powtórzono wysuwane jeszcze przed wojną oskarżenia o uleganie niemieckim inspiracjom m.in. w sprawie rotmistrza Jerzego Sosnowskiego, a nawet działalność na rzecz Abwehry (w tym w związku z pozostawionymi w Warszawie aktami ekspozytury). Sąd wojskowy Polskich Sił Zbrojnych nie zakwestionował przedstawionych zarzutów, ograniczając się do funkcji rozjemcy. W konsekwencji w połowie lutego 1944 r. Jan Żychoń zrezygnował ze stanowiska. Następnie zgłosił się do służby liniowej, gdzie mianowany został zastępcą dowódcy 13 Wileńskiego Batalionu Strzelców „Rysiów”. Poległ 17 maja 1944 w bitwie o Monte Cassino. Został pochowany na Polskim Cmentarzu Wojennym na Monte Cassino (taras VIII, sektor E, nr 3; ekshumowany).

</doc>
<doc id="788729" url="https://pl.wikipedia.org/wiki?curid=788729" title="Witoszka Bistrica">
Witoszka Bistrica

Witoszka Bistrica (bułg. Витошка Бистрица) – rzeka w zachodniej Bułgarii, lewy dopływ Iskyru – dopływu Dunaju. Długość – 12 km.
Witoszka Bistrica ma źródła na wysokości 2200 m n.p.m. między szczytami Skoparnik i Goljam rezen w masywie górskim Witosza. Spływa na wschód i wpada do Iskyru tuż przed sztucznym zbiornikiem Panczarewo, na wysokości około 600 m n.p.m. W górnym biegu Witoszkiej Bistricy znajduje się wodospad Samokowiszte, a w dolnym – progi skalne.

</doc>
<doc id="788731" url="https://pl.wikipedia.org/wiki?curid=788731" title="1 Korpus Pancerny (LWP)">
1 Korpus Pancerny (LWP)

1 Korpus Pancerny (1 KPanc) – związek taktyczny wojsk pancernych Sił Zbrojnych PRL.
Korpus został sformowany w marcu 1949 roku. Dwa lata później przeformowany został w 1 Korpus Zmechanizowany, a w listopadzie 1955 roku ponownie przeformowany w 1 Korpus Pancerny.
Struktura organizacyjna 1 KPanc w 1956 roku.
We wrześniu 1956 w skład 1 Korpusu Pancernego włączona została 15 Dywizja Zmechanizowana. W marcu 1957, w związku z rezygnacją z utrzymywania szczebla korpusu, rozwiązano dowództwo 1 Korpusu Pancernego i jednostki korpuśne a znajdujące się w jego składzie dywizje podporządkowano bezpośrednio dowódcom okręgów wojskowych.

</doc>
<doc id="788733" url="https://pl.wikipedia.org/wiki?curid=788733" title="Pirinska Bistrica">
Pirinska Bistrica

Pirinska Bistrica (bułg. Пиринска Бистрица) – rzeka w południowo-zachodniej Bułgarii, lewy dopływ Strumy w zlewisku Morza Egejskiego.
Pirinska Bistrica powstaje z połączenia kilku potoków w centralnej części łańcucha górskiego Pirin. Głęboką doliną płynie przez te góry na południowy wschód, potem skręca na południowy zachód i uchodzi do Strumy koło wsi Kulata.

</doc>
<doc id="788740" url="https://pl.wikipedia.org/wiki?curid=788740" title="W.G. Grace">
W.G. Grace

William Gilbert "WG" Grace (ur. 18 lipca 1848, zm. 23 października 1915 w Mettingham) - angielski krykiecista. 
Życiorys.
Przyczynił się do popularyzacji krykieta oraz rozwoju większości współcześnie używanych technik odbijania.
We wszystkich publikacjach jest opisywany jedynie inicjałami "WG", ale zyskał w życiu wiele innych pseudonimów: rodzina nazywała go "Gilly", pod koniec kariery nazywano go też "The doctor" (ang. Doktor) i "The Old Man" (Staruszek), a także "The Great Cricketer" (Wielki krykiecista). Znany historyk krykieta Peter Wynne-Thomas w książce "The Hamlyn A - Z of Cricket Records" napisał o nim, iż "nawet teraz, 67 lat po śmierci, jest prawdopodobnie najbardziej rozpoznawalnym sportowcem w Anglii i z pewnością przewyższa wszystkich sobie współczesnych w krykiecie, a co więcej, w każdym innym sporcie. Niewątpliwie jest największym z krykiecistów."
Podczas trwającej 44 lata kariery jego średnia odbicia na poziomie pierwszoklasowym wynosiła 39.45, ale uległa znacznemu obniżeniu w ostatnich latach gry Grace'a, gdy miał już ponad pięćdziesiąt lat. U szczytu kariery w latach 70. XIX wieku jego średnia utrzymywała się na poziomie pomiędzy 60 a 70, a były to czasy, w których kiepsko utrzymane "pitche" sprawiały, iż wyniki były niższe niż we współczesnym krykiecie. Na szczeblu pierwszoklasowym uzyskał 2809 "wicketów" przy doskonałej średniej rzutu 18.14. Zagrał też w dziewięciu meczach testowych przeciwko Australii, ale był już wówczas za stary, by zaprezentować szczytowe możliwości.
Był z zawodu lekarzem i przez całą karierę grał jako nominalny amator.

</doc>
<doc id="788741" url="https://pl.wikipedia.org/wiki?curid=788741" title="Sandanska Bistrica">
Sandanska Bistrica

Sandanska Bistrica (dawniej "Swetiraczka Bistrica"; bułg. Санданска Бистрица, Светиврачка Бистрица) – rzeka w południowo-zachodniej Bułgarii, lewy dopływ Strumy w zlewisku Morza Egejskiego. Długość – 33 km.
Sandanska Bistrica powstaje z połączenia kilku potoków w pod szczytem Wichren w północnej części łańcucha górskiego Pirin, gdzie tworzy wodospad Popinołyszki. Płynie na południowy zachód, przecina miasto Sandanski i uchodzi do Strumy.

</doc>
<doc id="788744" url="https://pl.wikipedia.org/wiki?curid=788744" title="Sprawa dla reportera">
Sprawa dla reportera

Sprawa dla reportera – autorski program interwencyjny Elżbiety Jaworowicz, emitowany premierowo na antenie TVP1 oraz w serwisie TVP VOD z przerwami od 29 stycznia 1983 roku. Jego celem jest interwencja w trudnych, konfliktowych sprawach społecznych i potencjalne znalezienie rozwiązania trudnych sytuacji życiowych omawianych w programie.
Program składa się z dwóch części: reporterskiej, zrealizowanej na miejscu omawianego wydarzenia oraz studyjnej, która przedstawia dyskusję zaproszonego grona znanych ekspertów z bohaterami reportażu. W panelu eksperckim występowały postacie takie, jak Piotr Ikonowicz, Krzysztof Rutkowski, Zbigniew Lew-Starowicz czy Lidia Staroń.
Program miał wpływ na kulturę popularną i stał się przedmiotem odniesień artystów sztuki współczesnej, a także komików. Krytycy zarzucali mu nierzetelność oraz instrumentalne traktowanie bohaterów, w wyniku czego zostało założone stowarzyszenie Stop Nierzetelni. 
Od początu nadawania programu wszystkie materiały w terenie przygotowywała sama Elżbieta Jaworowicz. W maju 2018 po raz pierwszy wyemitowano reportaż nagrany w terenie przez współpracującą reporterkę. 
Do 3 września 2020 roku program był emitowany w czwartki o godz. 21:30, a od 10 września 2020 roku do 11 lutego 2021 roku w czwartki ok. godz. 22:00, a od 18 lutego 2021 jest emitowany w czwartki o 21:00. Program emitowany jest premierowo także w okresie wakacyjnym.
Od połowy marca 2020 z powodu epidemii koronawirusa (COVID-19) kilka odcinków zostało nagranych z udziałem samej Elżbiety Jaworowicz, a wszystkie dotychczas obecne w studio osoby udzielały się za pośrednictwem transmisji online.
Odbiór.
Oglądalność.
Program "Sprawa dla reportera" w 2021 roku oglądało średnio 1,5 mln widzów, co stanowiło spadek o 550 tys. oglądających w stosunku do roku poprzedniego.
Odniesienia w kulturze.
Marcin Maciejowski odniósł się do programu w obrazie "Elżbieta Jaworowicz rozwiązuje problemy". Program doczekał również się licznych parodii przez kabaret Paranienormalni, w serialu "Świat według Kiepskich", a także w środowisku stand-uperów. Program stał się obiektem późniejszych kpin i żartów ze strony internautów, głównie ze względu na późniejsze zmiany w formule programu w postaci koncertów piosenkarzy disco polo.
Funkcja społeczna.
Program poprzez swój interwencyjny charakter zyskał stałe miejsce w ramówce telewizyjnej. Małgorzata Bogunia-Borowska zwracała uwagę, że "Sprawa dla Reportera" niejako zastępuje działanie instytucji państwowych, ponieważ bohaterowie często zwracają się z problemami prawnymi, administracyjnymi bądź w celu skargi na niesłuszną, ich zdaniem, decyzję organów państwowych. Powoływała się również na niskie zaufanie do nich wśród Polaków oraz wysokie w stosunku do stacji telewizyjnych, podkreślając jednocześnie, że formuła programu może obniżać to zaufanie. Pokazywano również, że funkcja społeczna oraz popularność programów interwencyjnych doprowadziła do późniejszego powstania paradokumentów.
Stwierdzano jednak, że funkcja społeczna w programie ulegała wypaczeniu poprzez zapraszanie ludzi ze świata showbiznesu do panelu eksperckiego, którzy wypowiadali się niemerytorycznie, a także udzielali koncertów w programie. Zwracano także uwagę, że wraz z rozwojem programu skupienie uwagi na udziale celebrytów powodowało nie tylko wypaczenie funkcji interwencyjnej, ale zmniejszenie uwagi wobec oryginalnych problemów bohaterów programu. Dr n. med. Jacek Koprowicz, psychiatra i uczestnik panelu eksperckiego programu z dnia 18 listopada 2021, w którym brał udział w związku z reportażem o samobójczej śmierci syna bohaterki, skrytykował później współczesną formułę programu:
Kontrowersje.
Rzetelność reportaży.
Niska rzetelność reportaży była zarzutem podnoszonym przez Krajową Radę Radiofonii i Telewizji, Radę Etyki Mediów, a także dziennikarzy. W odpowiedzi na kontrowersje dotyczące reportaży zostało powołane stowarzyszenie „Stop Nierzetelni”. Treści reportaży były przedmiotem procesów sądowych o naruszenie dóbr osobistych. Reportaż z dnia 6 kwietnia 2017 był badany przez Radę Etyki TVP w związku z zarzutami uczestników programu, że redakcja programu nie skupiła się na problemach materialno-bytowych rodziny, która zwróciła się do programu w związku z brakiem ogrzewania, a na seksualności niepełnosprawnego syna, który wystąpił we fragmentach przebrany za kobietę. Pomimo niestwierdzenia naruszenia, odcinek został usunięty z internetu.
Sprawa prezesa stowarzyszenia „Dzielny Tata”.
7 listopada 2017 roku podczas nagrań do kolejnego odcinka "Sprawy dla reportera" doszło do awantury. Przedmiotem sporu było nagranie na żywo przez Facebooka przez prezesa stowarzyszenia „Dzielny Tata” Michała Fabisiaka. Osoby uczestniczące w tym programie nie życzyły sobie transmisji na żywo. Elżbieta Jaworowicz przerwała nagranie. Fabisiaka wyprowadziła ochrona. Nagranie programu kontynuowano, ale bez udziału prezesa stowarzyszenia „Dzielny Tata”. Prowadząca podkreśliła, że po raz pierwszy zakłócono program. Incydent został pokazany 9 listopada 2017 roku w TVP1.
Disco polo w programie.
Do studia programu, w trakcie trwania odcinka, wielokrotnie zapraszane są osoby wykonujące piosenki disco polo.
6 stycznia 2022 wyemitowano reportaż dotyczący przemocy seksualnej i burzliwego rozwodu małżeństwa. W trakcie trwania odcinka, przy obecnej w studiu bohaterce odcinka - lider zespołu Masters wykonujący piosenki disco polo, zaśpiewał piosenkę pt. "Żono moja", co spotkało się z dużą krytyką programu w internecie.

</doc>
<doc id="788748" url="https://pl.wikipedia.org/wiki?curid=788748" title="Tribu Ka">
Tribu Ka

Tribu Ka – francuska organizacja rasistowska założona w 2004 przez czarnoskórego bojówkarza Kémi Séba. Do jej delegalizacji doprowadził francuski minister spraw wewnętrznych i późniejszy prezydent Francji Nicolas Sarkozy.
Została ponownie zarejestrowana w maju 2006 pod nazwą Pokolenie Kémi Séba.
Program.
Głosi prymat czarnej rasy człowieka w dziejach świata.
W swoim programie odwołuje się do darwinizmu społecznego, głosząc potrzebę zniszczenia Żydów i rasy białej.

</doc>
<doc id="788749" url="https://pl.wikipedia.org/wiki?curid=788749" title="WG Grace">
WG Grace



</doc>
<doc id="788751" url="https://pl.wikipedia.org/wiki?curid=788751" title="William Grace">
William Grace



</doc>
<doc id="788752" url="https://pl.wikipedia.org/wiki?curid=788752" title="Bitwa pod Zelwą">
Bitwa pod Zelwą

Bitwa pod Zelwą miała miejsce 4 lipca 1792 roku w czasie wojny polsko-rosyjskiej 1792 pomiędzy siłami korpusu litewskiego a armią rosyjską w rejonie Zelwy na Grodzieńszyźnie.
Po klęsce pod Mirem dnia 10 czerwca 1792 następował odwrót korpusu litewskiego oskrzydlanego przez Rosjan. 4 lipca, na rozpoznanie wysłany został oddział piechoty (ok. 1 200 bagnetów) pod dowództwem majora Wedelstedta, który na brodzie na Zelwiance wszedł w kontakt z czołowymi oddziałami armii carskiej. Po krótkiej walce i zajęciu brodu, oddział do zmroku utrzymywał swoją pozycję mimo ataków nieprzyjaciela. 
Był to dobry moment na atak większymi siłami, gdyż oddział rosyjski pod dowództwem gen. Borysa Mellina nie spodziewał się natknąć na większe oddziały polskie. Pomimo tego, dowodzący wojskami litewskimi Michał Zabiełło zachował się asekuracyjnie, nie nadesłał posiłków i rozkazał Wedelstedtowi wycofać się do sił głównych.
Po tym, jak wieczorem zaczął padać ulewny deszcz, dowódca Armii Litewskiej Michał Zabiełło postanowił rozbić obóz nad rzeką przypuszczając, że ulewa powstrzyma Rosjan.
Następnego ranka, pomimo niesprzyjających warunków atmosferycznych, Rosjanie przegrupowali się, a następnie przeprawili się w deszczu przez Zelwiankę i niespodziewanie zaatakowali. Pomimo możliwości podjęcia walki, zaskoczony Zabiełło podjął decyzję o odwrocie. Wycofanie się wojsk litewskich było osłaniane przez atak jazdy, przedsięwzięty z własnej inicjatywy gen. Józefa Bielaka. Szarża załamała się.
Za bitwę pod Zelwą Józef Sułkowski dostał awans na pułkownika wraz z dowództwem nad własnym pułkiem, odznaczony został także krzyżem orderu Virtuti Militari.

</doc>
<doc id="788753" url="https://pl.wikipedia.org/wiki?curid=788753" title="Shigeru Miyamoto">
Shigeru Miyamoto

 − dyrektor i główny manager do spraw rozrywki i analizy w przedsiębiorstwie Nintendo.
Kariera.
Po skończeniu studiów, w wieku 24 lat, Miyamoto z dyplomem artysty plastyka został przyjęty do przedsiębiorstwa Nintendo, gdzie pracował na stanowisku grafika. W roku 1981 współtworzył grę "Donkey Kong".
Współautor wielu gier na automaty i konsole jak "Super Mario Bros.", "Donkey Kong", "Star Fox" czy serii gier fabularnych "The Legend of Zelda".
W 2010 roku został laureatem nagrody BAFTA Fellowship. W 2019 roku otrzymał, corocznie przyznawany, japoński tytuł honorowy zasłużonego dla kultury, stając się pierwszą osobą z branży gier komputerowych która otrzymała ten tytuł.

</doc>
<doc id="788757" url="https://pl.wikipedia.org/wiki?curid=788757" title="Pokolenie Kémi Séba">
Pokolenie Kémi Séba



</doc>
<doc id="788764" url="https://pl.wikipedia.org/wiki?curid=788764" title="Sowolanska Bistrica">
Sowolanska Bistrica

Sowolanska Bistrica (także "Gyrleniszka Bistrica", "Gyrlanska Bistrica", "Sowołsztica"; bułg. Соволянска Бистрица, Гърленишка Бистрица, Гърлянска Бистрица, Соволищица) – rzeka w południowo-zachodniej Bułgarii, prawy dopływ Strumy w zlewisku Morza Egejskiego. Długość – 51 km.
Źródła Sowolanskiej Bistricy znajdują się pod szczytem Rujen w łańcuchu górskim Osogowska Płanina na granicy bułgarsko-macedońskiej. Rzeka płynie na północ, po czym przed barierą gór Czudinska płanina skręca na wschód i tworzy przełom między tym masywem a górami Lisec. Wpływa do kotliny Kjustendiłu i kilka kilometrów na północ od tego miasta uchodzi do Strumy.

</doc>
<doc id="788771" url="https://pl.wikipedia.org/wiki?curid=788771" title="Znak marynarki wojennej">
Znak marynarki wojennej

Znak marynarki wojennej - znak podnoszony na okrętach i pomocniczych jednostkach pływających marynarki wojennej. Znakami marynarki wojennej są:
Znakiem marynarki wojennej do czasu likwidacji wojska była również:

</doc>
<doc id="788772" url="https://pl.wikipedia.org/wiki?curid=788772" title="1 Korpus Pancerny">
1 Korpus Pancerny



</doc>
<doc id="788774" url="https://pl.wikipedia.org/wiki?curid=788774" title="Bistrica (dopływ Mesty)">
Bistrica (dopływ Mesty)

Bistrica (także "Pletska reka", "Pletenska reka"; bułg. "Бистрица", "Плетска река", "Плетенска река") – rzeka w południowo-zachodniej Bułgarii, lewy dopływ Mesty w zlewisku Morza Egejskiego. Długość - 48,8 km. 
Bistrica wypływa w środkowej części wzgórz Dybrasz w zachodnich Rodopach. Płynie na południe i uchodzi do Mesty kilka km przed granicą bułgarsko-grecką. 
Woda Bistricy odznacza się niską mineralizacją – do 200 mg/l. Przez 40-50 dni w roku na rzece pojawia się lód.

</doc>
<doc id="788778" url="https://pl.wikipedia.org/wiki?curid=788778" title="Ubezpieczenie">
Ubezpieczenie



</doc>
<doc id="788780" url="https://pl.wikipedia.org/wiki?curid=788780" title="Laska (powiat lęborski)">
Laska (powiat lęborski)

Laska (kaszb. "Lôska", niem. "Laaske") - wieś kaszubska w Polsce położona w województwie pomorskim, w powiecie lęborskim, w gminie Nowa Wieś Lęborska. Wieś jest częścią składową sołectwa Darżewo. 
W latach 1975–1998 miejscowość administracyjnie należała do województwa słupskiego.
Inne miejscowości o nazwie Laska: Laska

</doc>
<doc id="788781" url="https://pl.wikipedia.org/wiki?curid=788781" title="Buczka">
Buczka

Buczka (bułg. "Бучка") – rzeka w północno-wschodniej Bułgarii, lewy dopływ Ogosty - dopływu Dunaju. Długość - 8 km. 
Buczka płynie przez zachodnią część Niziny Naddunajskiej, na północ od Montany. Uchodzi do Ogosty koło wsi Erden. W górnym biegu latem wysycha niemal całkowicie.

</doc>
<doc id="788782" url="https://pl.wikipedia.org/wiki?curid=788782" title="Muhammad Nadżib">
Muhammad Nadżib

Muhammad Nadżib ("Muhammad Nagib"; arab. محمد نجيب, ur. 20 lutego 1901 w Chartumie, zm. 28 sierpnia 1984 w Kairze) – pierwszy prezydent Republiki Egiptu sprawujący urząd w okresie od 18 czerwca 1953 do 14 listopada 1954.
Wczesne lata życia.
Muhammad Nadżib urodził się w Chartumie, będący wówczas częścią Sudanu Anglo-Egipskiego. Był najstarszym z dziewięciorga dzieci Joussefa Nadżiba i Zohry Ahmed Osman, która pochodziła z Sudanu. Jego ojciec był oficerem egipskiej armii. Pomimo to, nie zachęcał on swoich synów do kariery wojskowej, uważając, że armia egipska pełni rolę służącego czekającego tylko na rozkazy brytyjskich panów.
Całe swoje dzieciństwo spędził w Sudanie. Po śmierci ojca w 1916 rodzina przeniosła się do Kairu, gdzie Nadżib ukończył szkołę Gordon College. Dorabiał jako tłumacz i nauczyciel języka angielskiego.
Służba wojskowa.
W kwietniu 1917 wstąpił do Akademii Wojskowej w Egipcie, którą ukończył 23 stycznia 1918. Następnie wyjechał do Sudanu, gdzie od 19 lutego rozpoczął służbę w tym samym 17 Batalionie, w którym wcześniej służył jego ojciec. Podczas Rewolucji 1919, Nadżib wraz z grupą młodych egipskich oficerów wyjechał do Kairu i protestował, niosąc egipską flagę.
Następnie ukończył szkołę policyjną i od 28 kwietnia 1923 rozpoczął służbę w Królewskiej Gwardii w Kairze. W tym samym roku zdał maturę i rozpoczął studia językowe, zmieniając później kierunek na studia prawnicze. W trakcie studiów często był karany przez brytyjskich wykładowców za to, że krytykował rządy brytyjskie w Egipcie i Sudanie. To właśnie w tym okresie życia obrał sobie Napoleona Bonaparte jako wzór do naśladowania. Na wzór francuskiego generała sypiał na podłodze. Dorabiał jako tłumacz i nauczyciel języka angielskiego, francuskiego, włoskiego i niemieckiego. W 1924 otrzymał awans na podporucznika.
W 1927 po raz pierwszy się ożenił. W tym samym roku, jako pierwszy oficer egipskiej armii uzyskał tytuł magistra nauk politycznych i magistra prawa cywilnego. W 1931 rozpoczął studia doktoranckie, których nie ukończył. W 1931 chciał odejść z wojska, ale niespodziewany awans na kapitana sprawił, że zmienił decyzję. W 1934 został wysłany do służby w straży granicznej na półwyspie Synaj. Stacjonował w mieście Arisz. Większość jego pracy polegała na ściganiu beduińskich przemytników i pomaganie im w chorobach. W 1936 nadzorował organizację egipskiej armii w Chartumie. W 1938 odmówił udziału we wspólnych ćwiczeniach wojskowych z brytyjskimi żołnierzami.
W 1940 Nadżib otrzymał kolejny awans. Podczas uroczystości odmówił ucałowania ręki króla Faruka I, ograniczając się jedynie do podania królowi ręki. Gdy 4 lutego 1942 Brytyjczycy zmusili siłą króla Faruka do ustępstw, oburzony Nadżib wystosował list protestacyjny: „skoro armia nie została wezwana do obrony Waszej Królewskiej Mości, wstydzę się nosić ten mundur i proszę o pozwolenie na rezygnację.” Król odrzucił tę prośbę i w czerwcu 1944 awansował go na pułkownika. W 1948 został generałem brygady.
W 1948 Nadżib wziął udział w I wojnie izraelsko-arabskiej. Po wojnie Nadżib objął dowództwo Szkoły Oficerskiej w Kairze. Zdawał on sobie sprawę z licznych braków egispkiej armii. Jednocześnie w Egipcie przebywała grupa izraelskich jeńców wojennych, którzy mieli duże trudności w porozumiewaniu się. Z tego powodu w 1950 Nadżib rozpoczął naukę hebrajskiego na Akademii Wojskowej w Kairze i na Uniwersytecie w Aleksandrii.
W 1949 przystąpił do Ruchu Wolnych Oficerów. Była to grupa młodych oficerów, działających w ukryciu, którzy planowali obalić monarchię w Egipcie. 9 grudnia 1950 został awansowany na stopień generała majora.
Pucz i prezydentura.
23 lipca 1952 Ruch Wolnych Oficerów przeprowadził wojskowy zamach stanu i zmusił króla Faruka I do abdykacji na rzecz swego małoletniego syna Fuada II. Nadżib stał na czele Ruchu Wolnych Oficerów, nadając mu legitymizację w oczach społeczeństwa, polityków i armii. Z tego powodu został mianowany głównodowodzącym egipskiej armii.
W dniu 17 września Nadżib został premierem Egiptu i członkiem Królewskiej Rady Regencyjnej, pełniąc jednocześnie obowiązki ministra spraw wewnętrznych. 18 czerwca 1953, prawie jedenaście miesięcy od początku egipskiej rewolucji, Nadżib ogłosił koniec monarchii Egiptu i Sudanu, i utworzenie Republiki Egiptu. Równocześnie Muhammad Nadżib został pierwszym prezydentem Egiptu, zachowując funkcję premiera.
W rządzie prawie na samym początku zaczęło dochodzić do konfliktów pomiędzy Nadżibem a Gamalem Naserem. Spór dotyczył przede wszystkim celów, jakie rewolucyjny rząd powinien realizować. Nadżib popierał demokratyzację życia politycznego w państwie. Uważał, że armia powinna wycofać się z życia politycznego i ograniczyć swoją działalność jedynie do zadań obronnych. Umożliwiłoby to przywrócenie rządów cywilnych w kraju. Naser natomiast uważał, że demokracja i wycofanie armii z życia politycznego umożliwią radykalnym siłom muzułmańskim (np. Bracia Muzułmańscy) zwiększenie swoich wpływów i przejęcie w przyszłości władzy. Wpływy Nadżiba w rządzie bardzo szybko malały, aż postawiono mu ultimatum: mógł przejąć absolutną władzę, albo zrezygnować. 25 lutego 1954 ogłoszono rezygnację Nadżiba z funkcji prezydenta. Po masowych demonstracjach decyzję co prawda anulowano, ale dni Nadżiba były policzone. Stracił bowiem funkcję premiera na rzecz Nasera. W listopadzie 1954 Nadżib zrezygnował z prezydentury.
Późniejsze życie.
Po rezygnacji został osadzony w areszcie domowym w willi na przedmieściach Kairu. Został uwolniony w 1972 przez prezydenta Anwara Sadata. Zmarł w 1984 i miał wojskowy pogrzeb. W tym samym roku opublikowano jego wspomnienia pod tytułem „Byłem prezydentem Egiptu”.

</doc>
<doc id="788783" url="https://pl.wikipedia.org/wiki?curid=788783" title="Przełęcz Wyżna">
Przełęcz Wyżna

Przełęcz Wyżna (872 m n.p.m.), na niektórych mapach nazywana także Przełęczą Wyżnią lub Przełęczą nad Berehami – przełęcz położona w Bieszczadach Zachodnich pomiędzy Berehami Górnymi a Wetliną. Oddziela pasmo Działu od Połoniny Wetlińskiej.
Od października 2000 r. stoi tam pomnik w kształcie bramy postawiony ku czci Jerzego Harasymowicza. W dniu 26 sierpnia 2011 r. na Przełęczy Wyżnej odsłonięto Pomnik ofiarom gór i ratownikom niosącym im pomoc, który upamiętnia pracę ratowników z bieszczadzkiej grupy GOPR.
Jest także parking, przystanek PKS i Galeria nad Berehami – miejsce z ludową rzeźbą. Przez przełęcz przebiega droga wojewódzka nr 897 Ustrzyki Górne – Cisna. Dawniej przełęcz ta nosiła nazwę Prislip.

</doc>
<doc id="788787" url="https://pl.wikipedia.org/wiki?curid=788787" title="Laska">
Laska

4 miejscowości w Polsce:
Inne znaczenia

</doc>
<doc id="788789" url="https://pl.wikipedia.org/wiki?curid=788789" title="Public Ethernet">
Public Ethernet

Public Ethernet – technologia firmy Ericsson umożliwiająca masowe, szybkie i tanie dołączenie do szerokopasmowej sieci przez kabel optyczny, miedziany lub radio, każdego potencjalnego użytkownika w zależności od jego potrzeb. Dzięki zastosowaniu Ethernetu umożliwia współistnienie obecnych i przyszłych usług w sieciach publicznych oraz pozwala efektywnie wykorzystać zasoby sieciowe.
Public Ethernet zapewnia dostęp do internetu, telefonu oraz telewizji z jednego gniazdka. Rozwiązanie takie zwane jest Triple Play. Do multimedialnych aplikacji należą płatne przekazy telewizyjne PPV (Pay per View), emisje filmowe NVoD (Near VoD) z serwerów wideoteki oraz dostarczane w czasie rzeczywistym transmisje obrazowe na żądanie VoD (Video on Demand). Wszystkie te usługi uzupełnione o głos transmitowany w technologii VoIP stanowią obecnie podstawę aplikacji Triple Play. Operatorzy sieci miejskich nie tylko dostarczają usługi związane z Internetem, ale także dostęp do muzyki, filmów, wideoklipów, serwerów gier komputerowych oraz co ciekawszych i płatnych serwisów tematycznych lub przekazów telewizji cyfrowej. W porównaniu z tradycyjnymi technologiami wykorzystywanymi w telekomunikacji i telewizji kablowej rozwiązania Public Ethernet są tańsze zarówno w wydatkach na infrastrukturę jak i w eksploatacji.
Zasadniczym problemem aplikacji udostępnianych w sieciach ethernetowych jest zachowanie parametrów gwarantowanego poziomu jakości usług (QoS - Quality of Service), niezbędnego do pracy w czasie rzeczywistym. Instalowana w szkielecie sieci metropolitalnej technologia ATM (622 Mb/s) straciła pozycję lidera na rzecz szybkich, sprawdzonych i udokumentowanych standardami rozwiązań ethernetowych 1-10 Gb/s. Sukces Ethernetu w sieciach rozległych WAN sprawił, że infrastruktura sieci miejskich jest stopniowo zastępowana rozwiązaniami ethernetowymi o większych możliwościach przesyłowych, zwłaszcza że pojawiły się szczegółowe standardy dotyczące optycznych i miedzianych rozwiązań (10GbE).
Oferowane usługi.
Do realizacji usług tej klasy potrzebne są większe szybkości przepustowości. Podstawowy kanał komunikacyjny użytkownika usługi VoD wymaga przepustowości 3-4 Mb/s. Dostęp do kilkudziesięciu aplikacji szerokopasmowych wymaga niekiedy przepustowości 1 Gb/s. Tanie połączenia o takiej przepustowości uzyskuje się za pomocą traktów światłowodowych, korzystających z technologii CWDM.

</doc>
<doc id="788790" url="https://pl.wikipedia.org/wiki?curid=788790" title="Bjała reka (dopływ Strjamy)">
Bjała reka (dopływ Strjamy)

Bjała reka (bułg. "Бяла река") – rzeka w środkowej Bułgarii, lewy dopływ Strjamy – dopływu Maricy w zlewisku Morza Egejskiego. Długość – 37 km, powierzchnia zlewni – 239 km². 
Bjała reka wypływa w masywie Kałoferska Płanina w środkowej Starej Płaninie. Spływa na południe ciasną, skalistą doliną, w dolnym biegu objętą rezerwatem "Jużnija Dżendem". Na jednym z dopływów Bjałej reki – Pryskałskiej rece znajduje się najwyższy wodospad Bułgarii – Rajsko Pryskało.

</doc>
<doc id="788792" url="https://pl.wikipedia.org/wiki?curid=788792" title="Józef Łobodowski">
Józef Łobodowski

Józef Łobodowski (ur. 19 marca 1909 w Purwiszkach, zm. 18 kwietnia 1988 w Madrycie) – polski poeta, autor liryki głęboko wizyjnej, proroczej i patetycznej, prozaik, publicysta, tłumacz. Publikował pod pseudonimami: Krawczenko, Maiński, Marienholz, Pszonka, Stefan Kuryłło, Szperacz.
Laureat Nagrody Młodych Polskiej Akademii Literatury za rok 1937. Uczestnik kampanii wrześniowej, wieloletni korespondent z Hiszpanii i Wielkiej Brytanii. Uznawany za skandalistę swoich czasów.
Łobodowski był jednym z niewielu poetów czasów międzywojennych, którzy odnawiali związki współczesnej liryki polskiej z tradycją szkoły ukraińskiej polskiego romantyzmu. Najczęstszym tonem wierszy Łobodowskiego był przy tym skrajny pesymizm oraz ciemny katastrofizm dziejów, ponad którym autor wznosi się wieszczym tonem starotestamentowych proroków. Zdobyło mu to wśród krytyki literackiej opinię „wizjonera par excellence”. Jego poezje zwykle przybierały postać rozbudowanej, nasyconej obrazami poetyckiej epistoły, raz pełnej heroicznych wezwań i wybuchów uczucia, innym razem zmierzającej w stronę publicystyki. W przeciwieństwie do apokaliptycznej części twórczości, jego wiersze kozackie i orientalne głosiły swoisty élan vital oparty na dzikości życia, porywczości serca i płomiennej miłości.
W pamięci kolejnych pokoleń Łobodowski utrwalił się jako wieczny buntownik, cygan i tułacz; zyskał zresztą kluczowy dla jego recepcji przydomek „ostatniego romantyka”. Jego literackim mottem był fragment wiersza "Dedykacja": „ja jestem z tych, co wiersze tylko za połowę życia biorą, a później skaczą ku dzikich koni grzywom”.
Życiorys.
Urodził się w Purwiszkach, następnie z rodzicami mieszkał w Lublinie, a w momencie wybuchu I wojny światowej wyjechali do Moskwy. Sam Łobodowski wywodził swój ród od hetmana kozackiego Grzegorza Łobody. Uczęszczał do II Liceum Ogólnokształcącego w Lublinie (wtedy gimnazjum męskie) im. Hetmana Jana Zamoyskiego. W 1917 r. wyjechali do Jejska na południu Rosji i tam przybywali do 1922 r., kiedy w ramach repatriacji wrócili do Polski i zamieszkali w Lublinie.
Często karany prawnie za swoją twórczość, jego tomiki nieraz podlegały konfiskacie. Debiutował w 1931 tomikiem "O czerwonej krwi", który to został skonfiskowany przez lubelską cenzurę. W 1932 roku został relegowany z KUL. W 1932 r. wydawał w Lublinie marksistowskie pismo kulturalne „Barykady”, a w 1934 r. pismo „Dźwigary”. Od 1935 roku związał się z ruchem prometejskim, w 1938 roku wspierał wojewodę Henryka Józewskiego w realizacji jego koncepcji prometejskich. Za publikację "Demonom nocy" (1935) został w 1937 laureatem Nagrody Młodych Polskiej Akademii Literatury. W latach 1937-1938 redaktor czasopisma „Wołyń” w Łucku. Protestował przeciwko niszczeniu cerkwi prawosławnych.
We wrześniu 1939 roku wziął udział w kampanii wrześniowej i 19 IX wraz z brygadą gen. Maczka wycofał się na Węgry. Po kilku ucieczkach z węgierskich obozów internowania przedostał się do Francji, gdzie został aresztowany i osadzony w więzieniu wojskowym w Paryżu.
Około 1940 roku był redaktorem czasopisma „Wrócimy”. W 1941 roku wyjechał do Hiszpanii, gdzie spędził resztę życia. Jako antykomunista (znany ze swoich ostrych antykomunistycznych wystąpień) był jednym ze współzałożycieli Sekcji Polskiej Radia Madryt. W londyńskich „Wiadomościach” Mieczysława Grydzewskiego zamieszczał cykl swoich felietonów "Worek Judaszów". Publikował także w paryskiej „Kulturze” i odegrał znaczącą rolę w budowaniu powojennego dialogu polsko-ukraińskiego. Uznany przez Ukraińców „za łącznika między literaturą polską i ukraińską”. Łobodowski tłumaczył na polski m.in. poezje Tarasa Szewczenki, Łesi Ukrainki i Jara Sławutycza. "Pieśń o Ukrainie" Łobodowskiego na język ukraiński przełożył poeta Swiatosław Hordyński.
Był regularnym autorem tekstów w londyńskim „Tygodniu Polskim” i „Orle Białym” Tłumaczył dzieła m.in. św. Jana od Krzyża, Federica Garcíi Lorki, Anny Achmatowej, Josifa Brodskiego, Aleksandra Sołżenicyna. Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59). Laureat Nagrody Związku Pisarzy Polskich na Obczyźnie w 1967 roku.
Zarządzeniem z 11 listopada 1985 Prezydenta RP na uchodźstwie Edwarda Raczyńskiego został odznaczony Krzyżem Oficerskim Orderu Odrodzenia Polski "za wieloletnią działalność na niwie kultury polskiej".

</doc>
<doc id="788793" url="https://pl.wikipedia.org/wiki?curid=788793" title="Lee (Gothic)">
Lee (Gothic)



</doc>
<doc id="788807" url="https://pl.wikipedia.org/wiki?curid=788807" title="Mistrzostwa Galicji w piłce nożnej (1913)">
Mistrzostwa Galicji w piłce nożnej (1913)

W mistrzostwach nie wzięła udziału drużyna Czarnych Lwów zawieszona w prawach członka ZPPN za rozegranie meczu z klubem należącym do federacji konkurencyjnej wobec FIFA.
Tabela.
Legenda:
Mecze.
"w ostatnim meczu orzeczono walkower (na boisku wygrała Wisła 1:0), bo w drużynie Wisły Kraków wystąpili nieuprawnieni zawodnicy ze Sparty Praga (Pek i Spindler)"

</doc>
<doc id="788813" url="https://pl.wikipedia.org/wiki?curid=788813" title="Wisoczica">
Wisoczica

Wisoczica (także "Srebyrna", "Bryłska reka", "Komsztica"; bułg. Височица, serb. Височица) – rzeka w zachodniej Bułgarii i południowo-wschodniej Serbii, lewy dopływ Temšticy w dorzeczu Dunaju. Długość – 71 km (16,7 km w Bułgarii, 54,3 km w Serbii).
Wisoczica wypływa pod szczytem Kom w paśmie górskim Berkowska płanina w zachodniej części Starej Płaniny. Płynie na południe do kotliny Wisok, gdzie zmienia kierunek na zachodni. Koło wsi Komsztica tworzy wąwóz, po czym przecina granicę bułgarsko-serbską. Na terenie Serbii płynie na północny zachód doliną między pasmami górskimi Visok na północy i Vidlič na południu. Uchodzi do Temšticy koło wsi Novi Zavoj.
W 1963 wielkie osuwisko zatarasowało bieg Wisoczicy, której wody utworzyły jezioro, zatapiając wieś Zavoj. Naturalne jezioro zostało osuszone, przegrodę wzmocniono i zbudowano na niej elektrownię wodną. Powstały w ten sposób sztuczny zbiornik wodny Zavoj ma powierzchnię lustra wody 5,53 km² i głębokość do 60 m.

</doc>
<doc id="788816" url="https://pl.wikipedia.org/wiki?curid=788816" title="Dziewiąty Kneset">
Dziewiąty Kneset

Dziewiąty Kneset obradował w latach 1977–1981.
Wybory odbyły się 17 maja 1977, a pierwsze posiedzenie parlamentu miało miejsce 13 czerwca 1977.
Posłowie.
Posłowie wybrani w wyborach:
Zmiany.
Zmiany w trakcie kadencji:
Historia.
Dziewiąty Kneset był pierwszym, w którym lewicowe partie należące do Koalicji Pracy znalazły się w opozycji, a tworzony rząd był centro-prawicowy. W trakcie obrad parlamentu doszło do licznych przejść posłów z frakcji do frakcji. Wielu posłów kilkakrotnie zmieniło klub parlamentarny.
Najważniejszym wydarzeniem była wizyta egipskiego prezydenta Anwara Sadata w Jerozolimie i jego przemówienie w Knesecie (20 listopada 1977). Niespełna półtora roku później nastąpiło podpisanie pierwszego porozumienia pokojowego między Izraelem a arabskim państwem. We wrześniu 1978 Kneset większością zaaprobował postanowienia porozumienia zawartego w Camp David, a następnie w marcu 1979 traktat pokojowy z Egiptem. Równocześnie rozpoczęły się parlamentarne debaty w kwestii przyznania niezależności Judei, Samarii i Strefy Gazy. Nie zdołano jednak wypracować porozumienia w tej sprawie.
W związku z pogorszeniem się bezpieczeństwa Izraela na granicy północnej, izraelska armia przeprowadziła w marcu 1978 operację „Litani” w południowym Libanie.
W tym okresie spadła liczba zamachów terrorystycznych na terytorium Izraela, jednak w marcu 1978 nastąpił atak na autobus na Coastal Road. Inny zamach nastąpił w Antwerpii (Belgia), w którym większość ofiar była dziećmi. Pod koniec kadencji dziewiątego Knesetu Siły Powietrzne Izraela zaatakowały i zniszczyły reaktor atomowy w Iraku.
Ważnym zjawiskiem był wzrost liczby żydowskich osadników w Judei, Samarii i Strefie Gazy. Ich liczba wzrosła w tym czasie do około 8300 osób. Osadnicy przesiedlali się na te tereny i prowadzili spokojne życie. Jednak odzywały się pojedyncze radykalne prawicowe grupy żydowskie, które usiłowały zabić kilku arabskich burmistrzów. W 1978 został założony ruch „Peace Now”.
Osiemnasty rząd (1977–1981).
Osiemnasty rząd został sformowany przez Menachema Begina w dniu 20 czerwca 1977.
Zobacz też.
 Izrael

</doc>
<doc id="788820" url="https://pl.wikipedia.org/wiki?curid=788820" title="Dziesiąty Kneset">
Dziesiąty Kneset

Dziesiąty Kneset obradował w latach 1981–1984.
Wybory odbyły się 30 czerwca 1981, a pierwsze posiedzenie parlamentu miało miejsce 20 lipca 1981.
Posłowie.
Posłowie wybrani w wyborach:
Zmiany.
Zmiany w trakcie kadencji:
Historia.
Najważniejszym wydarzeniem była „operacja Pokój dla Galilei”, która rozpoczęła się w czerwcu 1982. Deklarowanym celem operacji była likwidacja baz palestyńskich terrorystów w południowym Libanie, jednak stopniowo rozszerzyła się w wielką operację zmierzającą do nowych wyborów w Libanie i stworzenia rządu, który byłby skłonny do zawarcia traktatu pokojowego z Izraelem oraz likwidacji Organizacji Wyzwolenia Palestyny.
operacja początkowo cieszyła się szerokim poparciem w Izraelu, jednak z upływem czasu wzrastał w siłę obóz opozycji, który głośno krytykował działania wojskowe w Libanie.
Kontrowersje nasiliły się po masakrze palestyńskich uchodźców w obozach Sabra i Szatilla, w pobliżu Bejrutu. Zostały one zaplanowane i zrealizowane przez chrześcijańskie milicje libańskie. W listopadzie 1982 parlament powołał komisję dochodzeniową Cohena, która miała zbadać polityczne i wojskowe czynniki, które doprowadziły do tych masakr. Ogłoszone wyniki dochodzenia doprowadziły do dymisji Ariela Szarona ze stanowiska ministra obrony.
W tym okresie Kneset podjął decyzję o objęciu Wzgórz Golan izraelskim prawem. Operacja wycofania izraelskich wojsk z Synaju została zakończona dramatyczną ewakuacją osiedla Jamit.
W gospodarce Izrael przeżywał poważny kryzys finansowy, podczas którego upadło kilkanaście banków. Kryzys finansowy władz samorządowych trafił na forum obrad Knesetu. Pod koniec kadencji parlamentu inflacja wzrosła do trzycyfrowego poziomu. Minister finansów przedstawił plan dewaluacji szekla. Podczas kryzysu partie religijne podjęły wysiłek zmienienia religijnego "status guo" w Izraelu. W wyniku podjętych działań wstrzymano loty samolotów El Al w szabat.
W tym okresie nasiliła swoją działalność ekstremistyczna grupa religijna "„Atra Kadisha”". Kneset zajmował się również problemem odkrytych starożytnych grobów na terenie placu budowy hotelu "„Hamat Gader”" w Tyberiadzie.
Innymi sprawami były: morderstwo pokojowego działacza Emila Grunsweiga, obawy przed działalnością prawicowych organizacji żydowskich, malwersacje finansowe w spółkach autobusowych, morderstwo młodocianego Danny Katza w Hajfie (zamordowany przez Arabów). Kneset zajmował się również sprawami związanymi ze wzrostem imigracji. 5 maja 1982 odbyła się debata nad fundamentami izraelskiego systemu parlamentarnego.
Dziewiętnasty rząd (1981–1983).
Dziewiętnasty rząd został sformowany przez Menachema Begina w dniu 5 sierpnia 1981.
Premier ustąpił z przyczyn zdrowotnych.
Dwudziesty rząd (1983–1984).
Dwudziesty rząd został sformowany przez Icchaka Szamira w dniu 10 października 1983.
Rząd sprawował swoje obowiązki do czasu przeprowadzenia wyborów i sformowania nowego rządu.

</doc>
<doc id="788822" url="https://pl.wikipedia.org/wiki?curid=788822" title="Ryszard Ochódzki">
Ryszard Ochódzki

Ryszard Ochódzki, zwany Misiem – postać fikcyjna, antybohater, kombinator i kanciarz, grany przez Stanisława Tyma w filmach: "Miś", "Rozmowy kontrolowane" i "Ryś". Prezes klubu sportowego „Tęcza”. Były mąż Ireny Ochódzkiej (rozwiedziony). Ma duże powodzenie u kobiet.
W pierwotnej wersji scenariusza filmu "Miś" główny bohater miał nosić nazwisko Nowochódzki (nawiązanie do nazwy dzielnicy Krakowa, Nowej Huty, wielkiej inwestycji PRL). Nazwisko bohatera nie spodobało się cenzorowi Głównego Urzędu Kontroli Prasy, Publikacji i Widowisk sprawdzającemu scenariusz i dlatego zostało zmienione na Ochódzki.
W filmie "Miś", ze sceny ukazującej dane z paszportu głównego bohatera można dowiedzieć się, że urodził się on 11.11.1939 r. (pomysłowo stworzona data symbolizująca zarówno uzyskanie niepodległości przez Polskę jak i jej utratę) w Warszawie i tam też zamieszkuje. Natomiast w filmie "Ryś" pada data i miejsce urodzin bohatera: 17 lipca 1937 w Małkini – zbieżna z danymi Stanisława Tyma. Data i miejsce urodzin Ryszarda Ochódzkiego nawiązują także do daty i miejsca urodzin kaowca, bohatera filmu "Rejs" (również granego przez Stanisława Tyma). W filmie "Ryś" pojawia się jeszcze jedno nawiązanie do filmu "Rejs", sugerujące, że kaowiec i Ryszard Ochódzki to ta sama postać – w filmie pojawia się postać filozofa (Andrzej Dobosz) z filmu "Rejs", który wspomina wspólną podróż statkiem po Wiśle. W komunikacie o poszukiwanym Ryszardzie Ochódzkim w filmie "Rozmowy kontrolowane" pada jeszcze inna data i miejsce urodzin bohatera: 11 maja 1934 roku w Warszawie.

</doc>
<doc id="788823" url="https://pl.wikipedia.org/wiki?curid=788823" title="Mistrzostwa Galicji w piłce nożnej (1914)">
Mistrzostwa Galicji w piłce nożnej (1914)

Rozgrywki niedokończone z powodu wybuchu I wojny światowej.

</doc>
<doc id="788826" url="https://pl.wikipedia.org/wiki?curid=788826" title="Jedenasty Kneset">
Jedenasty Kneset

Jedenasty Kneset obradował w latach 1984–1988.
Wybory odbyły się 23 lipca 1984, a pierwsze posiedzenie parlamentu miało miejsce 13 sierpnia 1984.
Posłowie.
Posłowie wybrani w wyborach:
Zmiany.
Zmiany w trakcie kadencji:
Historia.
W wyniku wyborów nastąpił w Izraelu polityczny pat. Nastąpiła równowaga sił pomiędzy prawicowo-religijnym blokiem a lewicowo-arabskim blokiem. Jedynym sposobem wyjścia z martwego punktu było stworzenie rządu jedności narodowej. Podczas kadencji jedenastego Knesetu powstały dwa takie rządy. Umowa koalicyjna regulowała zasadę rotacji urzędów pomiędzy dwoma ugrupowaniami politycznymi. Fakt, że większość posłów należało do koalicji rządowej, wyraźnie wpłynął na charakter pracy jedenastego Knesetu. Wejście do parlamentu skrajnie prawicowego rabina Me’ira Kahane spowodowało uchwalenie poprawki, która uniemożliwiała listom podburzającym do rasizmu startować w wyborach parlamentarnych. Równocześnie przegłosowano ustawę, zamykającą dostęp do parlamentu dla list, które odrzucają demokratyczną naturę państwa Izraela oraz fakt, że jest to państwo narodu żydowskiego.
Najważniejszym problemem, z którym borykał się jedenasty Kneset był kryzys gospodarczy. Postanowiono walczyć z wysoką inflacją oraz ustabilizować gospodarkę, jednak podjęte środki spowodowały nagły wzrost bezrobocia i poważne trudności finansowe wielu przedsiębiorstw, kibuców, moszawów i prywatnych gospodarstw. Komisja Bejskiego przedstawiła raport, z którego wynikało, że to manipulacje finansowe niektórych banków doprowadziły do załamania się rynku.
Równocześnie izraelska armia wycofała się z Libanu.
Jedenasty Kneset uznał za niemożliwe podjęcie jakichkolwiek kontaktów z palestyńską terrorystyczną Organizacją Wyzwolenia Palestyny. Coraz częstszymi były przypadki ataków terrorystycznych na cywilów w Izraelu. Pod koniec 1987 wybuchło palestyńskie powstanie Intifada.
Pośród wielu międzynarodowych wydarzeń warto wspomnieć o ugodzie londyńskiej zawartej między Szymonem Peresem a królem Husseinem. Plan pokojowy Reagana zakładał utworzenie niepodległego państwa palestyńskiego w Samarii, Judei i Gazie. W tym okresie miasto Taba powróciła do Egiptu.
Z innych wewnętrznych spraw można wymienić: rozprawę Demjanjuka, problem z żydowskimi „zdrajcami” z ZSRR, kryzys w systemie zdrowotnym, kontrowersje wokół przeszczepów narządów, budowa nadajników „Głosu Ameryki” w Arawa oraz przypadki przemocy ze strony policji.
Dwudziesty pierwszy rząd (1984–1986).
Dwudziesty pierwszy rząd został sformowany przez Szimona Peresa w dniu 13 września 1984.
Premier ustąpił w wyniku realizacji umowy koalicyjnej o rotacji urzędów.
Dwudziesty drugi rząd (1986–1988).
Dwudziesty drugi rząd został sformowany przez Icchaka Szamira w dniu 20 października 1986.

</doc>
<doc id="788827" url="https://pl.wikipedia.org/wiki?curid=788827" title="Samedan">
Samedan

Samedan (do 1943 "Samaden") – miejscowość i gmina w południowo-wschodniej Szwajcarii, w kantonie Gryzonia, siedziba administracyjna regionu Maloja. Leży ok. 8 km na północ od Sankt Moritz, w dolinie Engadyny, nad rzeką Inn, na wysokości 1 695 m n.p.m. Powierzchnia gminy wynosi 113,79 km² i składa się z dwóch rozłącznych obszarów rozdzielonych terytorium należącym do gminy Pontresina. Miejscowość turystyczna i wypoczynkowa o rozbudowanej bazie hotelowej dla turystów wędrujących w Alpy latem, jak i uprawiających sporty zimowe.
Demografia.
W Samedan mieszkają 2 923 osoby. W 2020 roku 22,9% populacji gminy stanowiły osoby urodzone poza Szwajcarią. Większość ludności posługuje się niemieckim (61,45%), poza tym językiem retoromańskim (16,65%) i włoskim (14,92%).
Transport.
Przez teren gminy przebiega droga główna nr 27.
Znajduje się tutaj najwyżej położone pasażerskie lotnisko w Europie - Port lotniczy Samedan (1 707 m n.p.m.). Dociera tu także linia kolejowa Rhätische Bahn.

</doc>
<doc id="788828" url="https://pl.wikipedia.org/wiki?curid=788828" title="Tamon Yamaguchi">
Tamon Yamaguchi

 – wiceadmirał japońskiej marynarki wojennej.
Kariera wojskowa.
W 1912 ukończył Akademię Cesarskiej Marynarki Wojennej (40. promocja) z drugą lokatą na swoim roku i rozpoczął swoją pierwszą służbę na krążowniku „Soya” (dawny „Wariag”).
W 1918 uczestniczył w przerzucie do Japonii, przyznanych jej po zakończeniu I wojny światowej, niemieckich okrętów podwodnych.
W 1919 ukończył specjalistyczny kurs broni torpedowej.
Od lutego 1921 do marca 1923 przebywał w Stanach Zjednoczonych i studiował na Uniwersytecie Princeton. W połowie lat 20. ukończył kurs A w Kolegium Marynarki ("Kaigun Daigakko"). Stany Zjednoczone odwiedził również we wrześniu 1929, udając się stamtąd na obrady Konferencji Londyńskiej, jako członek japońskiej delegacji. W latach 1930-1932 zajmował stanowiska sztabowe w 1. Flocie i Flocie Połączonej. Od 1 czerwca 1934 do 18 sierpnia 1936 był japońskim attaché morskim w Stanach Zjednoczonych.
Od 1 grudnia 1936 do 1 grudnia 1937 dowodził lekkim krążownikiem „Isuzu”, a następnie do listopada 1938 pancernikiem „Ise”.
15 listopada 1938 otrzymał awans na stopień kontradmirała. Od grudnia 1938 do listopada 1939 był szefem sztabu 5. Floty. 11 stycznia 1940 powierzono mu dowództwo 2. Dywizjonu Lotniskowców („Hiryū” i „Sōryū”). Poprowadził go do ataku na Pearl Harbor (7 grudnia 1941), nalotu na Wake (22 grudnia 1941), operacji na południowym Pacyfiku (styczeń 1942), ataku na Darwin (19 lutego 1942), rajdu na Ocean Indyjski (marzec–kwiecień 1942) oraz pod Midway (czerwiec 1942).
Okoliczności śmierci.
4 czerwca 1942 podczas bitwy pod Midway samoloty jego flagowego lotniskowca „Hiryū” wyeliminowały z akcji amerykański lotniskowiec USS „Yorktown”. Sam „Hiryū” został jednak również zbombardowany i ciężko uszkodzony, jako ostatni z japońskich lotniskowców. 5 czerwca rano kadm. Yamaguchi zdecydował się pozostać na pokładzie tonącego okrętu flagowego. Został pośmiertnie awansowany na stopień wiceadmirała.
W osobie kontradmirała Yamaguchi Japońska Marynarka Wojenna straciła jednego ze swych najzdolniejszych oficerów. Powszechnie uważano, że to właśnie on będzie następcą admirała Yamamoto na stanowisku głównodowodzącego Połączonej Floty. Wielka odwaga i zdolności kontradmirała wzbudzały zaufanie zarówno jego przełożonych, jak i podwładnych. Jego kolega ze studiów, szef sztabu Połączonej Floty, kontradmirał Matome Ugaki w dniu 6 czerwca poświęcił Yamaguchi następujący wpis: „Był człowiekiem wyrozumiałym i uprzejmym, szybkim w podejmowaniu decyzji. Jego konstruktywne propozycje, sugestywnie przedstawiane przełożonym w znacznej mierze przyczyniły się do sukcesów operacji. Szczególnie tym właśnie wyróżniał się spośród oficerów liniowych. Na tym polegała jego wielkość.”

</doc>
<doc id="788829" url="https://pl.wikipedia.org/wiki?curid=788829" title="Kultura ceramiki sznurowej">
Kultura ceramiki sznurowej

Kultura ceramiki sznurowej – archeologiczna kultura epoki eneolitu z kręgu kultur naddunajskich datowana na III tysiąclecie p.n.e.
Kryteria wydzielenia.
Kulturę ceramiki sznurowej wyodrębniono początkowo na podstawie charakterystycznego sposobu zdobienia ceramiki za pomocą odciśniętego sznura, od którego przyjęła nazwę. Dawniej nosiła ona nazwę kultury toporów bojowych ze względu na dużą ilość toporów znajdowanych w grobach.
Obecnie za główny wyróżnik tej kultury uważa się cmentarzyska, na których znajdują się groby szkieletowe jednostkowe, w których zmarli układani byli na boku, a ich ciała czasem posypywane były ochrą. Groby te często przykryte są kurhanami o charakterystycznej konstrukcji. Na stanowiskach tej kultury znajduje się toporki przypominające odwróconą dnem do góry łódź, puchary esowate i baniaste amfory. Naczynia zdobione odciskiem sznura, jako znacznik, mogą być cechą zawodną, gdyż zdobienie sznurem wykorzystywane było też przez inne kultury neolityczne funkcjonujące w tym samym czasie.
Zagadnienia etniczne.
Kultura ta odgrywa istotną rolę w rozważaniach nad pochodzeniem Praindoeuropejczyków, ponieważ wykazuje ona silne powiązania z niewątpliwie już indoeuropejskimi kulturami z epoki brązu.
DNA ludzi tej kultury częściowo pokrywa się z DNA ludzi z kultury grobów jamowych z możliwym udziałem nurtu kurhanowego kultury pucharów dzwonowatych (na podstawie znalezisk R1a z Eulau sprzed 4600 lat). Porównywanie tylko znalezisk archeologicznych błędnie stwierdza, że były to odrębne grupy ludności.
Na możliwe związki ekspansji kultury ceramiki sznurowej i ekspansji podhaplogrupy mtDNA U4a2 wskazywał Grzybowski. Otrzymane oznaczenia DNA sugerują udział ludności ze stepów czarnomorskich, południowego pobrzeża Bałtyku (lub z terenów Białorusi), kultury trypolskiej oraz miejscowej ludności w procesie tworzenia kultury ceramiki sznurowej.
Chronologia, geneza i zanik.
Kultura ceramiki sznurowej rozwijała się w różnych obszarach od około 3100 r. p.n.e. / 2900 r. p.n.e. do około 2300 r. p.n.e. / 1800 r. p.n.e. W latach 80. XX wieku najstarsze stanowiska datowane metodą 14C znane były z obszaru byłej NRD, Kujaw i zach.Ukrainy. Obecnie brak możliwości ustalenia obszaru, na którym cechy prezentowane przez kulturę ceramiki sznurowej rozwinęły się najwcześniej (prawdopodobnie najwcześniej zespoły zaliczane do kultury ceramiki sznurowej pojawiły się na zach.Ukrainie, w Polsce pd.wsch.i na Kujawach). Wczesna faza sznurowego kręgu kulturowego charakteryzuje się grobami szkieletowymi, często pod kurhanami wyposażonymi w amfory, puchary, wióry oraz topory kamienne gładzone (związane to z koncepcją istnienia tzw.horyzontu paneuropejskiego ceramiki sznurowej; problemem nikła liczba znalezisk z najwcześniejszej fazy). Ludność kultury ceramiki sznurowej opanowała tereny zajmowane wcześniej m.in.przez kultury pucharów lejkowatych i amfor kulistych. W wyniku procesu akulturacji ludności nastąpił rozpad wczesnej kultury ceramiki sznurowej na szereg kultur zróżnicowanych pod względem kultury materialnej, obrządku pogrzebowego i gospodarki (możliwe istnienie dużego zróżnicowania już w najwcześniejszej fazie, wynikającego z różnej genezy poszczególnych zespołów).
Obszar występowania i kontekst kulturowy.
Zjawiska charakterystyczne dla kultury ceramiki sznurowej możemy znaleźć na terenie rozciągającym się od południa Skandynawii aż po Alpy i wschodnie Karpaty pomiędzy Renem a środkową Wołgą (najdalej na wschód położoną i zaliczaną do cyklu kultur sznurowych jest grupa bałanowska kultury fatianowskiej). W Polsce największe skupiska obserwujemy na Śląsku, Kujawach oraz w południowej i południowo-wschodniej Małopolsce. Kultura ta rozwijała się na terenach zajmowanych wcześniej przez kulturę pucharów lejkowatych i kulturę amfor kulistych. Kultura ceramiki sznurowej uzyskała też znaczący wpływ na istniejące już wcześniej kultury (zespoły grobowe typu Złota/kultura złocka i na kulturę rzucewską).
Charakterystyczne wytwory kulturowe.
Najbardziej charakterystycznym wyróżnikiem tej kultury jest ceramika. Najczęściej występujące formy to puchary o esowatym profilu, amfory o baniastym brzuścu, dzbanki, miski i kubki a w późniejszych fazach również puchary moździerzowate i doniczkowate. Naczynia zdobiono, w ich górnych partiach, poziomymi odciskami sznura lub rytymi liniami. Amfory zdobiono pionowymi liniami od szyjki do wydęcia brzuśca.
Wyroby kamienne kultury ceramiki sznurowej reprezentowane są głównie przez topory bojowe ze zwisającymi ostrzami i obuchami w kształcie odwróconego czółna.
Wyroby krzemienne to przede wszystkim siekierki, sztylety liściowate, groty strzał i oszczepów. Typową ozdobą były naszyjniki z kłów zwierzęcych. W części grup występowały liczne wyroby z bursztynu.
Osadnictwo.
Charakterystyczną cechą tej kultury jest prawie całkowity brak osad, poza południową częścią. Głównie odnajdowane są ślady krótkotrwałych obozowisk, szałasy i ziemianki.
Obrządek pogrzebowy.
Wyróżnić możemy dwa typy pochówków: w grobach płaskich i kurhanach. Dominują pochówki pojedyncze. Zmarłych chowano w pozycji skurczonej na boku. Mężczyzn chowano na prawym a kobiety na lewym boku. Ciała najczęściej układano na linii wschód-zachód. Groby te charakteryzuje też obecność palisad i konstrukcji kamiennych. Obok jam grobowych, pod nasypami, występują szczątki ofiar składanych ze zwierząt (świń, psów). Groby często wyposażano w naczynia, najczęściej puchary o esowatym profilu oraz amfory z niską szeroką szyją i dwoma uchami. Ponadto w grobach mężczyzn znajdujemy broń – najczęściej topory kamienne. Rzadko spotykamy pochówki wielokrotne czy ciałopalne.
Gospodarka.
Znaleziska na terenie Europy wskazują na intensywne zajmowanie się rolnictwem przez ludność kultury ceramiki sznurowej a co za tym idzie, na osiadły tryb życia. Na niektórych terenach możemy zaobserwować zagęszczenie osad na terenach ziem lessowych co sprzyjało uprawie zboża. Na terenie Niemiec, Holandii i Danii znaleziono ślady użytkowania radła. Obala to teorię, popularną do niedawna, która mówi o tym że ludność kultury ceramiki sznurowej głównie zajmowała się pasterstwem i prowadziła koczowniczy tryb życia (jednak w najwcześniejszym okresie ten typ gospodarki mógł dominować).
Do rolniczych kultur zaliczono również:

</doc>
<doc id="788832" url="https://pl.wikipedia.org/wiki?curid=788832" title="Rezerwat przyrody Jar Brynicy (województwo warmińsko-mazurskie)">
Rezerwat przyrody Jar Brynicy (województwo warmińsko-mazurskie)

Rezerwat przyrody „Jar Brynicy” (do 2014 roku „Jar Branicy”) – leśny rezerwat przyrody położony na terenie Górznieńsko-Lidzbarskiego Parku Krajobrazowego, w gminie Lidzbark, w powiecie działdowskim.
Rezerwat został uznany Zarządzeniem Ministra Leśnictwa z dnia 21 kwietnia 1955 r. (Monitor Polski Nr 40, poz. 396). Zajmuje powierzchnię 28,14 ha (akt powołujący podawał 26,07 ha). Przedmiotem ochrony jest las mieszany o cechach zespołu naturalnego ze zbiorowiskami lasu mieszanego (klonowo-lipowego grądu zboczowego i łęgu jesionowo-olszowego), porastającego strome zbocza jaru rzeki Brynicy i przylegającej wysoczyzny morenowej. Brynica na odcinku rezerwatu wcina się w utwory moreny czołowej, żłobiąc głęboki na 40–50 m jar o charakterze przełomu rzecznego. Wiek drzewostanu wynosi około 140–160 lat. Jest to miejsce lęgowe bociana czarnego, zimorodka i pluszcza.
Po drugiej stronie rzeki Brynicy, w województwie kujawsko-pomorskim w 2001 roku powołano rezerwat o tej samej nazwie (czasem zwany „Jarem Brynicy II”).

</doc>
<doc id="788837" url="https://pl.wikipedia.org/wiki?curid=788837" title="Sikh">
Sikh



</doc>
<doc id="788839" url="https://pl.wikipedia.org/wiki?curid=788839" title="Dwunasty Kneset">
Dwunasty Kneset

Dwunasty Kneset obradował w latach 1988–1992.
Wybory odbyły się 1 listopada 1988, a pierwsze posiedzenie parlamentu miało miejsce 21 listopada 1988.
Posłowie.
Posłowie wybrani w wyborach:
Zmiany.
Zmiany w trakcie kadencji:
Historia.
Najważniejszym wydarzeniem była wojna w Zatoce Perskiej, trwające palestyńskie powstanie Intifada oraz początek procesu pokojowego z Palestyńczykami.
Podczas pierwszych piętnastu miesięcy funkcjonował rząd jedności narodowej, chociaż Likud mógł stworzyć rząd mniejszościowy. Rząd został zmuszony do ustąpienia po tym, jak Kneset nie udzielił mu wotum zaufania (15 marca 1990). Wówczas został sformowany mniejszościowy rząd Icchaka Szamira z Likudu.
W tym okresie Palestyńczycy wyładowywali swoją wściekłość podczas walk i zamieszek w Samarii, Judei i w Strefie Gazy. Doszło także do kilku poważnych zamachów terrorystycznych. Należy to wspomnieć rozmyślne zrzucenie do wąwozu autobusu jadącego drogą 405 z Tel Awiwu do Jerozolimy. Zginęło wówczas 14 pasażerów. Do bardzo poważnych należały zajścia na Wzgórzu Świątynnym w Jerozolimie, podczas których zginęło 20 Palestyńczyków, a 53 osoby zostały ranne. 20 maja 1990 Ami Popper zamordował 7 palestyńskich robotników w Riszon le-Cijjon.
15 maja 1989 rząd ogłosił inicjatywę pokojową, która była pierwszym sygnałem ze strony Izraela o możliwości rozpoczęcia rozmów pokojowych z Palestyńczykami. Jednak w owym czasie Izrael nie widział możliwości rozmawiania z Organizacją Wyzwolenia Palestyny. Rząd jedności narodowej był podzielony na tle różnicy zdań odnośnie do sposobu prowadzenia negocjacji, natury zawartego porozumienia i celów do których powinien dążyć Izrael.
Podczas wojny w Zatoce Perskiej na terytorium Izraela spadło co najmniej 40 irackich rakiet "Scud". Na życzenie Stanów Zjednoczonych, Izrael pozostał bierny. Po zakończeniu wojny proces pokojowy nabrał tempa. Pod koniec października 1991 została zwołana konferencja pokojowa w Madrycie, stolicy Hiszpanii. Jej następstwem były dwustronne rozmowy otwarte między Izraelem i jego arabskimi sąsiadami. Przez bardzo długi czas odmawiał jakichkolwiek rozmów bezpośrednich lub pośrednich z Organizacją Wyzwolenia Palestyny. Wszystkie te negocjacje i rozmowy znajdowały swoje odbicie na posiedzeniach plenarnych Knesetu.
W następstwie rozpoczętego procesu pokojowego nastąpiła znaczna poprawa pozycji Izraela na arenie międzynarodowej. Nastąpił wzrost liczby państw utrzymujących z Izraelem stosunki dyplomatyczne. Zmniejszyła się także siła oraz nacisk arabskiego bojkotu. Przez cały ten czas Stany Zjednoczone były głównym motorem procesu pokojowego.
Pod koniec kadencji dwunastego Knesetu nastąpił kryzys w stosunkach pomiędzy Izraelem a Stanami Zjednoczonymi. Wynikało to z faktu, że USA przyznały Izraelowi 10 miliardów USD pożyczki na absorpcję nowych imigrantów, została ona jednak obłożona warunkami wstrzymania osadnictwa w Samarii i Judei.
Z innych wydarzeń tego okresu można wymienić imigrację z ZSRR, a później z republik dawnego Związku Radzieckiego. Kneset stanął przed problemami absorpcji tak licznej imigracji. W maju 1991 ewakuowano z Etiopii do Izraela 15 tys. etiopskich Żydów („operacja Salomon”).
W dalszym ciągu parlament zajmował się kwestią umieszczenia nadajnika „Głosu Ameryki” w Arawie. Pod dyskusję plenarną trafiły także problemy przemocy w rodzinie, bicie dzieci, bieda dzieci i przemoc wśród młodzieży. Napotkano także na problemy z adopcją dzieci za granicą oraz z zagranicznymi robotnikami w Izraelu. Po raz pierwszy w Knesecie poruszono kwestię AIDS. Raporty „Betzelem” objawiły przypadki łamania praw człowieka w Izraelu.
W tym okresie w Izraelu uruchomiono drugi kanał telewizji, w którym rozpoczęto nadawanie bezpośrednich transmisji z posiedzeń Knesetu. Funkcjonować zaczęła również telewizja kablowa.
Dwudziesty trzeci rząd (1988–1990).
Dwudziesty trzeci rząd został sformowany przez Icchaka Szamira w dniu 22 grudnia 1988.
Rząd upadł po głosowaniu w sprawie braku zaufania (15 marca 1990).
Dwudziesty czwarty rząd (1990–1992).
Dwudziesty czwarty rząd został sformowany przez Icchaka Szamira w dniu 11 czerwca 1990.

</doc>
<doc id="788844" url="https://pl.wikipedia.org/wiki?curid=788844" title="Trzynasty Kneset">
Trzynasty Kneset

Trzynasty Kneset obradował w latach 1992–1996.
Wybory odbyły się 23 czerwca 1992, a pierwsze posiedzenie parlamentu miało miejsce 13 lipca 1992.
Posłowie.
Posłowie wybrani w wyborach:
Zmiany.
Zmiany w trakcie kadencji:
Historia.
Najważniejszym wydarzeniem było podpisanie porozumienia z Palestyńczykami i traktatu pokojowego z Jordanią, a także zabójstwo premiera Icchaka Rabina. Po wyborach sformowanie nowego rządu zostało powierzone Izraelskiej Partii Pracy. Nowy rząd od samego początku przyjął kurs ku procesowi pokojowemu.
W grudniu 1992 Izrael wydalił ze swojego terytorium 415 radykalnych działaczy palestyńskich organizacji Hamas i Islamski Dżihad. Zastój w pokojowych rozmowach został jednak przełamany dzięki tajnym negocjacjom z Organizacją Wyzwolenia Palestyny, które rozpoczęto w styczniu 1993 w Norwegii. 13 września 1993 w Waszyngtonie podpisano Deklarację Pokojowych Intencji (Oslo I) pomiędzy Izraelem a Organizacją Wyzwolenia Palestyny. Zawarte porozumienie wiązało się z uznaniem przez Izrael Organizacji Wyzwolenia Palestyny, która reprezentowała interesy Palestyńczyków. Głównym celem owego porozumienia było utworzenie tymczasowego samorządu palestyńskiego w Strefie Gazy i Jerycha na okres do 5 lat. W zamian OWP zobowiązała się do likwidacji terroryzmu.
Zawarte porozumienie wzbudziło wiele kontrowersji w Knesecie i w całym społeczeństwie. 23 września 1993 Kneset przegłosował przyjęcie zawartej ugody.
28 września 1995 podpisano dodatkowe porozumienie (Oslo II) pomiędzy Izraelem a Organizacją Wyzwolenia Palestyny. Na mocy tego porozumienia Izrael rozpoczął wycofywanie swoich wojsk oraz administracji z miast Judei i Samarii. Na tym obszarze miały odbyć się wybory do palestyńskich władz.
Z powodu zawartego z Palestyńczykami porozumienia, przez cały Izrael przetoczyła się fala demonstracji niezadowolenia. Pewna część demonstrujących Izraelczyków zachowywała się bardzo agresywnie względem rządu i jego polityki. Jako kontrdemonstrację, zwolennicy pokoju zorganizowali w Tel Awiwie wiec, na którym wystąpił premier Icchak Rabin. Podczas tego wystąpienia, żydowski ekstremista Jigal Amir zamordował premiera Rabina. To traumatyczne wydarzenie spowodowało głęboki wstrząs w całym państwie. Większość społeczeństwa ostro potępiła ten akt terroru, pomimo szerzącego się powszechnie sprzeciwu wobec polityki rządu.
Na forum Knesetu członkowie opozycji bardzo często poruszali temat palestyńskiego terroru, który nie ustępował pomimo zawartych pokojowych porozumień. Szczególnie bolesne było terrorystyczne uderzenie Hamasu i Islamskiego Dżihadu, które nastąpiło na przełomie lutego i marca 1996.
26 października 1994 Izrael podpisał z Jordanią porozumienie pokojowe. Następnego dnia zostało ono większością głosów przyjęte przez Kneset.
Kneset zajmował się również przyszłością Wzgórz Golan, pomimo braku postępu w negocjacjach z Syrią. Lewicowe stronnictwa polityczne popierały pomysł wycofania wojsk ze Wzgórz Golan i oddania ich Syrii. Z powodu różnicy poglądów w tym temacie nastąpiło drobne rozbicie wewnątrz Izraelskiej Partii Pracy.
W sprawach gospodarczych Kneset zajmował się prywatyzacją niektórych państwowych przedsiębiorstw, sprzedażą części państwowych banków i zamiarem rządu, aby opodatkować rynek papierów wartościowych (początek 1995).
Kneset zajmował się także dramatyczną masakrą 29 Palestyńczyków w Grocie Patriarchów w Hebronie.
Dwudziesty piąty rząd (1992–1995).
Dwudziesty piąty rząd został sformowany przez Icchaka Rabina w dniu 13 lipca 1992.
Po zabójstwie premiera w dniu 4 listopada 1995, przemianowano rząd w przejściowy.
Dwudziesty szósty rząd (1995–1996).
Dwudziesty szósty rząd został sformowany przez Szimona Peresa w dniu 22 listopada 1995.

</doc>
<doc id="788845" url="https://pl.wikipedia.org/wiki?curid=788845" title="Krzysztof Horn">
Krzysztof Horn

Krzysztof Horn (ur. w 1977 roku) – polski twórca muzyki elektronicznej, łączącej klasyczną elektronikę z nowymi brzmieniami i wstawkami oryginalnych etnicznych instrumentów takich jak didgeridoo.
Współzałożyciel grupy elektronicznej Remote Spaces (z Konradem Jakrzewskim). Po zawieszeniu działalności zespołu w 2006 r. rozpoczął solową karierę. W przygotowaniu pierwsza płyta, pt. "City Jungle".
Brał udział w wielu projektach muzycznych z takimi twórcami jak Human Error, Paul Lawler, Polaris, Odyssey, Konrad Kucz, Trebunie Tutki, Goana Project. Wspólnie z Human Error skomponował muzykę do nagrodzonego w konkursie 4fun.tv na najlepszy krótkometrażowy film animowany filmu "Awiator" oraz dwa utwory z płyty "Mój Yeti". Uczestniczył w nagraniu płyty „Góralsko Siła” zespołu Trebunie Tutki, grając na instrumentach klawiszowych.

</doc>
<doc id="788847" url="https://pl.wikipedia.org/wiki?curid=788847" title="Skala hypodorycka kościelna">
Skala hypodorycka kościelna

Skala hipodorycka kościelna - siedmiostopniowa skala muzyczna wypracowana w średniowieczu w celach sakralnych. Brzmienie skali hipodoryckiej ma charakter dostojny i poważny, a zarazem bardzo zrównoważony, przez co nadaje się do wykorzystania w utworach o dowolnej tematyce, choć jest nieco smutniejsza od swojego autentycznego odpowiednika - skali doryckiej. Skala ta składa się z interwałów kwarty A-d i kwinty d-a, wypełnionych krokami sekundowymi, które razem tworzą interwał oktawy. Czwarty stopień skali nosi nazwę tonu końcowego (finalis). Oprócz tego skala posiada również tony współkońcowe (confinales): na stopniu pierwszym i ósmym (confinalis principalis) i szóstym (confinalis minus principalis). Melodie w skali hipodoryckiej najczęściej kończą się na dźwięku finalis, rzadziej na confinalis principalis lub minus principalis, a najrzadziej na innych stopniach skali. 
W muzyce średniowiecza i renesansu dozwolone (i często praktykowane) jest w kadencjach podwyższanie o pół tonu dźwięku leżącego o stopień niżej od finalis lub confinales.
W średniowiecznych i renesansowych utworach wielogłosowych, celem dostosowania skali do możliwości rejestrowych poszczególnych głosów kompozycji, stosuje się zabieg consociatio modorum lub transpositio modi.

</doc>
<doc id="788850" url="https://pl.wikipedia.org/wiki?curid=788850" title="Przybrzeże (województwo pomorskie)">
Przybrzeże (województwo pomorskie)

Przybrzeże – nieoficjalna nazwa osady wsi Sarbsk w Polsce położona w województwie pomorskim, w powiecie lęborskim, w gminie Wicko.
Miejscowość leży nad południowym brzegiem jeziora Sarbsko.
Osada jest częścią sołectwa Sarbsk.
W latach 1975–1998 miejscowość administracyjnie należała do województwa słupskiego.

</doc>
<doc id="788857" url="https://pl.wikipedia.org/wiki?curid=788857" title="Podroże">
Podroże

Podroże – kolonia w Polsce położona w województwie pomorskim, w powiecie lęborskim, w gminie Wicko przy drodze wojewódzkiej nr . Miejscowość jest częścią składową sołectwa Charbrowo.
W latach 1975–1998 miejscowość administracyjnie należała do województwa słupskiego.

</doc>
<doc id="788858" url="https://pl.wikipedia.org/wiki?curid=788858" title="Cegielnia Charbrowska">
Cegielnia Charbrowska

Cegielnia Charbrowska – przycegielniana kolonia w Polsce położona w województwie pomorskim, w powiecie lęborskim, w gminie Wicko. Wieś jest częścią składową sołectwa Charbrowo.
W latach 1975–1998 miejscowość administracyjnie należała do województwa słupskiego.

</doc>
<doc id="788859" url="https://pl.wikipedia.org/wiki?curid=788859" title="Bieśno">
Bieśno

Bieśno – część wsi Łebieniec w Polsce, położona w województwie pomorskim, w powiecie lęborskim, w gminie Wicko. Wchodzi w skład sołectwa Łebieniec.
W latach 1975–1998 Bieśno administracyjnie należało do województwa słupskiego.

</doc>
<doc id="788860" url="https://pl.wikipedia.org/wiki?curid=788860" title="Lucin (Nowęcin)">
Lucin (Nowęcin)

Lucin – przysiółek wsi Nowęcin w Polsce, położony w województwie pomorskim, w powiecie lęborskim, w gminie Wicko. Wchodzi w skład sołectwa Nowęcin.
W latach 1975–1998 przysiólek administracyjnie należał do województwa słupskiego.

</doc>
<doc id="788861" url="https://pl.wikipedia.org/wiki?curid=788861" title="Nicolas Bouvier">
Nicolas Bouvier

Nicolas Bouvier (ur. 6 marca 1929 w Lancy, zm. 17 lutego 1998 w Genewie) - szwajcarski podróżnik, fotograf i pisarz tworzący w języku francuskim.
Podróżować - początkowo po Europie - zaczął jako nastolatek, a jego teksty z kolejnych wypraw były publikowane w szwajcarskich gazetach. Studiował literaturę i prawo. Na początku lat 50. wraz z przyjacielem Thierrym Vernetem ruszył w podróż - samochodem - do Azji. Przez Turcję, Iran, Afganistan i Indie dotarł na wyspę Cejlon, gdzie mieszkał przez niemal dwa lata. Pierwsza część wyprawy została opisana w wydanej w 1963 książce "Oswajanie świata", pobyt na Cejlonie jest głównym tematem 20 lat późniejszej powieści "Ryba-skorpion". Następnie udał się do Japonii. Zafascynowany Azją, a zwłaszcza Japonią, wielokrotnie wracał na ten kontynent. 
Proza Bouviera jest wybitnie autobiograficzna, w kolejnych książkach relacjonuje on swoje podróże. Daleko jej jednak do tradycyjnej literatury podróżniczej - pisarz opisuje nie tylko poznawane kraje i miejscowe zwyczaje, ale odsłania również własne stany psychiczne, chętnie wplatając w relację rozważania filozoficzne.

</doc>
<doc id="788864" url="https://pl.wikipedia.org/wiki?curid=788864" title="Gąska (Maszewko)">
Gąska (Maszewko)

Gąska – przysiółek wsi Maszewko w Polsce, położona w województwie pomorskim, w powiecie lęborskim, w gminie Wicko, przy drodze wojewódzkiej nr .
W latach 1975–1998 przysiółek administracyjnie należał do województwa słupskiego.

</doc>
<doc id="788869" url="https://pl.wikipedia.org/wiki?curid=788869" title="Nieznachowo">
Nieznachowo

Nieznachowo (kaszb. "Nieznachòwò", niem. "Nesnachow") – kolonia w Polsce położona w województwie pomorskim, w powiecie lęborskim, w gminie Wicko.
W latach 1975–1998 miejscowość administracyjnie należała do województwa słupskiego.

</doc>
<doc id="788871" url="https://pl.wikipedia.org/wiki?curid=788871" title="Sądowo">
Sądowo

Sądowo (niem. "Zohnda") – część wsi Wrzeście w Polsce, położona w województwie pomorskim, w powiecie lęborskim, w gminie Wicko. Wchodzi w skład sołectwa Wrzeście.
W początku XX wieku wybudowanie zamieszkiwało 27 osób. W miejscowości znajduje się niemiecki cmentarz z XIX wieku. 
W latach 1975–1998 Sądowo administracyjnie należało do województwa słupskiego.

</doc>
<doc id="788872" url="https://pl.wikipedia.org/wiki?curid=788872" title="Kolonia Szczenurze">
Kolonia Szczenurze

Kolonia Szczenurze ("Szczenurze-Kolonia", kaszb. "Szczénurzé-Kòlonijô") – nieoficjalna nazwa kolonii wsi Szczenurze w Polsce położona w województwie pomorskim, w powiecie lęborskim, w gminie Wicko.
W latach 1975–1998 miejscowość administracyjnie należała do województwa słupskiego.

</doc>
<doc id="788873" url="https://pl.wikipedia.org/wiki?curid=788873" title="Czternasty Kneset">
Czternasty Kneset

Czternasty Kneset obradował w latach 1996–1999.
Wybory odbyły się 29 maja 1996, a pierwsze posiedzenie parlamentu miało miejsce 17 czerwca 1996.
Posłowie.
Posłowie wybrani w wyborach:
Zmiany.
Zmiany w trakcie kadencji:
Historia.
Czternasty Kneset był pierwszym wybranym równolegle z bezpośrednimi wyborami premiera. Ten nowy system wyborczy miał na celu wzmocnienie władzy premiera. Jednak w praktyce to się nie sprawdziło. W rzeczywistości nowy system wyborczy osłabił znaczenie dwóch najsilniejszych partii, a Kneset został podzielony pomiędzy mniejsze polityczne ugrupowania (o sile 6-10 mandatów). Dodatkowo, podczas kadencji Knesetu zmalała dyscyplina deputowanych.
Liczne debaty dotyczyły tematu postępującego procesu pokojowego z Palestyńczykami. 16 stycznia 1997 Kneset zatwierdził porozumienie dotyczące Hebronu. Parlament zatwierdził również "Memorandum Wye River", które zostało podpisane w październiku 1998 w Waszyngtonie (USA). Wywołało to jednak burzliwą dysputę i głosowanie wotum zaufania dla rządu 17 listopada 1998. W trakcie tych trudnych debat lewica skarżyła się na zbyt wolny postęp w procesie pokojowym, natomiast prawica wyrażała niepokój terytorialnymi ustępstwami Izraela.
Kneset zajmował się również sprawami gospodarczymi. Ministerstwo Finansów wprowadziło politykę ograniczania wydatków, a Bank Izraela podniósł stopy procentowe, co w sumie ochłodziło gospodarkę i spowolniło tempo rozwoju. Umożliwiło jednak zmniejszenie rosnącego zadłużenia i deficytu budżetu. Kneset rozwiązywał liczne sprawy pomiędzy religią a państwem.
Po kłopotach związanych z uchwaleniem budżetu na 1999, 4 stycznia 1999 Kneset podjął decyzję o samo rozwiązaniu się i ogłoszeniu wcześniejszych wyborów parlamentarnych.
Dwudziesty siódmy rząd (1996−1999).
Dwudziesty siódmy rząd został sformowany przez Binjamina Netanjahu w dniu 18 czerwca 1996.

</doc>
<doc id="788874" url="https://pl.wikipedia.org/wiki?curid=788874" title="Kuźniczka (Sośnicowice)">
Kuźniczka (Sośnicowice)

Kuźniczka – dawna wieś w Polsce położona w województwie śląskim, w powiecie gliwickim, w gminie Sośnicowice. Obecnie część miasta Sośnicowice
W latach 1975–1998 Kuźniczka administracyjnie należała do województwa katowickiego.

</doc>
<doc id="788875" url="https://pl.wikipedia.org/wiki?curid=788875" title="Podlesie (Kozłów)">
Podlesie (Kozłów)

Podlesie – część wsi Kozłów w Polsce, położona w województwie śląskim, w powiecie gliwickim, w gminie Sośnicowice.
W latach 1975–1998 Podlesie administracyjnie należało do województwa katowickiego.

</doc>
<doc id="788876" url="https://pl.wikipedia.org/wiki?curid=788876" title="Wesoła (Łany Wielkie)">
Wesoła (Łany Wielkie)

Wesoła – część wsi Łany Wielkie w Polsce, położona w województwie śląskim, w powiecie gliwickim, w gminie Sośnicowice.
W latach 1975–1998 Wesoła administracyjnie należała do województwa katowickiego.

</doc>
<doc id="788877" url="https://pl.wikipedia.org/wiki?curid=788877" title="Gajówka (Sierakowice)">
Gajówka (Sierakowice)

Gajówka – część wsi Sierakowice w Polsce, położona w województwie śląskim, w powiecie gliwickim, w gminie Sośnicowice.
W latach 1975–1998 Gajówka administracyjnie należała do województwa katowickiego.

</doc>
<doc id="788878" url="https://pl.wikipedia.org/wiki?curid=788878" title="Zamoście (Trachy)">
Zamoście (Trachy)

Zamoście – kolonia wsi Trachy w Polsce, położona w województwie śląskim, w powiecie gliwickim, w gminie Sośnicowice.
W latach 1975–1998 kolonia administracyjnie należała do województwa katowickiego.
Nazwa.
Nazwa wioski Zamoście jest pochodzenia topograficznego ("za mostem"). Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu jako najstarszą zanotowaną nazwę wsi podaje "Zamoscie" notując jej znaczenie "Dorf jenseits der Brucke" czyli "Wieś po drugiej stronie mostu".

</doc>
<doc id="788879" url="https://pl.wikipedia.org/wiki?curid=788879" title="Piętnasty Kneset">
Piętnasty Kneset

Piętnasty Kneset obradował w latach 1999–2003.
Wybory odbyły się 17 maja 1999, a pierwsze posiedzenie parlamentu miało miejsce 7 czerwca 1999.
Posłowie.
Posłowie wybrani w wyborach:
Zmiany.
Zmiany w trakcie kadencji:
Historia.
Jako wynik wyborów, w parlamencie pojawiły się dwie duże frakcje polityczne, co było korzystną zmianą po poprzednich, mocno rozdrobnionych Knesetach. Był to drugi parlament, w którym zwycięskie partie zawarły umowę koalicyjną o składzie rządu. W jej wyniku pierwszy rząd został sformowany przez partię Jeden Izrael, a drugi rząd przez partię Likud. Premierzy zostali wybrani w wyniku bezpośredniego głosowania, a nie jako przywódcy zwycięskich partii. Natychmiast po powstaniu rządu Ariela Szarona, Kneset przegłosował z inicjatywy rządu, unieważnienie bezpośredniego wyboru premiera. Został przywrócony stary system, w którym premierem zostawał przywódca zwycięskiej partii politycznej.
Początek kadencji charakteryzował się dużym optymizmem do dalszej kontynuacji procesu pokojowego. Pomimo ciężkich dyskusji i licznych kontrowersji, Ehud Barak zdecydował się na uczynienie postępu w procesie pokojowym z Palestyńczykami i z Syrią. Te dyskusje i rozterki znajdywały swoje odbicie podczas debat w Knesecie. W rok po utworzeniu rządu Baraka, izraelska armia wycofała się z południowego Libanu. To również było przedmiotem dyskusji w parlamencie.
We wrześniu 2000 wybuchło drugie palestyńskie powstanie Intifada Al-Aksa, które zniweczyło jakiekolwiek nadzieje zbudowania trwałego pokoju w krótkim czasie. W tym samym czasie szyiccy terroryści z Hezbollahu porwali do południowego Libanu i zamordowali 3 izraelskich żołnierzy. Porwano również izraelskiego obywatela, który odbywał zagraniczną podróż. Wraz z rozwojem Intifady wzrastała liczba samobójczych zamachów terrorystycznych wewnątrz Izraela. 23 października 2000 palestyńscy terroryści zamordowali ministra Revhava Ze’ewi, w "Hyatt Hotel" w Jerozolimie. Zmusiło to izraelską armię do podjęcia zdecydowanych kroków, które miały zapewnić bezpieczeństwo mieszkańcom Izraela. Operacja wojskowa na dużą skalę rozpoczęła się pod koniec marca 2002. Wszystkie te wydarzenia były obszernie dyskutowane w Knesecie.
Początek kadencji piętnastego Knesetu charakteryzował się wzrostem i stabilnością gospodarki Izraela. Jednakże wybuch Intifady negatywnie wpłynął na gospodarkę. Globalny kryzys gospodarczy i załamanie się rynków high-tech również przyczyniły się do głębokiej recesji, w którą pogrążyła się izraelska gospodarka. Kneset podjął się wraz z ministerstwem finansów walką z kryzysem gospodarczym. Ich wynikiem były poważne cięcia w budżecie na 2001 i 2002.
Wybuch drugiej Intifady zwiększył zapotrzebowanie na zagranicznych robotników, których liczba pod koniec kadencji parlamentu wzrosła do 260 tys. osób. Prawie dwie trzecie z tej liczby znajdowała się w Izraelu bez legalnego zezwolenia na pracę. Wraz ze wzrostem liczby nielegalnych robotników zagranicznych nastąpił wzrost liczby bezrobotnych. Liczba bezrobotnych wzrosła do 200 tys. osób. Parlament utworzył komitet, którego zdaniem było rozwiązanie kwestii zagranicznych robotników. Zajęto się również problemem bezrobocia.
Inne ważniejsze ustawy przyjęte przez piętnasty Kneset: ustalenie warunków służby wojskowej dla ultraortodoksyjnych studentów Jesziwy; zatrudnienie robotników przez podwykonawców pracy; poprawienie prawa zasiłków, które podwoiło wysokość zasiłku na narodzenie czwartego i kolejnych dzieci; przepisy w wymiarze sprawiedliwości, które określiły działalność wewnętrzną służb wywiadowczych.
Dwudziesty ósmy rząd (1999–2001).
Dwudziesty ósmy rząd został sformowany przez Ehuda Baraka w dniu 6 lipca 1999.
Rząd upadł z powodu kwestii związanych z bezpieczeństwem po wybuchu drugiej Intifady.
Dwudziesty dziewiąty rząd (2001–2003).
Dwudziesty dziewiąty rząd został sformowany przez Ariela Szarona w dniu 7 marca 2001.

</doc>
<doc id="788880" url="https://pl.wikipedia.org/wiki?curid=788880" title="Zachacie">
Zachacie

Zachacie – część wsi Wrzeście w Polsce, położona w województwie pomorskim, w powiecie lęborskim, w gminie Wicko. Wchodzi w skład sołectwa Wrzeście.
W latach 1975–1998 Zachacie administracyjnie należało do województwa słupskiego.

</doc>
<doc id="788881" url="https://pl.wikipedia.org/wiki?curid=788881" title="Szesnasty Kneset">
Szesnasty Kneset

Szesnasty Kneset obradował w latach 2003-2006.
Wybory odbyły się 28 stycznia 2003, a pierwsze posiedzenie parlamentu miało miejsce 7 lutego 2003.
Posłowie.
Posłowie wybrani w wyborach:
Zmiany.
Zmiany w trakcie kadencji:
Historia.
Najważniejszym wydarzeniem była operacja wycofania żydowskich osadników ze Strefy Gazy. W związku z tym, w parlamencie toczyły się burzliwe sesje.
Kneset zajmował się również polityką gospodarczą i reformą systemu oświaty. Ten Kneset miał najsłabszą opinię publiczną od 1949. Wynikało to głównie z licznych afer gospodarczych posłów, a szczególnie w wyniku podwójnego głosowania w nocy 18 maja 2003, kiedy to przewodniczący parlamentu Re’uwen Riwlin wezwał policję na salę obrad. W wyniku tego skandalu wprowadzono w użycie nowy elektroniczny system liczenia głosów. Utworzono także parlamentarną komisję etyki, której przewodniczył emerytowany sędzia Sądu Najwyższego, profesor Itzchak Zamir.
Podczas zimowej sesji 2004 wystartował kanał telewizji emitujący na żywo obrady parlamentu.
Trzydziesty rząd (2003-2006).
Trzydziesty rząd został sformowany przez Ariela Szarona w dniu 28 stycznia 2003.
W 2006 obowiązki chorego Szarona przejął Ehud Olmert.

</doc>
<doc id="788882" url="https://pl.wikipedia.org/wiki?curid=788882" title="Fudżejra">
Fudżejra



</doc>
<doc id="788883" url="https://pl.wikipedia.org/wiki?curid=788883" title="Piotrowo (powiat lęborski)">
Piotrowo (powiat lęborski)

Piotrowo – nieofic. przysiółek wsi Tawęcino w Polsce położona w województwie pomorskim, w powiecie lęborskim, w gminie Nowa Wieś Lęborska.
Miejscowość jest częścią składową sołectwa Tawęcino.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Piotrowo: Piotrowo

</doc>
<doc id="788885" url="https://pl.wikipedia.org/wiki?curid=788885" title="Łowcze">
Łowcze

Łowcze – przysiółek wsi Kębłowo Nowowiejskie w Polsce, położony w województwie pomorskim, w powiecie lęborskim, w gminie Nowa Wieś Lęborska, w pradolinie rzeki Łeby. Wchodzi w skład sołectwa Kębłowo Nowowiejskie.
W latach 1975–1998 przysiółek administracyjnie należał do województwa słupskiego.

</doc>
<doc id="788886" url="https://pl.wikipedia.org/wiki?curid=788886" title="Kozołęka">
Kozołęka

Kozołęka – nieoficjalna część osady Janowiczki w Polsce położona w województwie pomorskim, w powiecie lęborskim, w gminie Nowa Wieś Lęborska.
Miejscowość leży w pradolinie rzeki Łeby.
W latach 1975–1998 miejscowość administracyjnie należała do województwa słupskiego.

</doc>
<doc id="788887" url="https://pl.wikipedia.org/wiki?curid=788887" title="Brzezinki (województwo pomorskie)">
Brzezinki (województwo pomorskie)

Brzezinki (kaszb. "Brzézënkë") – nieoficjalna nazwa przysiółka wsi Rekowo Lęborskie w Polsce, położona w województwie pomorskim, w powiecie lęborskim, w gminie Nowa Wieś Lęborska.
W latach 1975–1998 miejscowość należała administracyjnie do województwa słupskiego.

</doc>
<doc id="788888" url="https://pl.wikipedia.org/wiki?curid=788888" title="Rybki">
Rybki

Rybki (kaszb. "Ribczi") – mała osada kaszubska w Polsce położona w województwie pomorskim, w powiecie lęborskim, w gminie Nowa Wieś Lęborska na południe od Lęborka przy drodze wojewódzkiej nr na obszarze kompleksu leśnego Puszczy Kaszubskiej. Wieś jest częścią składową sołectwa Dziechlino.
W latach 1975–1998 miejscowość administracyjnie należała do województwa słupskiego.

</doc>
<doc id="788889" url="https://pl.wikipedia.org/wiki?curid=788889" title="Rybnik (Lubowidz)">
Rybnik (Lubowidz)

Rybnik (kaszb. "Rëbnik") – część wsi Lubowidz w Polsce, położona w województwie pomorskim, w powiecie lęborskim, w gminie Nowa Wieś Lęborska. Wchodzi w skład sołectwa Lubowidz..
W latach 1975–1998 Rybnik administracyjnie należał do województwa słupskiego.

</doc>
<doc id="788890" url="https://pl.wikipedia.org/wiki?curid=788890" title="Ługi (Lubowidz)">
Ługi (Lubowidz)

Ługi (kaszb. "Łëdżi" lub też "Łudżi", "Lugwiza", niem. "Luggewiese") – przysiółek wsi Lubowidz w Polsce, położony w województwie pomorskim, w powiecie lęborskim, w gminie Nowa Wieś Lęborska, przy drodze krajowej nr .
W latach 1975–1998 przysiółek administracyjnie należał do województwa słupskiego.

</doc>
<doc id="788892" url="https://pl.wikipedia.org/wiki?curid=788892" title="Nisko (Lubowidz)">
Nisko (Lubowidz)

Nisko – część wsi Lubowidz w Polsce, położona w województwie pomorskim, w powiecie lęborskim, w gminie Nowa Wieś Lęborska, nad południowym brzegiem jeziora Lubowidzkiego. Wchodzi w skład sołectwa Lubowidz.
W latach 1975–1998 Nisko administracyjnie należało do województwa słupskiego.

</doc>
<doc id="788893" url="https://pl.wikipedia.org/wiki?curid=788893" title="Zasada Pareta">
Zasada Pareta

Zasada Pareta ("zasada 80/20" lub "80 na 20") – zasada opisująca wiele zjawisk z obszaru ekonomii i zarządzania, zgodnie z którą 20% badanych obiektów związanych jest z 80% pewnych zasobów.
Sformułowanie zasady.
Zasadę 80/20 sformułował amerykański teoretyk zarządzania Joseph Juran, a jej nazwa pochodzi od włoskiego ekonomisty i socjologa Vilfreda Pareta, który zajmował się zagadnieniem nierównej dystrybucji bogactwa. Juran w 1951 r. opublikował pracę "Quality Control Handbook", w której zawarł zasadę „kluczowych nielicznych i błahych licznych”, mającą ujmować złą dystrybucję większości zasobów. Prawidłowość ta obserwowana była już znacznie wcześniej, lecz dopiero Juran opisał ją jako uniwersalne prawo odnoszące się do alokacji zasobów. W podawanych przykładach Juran powoływał się na prace Pareta i nazwał zasadę 80/20 jego nazwiskiem.
Modyfikacją zasady Pareta jest klasyfikacja ABC, według której analizowane przypadki dzieli się na 3 grupy, a nie na 2 jak w przypadku klasyfikacji Pareta.
Ujęcie statystyczne.
Zasada Pareta oznacza istnienie w rozkładzie danej cechy silnej koncentracji statystycznej, mierzonej np. przez indeks Giniego. Zasada Pareta w tym ujęciu mówi, że krzywa koncentracji przechodzi przez punkt (0,8; 0,2). Nie ma jednak przy tym żadnych powodów, dla których stosunek ten miałby wynosić akurat 80/20 i rzeczywiście często ma inne wartości. W szczególności dla rozkładu jednostajnego 80% obiektów jest związanych z 80% zasobów wbrew zasadzie Pareta. 
Przykłady.
Poniższe przykłady często cytowane są w podręcznikach ekonomii, mają one charakter statystyczny, co oznacza, że mogą być sprzeczne z pojedynczymi obserwacjami.
Zastosowanie.
Zasada pozwala ustalać priorytety oraz ułatwia organizację czasu, przez co osiąga się maksymalne wyniki w minimalnym czasie. Ułatwia też organizację pracy w grupie, zależnie od użyteczności i umiejętności jej członków.

</doc>
<doc id="788894" url="https://pl.wikipedia.org/wiki?curid=788894" title="Pogorzele (powiat lęborski)">
Pogorzele (powiat lęborski)

Pogorzele – nieoficjalny przysiółek wsi Lubowidz w Polsce położona w województwie pomorskim, w powiecie lęborskim, w gminie Nowa Wieś Lęborska.
Miejscowość leży nad brzegiem jeziora Lubowidzkiego.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Pogorzele: Pogorzele, Pogorzela

</doc>
<doc id="788895" url="https://pl.wikipedia.org/wiki?curid=788895" title="Wypichowo">
Wypichowo

Wypichowo (kaszb. "Wëpichòwò") – nieoficjalny przysiółek wsi Lubowidz w Polsce położona w województwie pomorskim, w powiecie lęborskim, w gminie Nowa Wieś Lęborska.
Miejscowość leży przy drodze krajowej nr .
W latach 1975–1998 miejscowość administracyjnie należała do województwa słupskiego.

</doc>
<doc id="788899" url="https://pl.wikipedia.org/wiki?curid=788899" title="Temperatura odczuwalna">
Temperatura odczuwalna

Temperatura odczuwalna (ang. "apparent temperature") – stan określający, jakie odczucie termiczne wystąpi przy danych warunkach pogodowych. Wyliczana jest w zależności od przyjętego modelu na podstawie takich parametrów, jak temperatura powietrza, siła wiatru, wilgotność i opady.
Po raz pierwszy pojęcie temperatury odczuwalnej wprowadzili Paul Allman Siple i Charles Passel w latach 40. XX wieku. Był to wynik ich spostrzeżenia, dotyczącego zamarzania wody w naczyniu podczas badań naukowych na Antarktydzie. Z obserwacji tej wynikało, że czas, po jakim zamarzała woda, zależał od jej początkowej temperatury, temperatury otoczenia i prędkości wiatru.
Istnieje kilka modeli, pozwalających obliczyć temperaturę odczuwalną, jednak żaden nie daje zadowalających wyników w całym zakresie zmienności warunków atmosferycznych.
Proponowane modele.
Model 1 – temperatura-wiatr.
Według modelu zaproponowanego w 2001 przez amerykański instytut National Weather Service formula_1 jest dana wzorem:
gdzie: formula_3 temperatura powietrza w °C, formula_4 prędkość wiatru w km/h (przykładowe wartości obliczone według tego modelu przedstawia tabela poniżej).
Model 2 – temperatura-wiatr.
Inny z modeli traktuje temperaturę odczuwalną również jako liniową funkcję temperatury powietrza, jednak zmienia się w nim rodzaj zależności od prędkości wiatru:
(gdzie zastosowano oznaczenia jak w modelu 1).
Modele wielowymiarowe.
Istnieje wiele uogólnień powyższych modeli, wprowadzających szereg wskaźników biometeorologicznych, zależnych m.in. od wilgotności czy promieniowania słonecznego. Temperatura odczuwalna podawana w prognozach jest liczona dla „standardowego człowieka” i ma wartość jedynie orientacyjną.

</doc>
<doc id="788902" url="https://pl.wikipedia.org/wiki?curid=788902" title="Saranda">
Saranda

Saranda (staroż. "Onchesmus", lub , gr. Άγιοι Σαράντα, "Áyii Saránda", wł. "Santi Quaranta") – miasto w południowej Albanii, stolica okręgu Saranda w obwodzie Wlora. Jest położone nad Morzem Jońskim, u północnego krańca zatoki o tej samej nazwie, na wprost greckiej wyspy Korfu. Liczba mieszkańców wynosi około 32 tys. (2008). Autochtoniczna ludność grecka stanowi ok. 10% populacji, a miasto jest jednym z dwóch głównych (obok Gjirokastër) ośrodków koncentracji Greków w Albanii.
Nazwa miasta.
Nazwa miasta, zarówno z greckiego jak i z włoskiego, oznacza „Czterdziestu Świętych” i odnosi się do Czterdziestu męczenników z Sebasty.
Warunki naturalne.
Miasto uczepione jest skalistych, wapiennych stoków, opadających stromymi zerwami do morza. Klimat jest tu ciepły, ale łagodny. Najniższe temperatury rzadko spadają poniżej 0 °C. Średnia temperatura stycznia waha się między 8,6 a 13,3 °C. Średnie temperatury miesięczne od maja do października nie spadają z reguły poniżej 20 °C, ale maksymalne temperatury lipca-sierpnia rzadko przekraczają 40 °C. Roczna suma opadów jest wysoka, wynosi 1100 - 1740 mm, jednak przypadają one prawie wyłącznie na chłodne półrocze, od października do marca. W lipcu z reguły nie spada ani kropla deszczu. Opady śniegu i silne wiatry należą do wyjątkowych rzadkości.
Historia.
W 1912 r., tuż po ogłoszeniu albańskiej deklaracji niepodległości, Saranda liczyła jedynie 110 mieszkańców. W XX wieku Saranda dwukrotnie znalazła się na powrót w Granicach Grecji - w latach 1913 i 1914-1916 z udziałem greckich powstańców Autonomicznej Republiki Północnego Epiru w 1914 r. W całym okręgu do dziś zamieszkuje bardzo silna mniejszość grecka. Saranda była okupowana przez Włochy pomiędzy 1916 a 1920 r. (Włoski Protektorat w południowej Albanii). Pierwsze drogi i budynki municypalne powstały w latach 30. XX w. Gdy w 1939 r. wojska Mussoliniego zajęły Albanię, Sarandę przemianowano na Porto Edda - na cześć najstarszej córki dyktatora Eddy Ciano. Włosi planowali urządzić tu zaciszny ośrodek wypoczynkowy, jednak na przeszkodzie stanęła im aktywna działalność tutejszej partyzantki. Wycofując się faszyści puścili Sarandę z dymem.
W rok po wyzwoleniu Saranda liczyła zaledwie 1,5 tys. mieszkańców, w 1960 r. - ok. 4 tys. W 1957 r. miasto liczyło już 8,7 tys. mieszkańców i zostało stolicą okręgu.
Współczesność.
Mieszkańcy pracują głównie w budownictwie, rybołówstwie i przetwórstwie rybnym. Coraz większego znaczenia nabierają usługi, zwłaszcza w obliczu szybko rozwijającego się ruchu turystycznego. Poziom bezrobocia w 2008 r. wynosił 8,32%.
Saranda to jedno z najchętniej odwiedzanych miast nadmorskich w Albanii. Turystów przyciągają liczne plaże oraz górskie krajobrazy w otoczeniu, plantacje owoców cytrusowych, gaje oliwne, winnice i pastwiska. Okoliczne wody obfitują w ryby i skorupiaki.

</doc>
<doc id="788904" url="https://pl.wikipedia.org/wiki?curid=788904" title="Dorothy Stratten">
Dorothy Stratten

Dorothy Stratten, właśc. Dorothy Ruth Hoogstraten (ur. 28 lutego 1960 w Vancouver, zm. 14 sierpnia 1980 w Los Angeles) – gwiazda „Playboya”, kanadyjska modelka i aktorka. 14 sierpnia 1980 została zastrzelona przez swojego męża Paula Snidera, który był zazdrosny o jej romans z reżyserem Peterem Bogdanovichem.
Życiorys.
Urodziła się w Grace Maternity Hospital w Vancouver, w Kolumbii Brytyjskiej w Kanadzie jako córka Nelly Schaap Fuchs i Simona Hoogstratena, którzy wyemigrowali z Holandii. Miała młodsze rodzeństwo – brata Johna Arthura (ur. 1961) i siostrę Louise (ur. 1968). W 1977 ukończyła Centennial Secondary School w Coquitlam. Pracowała w lokalnym Dairy Queen, gdzie poznała 26-letniego promotora klubu z Vancouver i alfonsa Paula Snidera, który zaczął się z nią umawiać. Później Snider kazał fotografowi zrobić jej nagie zdjęcia, które latem 1978 zostały przesłane do magazynu „Playboy”. Miała mniej niż 19 lat, więc według prawa obowiązującego w Kolumbii Brytyjskiej była niepełnoletnia i musiała przekonać matkę do podpisania formularza.
Wkrótce 1 czerwca 1979 została zmuszona do poślubienia Snidera, który miał na nią silny wpływ. „Playboy” dostrzegł potencjał Stratten i wysłał ją do Los Angeles w Kalifornii, gdzie w sierpniowym numerze z 1979 zdobyła tytuł Miss „Playboya”. Pozowała kilkakrotnie do Playboya i zaczęła pracować jako króliczek w Playboy Club w Century City w Los Angeles. Hugh Hefner miał duże nadzieje, że Stratten może odnieść znaczący sukces jako aktorka.
Zadebiutowała niewielką rolą króliczka Playboya w komedii "Americathon" (1979) z Johnem Ritterem i Harveyem Kormanem. W komedii "Skatetown, U.S.A." (1979) wystąpiła w roli klientki w barze przekąskowym, która zamawia pizzę u boku Scotta Baio i Patricka Swayze. W dramacie "Autumn Born" (1979) zagrała postać Tary Dawson, bogatej młodej kobiety, która zostaje porwana i zabrana do szkoły „dyscypliny”. Po gościnnym występie w serialu ABC "Fantastyczna wyspa" ("Fantasy Island", 1979) z Ricardo Montalbánem, miała zastąpić Shelley Hack w serialu kryminalnym "Aniołki Charliego".
W 1980 roku zdobyła tytuł Playmate of the Year. Było to jedno z jej osiągnięć zawodowych, ale jej małżeństwo ze Sniderem nie układało się dobrze. Snider zdenerwował się na planie filmu "Galaxina" (1980), kiedy dowiedział się, że nawiązuje więcej niż przyjazne stosunki z reżyserem Peterem Bogdanovichem. Zatrudnił prywatnego detektywa, który śledził Stratten po przeprowadzce do domu Bogdanovicha w Bel Air.
Po rozstaniu, Snider kupił strzelbę i zadzwonił do Stratten, aby przyszła do mieszkania, które dzielili w Zachodnim Los Angeles. 14 sierpnia 1980 Snider najpierw ją związał, wykorzystał seksualnie, a następnie oddał w jej twarz strzał z niezwykle bliskiej odległości. Sam chwilę później popełnił samobójstwo. Dorothy Stratten miała 20 lat.
W listopadzie 1981 historia Dorothy Stratten została wyemitowana na antenie NBC w dramacie "Death of a Centerfold: The Dorothy Stratten Story" z Jamie Lee Curtis. Na prośbę rodziny zmieniono imiona jej matki i rodzeństwa. W listopadzie 1980, trzy miesiące po śmierci Doroty, dziennikarka śledcza Teresa Carpenter napisała duży artykuł dla „The Village Voice”, szczegółowo opisując życie i śmierć modelki. Za ten artykuł, "The Death of a Playmate", Carpenter otrzymała nagrodę Pulitzera w 1981. Na jej podstawie w 1983 reżyser Bob Fosse zrealizował "Star 80", z Mariel Hemingway jako Dorothy i Erikiem Robertsem jako Paulem Sniderem. Film został doceniony przez krytyków. Sceny kręcone były w tym samym domu i pokoju w którym miało miejsce morderstwo trzy lata wcześniej. Aby uniknąć problemów prawnych, Peter Bogdanovich został sportretowany jako reżyser Aram Nicholas (Roger Rees). Film został zaprezentowany na festiwalu w Berlinie i nominowany do Złotego Globu w kategorii najlepszy aktor w filmie dramatycznym. Tragicznym zbiegiem okoliczności starsza siostra Mariel Hemingway, Margaux Hemingway, również modelka z okładką „Playboya” na koncie, pomimo kariery w świecie mody popełniła samobójstwo w 1996 przedawkowując barbiturany. Filmowy debiut Mariel i Margaux, "Lipstick" (1976), opowiada o modelkach, gwałtcie i morderstwie. Ich dziadek, pisarz i laureat Nagrody Nobla Ernest Hemingway, popełnił także samobójstwo kilkadziesiąt lat wcześniej.

</doc>
<doc id="788907" url="https://pl.wikipedia.org/wiki?curid=788907" title="Šárka Strachová">
Šárka Strachová

Šárka Strachová z d. Záhrobská (ur. 11 lutego 1985 w Benecku) – czeska narciarka alpejska, brązowa medalistka olimpijska oraz czterokrotna medalistka mistrzostw świata.
Kariera.
Po raz pierwszy na arenie międzynarodowej pojawiła się 25 listopada 2000 roku w Gällivare, gdzie w zawodach FIS Race była trzynasta w slalomie. W 2001 roku wystartowała na mistrzostwach świata juniorów w Verbier, jednak nie ukończyła ani slalomu ani giganta. Na rozgrywanych rok później mistrzostwach świata juniorów w Tarvisio jej najlepszym wynikiem było szóste miejsce w kombinacji. Pierwsze sukcesy w tej kategorii wiekowej osiągnęła podczas mistrzostw świata juniorów w Mariborze w 2004 roku, zajmując trzecie miejsce w kombinacji i slalomie. Największy sukces osiągnęła jednak na rozgrywanych w 2005 roku mistrzostwach świata juniorów w Bardonecchii, gdzie zwyciężyła w slalomie.
W zawodach Pucharu Świata zadebiutowała 15 grudnia 2002 roku w Sestriere, zajmując piąte miejsce w slalomie równoległym. Tym samym już w swoim debiucie zdobyła pierwsze pucharowe punkty. Pierwsze podium w zawodach tego cyklu wywalczyła 4 stycznia 2007 roku w Zagrzebiu, gdzie była trzecia w slalomie. Pod koniec 2008 roku, 30 listopada w Aspen po raz pierwszy zwyciężyła w zawodach PŚ, wygrywając slalom. Najlepsze wyniki osiągnęła w sezonie 2006/2007, kiedy zajęła dziewiąte miejsce w klasyfikacji generalnej, a w klasyfikacji slalomu była trzecia. Wśród slalomistek lepsze okazały się tylko dwie Austriaczki: Marlies Schild oraz Nicole Hosp. W tej samej klasyfikacji była też druga w sezonie 2008/2009, ulegając tylko Niemce Marii Riesch.
W 2001 roku wystąpiła na mistrzostwach świata w St. Anton, gdzie zajęła 21. miejsce w slalomie. Na rozgrywanych dwa lata później mistrzostwach świata w Sankt Moritz była dziewiąta w kombinacji, a slalomu nie ukończyła. Pierwszy medal wśród seniorek zdobyła na mistrzostwach świata w Bormio w 2005 roku, zajmując trzecie miejsce w slalomie. W zawodach tych wyprzedziły ją jedynie Chorwatka Janica Kostelić i Tanja Poutiainen z Finlandii. W tej samej konkurencji zdobyła złoty medal na rozgrywanych dwa lata później mistrzostwach świata w Åre w 2007 roku, a w superkombinacji była czwarta. W międzyczasie brała udział w igrzyskach olimpijskich w Turynie, jednak nie zdobyła medalu. Najlepszy wynik uzyskała w slalomie, który ukończyła na trzynastej pozycji. W swej koronnej konkurencji wywalczyła również srebrny medal na mistrzostwach świata w Val d’Isère w 2009 roku. W zawodach tych rozdzieliła na podium Marię Höfl-Riesch i Tanję Poutiainen. Kolejny medal zdobyła na igrzyskach w Vancouver w 2010 roku, zajmując trzecie miejsce w slalomie. Lepsze tam okazały się jedynie Riesch i Marlies Schild. Z dwóch kolejnych edycji mistrzostw świata: Garmisch-Partenkirchen 2011 i Schladming 2013 wróciła bez medalu. Brała również udział w igrzyskach olimpijskich w Soczi w 2014 roku, najlepszy wynik uzyskując w superkombinacji, którą ukończyła na dziewiątej pozycji.
Jej brat, Petr Záhrobský, także uprawiał narciarstwo alpejskie.

</doc>
<doc id="788908" url="https://pl.wikipedia.org/wiki?curid=788908" title="Sarka Zahrobska">
Sarka Zahrobska



</doc>
<doc id="788911" url="https://pl.wikipedia.org/wiki?curid=788911" title="Europejska Federacja Piłki Nożnej">
Europejska Federacja Piłki Nożnej



</doc>
<doc id="788912" url="https://pl.wikipedia.org/wiki?curid=788912" title="Międzynarodowa Federacja Piłki Nożnej">
Międzynarodowa Federacja Piłki Nożnej



</doc>
<doc id="788914" url="https://pl.wikipedia.org/wiki?curid=788914" title="Daniela Ceccarelli">
Daniela Ceccarelli

Daniela Ceccarelli (ur. 25 września 1975 w Rocca Priora) – włoska narciarka alpejska, złota medalistka olimpijska.
Kariera.
Największy sukces w karierze Daniela Ceccarelli osiągnęła w 2002 roku, kiedy podczas igrzysk olimpijskich w Salt Lake City zdobyła złoty medal w supergigancie. Na podium wyprzedziła Chorwatkę Janicę Kostelić i swą rodaczkę, Karen Putzer. Był to jedyny medal wywalczony przez nią na międzynarodowej imprezie tej rangi. Na tych samych igrzyskach była także piętnasta w slalomie gigancie oraz dwudziesta w biegu zjazdowym. Na rozgrywanych cztery lata później igrzyskach olimpijskich w Turynie wystartowała tylko w supergigancie, kończąc rywalizację na 31. pozycji. Kilkakrotnie startowała na mistrzostwach świata, najlepszy wynik osiągając podczas MŚ w Sankt Moritz w 2003 roku, gdzie zajęła trzynaste miejsce w zjeździe. Nigdy nie wzięła udziału w mistrzostwach świata juniorów.
W zawodach Pucharu Świata zadebiutowała 7 marca 1996 roku w Kvitfjell, gdzie zajęła 21. miejsce w supergigancie. Tym samym już w swoim debiucie wywalczyła pierwsze pucharowe punkty. Na podium zawodów tego cyklu po raz pierwszy stanęła 22 grudnia 2001 roku w Sankt Moritz, zajmując drugie miejsce w supergigancie. W zawodach tych rozdzieliła na podium Karen Putzer i Austriaczkę Stefanie Schuster. W kolejnych latach jeszcze dwukrotnie stawała na podium: 26 stycznia 2002 roku w Cortina d'Ampezzo była trzecia, a 13 grudnia 2002 roku w Val d’Isère ponownie druga w supergigancie. Najlepsze wyniki osiągnęła w sezonie 2002/2003, kiedy była szesnasta w klasyfikacji generalnej, a w klasyfikacji supergiganta zajęła szóste miejsce.
Kilkukrotnie zdobywała medale mistrzostw kraju, w tym złote w supergigancie w 2002 roku i zjeździe rok później.

</doc>
<doc id="788915" url="https://pl.wikipedia.org/wiki?curid=788915" title="Amerang">
Amerang

Amerang – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 21 km na północny wschód od Rosenheimu, przy linii kolejowej Obing - Bad Endorf.
Polityka.
Wójtem gminy jest August Voit z CSU, rada gminy składa się z osób.

</doc>
<doc id="788917" url="https://pl.wikipedia.org/wiki?curid=788917" title="Vogtareuth">
Vogtareuth

Vogtareuth – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 10 km na północ od Rosenheimu, nad rzeką Inn.
Polityka.
Wójtem gminy jest Matthias Maier z CSU, rada gminy składa się z 16 osób.

</doc>
<doc id="788918" url="https://pl.wikipedia.org/wiki?curid=788918" title="Söchtenau">
Söchtenau

Söchtenau – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 12 km na północny wschód od Rosenheimu.
Polityka.
Wójtem gminy jest Sebastian Forstner, wcześniej funkcję tę sprawował Josef Baumann, rada gminy składa się z 14 osób.
Współpraca.
Miejscowość partnerska:

</doc>
<doc id="788920" url="https://pl.wikipedia.org/wiki?curid=788920" title="Prutting">
Prutting

Prutting – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 7 km na północny wschód od Rosenheimu. Na terenie gminy znajdują się jeziora Rinssee, Hofstätter See oraz częściowo Simssee.
Polityka.
Wójtem gminy jest Hans Loy z CSU/PF, wcześniej urząd ten obejmował Quirin Meisinger, rada gminy składa się z 14 osób.

</doc>
<doc id="788922" url="https://pl.wikipedia.org/wiki?curid=788922" title="Anna Ottosson">
Anna Ottosson

Anna Helene Ottosson-Blixth (ur. 18 maja 1976 we Frösön) – szwedzka narciarka alpejska, brązowa medalistka olimpijska i wicemistrzyni świata.
Kariera.
Pierwszy raz na arenie międzynarodowej Anna Ottosson pojawiła się w 1993 roku, kiedy wystartowała na mistrzostwach świata juniorów w Montecampione. Najlepszy wynik osiągnęła tam w gigancie, który ukończyła na trzynastej pozycji. Jeszcze dwukrotnie startowała w zawodach tego cyklu, najlepszy wynik osiągając podczas mistrzostw świata juniorów w Lake Placid w 1994 roku, gdzie w gigancie była piąta.
W zawodach Pucharu Świata zadebiutowała 18 lutego 1995 roku w Åre, gdzie nie zakwalifikowała się do drugiego przejazdu giganta. Blisko rok później, 9 stycznia 1996 roku w Mariborze zdobyła pierwsze pucharowe punkty, zajmując 26. miejsce w gigancie. Na podium po raz pierwszy stanęła 28 stycznia 1998 roku w Åre, gdzie była trzecia w slalomie. Uległa tam jedynie Niemce Martinie Ertl i Sonji Nef ze Szwajcarii. W kolejnych latach jeszcze pięciokrotnie plasowała się w najlepszej trójce, odnosząc przy tym jedno zwycięstwo: 23 stycznia 2000 roku w Cortina d'Ampezzo wygrała giganta. Ostatni raz na podium zawodów pucharowych stanęła 11 marca 2007 roku w Zwiesel, gdzie była druga w slalomie. Najlepsze wyniki osiągnęła w sezonie 2006/2007, kiedy zajęła piętnaste miejsce w klasyfikacji generalnej. Była też między innymi czwarta w klasyfikacji giganta w sezonie 1999/2000 oraz piąta w tej samej klasyfikacji w sezonie 1998/1999.
W 1998 roku wystartowała na igrzyskach olimpijskich w Nagano, gdzie była dziesiąta w slalomie, a giganta ukończyła na siódmej pozycji. Podczas rozgrywanych cztery lata później igrzysk w Salt Lake City była odpowiednio trzynasta i dziewiąta. Największy indywidualny sukces osiągnęła na igrzyskach olimpijskich w Turynie w 2006 roku, zdobywając brązowy medal w swej koronnej konkurencji. Po pierwszym przejeździe zajmowała drugie miejsce, tracąc do prowadzącej Julii Mancuso z USA 0,18 sekundy. W drugim przejeździe uzyskała najlepszy wynik, co dało jej jednak trzeci łączny czas. Ostatecznie straciła 1,14 sekundy do Mancuso i 0,47 sekundy do Tanji Poutiainen z Finlandii. Na tych samych igrzyskach była też osiemnasta w slalomie.
Wspólnie z Anją Pärson, Jensem Byggmarkiem, Patrikiem Järbynem, Hansem Olssonem i Markusem Larssonem Ottosson zdobyła także srebrny medal w zawodach drużynowych podczas mistrzostw świata w Åre. Indywidualnie najlepszy wynik na zawodach tego cyklu osiągnęła podczas mistrzostw świata w Sankt Moritz w 2003 roku, gdzie była piąta w slalomie. Była ponadto siódma w gigancie na mistrzostwach świata w Åre i dziewiąta w tej samej konkurencji na mistrzostwach świata w St. Anton w 2001 roku.
Wielokrotnie zdobywała medale mistrzostw kraju, w tym dziewięć złotych: w supergigancie w 2005 roku, kombinacji w 2006 roku, slalomie w latach 1999, 2000 i 2003 i gigancie w latach 1999, 2000, 2002 i 2006. W marcu 2007 roku zakończyła karierę.

</doc>
<doc id="788923" url="https://pl.wikipedia.org/wiki?curid=788923" title="Stephanskirchen">
Stephanskirchen

Stephanskirchen – gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 4 km na wschód od Rosenheim, przy linii kolejowej Monachium – Salzburg.
Polityka.
Rada gminy składa się z 20 osób.

</doc>
<doc id="788925" url="https://pl.wikipedia.org/wiki?curid=788925" title="Przesyłka ekspresowa">
Przesyłka ekspresowa



</doc>
<doc id="788927" url="https://pl.wikipedia.org/wiki?curid=788927" title="Riedering">
Riedering

Riedering – gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 7 km na wschód od Rosenheimu.
Polityka.
Rada gminy składa się z 20 osób.

</doc>
<doc id="788929" url="https://pl.wikipedia.org/wiki?curid=788929" title="Władysław Marian Zawadzki">
Władysław Marian Zawadzki

Władysław Marian Zawadzki (ur. 8 września 1885 w Wilnie, zm. 8 marca 1939 w Warszawie) – polski ekonomista, polityk, działacz państwowy II Rzeczypospolitej.
Życiorys.
Studia odbył w Moskwie, Lipsku, Krakowie i na Ecole des Sciences Politiques w Paryżu. Od 1917 roku wykładał ekonomię na Politechnice Warszawskiej, od 1918 roku również w Wyższej Szkole Handlowej, mianowany członkiem Rady Stanu w 1918 roku, od kwietnia 1919 roku profesor nadzwyczajny ekonomii politycznej na Politechnice Warszawskiej. Od października 1919 mieszkał i pracował w Wilnie. Od 1920 roku profesor zwyczajny. W latach 1919–1931 profesor Uniwersytetu Stefana Batorego w Wilnie.
Od 1905 roku w PPS. W latach 1916–1917 prezes Związku Niepodległości.
W 1918 roku członek Komitetu Polskiego w Wilnie. W 1919 roku w misji do Paryża w celu nawiązania współpracy pomiędzy Naczelnikiem Państwa Józefem Piłsudskim a Komitetem Narodowym Polskim w związku z paryską konferencją pokojową.
Ochotnik w wojnie polsko-bolszewickiej w 1920 roku.
Działacz Stronnictwa Prawicy Narodowej. W 1931 roku wiceminister skarbu, rok później minister bez teki, w latach 1932–1935 minister skarbu w kolejnych gabinetach. Od 1936 roku profesor Szkoły Głównej Handlowej. W latach 1929–1930 był radcą Izby Przemysłowo-Handlowej w Wilnie z nominacji Ministra Przemysłu i Handlu.
Pozostawił "Dziennik", opublikowany w 2010 roku nakładem wydawnictwa „Historia Iagellonica”.
Spoczywa na cmentarzu parafii kościoła św. Piotra i Pawła na Antokolu w Wilnie (sektor 9, rząd nr 91, kwatera grobów rodziny Zawadzkich).
Główne prace.
Opublikował liczne książki, broszury i artykuły, m.in.:

</doc>
<doc id="788931" url="https://pl.wikipedia.org/wiki?curid=788931" title="Rimsting">
Rimsting

Rimsting – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 17 km na północny wschód od Rosenheimu, nad jeziorem Chiemsee, przy linii kolejowej Monachium – Salzburg.
Polityka.
Wójtem gminy jest Josef Mayer junior z CSU, wcześniej urząd ten obejmował Florian Hoffmann, rada gminy składa się z 16 osób.

</doc>
<doc id="788934" url="https://pl.wikipedia.org/wiki?curid=788934" title="NutraSweet">
NutraSweet



</doc>
<doc id="788935" url="https://pl.wikipedia.org/wiki?curid=788935" title="Eggstätt">
Eggstätt

Eggstätt – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 21 km na północny wschód od Rosenheimu.
Polityka.
Wójtem gminy jest Johannes Schartner z ÜWG, wcześniej urząd ten pełnił Stefan Beer, rada gminy składa się z 14 osób.

</doc>
<doc id="788937" url="https://pl.wikipedia.org/wiki?curid=788937" title="Griesstätt">
Griesstätt

Griesstätt – gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 15 km na północ od Rosenheim, nad rzeką Inn.
Polityka.
Rada gminy składa się z 14 osób.

</doc>
<doc id="788939" url="https://pl.wikipedia.org/wiki?curid=788939" title="Bitwa pod Mirem (1792)">
Bitwa pod Mirem (1792)

Bitwa pod Mirem miała miejsce 11 czerwca 1792 roku podczas wojny polsko-rosyjskiej 1792.
Wstęp.
1 czerwca 1792 król Stanisław August Poniatowski odebrał naczelne dowództwo nad wojskami litewskimi ks. Ludwikowi Wirtemberskiemu, a następnie 7 czerwca powierzył je Józefowi Judyckiemu. Wątpiąc w jego kunszt wojskowy dodano mu licznych doradców (m.in. Stanisław Kostka Potocki, Tomasz Wawrzecki).
Niestety zarówno zaniedbania ks. Wirtemberskiego jak i wątpliwe zdolności wojskowe Judyckiego doprowadziły do klęski korpusu litewskiego w trakcie odwrotu z rejonu koncentracji pod Mińskiem.
Doszło do walki pod Mirem pomiędzy korpusem litewskim wojsk I Rzeczypospolitej Józefa Judyckiego a korpusem białoruskim wojsk rosyjskich Borysa Mellina. Bitwa zakończyła się klęską wojsk litewskich.
Bitwa.
Generał Judycki zgromadził pod Mińskiem główne siły litewskie w liczbie 7700 żołnierzy i 10 dział. W związku z zagrożeniem przez nadchodzący od strony Borysowa korpus generała Mellina, który liczył 9600 żołnierzy i 13 dział, oraz przez maszerujący z Bobrujska na Słuck korpus Fersena mający 5500 żołnierzy, Judycki rozpoczął 31 maja odwrót przez Stołpce do Świerżnia, skąd 9 czerwca ruszył pod Mir. W trakcie odwrotu jazda litewska generała Józefa Bielaka stoczyła trzygodzinny bój ze strażą przednią Mellina podczas przeprawy przez Niemen pod Stołpcami, po czym ruszyła za głównymi siłami na Mir.
Mellin, po przeprawieniu swych sił przez Niemen, zajął pozycje pod Załużem. Rankiem 11 czerwca wyprawił dwie kolumny po 2000 żołnierzy w celu obejścia od północy i od południa stanowisk wojsk litewskich pod Mirem. Jedną z kolumn dowodził Fiodor Buxhövden, a drugą - Levin Bennigsen. Z resztą sił korpusu Mellin zamierzał po południu związać Litwinów walką, a gdy obie wysłane kolumny obejdą litewskie skrzydła, uderzyć na wojska Judyckiego z trzech stron.
W tym samym czasie Judycki wysłał w kierunku Załuża silny podjazd złożony z 900 żołnierzy i 4 dział, na którego czele stanął generał Stanisław Kostka Potocki. Gdy Potocki około godziny 14 zbliżył się niepostrzeżenie do obozu rosyjskiego, ocenił, że siły rosyjskie są słabe i zawiadomił o tym Judyckiego. Gdy wojska rosyjskie spostrzegły grupę Potockiego, ruszyły w pościg. Ścigany przez Mellina Potocki dołączył do głównych sił litewskich około 3 km od Mira.
Wojska litewskie uszykowały się w dwie linie. W pierwszej linii znalazły się 2 bataliony piechoty oraz brygada pińska, natomiast w drugiej linii - 4 i 1/2 batalionu piechoty, brygada kowieńska oraz 2 pułki jazdy (w tym 4 Pułk). Mellin, który miał w tym momencie 5600 żołnierzy i 13 dział, ustawił swe wojska w jedną linię, usypał 3 baterie i rozpoczął ogień artyleryjski. Wstrzymywał się jednak z atakiem, czekając na nadejście wysłanych wcześniej kolumn.
Ordre de Bataille Wojsk Polskich.
Głównodowodzący gen. por. Judycki
Pierwsza linia - od lewej do prawej
Druga linia od lewej do prawej flanki
Ordre de Bataille Wojsk Rosyjskich.
Głównodowodzący gen. por. Mellin
Kolumna Benningsena -
Kolumna Buxhowdena - 
Judycki, który nie potrafił podjąć decyzji o rozpoczęciu bitwy, zwołał naradę wojenną, która trwała 2 godziny. W tym samym czasie jego wojska stały w ogniu rosyjskich dział. Ponieważ oddziały litewskie, złożone głównie ze świeżych rekrutów, zbyt długo stały pod rosyjskim ogniem, doszło do paniki. W kierunku na Mir ruszyła do ucieczki brygada kowieńska oraz część brygady pińskiej. Wkrótce to samo uczynił pułk jazdy Bielaka. Gdy około godziny 19:30 na tyłach wojsk litewskich ukazały się idące z dwóch stron kolumny Buxhövdena i Bennigsena, zagrożony okrążeniem Judycki o godzinie 20:00 nakazał odwrót.
W odwrocie Litwini dzięki przytomności umysłu pułkownika Jakuba Jasińskiego odparli atak jazdy rosyjskiej i nie ścigani wycofali się w kierunku Nieświeża. Również pozostawiony w Mirze garnizon zamku wraz z taborami wycofał się bocznymi drogami.
Litwini stracili w bitwie około 120 żołnierzy i 1 działo, natomiast Rosjanie - około 250 żołnierzy.
Tego dnia też doszło do szturmu i zdobycia przez Rosjan zamku w Mirze. Sam Judycki opuścił swoje wojsko i uciekł do Grodna, za co został zdymisjonowany oficjalnie 24 czerwca 1792, a faktycznie już 19 czerwca. Nowym dowódcą został Michał Zabiełło, po czym doszło wkrótce do przegranej bitwy pod Zelwą, zaciętej obrony Brześcia oraz bitew w obronie przepraw na Bugu pod Grannem i pod Krzemieniem.

</doc>
<doc id="788940" url="https://pl.wikipedia.org/wiki?curid=788940" title="Warszawa (Nowe Polaszki)">
Warszawa (Nowe Polaszki)

Warszawa (kaszb. "Wôrszôwô") – część wsi Nowe Polaszki w Polsce, położona w województwie pomorskim, w powiecie kościerskim, w gminie Stara Kiszewa, w pobliżu jeziora Hutowego.
W latach 1975–1998 Warszawa położona była w województwie gdańskim.

</doc>
<doc id="788941" url="https://pl.wikipedia.org/wiki?curid=788941" title="Babensham">
Babensham

Babensham – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 27 km na północny wschód od Rosenheimu.
Polityka.
Wójtem gminy jest Josef Huber z WG, rada gminy składa się z 14 osób.

</doc>
<doc id="788942" url="https://pl.wikipedia.org/wiki?curid=788942" title="Carole Montillet-Carles">
Carole Montillet-Carles

Carole Montillet-Carles (ur. 7 kwietnia 1973 w Grenoble) – francuska narciarka alpejska, złota medalistka olimpijska, brązowa medalistka mistrzostw świata oraz zdobywczyni Małej Kryształowej Kuli Pucharu Świata.
Kariera.
Po raz pierwszy na arenie międzynarodowej Carole Montillet pojawiła się w 1991 roku, kiedy wystartowała na mistrzostwach świata juniorów w Geilo. Zajęła tam 17. miejsce w zjeździe, 19. miejsce w supergigancie oraz 28. miejsce w slalomie gigancie. Podczas rozgrywanych rok później mistrzostw świata juniorów w Mariborze jej najlepszymi wynikami były jedenaste miejsca w zjeździe i supergigancie.
W zawodach Pucharu Świata zadebiutowała 15 grudnia 1991 roku w Santa Caterina zajmując 30. miejsce w supergigancie. Tym samym już w swoim debiucie wywalczyła pierwsze pucharowe punkty. Pierwsze podium w zawodach tego cyklu wywalczyła 13 marca 1993 roku w Kvitfjell, zajmując trzecie miejsce w zjeździe. W zawodach tych wyprzedziły ją jedynie Kanadyjka Kate Pace i Picabo Street z USA. Łącznie w karierze 25. razy stawała na podium zawodów PŚ, odnosząc przy tym osiem zwycięstw: 16 lutego 2001 roku w Garmisch-Partenkirchen, 13 grudnia 2002 roku w Val d’Isère, 15 stycznia 2003 roku w Cortina d'Ampezzo i 1 lutego 2004 roku w Haus wygrywała supergiganty, a 7 grudnia 2002 roku w Lake Louise, 5 i 6 grudnia 2003 roku w tej samej miejscowości oraz 18 stycznia w Cortina d’Ampezzo była najlepsza w zjazdach. Ostatni raz w najlepszej trójce znalazła się 7 stycznia 2005 roku w Santa Caterina, zajmując trzecie miejsce w biegu zjazdowym. Najlepsze wyniki osiągnęła w sezonie 2003/2004, kiedy zajęła piąte miejsce w klasyfikacji generalnej, drugie w supergigancie i trzecie w klasyfikacji zjazdu. Ponadto w sezonie 2002/2003 wywalczyła Małą Kryształową Kulę w klasyfikacji supergiganta, a w sezonie 2000/2001 w tej samej konkurencji była trzecia.
Największy sukces osiągnęła w 2002 roku, kiedy zwyciężyła w biegu zjazdowym podczas igrzysk olimpijskich w Salt Lake City. W zawodach tych o 0,45 sekundy wyprzedziła Włoszkę Isolde Kostner, a o 0,83 sekundy pokonała Austriaczkę Renate Götschl. Był to pierwszy w historii złoty medal wywalczony dla Francji w tej konkurencji w rywalizacji kobiet. Na tych samych igrzyskach zajęła także siódme miejsce w supergigancie. Tytułu olimpijskiego nie obroniła na igrzyskach w Turynie w 2006 roku, gdzie w zjeździe zajęła 28. miejsce, a supergiganta ukończyła na piątej pozycji. Brała także udział w igrzyskach olimpijskich w Nagano w 1998 roku, gdzie była czternasta w supergigancie i biegu zjazdowym. Wielokrotnie startowała na mistrzostwach świata, najlepszy wynik osiągając podczas odbywających się w 2005 roku mistrzostw świata w Bormio, gdzie wspólnie z Ingrid Jacquemod, Christel Pascal, Laure Pequegnot, Jean-Pierre'em Vidalem i Pierrickiem Bourgeatem zdobyła brązowy medal w rywalizacji drużynowej. Indywidualnie najwyższą pozycję wywalczyła na mistrzostwach świata w Sestriere w 1997 roku, gdzie w supergigancie była czwarta. Walkę o podium przegrała tam z Niemką Hilde Gerg o 0,34 sekundy.
Wielokrotnie zdobywała medale mistrzostw Francji, w tym osiem złotych: w zjeździe w latach 1996, 1997 i 1999, supergigancie w latach 1992, 1997, 1998 i 1999 oraz gigancie w 2002 roku. W 2006 roku zakończyła karierę.

</doc>
<doc id="788943" url="https://pl.wikipedia.org/wiki?curid=788943" title="Carole Montillet">
Carole Montillet



</doc>
<doc id="788944" url="https://pl.wikipedia.org/wiki?curid=788944" title="Emil Kaliński">
Emil Kaliński

Emil Kaliński (ur. 17 października 1890 w Łodzi, zm. 26 czerwca 1973 tamże) – inżynier, pułkownik łączności Wojska Polskiego, minister poczt i telegrafów, senator w II RP.
Życiorys.
Maturę uzyskał w gimnazjum w Lublinie. Początkowo studiował na Politechnice Lwowskiej, a następnie w Wiedniu. Studia ukończył jednak dopiero w 1922, uzyskując w Politechnice Lwowskiej dyplom inżyniera elektrotechnika. W sierpniu 1914 wstąpił w szeregi Legionów. W trakcie służby był zastępcą szefa łączności w Komendzie Legionów, a także referentem telefonicznym w dowództwie I Brygady. Po kryzysie przysięgowym powrócił do Łodzi i pracował zawodowo. 
Do Wojska Polskiego wstąpił ochotniczo w listopadzie 1918. W latach 1919–1921 brał udział w wojnie z bolszewikami jako szef łączności Frontu Litewsko-Białoruskiego, a w czasie Bitwy Warszawskiej szef służby łączności sztabu Naczelnego Wodza.
Po zakończeniu wojny pełnił służbę w Naczelnym Dowództwie WP. W latach 1920–1922 był organizatorem Wojsk Łączności na terenie Okręgu Generalnego „Łódź”. Od 1922 zajmował stanowisko szefa Wydziału Wojsk Łączności Departamentu VI Technicznego Ministerstwa Spraw Wojskowych. W 1924 był oficerem nadetatowym pułku radiotelegraficznego w Warszawie. 26 lipca 1926, po przewrocie majowym, objął obowiązki komendanta Obozu Szkolnego Wojsk Łączności w Zegrzu i sprawował je do 1 października 1927. W latach 1927–1933 pełnił służbę w Departamencie VI Inżynierii MSWojsk., a później był dowódcą 1 Grupy Łączności w Warszawie. Od 16 listopada do 31 grudnia 1932 przydzielony został na stanowisko kierownika III pięciomiesięcznego kursu informacyjnego dla oficerów sztabowych łączności przy Ministerstwie Poczt i Telegrafów z równoczesnym pełnieniem swoich obowiązków służbowych. Od 1 stycznia do 15 kwietnia 1933 przydzielony został do dyspozycji ministra poczt i telegrafów. Z dniem 15 kwietnia 1933 przeniesiony został w stan nieczynny, bez prawa do poborów . Tego samego dnia, po śmierci Ignacego Boernera, Prezydent RP mianował go ministrem poczt i telegrafów. 
W V kadencji był senatorem powołanym przez Prezydenta RP.
Urząd ministra poczt i telegrafów sprawował w pięciu kolejnych gabinetach. W 1937 został przeniesiony w stan spoczynku. Od września 1939 do września 1944 internowany wraz z rodziną w Băile Herculane w Rumunii. Po wojnie powrócił do Polski i zamieszkał w Łodzi. Został pochowany na Starym Cmentarzu w Łodzi (kwatera 5-6-10, przy alei głównej).

</doc>
<doc id="788945" url="https://pl.wikipedia.org/wiki?curid=788945" title="Deklaracja z Saint Vincent">
Deklaracja z Saint Vincent

Deklaracja z Saint Vincent (ang. The Saint Vincent Declaration, SVD) - ogłoszony w 1989 roku dokument wyznaczający kierunki rozwoju opieki diabetologicznej w Europie.
Sformułowanie tej deklaracji miało miejsce w St. Vincent we Włoszech w 1989 roku na spotkaniu przedstawicieli resortów zdrowia i organizacji pacjentów ze wszystkich krajów europejskich. Spotkanie to odbywało się pod egidą WHO i International Diabetes Federation (IDF).
Deklaracja zakłada wprowadzenie kompleksowych działań mających na celu zmniejszenie śmiertelności oraz powikłań chorobowych występujących u osób chorujących na cukrzycę, a także poprawę komfortu ich życia.

</doc>
<doc id="788947" url="https://pl.wikipedia.org/wiki?curid=788947" title="Großkarolinenfeld">
Großkarolinenfeld

Großkarolinenfeld – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 5 km na północny zachód od Rosenheimu, przy liniach kolejowych Monachium – Innsbruck oraz Monachium - Salzburg.
Polityka.
Wójtem gminy jest Bernd Fessler, rada gminy składa się z 20 osób.
Współpraca.
Miejscowości partnerskie:

</doc>
<doc id="788948" url="https://pl.wikipedia.org/wiki?curid=788948" title="Pogorzele">
Pogorzele



</doc>
<doc id="788949" url="https://pl.wikipedia.org/wiki?curid=788949" title="Cięgardło">
Cięgardło

Cięgardło – osada w Polsce położona w województwie pomorskim, w powiecie kościerskim, w gminie Stara Kiszewa.
Położona w kompleksie leśnym Borów Tucholskich śródleśna osada pogranicza kaszubsko-kociewskiego.
W latach 1975–1998 miejscowość położona była w województwie gdańskim.

</doc>
<doc id="788951" url="https://pl.wikipedia.org/wiki?curid=788951" title="Tuntenhausen">
Tuntenhausen

Tuntenhausen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 12 km na północny zachód od Rosenheimu, przy liniach kolejowych Monachium – Innsbruck oraz Monachium - Salzburg.
Polityka.
Wójtem gminy jest Otto Lederer z CSU/FWG, rada gminy składa się z 20 osób.

</doc>
<doc id="788952" url="https://pl.wikipedia.org/wiki?curid=788952" title="Laminaria">
Laminaria



</doc>
<doc id="788954" url="https://pl.wikipedia.org/wiki?curid=788954" title="Brannenburg">
Brannenburg

Brannenburg – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 15 km na południe od Rosenheimu, nad rzeką Inn, przy autostradzie A93 i linii kolejowej Monachium – Innsbruck.
Polityka.
Wójtem gminy jest Mathias Lederer z CSU, wcześniej urząd ten sprawował Peter Gold, rada gminy składa się z 20 osób.

</doc>
<doc id="788956" url="https://pl.wikipedia.org/wiki?curid=788956" title="Bad Feilnbach">
Bad Feilnbach

Bad Feilnbach (do 1973 "Feilnbach") – miejscowość i gmina uzdrowiskowa w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 12 km na południowy zachód od Rosenheimu.
Polityka.
Wójtem gminy jest Hans Hofer z FW, rada gminy składa się z 20 osób.
Atrakcje turystyczne.
Na terenie gminy jest wiele atrakcji dla turystów, m.in. wodospad oraz ścieżka zdrowia "Body2Brain" zachęcająca do prostych ćwiczeń poprawiających nastrój, opracowanych przez dr n.med. Claudię Croos-Müller (neurolożkę i psychoterapeutkę), autorkę kilku książek, m.in. "Głowa do góry. Krótki podręcznik przetrwania" oraz "Śpij dobrze. Krótki podręcznik przetrwania" (Wydawnictwo Media Rodzina).

</doc>
<doc id="788957" url="https://pl.wikipedia.org/wiki?curid=788957" title="Madera (Konarzyny)">
Madera (Konarzyny)

Madera (kaszb. "Môdérô") – część wsi Konarzyny w Polsce, położona w województwie pomorskim, w powiecie kościerskim, w gminie Stara Kiszewa, nad jeziorem Krąg, w kompleksie leśnym Borów Tucholskich.
W latach 1975–1998 Madera położona była w województwie gdańskim.

</doc>
<doc id="788959" url="https://pl.wikipedia.org/wiki?curid=788959" title="Wołosi w Polsce">
Wołosi w Polsce

Wołosi – grupa etniczna pochodząca z Półwyspu Bałkańskiego, wyróżniana na podstawie języka (dialekty wschodnioromańskie) i trybu życia (pasterstwo transhumancyjne).
Dane szczegółowe.
Pochodzenie, migracja.
Wołosi to grupa etniczna o pochodzeniu romańskim, w skład którego wchodzili też Arumuni – wywodzą się z Półwyspu Bałkańskiego. Stamtąd rozpoczęła się ich stopniowa migracja na północ. W XIII w. utworzyli kilka naddunajskich księstw, zjednoczonych później w dwa organizmy państwowe – Mołdawię i Wołoszczyznę, powstałe poprzez nawarstwianie się osadnictwa wołoskiego na tereny zamieszkane przez Słowian i koczownicze ludy tureckie. Tak Mołdawia, jak i Wołoszczyzna lawirowały początkowo między Węgrami i Turcją, próbując utrzymać niezależność, ulegając jednak w XVI wieku Turcji.
Migracja dotarła aż na ziemie polskie, gdzie główna fala w 70. latach XIV wieku dotarła w rejony górskie, dając poprzez asymilację z ludnością ruską początek licznym grupom etnicznym – między innymi Łemkom, Bojkom, Dolinianom, Hucułom, wywierając wpływ w warstwie pochodzeniowej i kulturowej (np. ikony typu bułgarskiego). Fala migracji Wołochów trwała aż do XVI wieku i przeszła poprzez Małopolskę i Śląsk Cieszyński aż do wschodnich Moraw. Nieliczne grupy wołoskie na terenach Polski południowej znane były jednak już w XIII w.
W XVI wieku migracja ludności wołoskiej praktycznie zakończyła się. Stało się to za przyczyną m.in. umocnienia systemu feudalnego, zarówno na terenach księstw naddunajskich, jak i Siedmiogrodu należącego do Węgier, a także przez zaawansowanie procesów asymilacyjnych, zastępowanie prawa osadnictwa wołoskiego prawem miejscowym itp.
Prawo lokacyjne, sądy.
Wioski lokowane były na prawie wołoskim, odrębnym od prawa niemieckiego czy ruskiego. Związane to było z profilem pasterskim lepiej nadającym się do lichych, gęsto zalesionych ziem górskich. Dlatego też często uzupełniano wieś rolniczą Wołochami lub osadzano Wołochów w opustoszałej wsi powstałej w XIII wieku w czasie prób wykorzystania tych terenów. Na czele wsi stał kniaź mający uprawnienia sądownicze. Wyróżnia się też czasem naczelników dolin (zborów) i to zarówno na terenach polskich jak i rumuńskich. Również ci naczelnicy mieli własne sądownictwo nazywane aż do XIX wieku sądami zborowymi lub strungowymi. Umiejscowione one były we wsi macierzystej czyli w watrze. Strungi odbywały się raz do roku w lipcu. Wtedy też opłacano podatek królewski.
Wyznanie.
Wołosi byli na ogół wyznania prawosławnego, choć w licznych dokumentach przedstawiani są jako mający jakąś własną formę wiary. Charakterystyczną cechą jest upodobanie do św. Dymitra. Przy lokacji wsi na ogół była też lokalizowana cerkiew wraz z uposażeniem. Charakterystyczne jest jednak to, że cerkiew była zależna od kniazia, który dysponował jej dobrami i osadzał popów. Cerkiew lokowana była w centrum osady, zaś monastyr na obrzeżu wsi. Znane są też liczne rodziny wołoskie obrządku greckokatolickiego, w tym nawet proboszczowie.
Zajęcia.
Było to plemię koczowniczych, lub półosiadłych pasterzy górskich. Wraz z wędrówkami zanosili na tereny górskie oryginalny sposób wypasu owiec przyjęty do dziś przez mieszkańców Karpat – górali (Polaków i Rusinów m.in. Łemków). W miarę asymilacji oraz wprowadzania prawa miejscowego przechodzili oni na rolniczy tryb życia. Budowali stałe wsie, obejmowali urzędy, dostępując zaliczenia w poczet szlachty polskiej.
Wojskowość.
Było to plemię zadziorne, wykorzystywane przez władców do tworzenia całych oddziałów wojskowych. Miało to miejsce i w Polsce od XVI w., gdzie została stworzona słynna jazda wołoska. Początkowo rekrutowana tylko spośród Wołochów później włączała również Kozaków i mieszkańców Podlasia czy Mazowsza. Była to jazda lekka, bez poważnego uzbrojenia – używana była do ubezpieczania głównych sił oraz do zwiadów.
Życie.
W lecie przebywali wraz ze swoimi stadami kóz i owiec w górach, zaś w zimie przenosili się na tereny puszczańskie (np. Puszcza Sandomierska). Przenosiny te odbywały się na wiosnę i jesień, a w ich trakcie przechodzili przez tereny rolnicze, będąc czasem posądzani o wyrządzanie tamtejszej ludności szkód, jako że byli ludem skłonnym do rozboju. Było to plemię skonsolidowane w płaszczyźnie rodzinnej. Związki małżeńskie bardzo rzadko były zawiązywane z obcymi i na początku jedynie w bogatych rodach.
Nobilitacja.
Wiele rodzin wołoskich brało udział w wojnach. Była to niewątpliwa okazja do zdobycia nobilitacji. Widać to w XIV wieku na Węgrzech, ale także i w Polsce. Większość rodzin nobilitowanych otrzymywała herb Sas – od Dragów-Sasów. Jednak nie wszystkie i nie tylko rodziny wołoskie otrzymywały ten herb.
Osady wołoskie na Rusi Czerwonej i w Małopolsce (ziemia lubelska).
Ziemia halicka.
Jabłonica, Mikuliczyn, Berezów Niżny, Berezów Wyżny,Lucza, Tekucza, Uteropy, Kosów, Pystyń, Stopczatów, Myszyn, Kluczów, Worbiąż, Spas, Kniaziodwór, Łucze, Delatyn, Pniów, Wołosów, Przerośl, Chlebiczyn, Żukocin, Uhorniki, Targowica, Przybyłów, Cucyłów, Grabowiec, Chorniaków, Markowca, Tyśmienica, Tłumacz, Oleszno, Knihinin, Bukowna, Milowanie, Podniewa, Uzin, Bitków, Monasterczany, Starunia, Lachowice, Bohorodczany, Drohomirczany, Żuraki, Pasieczna, Sielec, Czesibiesy, Podgrodzie, Kamień, Podmichalce, Przewozie, Niegowce, Serednie, Dorohów, Tynetniki, Stawne, Olechowiec, Buków, Czećniki, Lipica, Żolibory, Delijów, Dryszczów, Tołstobaby, Wodniki, Łany, Tumiez, Szarańczuki, Rudniki, Wyczółki, Korościatyń, Berezowice, Byczkowce
Ziemia lwowska i powiat żydaczowski.
Perehińsko, Bolechów Wołoski, Wołoska Wieś, Kozara, Czerniów, Poświrz, Tuczna, Prybeń, Kurzany, Rozhadów, Pohrabce, Żuków, Pluchów, Kondratów, Jasionowce, Parapelniki, Podlipce, Jasionowce, Podlipce, Kołtów, Hołuica, Świrz, Stulsko, Drohowyże, Krasów, Suchodół, Podciemne, Siedlisko, Kuhajów, Sołonka, Zubrza, Honiatycze, Sroki, Leśniowce, Jażów, Kurniki, Łozina, Krechów, Żorniska, Jaśniska, Zielów, Monaster, Mokrotyń, Macoszyn, Semrków, Błyszczywody
Województwo bełskie.
Kobylnica Wołoska, Basznia, Łukawiec, Żuków, Warchrata, Brusno Stare, Prusie, Lubycza, Teniatyska, Nowe Hrebenne, Stare Hrebenne, Ulicko, Ruda, Mosty, Ruda Wołoska, Tarnawska, Werechanie, Niemirów, Zabłocie, Sielec Bieńków, Nieznanów, Czanyż, Ohladów, Opłucko, Szczurowice
Ziemia chełmska.
Żurawnica, Wola Lipska, Huszczka Wołoska, Olszanka, Żdżanne, Hniszów, Stulno, Łukówek, Bereść, Samarowice
Ziemia lubelska.
Chrzanów, Goraj, Branew Wołowska, Radzięcin
Ziemia przemyska.
Bircza, Jamna Dolna, Jamna Górna, Trójca, Kopysno, Brylińce, Cisowa, Makowa, Nowe Sady, Sarny, Podbórz, Sokola, Bonów, Bolanowice, Dziewięczyce, Olszany, Humieniec, Czaple, Buniowice, Hubice, Pacław, Smolnia, Starzawa, Terło, Rudawka, Krościenko, Strzelbice, Bilicz, Lenina, Mszaniec, Łużek Górny, Strzyłki, Hołowiecko, Wołcze, Jasienica Zamkowa, Topolnica, Łużek Dolny, Żupanie, Matków, Wysocko Wyżne, Komarniki, Wysocko Niżne, Ilniczek, Ilnik, Turka, Isaje, Jawora, Turze, Tuchla, Skole, Synowódzko Niżne, Synowódzko Wyżne, Stynawa Wyżna, Tustanowice, Żulin, Borysław, Podhoradec, Kłodnica, Michałowice, Kobło, Wola Derewna, Derewno, Stronna, Łukawica, Manasterzec, Wola Błażowska, Nowoszyce, Czerchawa, Wola, Stupnica, Kotów, Urosz, Wolsza, Łastówki, Podbuż, Jasienica Solna, Uniatycze, Dołhe, Uliczno, Solec, Horucko, Letnia, Hubice, Bolechowice, Medenice, Poczajowice, Bilcze, Delawa, Wownia.
Ziemia sanocka.
Dziurdziów, Trzcianka, Bandrów, Jaśliska, Wola Sękowa, Odrzechowa, Końskie, Hłomcza, Witryłów, Łubno, Hadle Szklarskie, Rudawka Rymanowska, Żohatyn, Lipa, Leszczawa, Brzeżawa, Tyrawa Wołoska, Bezmichowa, Serednica, Stefkowa, Ustianowa, Olszanica, Uherce, Bóbrka, Chrewt, Polana, Żurawin, Tarnawa Dolna, Wola, Tworylne, Rajskie, Smolnik, Wołkowyja, Solina, Mchawa, Serednie, Zahoczewie, Łukowe, Wola Czaszyńska, Czaszyn, Markowce, Niebieszczany, Morochów, Wola Morochowska, Płonna, Szczawne, Radoszyce

</doc>
<doc id="788960" url="https://pl.wikipedia.org/wiki?curid=788960" title="Zamoście">
Zamoście



</doc>
<doc id="788962" url="https://pl.wikipedia.org/wiki?curid=788962" title="Echinops sphaerocephalus">
Echinops sphaerocephalus



</doc>
<doc id="788970" url="https://pl.wikipedia.org/wiki?curid=788970" title="Trampolino Dal Ben HS134">
Trampolino Dal Ben HS134



</doc>
<doc id="788971" url="https://pl.wikipedia.org/wiki?curid=788971" title="Otakar Jaroš">
Otakar Jaroš

Otakar Jaroš (ur. 1 sierpnia 1912 w Lounach, zm. 8 marca 1943 w pobliżu Sokołowa) – czechosłowacki wojskowy, nadporucznik Wojska Czechosłowacji, Bohater Związku.
Życiorys.
Ukończył technikum i akademię wojskową. W latach młodzieńczych należał do organizacji skautowskiej. 
W sierpniu 1939 roku wyemigrował do Polski, a potem do Związku Radzieckiego. Był dowódcą kompanii 1 Czechosłowackiego samodzielnego batalionu polowego. Zginął w bitwie pod Sokołowem. Po bitwie został pośmiertnie awansowany do stopnia kapitana i, jako pierwszy obcokrajowiec w historii, odznaczony zaszczytnym tytułem Bohatera Związku Radzieckiego (17 kwietnia 1943). 
Był także odznaczony Orderem Lenina i Orderem Wojennym Białego Lwa.
W latach 1961–1991 kapitan „Otokar Jarosz” był patronem 5 Kołobrzeskiego pułku piechoty w Szczecinie.

</doc>
<doc id="788972" url="https://pl.wikipedia.org/wiki?curid=788972" title="Otakar Jaros">
Otakar Jaros



</doc>
<doc id="788973" url="https://pl.wikipedia.org/wiki?curid=788973" title="Kristijan Dobrew">
Kristijan Dobrew

Kristijan Stefanow Dobrew (, ur. 23 września 1978 w Sofii) – bułgarski piłkarz występujący na pozycji obrońcy.
Kariera klubowa.
Jego pierwszym klubem był Lokomotiw Sofia. Po dwóch latach gry został oddany do Metalurgu Pernik, gdzie przez pół roku zagrał 6 meczów. Następnie przeszedł do Nafteksu Burgas, gdzie wystąpił w 8 spotkaniach. Jego kolejnym klubem była Dobrudża Dobricz, gdzie w ciągu roku rozegrał 24 mecze i zdobył 5 bramek. Po udanym sezonie został wykupiony przez Czerno More 1913 Warna, gdzie grał przez 3 lata. W pierwszym sezonie rozegrał 25 meczów, tak samo jak w trzecim, lecz najlepszy w jego wykonaniu był sezon 2001/2002, kiedy to w 21 spotkaniach zdobył aż 10 goli. Następnie wrócił do Lokomotiwu. Przez 3,5 roku zdążył wystąpić w 90 meczach i zdobyć 12 bramek. Na początku 2007 roku podpisał kontrakt z Lechem Poznań. W połowie tamtego roku wrócił do Lokomotiwu.

</doc>
<doc id="788975" url="https://pl.wikipedia.org/wiki?curid=788975" title="Trampolino Dal Ben HS106">
Trampolino Dal Ben HS106



</doc>
<doc id="788977" url="https://pl.wikipedia.org/wiki?curid=788977" title="Rak piersi">
Rak piersi



</doc>
<doc id="788979" url="https://pl.wikipedia.org/wiki?curid=788979" title="Italia (skocznia)">
Italia (skocznia)



</doc>
<doc id="788980" url="https://pl.wikipedia.org/wiki?curid=788980" title="Laure Pequegnot">
Laure Pequegnot

Laure Pequegnot (ur. 30 września 1975 w Échirolles) – francuska narciarka alpejska, srebrna medalistka olimpijska, brązowa medalistka mistrzostw świata oraz zdobywczyni Małej Kryształowej Kuli Pucharu Świata w slalomie.
Kariera.
Pierwszy sukces w karierze Laure Pequegnot osiągnęła podczas mistrzostw świata juniorów w Lake Placid w 1994 roku, gdzie zdobyła złoty medal w slalomie. W zawodach tych wyprzedziła Austriaczkę Barbarę Raggl oraz Mélanie Turgeon z Kanady. W zawodach Pucharu Świata zadebiutowała 27 listopada 1994 roku w Park City, zajmując dwudzieste miejsce w slalomie. Tym samym już w swoim debiucie zdobyła pierwsze pucharowe punkty. Na podium po raz pierwszy stanęła 14 stycznia 2001 roku we Flachau, zajmując w tej samej konkurencji drugie miejsce. Uległa tam jedynie Janicy Kostelić z Chorwacji, zajmując drugie miejsce ex aequo z Austriaczką Karin Köllerer. W kolejnych latach w najlepszej trójce slalomu znalazła się jeszcze siedmiokrotnie, odnosząc przy tym trzy zwycięstwa: 22 listopada 2001 roku w Copper Mountain, 13 stycznia 2002 roku w Saalbach-Hinterglemm i 3 lutego 2002 roku w Åre. Ostatnie podium wywalczyła 16 grudnia 2003 roku w Madonna di Campiglio, kończąc slalom na drugiej pozycji. Najlepsze wyniki osiągnęła w sezonie 2001/2002, kiedy to zajęła dziewiąte miejsce w klasyfikacji generalnej, a w klasyfikacji slalomu zdobyła Małą Kryształową Kulę. Była też między innymi piąta w slalomie w sezonie 2000/2001 oraz szósta w sezonie 2002/2003.
Czterokrotnie startowała na mistrzostwach świata, jednak nie zdobyła medalu. Najlepszy wynik osiągnęła podczas mistrzostw świata w Sankt Moritz w 2003 roku, gdzie była siódma w slalomie. W 1998 roku wystąpiła na igrzyskach olimpijskich w Nagano, jednak nie ukończyła już pierwszego przejazdu slalomu. Największy sukces w karierze osiągnęła na rozgrywanych cztery lata później igrzyskach w Salt Lake City, gdzie w swej koronnej konkurencji wywalczyła srebrny medal. Po pierwszym przejeździe zajmowała drugie miejsce, tracąc do prowadzącej Kostelić 0,18 sekundy. W drugim przejeździe uzyskała czwarty wynik, co jednak dało jej drugi łączny czas i srebrny medal.Na podium rozdzieliła Janicę Kostelić, do której straciła 0,07 sekundy, oraz Anję Pärson ze Szwecji, którą pokonała o 0,92 sekundy. Na tych samych igrzyskach wystartowała także w gigancie, kończąc rywalizację na 33. pozycji. Brała również udział w igrzyskach olimpijskich w Turynie w 2006 roku, jednak wypadła z trasy slalomu podczas pierwszego przejazdu i ostatecznie nie była klasyfikowana. Wielokrotnie zdobywała medale mistrzostw Francji, w tym pięć złotych: w kombinacji w 1996 oku oraz slalomie w latach: 1998, 2003, 2004 i 2005. W marcu 2006 roku zakończyła karierę.

</doc>
<doc id="788982" url="https://pl.wikipedia.org/wiki?curid=788982" title="Ruda (Bartoszylas)">
Ruda (Bartoszylas)

Ruda (kaszb. "Rudô") – część wsi Bartoszylas w Polsce, położona w województwie pomorskim, w powiecie kościerskim, w gminie Stara Kiszewa, nad Wierzycą, w kompleksie leśnym Borów Tucholskich.
W latach 1975–1998 Ruda położona była w województwie gdańskim.

</doc>
<doc id="788983" url="https://pl.wikipedia.org/wiki?curid=788983" title="Paweł Weinar">
Paweł Weinar

Paweł Weinar (ur. 24 sierpnia 1977 w Krakowie) – polski piłkarz występujący na pozycji obrońcy.
Życiorys.
Jest wychowankiem Wisły Kraków, w której barwach rozegrał 21 meczów w pierwszej lidze. W 1999 został wypożyczony na pół roku do Hutnika Kraków. Jego kolejnym klubem była Proszowianka Proszowice, gdzie grał przez 2,5 roku. Następnie przeszedł do Górnika Wieliczki, w którym występował przez 4 lata. Później trafił do Okocimskiego Brzesko, skąd w 2007 roku przeszedł do Arki Gdynia z której odszedł po zakończeniu sezonu 2008/2009.

</doc>
<doc id="788985" url="https://pl.wikipedia.org/wiki?curid=788985" title="Demoludy">
Demoludy



</doc>
<doc id="788986" url="https://pl.wikipedia.org/wiki?curid=788986" title="Kornica Kolonia">
Kornica Kolonia



</doc>
<doc id="788988" url="https://pl.wikipedia.org/wiki?curid=788988" title="Partia Australijska">
Partia Australijska

Partia Australijska ("Australian Party") – australijskie ugrupowanie polityczne założone w 1930 przez Billy’ego Hughesa, po jego wykluczeniu wraz z grupą zwolenników z Nacjonalistycznej Partii Australii. Istniała bardzo krótko, bo jedynie do 1931, kiedy to połączyła się z nowo powstającą Partią Zjednoczonej Australii.

</doc>
<doc id="788989" url="https://pl.wikipedia.org/wiki?curid=788989" title="Portugala">
Portugala

Portugala ("Portygała")(kaszb. "Pòrtëgałô") – część wsi Stara Kiszewa w Polsce, położona w województwie pomorskim, w powiecie kościerskim, w gminie Stara Kiszewa, na północ od Wierzycy, na północnym obrzeżu kompleksu leśnego Borów Tucholskich.
W latach 1975–1998 Portugala położona była w województwie gdańskim.

</doc>
<doc id="788990" url="https://pl.wikipedia.org/wiki?curid=788990" title="J.T. Walsh">
J.T. Walsh

James Thomas Patrick Walsh (ur. 28 września 1943 w San Francisco, Kalifornia, zm. 27 lutego 1998 w La Mesa, Kalifornia) – amerykański aktor filmowy.
Jack Nicholson zadedykował mu swego Oscara za rolę w filmie "Lepiej być nie może". Jego pamięci zadedykowano także filmy: "Negocjator", "Miasteczko Pleasantville", "Outside Ozona", "Dollar for the Dead".

</doc>
<doc id="788993" url="https://pl.wikipedia.org/wiki?curid=788993" title="Polskie Stowarzyszenie Dziennikarzy Naukowych">
Polskie Stowarzyszenie Dziennikarzy Naukowych



</doc>
<doc id="789001" url="https://pl.wikipedia.org/wiki?curid=789001" title="Caught">
Caught

Caught (ang. "złapany") to w krykiecie najczęściej występujący sposób wyeliminowania "batsmana". Jest opisany w punkcie 32. zasad krykieta, który stanowi, iż odbijający jest "złapany" i wyeliminowany, jeżeli "fielder" złapie piłkę znajdującą się całym obwodem w polu gry, zanim ta - po dotknięciu kija odbijającego lub rękawicy osłaniającej dłoń trzymającą kij - odbije się od ziemi. Jeżeli jednocześnie zachodzi więcej niż jedna okoliczność pozwalająca na wyeliminowanie batsmana, a jedną z nich jest "caught", ta reguła otrzymuje pierwszeństwo.
Odbijający nie może być więc wyeliminowany przez złapanie, jeżeli:
Jeżeli odbijający zostanie wyeliminowany przez złapanie, wszystkie "runy" zdobyte po tym rzucie są anulowane.
Linki zewnętrzne.
BBL|02 Top 10 Catches - przykład "caught": lista 10 najefektowniejszych zagrań w Big Bash League (sezon 2012/13)

</doc>
<doc id="789005" url="https://pl.wikipedia.org/wiki?curid=789005" title="James Scullin">
James Scullin

James Scullin (ur. 18 września 1876 w , Wiktoria, zm. 28 stycznia 1953 w Melbourne) – australijski polityk i dziennikarz, w latach 1929-1931 premier tego kraju.
Życiorys.
Młodość.
Był synem robotnika kolejowego irlandzkiego pochodzenia. Po ukończeniu szkoły podstawowej podjął pracę jako sprzedawca w sklepie spożywczym, równocześnie kontynuując edukację w trybie wieczorowym. Był również częstym gościem bibliotek i uczestnikiem kół dyskusyjnych. W 1903 przyłączył się do Australijskiej Partii Pracy (ALP). Wkrótce potem zajął się redagowaniem lokalnej partyjnej gazety.
Kariera polityczna.
Po raz pierwszy kandydował do parlamentu w 1906, ale przegrał ze startującym w tym samym okręgu jednomandatowym Alfredem Deakinem. Ponownie próbował swoich sił w 1910, w okręgu wyborczym Corangamite, tym razem z powodzeniem. Jako parlamentarzysta, dał się poznać jako dobry mówca i zdecydowany przeciwnik poboru wojskowego. W 1913 nie zdołał wywalczyć reelekcji i wrócił do pracy dziennikarskiej.
Wrócił do Izby Reprezentantów dzięki wyborom uzupełniającym w 1922. Sześć lat później wybrano go liderem ALP. W 1929 partia pod jego wodzą zwyciężyła w przedterminowych wyborach, a on sam został pierwszym w historii Australii premierem wyznania katolickiego. Jego rządy przypadły na czas Wielkiego Kryzysu, z którym, według większości historyków, nie poradził sobie. Nieudolne decyzje w polityce ekonomicznej oraz wewnątrzpartyjne rozgrywki i waśnie doprowadziły laburzystów do upokarzającej porażki w wyborach w 1931, po których liczba kontrolowanych przez nich mandatów w 75-osobowej Izbie spadła z 47 do 14. Za sukces można Scullinowi poczytywać doprowadzenie do nominacji Isaaca Isaacsa – pierwszego Australijczyka, któremu monarcha brytyjski powierzył funkcję gubernatora generalnego własnego kraju.
Po nieudanej próbie odzyskania władzy w 1934, Scullin zrezygnował z przewodzenia partii, jednak zachował mandat parlamentarny i był cenionym doradcą następnych lewicowych premierów, Johna Curtina i Bena Chifleya. Wycofał się z czynnego życia politycznego w 1949, w wieku 72 lat. Zmarł cztery lata później.

</doc>
<doc id="789008" url="https://pl.wikipedia.org/wiki?curid=789008" title="Roślina owadopylna">
Roślina owadopylna



</doc>
<doc id="789010" url="https://pl.wikipedia.org/wiki?curid=789010" title="Choryńskowice (osiedle Sośnicowic)">
Choryńskowice (osiedle Sośnicowic)

Choryńskowice – osiedle Sośnicowic.
Osiedle graniczy bezpośrednio z dzielnicami Gliwic: Ostropa, Wilcze Gardło.
W latach 1975–1998 osiedle jako wieś administracyjnie należało do województwa katowickiego.
Przez osiedle przebiega droga wojewódzka, natomiast
w odległości około 5 km od osiedla przebiega autostrada A4 i znajduje się węzeł "Ostropa".

</doc>
<doc id="789012" url="https://pl.wikipedia.org/wiki?curid=789012" title="Bryonia alba">
Bryonia alba



</doc>
<doc id="789014" url="https://pl.wikipedia.org/wiki?curid=789014" title="Czarny kot (film 1934)">
Czarny kot (film 1934)

Czarny Kot ("The Black Cat") – horror z 1934 roku w reżyserii Edgara G. Ulmera, nakręcony w wytwórni filmowej Universal Pictures. Film jest swobodnie oparty na motywach noweli "Czarny kot" Edgara Allana Poego z 1843 roku. 
Treść.
Młodzi małżonkowie odbywają podróż poślubną po Węgrzech. Trafiają do tajemniczego zamku, którego właściciel okazuje się być czcicielem szatana...

</doc>
<doc id="789016" url="https://pl.wikipedia.org/wiki?curid=789016" title="Dzień Liczby Pi">
Dzień Liczby Pi

Dzień Liczby Pi – święto obchodzone corocznie, głównie w amerykańskich kręgach akademickich i szkolnych (lokalnie w Polsce). Datę święta wybrano na 14 marca z powodu skojarzenia z pierwszymi cyframi rozszerzenia dziesiętnego liczby pi, jako że data „14 marca” zapisywana jest w USA jako „3.14”.
Pierwsze obchody tego dnia miały miejsce w 1988 roku w muzeum nauki "Exploratorium" w San Francisco, z inicjatywy Larry’ego Shawa. W języku angielskim słowa "pi" oraz "pie" (ciasto, placek) mają taką samą wymowę, a placki często są okrągłe. Z tego powodu w Dniu Liczby Pi podawanymi daniami są "pizza pie" (placki pizzy), "apple pie" i inne podobne ciasta.
Ze względu na inny sposób zapisu daty w Europie, święto to nie jest zbytnio popularne na tym kontynencie. Za to 22 lipca obchodzony jest dzień aproksymacji π, według sposobu zapisu daty 22/7≈3,1428.
W Polsce obchodzi się Dzień Matematyki, który przypada 12 marca. Każdego roku bierze w nim udział kilka tysięcy szkół.

</doc>
<doc id="789020" url="https://pl.wikipedia.org/wiki?curid=789020" title="Grzybno (powiat kościerski)">
Grzybno (powiat kościerski)

Grzybno (kaszb. "Grzëbno") – osada leśna w Polsce położona w województwie pomorskim, w powiecie kościerskim, w gminie Stara Kiszewa.
Grzybno jest miejscowością pogranicza kaszubsko-kociewskiego leżącą w kompleksie leśnym Borów Tucholskich.
1 stycznia 1992 roku powstało tu Leśnictwo Wyspa (taką sama nazwę nosiła również osada) należące do Nadleśnictwa Kaliska. Z dniem 1 stycznia 2004 roku Leśnictwo Wyspa (już wtedy Grzybno) zostało zlikwidowane. Obecnie jest to podleśniczówka Nadleśnictwa Kaliska. Przy osadzie znajduje się drewniany domek myśliwski.
W latach 1975–1998 miejscowość położona była w województwie gdańskim.

</doc>
<doc id="789021" url="https://pl.wikipedia.org/wiki?curid=789021" title="Gibson (producent gitar)">
Gibson (producent gitar)



</doc>
<doc id="789024" url="https://pl.wikipedia.org/wiki?curid=789024" title="Van Halen (album)">
Van Halen (album)

Van Halen – pierwszy album muzyczny zespołu Van Halen, wydany 10 lutego 1978 r.
W 2003 r. album został sklasyfikowany na 415. miejscu listy 500 albumów wszech czasów magazynu Rolling Stone.
Album "Van Halen" był debiutem grupy Van Halen i od razu osiągnął wielki sukces. Jest uważany za jeden z najważniejszych albumów rockowych w historii. Wśród utworów godnych uwagi należy wymienić „Eruption” – niesamowite solo gitarowe w wykonaniu Eddiego Van Halena. Większość piosenek na tym albumie jest zagrane ostro i w szybkim tempie – wyjątkiem jest „Ice Cream Man”, gdzie pierwsza część jest zagrana na gitarze akustycznej. Płyta zdobyła wiele nagród – w 1978 r. uzyskała miano złotej i platynowej, a w 1996 r. diamentowej.

</doc>
<doc id="789025" url="https://pl.wikipedia.org/wiki?curid=789025" title="Ricky Ponting">
Ricky Ponting

Ricky Thomas Ponting AO (ur. 19 grudnia 1974 w Launceston) – australijski krykiecista specjalizujący się w grze jako "batsman" i "fielder", były kapitan reprezentacji Australii w meczach jednodniowych i testowych, a także kapitan drużyny klubowej Tasmanian Tigers, w której jednak – ze względu na obowiązki reprezentacyjne – występuje rzadko.
W meczach jednodniowych zadebiutował na początku 1995, a pod koniec tego samego roku, jeszcze przed 21. urodzinami, po raz pierwszy wystąpił także w meczu testowym. Od tego czasu kilka razy tracił jednak miejsce w drużynie narodowej z powodu słabej formy i problemów dyscyplinarnych. Funkcję kapitana reprezentacji w ODI powierzono mu w 2002 roku, w meczach testowych dwa lata później.
W 2006 był najwyżej sklasyfikowanym odbijającym w rankingu ICC.
W 2012 został odznaczony Orderem Australii za zasługi dla krykieta jako jeden z czołowych graczy i za zasługi dla społeczności Australii przez ustanowienie organizacji charytatywnej Ponting Foundation.

</doc>
<doc id="789028" url="https://pl.wikipedia.org/wiki?curid=789028" title="Republika Górska Północnego Kaukazu">
Republika Górska Północnego Kaukazu

Republika Górska Północnego Kaukazu − państwo na wschodnich terenach Kaukazu Północnego, obejmujące w przybliżeniu obszar dzisiejszych rosyjskich republik Czeczenii, Inguszetii, Północnej Osetii i Dagestanu, z udziałem Abchazji.
Członkowie Narodowo-Wyzwoleńczego Ruchu Ludów Północnego Kaukazu ogłosili powstanie Górskiej Republiki Północnego Kaukazu w marcu 1917 roku. Państwo to powstało na wschodnich terenach Północnego Kaukazu, na obszarze około 70'000 km², zamieszkanym przez 1 milion ludzi. 5 sierpnia 1917 roku przyjęto konstytucję, a 11 maja 1918 roku oficjalnie ogłoszono niezależność od bolszewickiej Rosji.
Stolicą kraju był początkowo Władykaukaz, następnie Nazrań, a ostatnim miastem urzędowania władz była Temir-Chan-Szura (obecnie Bujnaksk).
Przywódcy Republiki Górskiej.
W maju 1919 roku republikę zajęły oddziały Białych pod dowództwem Antona Denikina. W styczniu 1920 roku republika znalazła się pod kontrolą Armii Czerwonej. W czerwcu 1920 republikę włączono do Rosji Radzieckiej.
20 stycznia 1921 roku na części dawnego obszaru republiki górskiej powstała Górska ASRR, zaś z reszty wydzielono Dagestańską ASRR.

</doc>
<doc id="789031" url="https://pl.wikipedia.org/wiki?curid=789031" title="Alizee">
Alizee



</doc>
<doc id="789042" url="https://pl.wikipedia.org/wiki?curid=789042" title="Pikowo">
Pikowo

Pikowo – część wsi Konarzyny w Polsce, położona w województwie pomorskim, w powiecie kościerskim, w gminie Stara Kiszewa, w kompleksie leśnym Borów Tucholskich.
W latach 1975–1998 Pikowo położone było w województwie gdańskim.

</doc>
<doc id="789043" url="https://pl.wikipedia.org/wiki?curid=789043" title="Wojciech Kudelski">
Wojciech Kudelski

Wojciech Józef Kudelski (ur. 24 maja 1948 w Rozbitym Kamieniu) – polski samorządowiec, w latach 2006–2018 prezydent Siedlec, radny sejmiku mazowieckiego VI kadencji.
Życiorys.
W 1978 ukończył studia w Szkole Głównej Gospodarstwa Wiejskiego w Warszawie. W latach 1968–1990 pracował w Rejonowym Przedsiębiorstwie Melioracyjnym w Siedlcach. W okresie od 1990 do 1999 pełnił funkcję kierownika Urzędu Rejonowego w Siedlcach, a w latach 1999–2002 dyrektora Departamentu Administracyjnego w Narodowym Funduszu Ochrony Środowiska i Gospodarki Wodnej.
Do 1990 należał do Zjednoczonego Stronnictwa Ludowego. Później działał w Porozumieniu Centrum, Porozumieniu Polskich Chrześcijańskich Demokratów i Stronnictwie Konserwatywno-Ludowym – Ruch Nowej Polski. Następnie przystąpił do Prawa i Sprawiedliwości.
Od 1994 zasiadał w radzie miejskiej Siedlec, kolejno z ramienia: Przymierza dla Siedlec (1994–1998), AWS (1998–2002) oraz Prawicy Odpowiedzialnej, Praworządnej i Sprawiedliwej (POPiS; 2002–2006). Od 2002 do 2006 pełnił funkcję przewodniczącego rady miasta Siedlce. W wyborach samorządowych w 2006 został wybrany na prezydenta tego miasta. W drugiej turze pokonał ubiegającego się o reelekcję Mirosława Symanowicza (otrzymał 10 172 głosów, tj. 55,11%). W 2010 i w 2014 był wybierany na kolejne kadencje – odpowiednio w pierwszej i w drugiej turze głosowania.
W 2018 nie kandydował w wyborach na prezydenta. W tym samym roku z listy Prawa i Sprawiedliwości uzyskał mandat radnego sejmiku mazowieckiego VI kadencji.
1 kwietnia 2019 w Siedlcach został zaatakowany przez napastnika nożem, a następnie hospitalizowany.
Odznaczenia.
Odznaczony Złotym Krzyżem Zasługi (2008) oraz Krzyżem Kawalerskim Orderu Odrodzenia Polski (2016). W 2010 otrzymał Brązową Odznaką „Zasłużony dla Ochrony Przeciwpożarowej”.
Życie prywatne.
Syn Lucjana. Jest żonaty, ma trzy córki: Aleksandrę, Agnieszkę i Dorotę.

</doc>
<doc id="789049" url="https://pl.wikipedia.org/wiki?curid=789049" title="Robin Törnqvist">
Robin Törnqvist

Robin Törnqvist (ur. 12 stycznia 1987 w Hagfors) – szwedzki żużlowiec.
Czterokrotny medalista indywidualnych mistrzostw Szwecji młodzików: srebrny (2000) oraz trzykrotnie brązowy (2001, 2002, 2003). Dwukrotny finalista młodzieżowych indywidualnych mistrzostw Szwecji (2006 – V miejsce, 2007 – IX miejsce). Finalista indywidualnych mistrzostw Szwecji (Målilla 2010 – XIV miejsce). Srebrny medalista drużynowych mistrzostw Szwecji (2008). Srebrny medalista drużynowych mistrzostw Polski (2007).
Reprezentant Szwecji na arenie międzynarodowej. Finalista indywidualnych mistrzostw Europy juniorów (Mšeno 2005 – XV miejsce. Półfinalista drużynowych mistrzostw świata juniorów (Debreczyn 2007 – III miejsce).
W lidze szwedzkiej reprezentował barwy klubów: Team Hagfors (2004, 2008–2010), Valsarna Hagfors (2004–2005, 2006–2010), Luxo Stars Malilla (2006–2006), Dackarna Malilla (2007), Elit Vetlanda (2008, 2011), Solkatterna Karlstad (2010), Griparna Nykoping (2011) oraz Tigrarna Eskilstuna (2011), w brytyjskiej – Glasgow Tigers (2009), natomiast w polskiej – Unibax Toruń (2007) oraz Kolejarz Rawicz (2010).

</doc>
<doc id="789053" url="https://pl.wikipedia.org/wiki?curid=789053" title="Ondřej Vaculík">
Ondřej Vaculík

Ondřej Vaculík (ur. 12 maja 1986 w Jilemnicach) – czeski skoczek narciarski, reprezentant klubu sportowego Dukla Liberec.
Jego debiut w narodowej reprezentacji miał miejsce w 2002, natomiast w Pucharze Świata zadebiutował 21 lutego 2006 w Sapporo. Dzień później był tam 28., co dało mu pierwsze punkty PŚ. W zawodach Pucharu Kontynentalnego czterokrotnie zajmował miejsca na podium.
Ma brata, Františka, który po zakończeniu kariery został servicemanem czeskiej kadry narodowej.
W Planicy w 2009 ustanowił swój rekord życiowy 183,5 metra.

</doc>
<doc id="789056" url="https://pl.wikipedia.org/wiki?curid=789056" title="Tramkule">
Tramkule

Tramkule – część wsi Konarzyny w Polsce, położona w województwie pomorskim, w powiecie kościerskim, w gminie Stara Kiszewa, w kompleksie leśnym Borów Tucholskich.
W latach 1975–1998 Tramkule położone były w województwie gdańskim.
Tramkule znajdowały się na trasie niezrealizowanego projektu linii kolejowej (Czersk-Bąk-Konarzyny-Stara Kiszewa-Liniewo-Przywidz-Stara Piła-Gdańsk Kokoszki-Gdańsk Wrzeszcz). Odcinek pomiędzy Starą Piłą a Bąkiem nie doczekał się realizacji (w okolicy wyraźne ślady robót ziemnych).

</doc>
<doc id="789058" url="https://pl.wikipedia.org/wiki?curid=789058" title="Ondrej Vaculik">
Ondrej Vaculik



</doc>
<doc id="789059" url="https://pl.wikipedia.org/wiki?curid=789059" title="Sokołowe (obwód charkowski)">
Sokołowe (obwód charkowski)

Sokołowe (ukr. Соколове) – wieś na Ukrainie, w obwodzie charkowskim, w rejonie zmijiwskim. W 2001 roku liczyła 1464 mieszkańców.
Pierwsza wzmianka o miejscowości pochodzi z 1660 roku. 8 marca 1943 roku w pobliżu wsi rozegrała się bitwa, w której zginął późniejszy czeski Bohater Związku Radzieckiego, Otakar Jaroš. Do 23 sierpnia 1971 roku miejscowość nosiła nazwę Sokoliw.

</doc>
<doc id="789061" url="https://pl.wikipedia.org/wiki?curid=789061" title="Best of Volume I">
Best of Volume I

Best of Volume I - pierwszy album kompilacyjny grupy hardrockowej Van Halen.
Opis płyty.
Best of Volume I zawiera utwory z dziesięciu pierwszych studyjnych grupy (z wyjątkiem Diver Down), a ponadto piosenkę z filmu Twister - "Humans Being" - i dwie nowe piosenki - "Can't Get This Stuff No More" oraz "Me Wise Magic".

</doc>
<doc id="789062" url="https://pl.wikipedia.org/wiki?curid=789062" title="Warszawska Wyższa Szkoła Biznesu">
Warszawska Wyższa Szkoła Biznesu

Warszawska Wyższa Szkoła Biznesu (wcześniej Wyższa Szkoła Biznesu i Administracji w Łukowie) – uczelnia niepubliczna, mieszcząca się w Warszawie przy ul. Smulikowskiego 6/8.
Historia.
Uczelnia została utworzona w 2001 r. jako Wyższa Szkoła Biznesu i Administracji w Łukowie. Jej siedziba mieściła się przy ul. Siedleckiej 56, następnie krótko przy ul. Spółdzielczej 6. Placówka funkcjonowała w Łukowie formalnie do 30 września 2017 r. Od 1 października 2017 działa pod nazwą Warszawska Wyższa Szkoła Biznesu w Warszawie.

</doc>
<doc id="789063" url="https://pl.wikipedia.org/wiki?curid=789063" title="Królestwo Greko-Baktryjskie">
Królestwo Greko-Baktryjskie

Królestwo Greko-Baktryjskie (albo Królestwo Grecko-Baktryjskie, Królestwo Greków Baktryjskich) – państwo hellenistyczne z ośrodkiem w Baktrii, istniejące od ok. 250 do ok. 130 p.n.e.
Problem źródeł.
Źródła pisane do historii królestwa greko-baktryjskiego są bardzo skąpe. Jeśli chodzi o dzieła grecko-rzymskie, ograniczają się one do kilkunastu wzmianek, w szczególności u Polibiusza, Strabona i Justynusa. Ze strony indyjskiej dysponujemy kilkoma fragmentami w astrologicznym dziele Juga Purana, buddyjskim traktatem "Milindapanha", odnoszącym się do indo-greckiego króla Menandra, oraz kilkoma przypadkowymi zdaniami u Patańdźaliego i Kalidasy. Ponadto informacje na temat sytuacji w Baktrii w kilka lat po upadku królestwa zawiera relacja chińskiego dyplomaty Zhang Qiana, zachowana w Zapiskach historyka i Księdze Hanów. Z uwagi na powyższe ubóstwo źródeł pisanych niezwykle ważną rolę w rekonstrukcji historii królestwa odgrywa numizmatyka. Większość królów greko-baktryjskich znamy jedynie z ich monet, a na podstawie analizy ich cech, oraz liczby i zasięgu występowania, rozstrzyga się takie kwestie jak kolejność panowania poszczególnych władców, okres ich rządów oraz ich zasięg. Do niedawna archeologia nie dostarczała zbyt wielu śladów istnienia królestwa greko-baktryjskiego. Zmieniło się to od czasu wykopalisk w Ajchanom w dzisiejszym Afganistanie, gdzie w roku 1961 odkryto opuszczone hellenistyczne miasto. Musiały one jednak zostać przerwane w związku z radziecką interwencją w Afganistanie w 1979 roku. Należy przy tym zauważyć, że z natury rzeczy wykopaliska nie mogą dostarczyć precyzyjnych danych na temat historii politycznej, dając jedynie w swej masie obraz procesów kulturowych, ekonomicznych i społecznych.
Szczegółową rekonstrukcję historii państwa baktryjskiego uniemożliwia „niespotykane ubóstwo źródeł historycznych”, które sprawia, iż „prawie każdy z badaczy zajmujących się tą problematyką przedstawia hipotezy różniące się [...] od systemu stworzonego przez innych naukowców. Bardzo często różnice te dotyczą podstawowych kwestii chronologicznych lub genealogicznych, dlatego też trudno jest zaprezentować szkicowy nawet obraz historii królestw greko-baktryjskiego i indo-greckiego, który byłby zgodny z wizją innych badaczy. Oczywiście, istnieje generalna zgoda co do najogólniejszych ram czasowych i roli kilku postaci spośród licznej grupy znanych, głównie dzięki monetom, królów”.
Historia polityczna.
Założycielem królestwa greko-baktryjskiego był Diodotos I (ok. 250 – ok. 238 p.n.e.), satrapa Baktrii z ramienia Seleucydów. Według Justynusa ogłosił on się królem za konsulatu Lucjusza Manliusza Wulsona i Marka Atyliusza Regulusa, to jest w roku 256 p.n.e. Z drugiej strony wiąże on ten fakt z tak zwaną „wojną braterską” Seleukosa II (246 – 226 p.n.e.) z Antiochem Hieraksem, która toczyła się w latach 239–236 p.n.e., oraz secesją Partii pod wodzą Arsakesa (ok. 238 – 217 – 214 p.n.e.). Możliwe że Justynus pomylił konsulat Marka Atyliusza Regulusa z konsulatem Gajusza Atyliusza Regulusa, który był konsulem wraz z Wulsonem w 250 p.n.e. Z kolei monety Diodotosa wskazują na stopniową rezygnację z symbolów podległości Seleucydom, nie pojawia się jednak na nich Seleukos II, co sugeruje, że do zerwania pomiędzy nim a Seleucydami doszło jeszcze przed jego panowaniem. Podsumowując, wydaje się, że uniezależnianie się Diodotosa od Seleucydów było procesem stopniowym, zachodzącym pomiędzy 250 a 239 p.n.e., w szczególności bowiem jego monety wyraźnie wskazują, iż nie zdecydował on się na natychmiastowe przyjęcie wszystkich atrybutów suwerenności.
Po śmierci Diodotosa I jego syn, Diodotos II (ok. 238 – ok. 230 p.n.e.), zawarł sojusz z Partami. Około roku 230 p.n.e. obalił go jednak niejaki Eutydemos (ok. 230 – ok. 200 p.n.e.). W latach 208–206 p.n.e. walczył on z najazdem Antiocha III, który dążył do ponownego podporządkowania Baktrii Seleucydom. Ostatecznie Antioch uznał jednak tytuł królewski Eutydemosa w zamian za sojusz, który został przypieczętowany małżeństwem syna króla Baktrii, Demetriusza (ok. 200 – ok. 190 p.n.e.), z córką Seleucydy. Demetriusz I rozpoczął ekspansję królestwa greko-baktryjskiego w kierunku Indii, zajmując Paropamisos i Arachozję. Kontynuowali ją jego następcy, Agatokles (ok. 190 – ok. 180 p.n.e.) i Pantaleon (ok. 190 – ok. 185 p.n.e.), którzy opanowali Gandharę i zachodni Pendżab. To oni jako pierwsi zaczęli emitować monety nawiązujące do standardów indyjskich, zawierające obok napisów greckich legendę w piśmie brahmi, a za ich współrządów jednolite królestwo osiągnęło największy zasięg terytorialny.
Pojawiające się na monetach późniejszych władców motywy sugerujące rywalizację różnych rodów oraz niezbyt odległa w czasie wojna domowa, o której wzmiankuje Justynus, wskazują na rozpad królestwa i powstanie przynajmniej dwóch niezależnych organizmów, jednego z ośrodkiem w Baktrii, drugiego zaś, nazwanego przez późniejszych historyków królestwem indo-greckim, w Gandharze i Pendżabie. Około roku 170 p.n.e. władzę w Baktrii przejął uzurpator Eukratydes I (ok. 170 – ok. 145 p.n.e.), któremu udało się pokonać Demetriusza II (ok. 175 – ok. 170 p.n.e.). Eukratydes dążył do rozciągnięcia swojej władzy na Indie, gdzie prawdopodobnie walczył z najpotężniejszym z tamtejszych greckich władców, Menandrem. Według Justynusa po powrocie z Indii został jednak zabity przez własnego syna, którym być może był ostatni król greko-baktryjski, Heliokles I (ok. 145 – ok. 130 p.n.e.).
Według Strabona władzę nad Baktrią odebrały Grekom plemiona Asjów, Pasjanów, Tocharów i Sakaraulów. Z kolei Pompejusz Trogus mówi o tym, że „Baktrię i Sogdianę zdobyły plemiona scytyjskie Sarauków i Azjów”. Sakaraulów występujących u Strabona łatwo zidentyfikować z Sakaraukami Pompejusza Trogusa, tych zaś z kolei można utożsamić z Sakami. Z kolei Tocharów ze źródeł grecko-rzymskich identyfikuje się najczęściej z indoeuropejskim ludem Yuezhi ze źródeł chińskich, który rozpoczął migrację z terytorium dzisiejszej prowincji Gansu po tym, jak w latach 176 i 174 p.n.e. zadali mu klęskę Xiongnu. Według Zhang Qiana w latach 129–128 p.n.e. w Baktrii panowali Yuezhi, których król założył swoją stolicę nad Amu-Darią. Z kolei inna wzmianka u Pompejusza Trogusa pozwala sądzić, że Asjowie byli rodem rządzącym Yuezhi. Być może w tekście Strabona mamy do czynienia z błędem kopisty, i powinniśmy go czytać nie jako „Asjowie, Pasjonowie”, lecz „Asii, czyli Asiani”. Wiemy, że Ajchanom zostało zdobyte ok. 145 p.n.e., nie znaleziono w nim bowiem żadnych monet następców Eukratydesa I, i prawdopodobnie był to rezultat pierwszego etapu najazdu koczowników. W przeciwieństwie do jego poprzedników monety Helioklesa można znaleźć tylko na terenie południowej i południowo-wschodniej Baktrii. Wszystko to wskazuje, że królestwo greko-baktryjskie upadło w wyniku najazdu koczowników po śmierci Eukratydesa I, i być może związanego z tym osłabienia państwa, przy czym początkowo najeźdźcy zajęli tereny na północ od Amu-Darii, to jest Sogdianę i wschodnią część równiny Baktrii, gdzie znajdowało się Ajchanom, a potem jej resztę. W najeździe tym brali udział Sakowie i Yuezhi, przy czym, jak zauważają niektórzy autorzy, ludy te nigdy nie stanowiły spoistej grupy, stąd brak u greckich autorów jednej wspólnej nazwy na ich określenie, choć wymieniane są różne grupy lub plemiona. Cały proces podboju Baktrii przez koczowników miał jednak charakter stopniowy, i być może greccy władcy posiadali jakieś enklawy na północ od Hindukuszu jeszcze w pierwszej połowie I wieku p.n.e., o czym świadczy choćby znalezienie w tzw. skarbie z Kunduz monet wybijanych w systemie attyckim, charakterystycznym dla greckiej Baktrii, emitowanych przez władców uważanych wcześniej za panujących wyłącznie na terenie północnych Indii, takich jak Lizjasz (ok. 120 – ok. 110 p.n.e.), Filoksenos (ok. 100 p.n.e.), Teofilos (ok. 90 p.n.e.) i Archebios (ok. 90 – ok. 80 p.n.e.).
Organizacja państwa, gospodarka, kultura.
Administracja.
Specyficzną cechą królestwa greko-baktryjskiego było zjawisko koregencji. Prawdopodobnie już Diodotos I i II rządzili jednocześnie jako królowie, na co wskazują ich monety, a z okresu późniejszego zachował się np. kwit podatkowy, który obok Antymachosa I (ok. 185 – ok. 170 p.n.e.) wymienia także dwóch innych królów, innego Antymachosa (być może jest to Antymachos II Nikeforos, ok. 160 – ok. 155 p.n.e.) oraz nieznanego z innych źródeł Eumenesa. Dokument ten „zdaje się definitywnie kończyć dyskusję nad instytucją koregencji w królestwie greków baktryjskich, potwierdzając jej istnienie”. W związku z tym należy stwierdzić, iż królestwo greko-baktryjskie i indo-greckie „nie było monolitycznym państwem dynastycznym jak państwa Seleucydów lub Ptolemeuszy, ale takim, w którym spokrewnione lub niespokrewnione ze sobą rodziny, legalni sukcesorzy tak samo jak uzurpatorzy, zawsze gotowi do waśni, w jakiś sposób dostosowywali się do ich istnienia jako państwa rozczłonkowanego. [...] W żadnym okresie jego istnienia przez około dwa stulecia ani jeden król, ani jakakolwiek jedna dynastia, nie rządziła całym królestwem”. Strabon pisze o tym, że Grecy baktryjscy dzielili swoje państwo na satrapie. Ich istnienie potwierdza także używanie przez późniejszych Indo-Scytów i Indo-Partów tytułów „kshatrapa” lub „mahakshatrapa”, a także „strategos”. Mogli oni przejąć te terminy tylko od Greków wcześniej panujących w Indiach. Z kolei na dwóch inskrypcjach w dolinie Swatu wymienieni są urzędnicy o tytule „meridarchy”. Królestwo mogło być zatem podzielone na prowincje rządzone przez wicekrólów i satrapów, poniżej, być może tylko w odniesieniu do kolonii wojskowych lub ważnych z militarnego punktu widzenia prowincji nadgranicznych władzę sprawowali strategowie, a na najniższym szczeblu administracji znajdowali się meridarchowie. "Milindapanha" mówi także o istnieniu przybocznej rady królewskiej, przyrównywanej czasem do zespołu "filioi" – „przyjaciół” królewskich, istniejącego na dworze Seleucydów.
Gospodarka.
Królestwo Greko-Baktryjskie posiadało kwitnącą gospodarkę, o czym świadczy choćby sama jakość i liczba edycji monet. Należy przy tym zauważyć, iż obieg towarów i pieniędzy umieszczał Baktrię raczej w kręgu Indii i Azji Środkowej, niż ekonomii świata hellenistycznego. Prawdziwym źródłem bogactwa kraju był handel karawanowy. Jest czymś prawdopodobnym, że to właśnie w okresie greckiego panowania w Baktrii zaczął funkcjonować jedwabny szlak. Znaleziska w Ajchanom potwierdzają istnienie kwitnącej cywilizacji. W Baktrii odnaleziono także szereg mniejszych miast ufundowanych w okresie hellenistycznym, pełniących rolę przede wszystkim militarną. Wykopaliska pozwoliły także na stwierdzenie podejmowania projektów irygacyjnych na wielką skalę.
Kultura.
Grecy w Baktrii wywodzili się głównie z Jonów osadzonych na tych terenach przez Achemenidów po upadku ich powstania, oraz wojskowych osadników Aleksandra Macedońskiego (336–323 p.n.e.) i Seleucydów. Ze względu na położenie Baktrii na rubieżach świata hellenistycznego ich liczba nie mogła być zbyt wielka, toteż wystawieni oni byli na silne oddziaływanie miejscowej, irańskiej kultury. Wykopaliska w Ajchanom świadczą zarówno o tym, że Grecy próbowali zachować swoją odrębność, jak i o uleganiu miejscowym wpływom. Z jednej strony zatem miasto spełniało wszelkie kryteria greckości, posiadając agorę, gimnazjon, teatr, akropol z zespołem pałacowym i archiwum, w którym przechowywano spisane po grecku dokumenty. Z drugiej jednak strony monumentalny pałac był rozplanowany na wzór irański, w mieście istniały także trzy świątynie, które swoją masywną strukturę zapożyczyły z wzorców irańskich i środkowoazjatyckich, i w których według wszelkiego prawdopodobieństwa nie czczono żadnego z bogów olimpijskich. U zbiegu rzek Wachsz i Pandż odkryto świątynie, nazwaną następnie świątynią rzeki Oksos (czyli Amu-darii), której założenie jest wyraźnie orientalne, jednak w środku znaleziono wiele przykładów sztuki greckiej. Na podstawie wotywnego ołtarza z figurką Sylena wyryto po grecku napis: „Zgodnie z obietnicą poświęcił Oksosowi Atrokos”. W ten sposób „w greckiej formie Baktryjczyk o wyraźnie irańskim imieniu oddawał cześć lokalnemu bóstwu rzeki”. W kulturze i religii ówczesnej Baktrii pojawiają się zatem elementy synkretyzmu.
Ze względu na swoją niewielką liczebność i niemożność dopływu nowych kolonistów z Zachodu przynajmniej od momentu powstania państwa Partów, Grecy w Baktrii musieli dopuścić do współrządów, przynajmniej w jakiejś ograniczonej formie, miejscową, baktryjską arystokrację. Świadczy o tym choćby opis bitwy nad rzeką Arios u Polibiusza, zgodnie z którym po stronie Eutydemosa I walczyła irańska konnica, jak i odnalezienie w arsenale Ajchanom pancerzy jeźdźca i konia, co sugeruje posiadanie przez królestwo oddziałów irańskich katafraktów. Należy tutaj także zauważyć, że w trakcie hellenistycznego okresu historii Baktrii grecki alfabet został zaadaptowany do zapisu miejscowego języka. Od panowania Kaniszki (ok. 126 – ok. 146) tak zapisywany baktryjski stał się językiem oficjalnym państwa Kuszanów.
Królowie greko-baktryjscy.
Chronologia panowania władców greko-baktryjskich i podległe im terytoria

</doc>
<doc id="789065" url="https://pl.wikipedia.org/wiki?curid=789065" title="Boris Wołczek">
Boris Wołczek

Boris Wołczek (ros. Борис Волчек, ur. 6 grudnia 1905 w Witebsku na dzisiejszej Białorusi, zm. 15 maja 1974 w Moskwie) – radziecki operator filmowy, a także reżyser, scenarzysta i pedagog. Zasłużony Działacz Sztuk RFSRR (1958). Laureat trzech Nagród Stalinowskich (1946, 1948, 1951) oraz Nagrody Państwowej ZSRR (1971).
Życiorys.
Ukończył wydział operatorski w Moskiewskim Technikum Filmowym. Współpracował z reżyserem Michaiłem Rommem. Wykonał zdjęcia do wielu jego filmów, w tym "Baryłeczka", "Bohaterowie pustyni", "Lenin w Październiku", "Lenin w 1918 roku". Kadry Wołoczka były wyraziste i ostre, podkreślały emocje i stany psychiczne postaci. Wraz z Rommem opracował również technikę ustawiania układów scenicznych, tak aby scenografia mogła być zmieniana bez przerywania zdjęć.
Od roku 1943 Boris Wołoczek pracował w WGIK-u jako profesor kształcąc wielu wybitnych operatorów m.in. Michaiła Wartanowa. Zajmował się również reżyserią, zrealizował między innymi w 1970 roku film "Oskarżeni o zabójstwo".
Pochowany na Cmentarzu Kuncewskim w Moskwie.
Nagrody.
Źródło:

</doc>
<doc id="789066" url="https://pl.wikipedia.org/wiki?curid=789066" title="Obszar chroniony">
Obszar chroniony

Obszar chroniony – wydzielony geograficznie obszar, który objęty jest ochroną lub specjalnym zagospodarowaniem mającym na celu jego ochronę. Tworzony jest na terenie o ciekawym krajobrazie lub o dużych walorach przyrodniczych i podlega ochronie prawnej. W prawie wodnym obszar chroniony, to obszar o specjalnym użytkowaniu, wobec którego obowiązują wzmożone regulacje prawne, np. ujęcie wody pitnej, także obszar chroniony ze względów przyrodniczych.
Obszary chronione to jedna z form ochrony przyrody. Istnieje duża rozmaitość form i zakresu tej ochrony. W ścisłych rezerwatach przyrody wykluczona jest jakakolwiek ingerencja człowieka, a nawet często są one niedostępne dla turystów. W obszarach chronionego krajobrazu ludzie normalnie mieszkają, prowadzą działalność rolniczą i inną, ochrona sprowadza się tylko do wykluczenia niektórych form tej działalności, np. zakładania dużych kopalni odkrywkowych czy wielkich zakładów przemysłu ciężkiego.
Historia i źródła prawa.
Regulacje międzynarodowe.
Od początków XX wieku zaczęły powstawać pierwsze organizacje i systemy prawne służące ochronie przyrody. Obecnie przeważająca część inicjatyw dotyczących ochrony przyrody pochodzi od Agendy ONZ ds. środowiska, w skrócie jako UNEP (Program Środowiskowy Narodów Zjednoczonych). Jej najważniejszym dziełem jest Konwencja o bioróżnorodności biologicznej, która została utworzona i podpisana w roku 1992 podczas Konferencji Narodów Zjednoczonych „Środowisko i Rozwój” w Rio de Janeiro. Dokumentu ten zakłada przede wszystkim trwałe i równoważone użytkowanie globalnych zasobów przyrodniczych, co ma nie dopuścić do nieodwracalnego niszczenia gatunków roślin i zwierząt oraz ekosystemów.
Polska.
Obowiązek ochrony przyrody w Polsce reguluje ustawa z dnia 16 kwietnia 2004 roku o ochronie przyrody ze zmianami. Z kolei uwarunkowania dotyczące ochrony wód, w tym obszarów chronionych, reguluje prawo wodne.
W Polsce za jedną z pierwszych form ochrony przyrody uznaje się statut Kazimierza Wielkiego z 1347 r., który zakazywał wyrębu drzew w cudzych lasach. W następnych latach sprawy te były regulowane przez Statut Warcki z roku 1423 oraz inne przepisy. Pod koniec XVI wieku powstało królewskie rozporządzenie nakazujące ochronę ginącego tura, które było pierwszą w pełni świadomą ochroną.
Według ustawy z 16 kwietnia 2004 r. o ochronie przyrody formami ochrony przyrody w Polsce są: parki narodowe, rezerwaty przyrody, parki krajobrazowe, obszary Natura 2000, pomniki przyrody, stanowiska dokumentacyjne, użytki ekologiczne, zespoły przyrodniczo-krajobrazowe oraz ochrona gatunkowa roślin, zwierząt, grzybów.
Pierwszymi podstawami prawnymi, jakie odnoszą się do sieci Natura 2000 są dwa akty prawne UE:
Dokumenty te zawierają szczegółowe cele, jednak metody ich osiągania każde państwo opracowuje we własnym zakresie.
Rodzaje obszarów chronionych.
Wokół ujęć wody ustanawiane są strefy ochronne ujęć wody. Wokół zbiorników wodnych mogą być zaś ustanawiane obszary ochronne zbiorników wód śródlądowych.

</doc>
<doc id="789068" url="https://pl.wikipedia.org/wiki?curid=789068" title="Obrazek logiczny">
Obrazek logiczny

Malowanie liczbami to łamigłówka polegająca na zaczernianiu pól diagramu. Zaczernione pola utworzą rysunek. To, które pola trzeba zaczernić, wskazują liczby obok diagramu. Liczby z lewej strony każdego wiersza określają, ile grup czarnych pól jest w danym rzędzie i ile czarnych pól jest w każdej grupie. Dla przykładu liczby „1,4,2” oznaczają trzy grupy: pierwsza jest złożona z jednego, druga z czterech, a trzecia z dwóch czarnych pól. Wyodrębnienie 3 kolejnych liczb świadczy o tym, że pomiędzy grupami czarnych pól występuje przynajmniej jedno wolne (białe) pole. Analogicznie jest z liczbami u góry diagramu. 
Obrazki czarno-białe są klasyczną wersją, ale czasami można spotkać wersję z wieloma kolorami, w której pola diagramu koloruje się zgodnie z kolorem liczb. Pola z dwoma różnymi kolorami nie muszą mieć białego pola pomiędzy sobą.
Występuje również inna wersja (triddler), w której diagram składa się z równobocznych trójkątów.
Nazwy.
Malowanie liczbami znane jest również jako: Crucipixel, Edel, FigurePic, gameLO, Grafilogika, Griddlers, Hanjie, Illust-Logic, Japanese Crosswords, Japońska Krzyżówka, Japanese Puzzels, Japońskie Puzzle, Japoński Obrazek, Kare Karala!, Logic Art, Logic Square, Logicolor, Logik-Puzzles, Logimage, Maľované krížovky, Nonograms, Obrazki Logiczne, Oekaki Logic, Oekaki-Mate, Paint by Numbers, Paint Logic, Pic-a-Pix, Picross, Pixel Puzzles, Shchor Uftor, Tsunami, Zakókodované obrázky.
Historia.
Za ojca Malowania Liczbami uznaje się japońskiego grafika Non Ishida, który w 1987 roku w Tokio wygrał konkurs polegający na ułożeniu obrazu z zapalonych świateł w wieżowcu. Pomysł gry powstał przy próbie zapisu na papierze obrazka malowanego na wieżowcu. W tym samym czasie japoński profesor Tetsuya Nishio wpadł na identyczny pomysł. 
Pierwsze łamigłówki zostały opublikowane w japońskich magazynach szaradziarskich. 
W 1988 roku Non Ishida, w Japonii opublikował trzy obrazki logiczne pod nazwą „Window Art. Puzzles”
W 1990 roku, w Wielkiej Brytanii, James Dalgety spopularyzował Obrazki Logiczne pod nazwą „Nonograms” - publikując je w The Sunday Telegraph.
Pierwsza książka z Obrazkami Logicznymi ukazała się w Japonii, w 1993 roku, jej autorem był Nin Ishida. W niedługim czasie książki takie zaczęły ukazywać się w innych krajach.
Pierwsze gry elektroniczne wyprodukowała firma Nintendo w 1995 roku - (platforma Game Boy) pod nazwą “Picross”. 
W 1998 roku The Sunday Telegraph ogłosił konkurs na nową nazwę dla Obrazków Logicznych - wygrała nazwa „Griddlers”. 
Dzisiaj magazyny z Obrazkami Logicznymi publikowane są w wielu krajach świata.
W Polsce łamigłówkę tę spopularyzowała gazeta "Wiedza i Życie" – publikując obrazki logiczne jeszcze w latach dziewięćdziesiątych ubiegłego wieku.
Metody rozwiązywania.
Podczas rozwiązywania obrazków logicznych trzeba decydować, która komórka jest pełna (czarna), a która pusta (biała). Poprawne zaznaczanie pustych pól jest nie mniej ważne niż zaznaczanie pól pełnych. Podczas rozwiązywania planszy zaznaczone puste pola bardzo pomagają w rozwiązaniu całej łamigłówki. Rozwiązanie większości obrazków logicznych nie jest możliwe bez zaznaczania pustych pól.
Równie ważną sprawą jest aby nigdy nie zgadywać. Zaznaczamy tylko komórki, których wartość możemy określić za pomocą dedukcji. Zgadywanie zazwyczaj kończy się błędem i psuje całą zabawę. Nawet jeśli domyślamy się, co przedstawia rozwiązywany obrazek i na tej podstawie możemy zgadnąć, jak powinny być wypełnione następne pola, nie możemy zaznaczać komórek bez logicznego uzasadnienia. 
Proste obrazki można rozwiązać rozpatrując tylko poszczególny rząd lub kolumnę i wnioskując, które komórki są pełne, a które są puste. Bardziej skomplikowane obrazki wymagają dedukcji obejmującej więcej kolumn lub rzędów. Taka praca czasami wymaga określania pól metodą „nie wprost”, tzn. „Komórka musi być pełna, ponieważ gdyby była pusta, to w innych komórkach występowałby błąd” i odwrotnie. Czasami aby rozwiązać obrazek trzeba używać metody „nie wprost” analizując jednocześnie kilka komórek – potrzeba do tego dużej wprawy i cierpliwości, radzą sobie z tym tylko najlepsi gracze.

</doc>
<doc id="789074" url="https://pl.wikipedia.org/wiki?curid=789074" title="Bąk (gmina Stara Kiszewa)">
Bąk (gmina Stara Kiszewa)

Bąk – osada w Polsce położona w województwie pomorskim, w powiecie kościerskim, w gminie Stara Kiszewa. 
Niewielka osada przy stacji kolejowej tej samej nazwy, na turystycznym Szlaku Kamiennych Kręgów.
W latach 1975–1998 miejscowość położona była w województwie gdańskim.
Kolej w Bąku.
Znajduje się tu stacja kolejowa PKP Bąk na trasie dawnej magistrali węglowej Maksymilianowo-Kościerzyna-Gdynia i odgałęziającej się od niej linii do Czerska przez Karsin z bocznicą do byłego lotniska wojskowego w Borsku. Planowano wyprowadzić z Bąka linię kolejową w kierunku Gdańska (Konarzyny-Stara Kiszewa-Liniewo-Przywidz-Stara Piła-Gdańsk Kokoszki-Gdańsk Wrzeszcz). Odcinek pomiędzy Starą Piłą a Bąkiem nie doczekał się realizacji (w okolicy wyraźne ślady robót ziemnych).

</doc>
<doc id="789076" url="https://pl.wikipedia.org/wiki?curid=789076" title="Prywatny sekretarz króla">
Prywatny sekretarz króla

Prywatny sekretarz króla (łac. "Secretarius privatus Maiestatis Regiae", sekretarz prywatny królewski) – zaprzysiężony urzędnik dworski, wybierany spośród kilku sekretarzy królewskich, formalnie związany z kancelarią koronną. Był odpowiedzialny za królewską korespondencję prywatną i tajną. Pełnił istotną funkcję w sprawach dyplomacji królewskiej. Pobierał wynagrodzenie ze szkatuły króla.
Niekiedy tytuł sekretarza królewskiego nadawano osobom zasłużonym na polu nauki lub sztuki. Tytuł ten nosił m.in. Jan Kochanowski.

</doc>
<doc id="789077" url="https://pl.wikipedia.org/wiki?curid=789077" title="Obrazki logiczne">
Obrazki logiczne



</doc>
<doc id="789078" url="https://pl.wikipedia.org/wiki?curid=789078" title="Wolne Miasto Fiume">
Wolne Miasto Fiume

Wolne Miasto Fiume lub Wolne Miasto Rijeka (chorw.: "Slobodna Država Rijeka", wł.: "Stato libero di Fiume") – twór państwowy, istniejący w latach 1920–1924 na pograniczu Włoch i Królestwa Serbów, Chorwatów i Słoweńców.
Historia.
Po zakończeniu I wojny światowej i rozpadzie Austro-Węgier, status polityczny Rijeki stał się jednym z ważniejszych problemów międzynarodowych. Pretensje do miasta zgłaszały Włochy i nowo powstałe państwo SHS. 12 września 1919 włoski poeta Gabriele D’Annunzio stanął na czele oddziałów ochotniczych, które przejęły rządy w mieście (Regencja Carnaro).
12 listopada 1920, na mocy Traktatu w Rapallo, utworzono Wolne Miasto Rijeka. Oddziały włoskie stłumiły rządy D’Annunzio. W kwietniu 1921 odbyły się wybory, w wyniku których Chorwaci otrzymali 6558 głosów, zaś Włosi 3443. Prezydentem został wybrany Riccardo Zanella.
3 marca 1922 włoscy faszyści przeprowadzili zamach stanu i przejęli władzę. W styczniu 1924 SHS wyraziło zgodę na aneksję WMR przez Włochy.
Prezydenci.
Wśród prezydentów Wolnego Miasta Fiume znajdowali się:

</doc>
<doc id="789079" url="https://pl.wikipedia.org/wiki?curid=789079" title="Teoria umiejscowienia kontroli">
Teoria umiejscowienia kontroli



</doc>
<doc id="789080" url="https://pl.wikipedia.org/wiki?curid=789080" title="Umiejscowienie kontroli">
Umiejscowienie kontroli



</doc>
<doc id="789087" url="https://pl.wikipedia.org/wiki?curid=789087" title="Kapelan (urząd dworski)">
Kapelan (urząd dworski)

Kapelan – duchowny przebywający na dworze królewskim, uważany za domownika rodziny królewskiej. Otwierał modlitwą każdy posiłek (bez niego prawie nigdy nie zasiadano do stołu). W każdej chwili miał wolny dostęp do króla.
Poza sprawowaniem funkcji religijnych na dworze i opieki nad naczyniami liturgicznymi, prowadził dworski zespół muzyki kościelnej. Jego pomocnikami byli wikariusze i nadworni kaznodzieje.

</doc>
<doc id="789088" url="https://pl.wikipedia.org/wiki?curid=789088" title="Nonograms">
Nonograms



</doc>
<doc id="789090" url="https://pl.wikipedia.org/wiki?curid=789090" title="Griddlers">
Griddlers



</doc>
<doc id="789092" url="https://pl.wikipedia.org/wiki?curid=789092" title="Facelift">
Facelift

Facelift – debiutancki album studyjny amerykańskiego zespołu muzycznego Alice in Chains, opublikowany 21 sierpnia 1990 nakładem wytwórni Columbia. Głównymi autorami utworów są Layne Staley i Jerry Cantrell, a za produkcję odpowiada Dave Jerden. Nagrania zrealizowano od grudnia 1989 do kwietnia 1990 w London Bridge Studio w Seattle w stanie Waszyngton oraz w Capitol Recording Studio w Hollywood w stanie Kalifornia. "Facelift" promowały trzy single – „We Die Young” (wydany również w rozszerzonej wersji w formacie minialbumu), „Man in the Box” i „Sea of Sorrow”.
Album otrzymał w większości przychylne recenzje ze strony krytyków muzycznych, którzy zwracali uwagę na urozmaicone brzmienie, harmonie wokalne, mroczny nastrój, a także nawiązania do klasycznego metalu i hard rocka. "Facelift" w ciągu ośmiu miesięcy od premiery sprzedał się w liczbie 40 tys. kopii. Za sprawą singla „Man in the Box”, którego teledysk zaczął być regularnie emitowany w stacji MTV, a sam utwór dotarł do 18. pozycji notowania „Billboardu” Album Rock Tracks, zainteresowanie zespołem wzrosło. W ciągu następnych sześciu tygodni płyta odnotowała wzrost sprzedaży, uzyskując w Stanach Zjednoczonych nakład w liczbie 400 tys. egzemplarzy. 6 lipca 1991 album uplasował się na 42. pozycji w zestawieniu Billboard 200. 5 sierpnia 2022 uzyskał od Recording Industry Association of America (RIAA) certyfikat 3-krotnej platyny po przekroczeniu progu 3 milionów sprzedanych egzemplarzy w Stanach Zjednoczonych. 11 listopada otrzymał od British Phonographic Industry (BPI) certyfikat srebrnej płyty za sprzedaż 60. tys. kopii w Wielkiej Brytanii.
W 1992 singel „Man in the Box” został wyróżniony nominacją do nagrody Grammy w kategorii Best Hard Rock Performance with Vocal. Współcześnie "Facelift" uznawany jest przez krytyków za pierwszy album definiowany jako grunge’owy, który osiągnął sukces komercyjny, poprzez dotarcie do czołowej 50. zestawienia Billboard 200, wprowadzając tym samym brzmienie Seattle (ang. "Seattle Sound") do mainstreamu, oraz przyciągając uwagę fanów metalu głównego nurtu.
Geneza.
Zespół Alice in Chains powstał w 1987 w Seattle w stanie Waszyngton z inicjatywy wokalisty i gitarzysty Jerry’ego Cantrella oraz perkusisty Seana Kinneya. Skład uzupełnili Layne Staley, były wokalista formacji Sleze i Alice N’ Chains, oraz basista Mike Starr, występujący w glammetalowych grupach Sato i Gypsy Rose (w drugiej z nich grał przez krótki czas razem z Cantrellem). Członkowie zespołu koncertowali po klubach położonych wzdłuż północno-zachodniego wybrzeża, używając różnych nazw, m.in. Mothra and Fuck i Diamond Lie (druga z nich pochodziła od grupy, w której przed powstaniem Alice in Chains grał Cantrell. Zgodę na jej używanie otrzymał od kolegów z byłego zespołu). Publikacje na temat początkującej formacji były zamieszczane w magazynach branżowych, w tym m.in. na łamach „City Heat”, „Kerrang!”, „Pulse!”, „RIP” i „The Seattle Timesa”.
W 1988 w Issaquah w stanie Waszyngton zespół zarejestrował demo "The Treehouse Tapes" składające się z ośmiu kompozycji, w tym z coveru Davida Bowiego – „Suffragette City”. Proces został sfinansowany przez Cantrella. Lokalny promotor nagrań Randy Hauser, otrzymawszy od Melindy Starr (siostry Starra) amatorską taśmę z nagraniami, razem z Kenem Deansem umożliwił grupie nagranie profesjonalnego dema dla wytwórni fonograficznych. Proces, który pierwotnie miał odbyć się w kompleksie Music Bank, został odwołany. Członkowie zespołu zarejestrowali demo wiosną 1988, przy współpracy Ricka Parashara, a sesję sfinansował Hauser. Materiał trafił do Deansa, który następnie przekazał go menedżerom muzycznym – Kelly’emu Curtisowi i Susan Silver, zajmującymi się kierownictwem Soundgarden. Demo spotkało się z przychylnym przyjęciem, wskutek czego 11 września 1989 grupa podpisała kontrakt z wytwórnią Columbia, którego finalizację poprzedziły ośmiomiesięczne negocjacje.
Przedstawiciel wytwórni Nick Terzo przekazał kopię dema w ręce Dave’a Jerdena, znanego ze współpracy z Jane’s Addiction przy ich pierwszym albumie studyjnym "Nothing’s Shocking" (1988), oraz kilku innym producentom. Zdaniem Jerdena wszyscy z nich odmawiali współpracy z Alice in Chains, ponieważ w owym czasie panowała moda na Guns N’ Roses i wokalistów śpiewających wysokim głosem, jak Ronnie James Dio. Producent spotkał się z muzykami w Los Angeles w Kalifornii, gdzie grali koncert w jednym z tamtejszych klubów. Po odbytej rozmowie z Cantrellem Jerden zgodził się wyprodukować debiutancki album Alice in Chains.
Powróciwszy do Seattle, muzycy nagrali dwa dema pod kierownictwem Parashara. Zarejestrowany na nich materiał stał się podstawą zawartą na "Facelift". W ocenie Jerdena „próbowali trochę każdego stylu: punku, heavy metalu, aby spróbować uzyskać własny dźwięk”.
Nagrywanie.
Sesję zainaugurowano w London Bridge Studio w Seattle. Inżynier dźwięku Ron Champagne przybył do miasta sześć tygodni wcześniej niż Jerden. Z racji tego, że Kinney doznał złamania ręki na miesiąc przed startem procesu nagrań, do studia początkowo ściągnięto perkusistę Mother Love Bone, Grega Gilmore’a, lecz Jerden nie był zadowolony ze wspólnych efektów, ponieważ muzyk miał problem z rytmem synkopowym. Champagne zaprosił do studia Matta Chamberlina. „Po około tygodniu wspólnych prób Alice i Matta Dave stwierdził, że to wspaniały bębniarz, lecz nie jest to typ perkusisty pokroju Seana, który jest bardziej zacięty i «"thrashowy"». Naszą wspólną rozmowę podsłuchał Sean, który był w pokoju kontrolnym tuż obok. Wstał, udał się do studia warsztatów, gdzie z pomocą piły ściągnął gips ze swojej ręki, po czym wrócił i powiedział tylko: «możemy zaczynać». Podziwiałem go, bo za każdym razem, kiedy mocniej uderzał, widziałem na jego twarzy ogromny grymas bólu. To było całkowicie szalone” – wyznał Champagne. Aby częściowo uśmierzyć doskwierający ból, Kinney zanurzał rękę w wiadrze z lodem. Jerden przyznawał, że cały proces nagrań przeszedł sprawnie, ponieważ utwory były dobrze opracowane w momencie rozpoczęcia sesji i nie wymagały większych poprawek. W porównaniu do wersji zamieszczonych na albumach demo producent zdecydował się na zwolnienie i obniżenie tempa utworów. „To naprawdę pomogło rozwinąć dźwięk Alice. Stał się cięższy i bardziej ponury” – wspominał Dave Hillis, asystent inżyniera dźwięku w London Bridge Studio. Jerden nagrywał po kilka fragmentów wszystkich utworów, zwykle od pięciu do dziesięciu, i sporządzał notatki w oparciu o każdy takt. Następnie ponownie ich wysłuchiwał, po czym opracowywał finalny rezultat, używając najlepszych fragmentów na podstawie zapisów.
Podczas nagrań korzystano m.in. z konsoli Neve 8048 i przedwzmacniacza mikrofonowego AMS Neve 1081 liQ/Mic. Jak wspominał Champagne: „Nagrywaliśmy na modelu Studer Tape Machine A800, który posiadał dwie głowice, zestaw 16- oraz 24-ścieżkowy. Szczególnie lubiliśmy używać zestawu 16-ścieżkowego, ponieważ dawało to możliwość nagrywania utworów na podwójnej szerokości taśmy, przez co brzmiały one naprawdę «grubo». To właśnie był nasz trick: kompresja, kompresja, kompresja taśmy, naturalna kompresja. Wszystko”.
Do nagrania partii perkusji użyto następujących modeli mikrofonów: M-88 ustawiono przy bębnie wielkim, Neumann M-49 znajdował się dziesięć stóp z tyłu zestawu, U-87 zamontowano nad perkusją, a Shure SM-57 ustawiono przy werblu. Z kolei model Sennheiser MD-421 zastosowano przy tom-tomach. Bębny nagrywano tak, jakby brzmiały podczas występu na żywo. W tym celu użyto trójdrożnego systemu głośników, wykorzystywanego na koncertach. Dwa mikrofony U-87 i jeden M-49 rejestrowały odtwarzany dźwięk, który następnie łączono z sygnałem z mikrofonów z zestawu perkusyjnego, aby poprawić wrażenie głębi pomieszczenia.
Gitarę basową nagrano przy pomocy DI-box, aby uzyskać możliwie jak najczystszy dźwięk. Starr rejestrował swoje partie używając mikrofonu kardioidalnego R-20 i 57. Muzyk grał na sprzęcie zakupionym od Evana Sheeleya z zespołu TKO. W refrenach korzystano z sześciostrunowego basu, który Jerden kupił od Sheeleya za 500 dolarów, by wzmocnić brzmienie utworów. Cantrell w początkowym założeniu partie gitary rytmicznej miał rejestrować używając wzmacniaczy firmy Randall, lecz na takie rozwiązanie nie zgodził się Champagne, który argumentował: „Powiedziałem mu, żeby się ich pozbył, bo nie chcę ich w moim studiu, ponieważ są strasznymi wzmacniaczami”. Muzyk rejestrował partie przy użyciu zmodyfikowanego modelu wzmacniacza Bogner i Marshalla – Bogner Fish Preamp. W ocenie Champagne’a „mieliśmy w owym czasie jeden z pierwszych zmodyfikowanych modeli wzmacniacza Bogner i Marshalla”. Z kolei do akustycznych partii użyto gitary dwunastostrunowej, którą Nancy Wilson wykorzystała na płycie Heart – "Dog &amp; Butterfly" (1978). Zakończywszy nagrania w London Bridge Studio w grudniu 1989, muzycy przenieśli się do Capitol Recording Studio w Hollywood, aby dokończyć pracę, głównie nad wokalami i overdubbingiem gitar.
Solówki Cantrell rejestrował przy użyciu wspomnianego modelu wzmacniacza Bogner i Marshalla 50. Wokale Staley i Cantrell nagrywali korzystając z mikrofonu Shure SM7. „Zdecydowaliśmy się na ten model mikrofonu, ponieważ jest on dobry dla wokalistów rockowych i SM sprawia, że głos brzmi o wiele głębiej niż w rzeczywistości” – argumentował Champagne. „Pamiętam, że kiedy siedziałem i nagrywałem wokale Layne’a, to pomyślałem sobie, że ten gość może być największym rockowym wokalistą z jakim pracowałem. Umieściłem go na samym środku w pokoju nagrań. Wyłączaliśmy wszystkie światła, upewniając się przy tym, że ma przy sobie szklankę wody. Zakładał swoje okulary przeciwsłoneczne i stojąc tam, nie ruszając się, dawał bezbłędne, dosłownie bezbłędne występy wokalne”. Inżynier podkreślał, że głos wokalisty był „równie wysokiej jakości jak Binga Crosby’ego czy Franka Sinatry, tyle, że w stylu punkowym”, a harmonijny sposób śpiewania Staleya i Cantrella określał mianem „imponującego”. Swoje wokale obaj muzycy rejestrowali w większości za pierwszym podejściem. „Kiedy nagrywaliśmy wokale prowadzące, podwajałem je. A potem wszystkie harmonie, które zrobiliśmy i które nie były rozległe, po prostu zrobiliśmy może trzecią harmoniczną harmonię, ale to nie był ten skumulowany wokal, który wyszedł na "Dirt" [1992]” – wspominał Jerden.
Proces miksowania odbył się w Sound Castle Studio na terenie Los Angeles, pod kierownictwem Jerdena i asystenta Boba Lacivita. Użyto do niego konsoli Solid State Logic. Kluczowym elementem w trakcie miksowania było wykorzystanie pogłosu. Jerden i Champagne zastosowali pogłos analogowy Lexicon 224 i 480 oraz opóźnienie cyfrowe PC 2280. Innym z czynników był efekt gitarowy flanger. Producent zastosował bardziej wyrafinowaną technikę, odtwarzając w jak największym stopniu warunki, w których wspomniany efekt został odkryty w latach 60. „Dave odtworzył miks z naszej 24-ścieżkowej maszyny i miks, który wykonał na 2-ścieżkowej, a następnie zmiksował je razem na trzeciej maszynie. Sposób, w jaki uzyskaliśmy falowanie polegał na tym, że jedna maszyna została zsynchronizowana z drugą poprzez przyłożenie palca do rolki, powodując jej spowolnienie” – wspominał Champagne.
Budżet przeznaczony na produkcję "Facelift" wyniósł, według Jerdena, od 150 do 250 tys. dolarów. W trakcie sesji zespół zarejestrował trzynaście kompozycji, z czego jedna – „Killing Yourself” – nie została uwzględniona na płycie, lecz weszła w skład winylowej wersji minialbumu "We Die Young" (1990).
Analiza.
Muzyka.
Opisując warstwę brzmieniową, Cantrell w rozmowie z magazynem „Rock Beat” twierdził, że "Facelift" miał mieć „ponurą aurę” oraz „być bezpośrednim wskutek atmosfery i zadumy panującej ówcześnie w Seattle”. W wywiadzie dla „Hit Parader” oznajmił, że zespół zajmuje się „brutalną rzeczywistością życia”. Większość utworów na "Facelift" skomponowano według niskiego strojenia D (ang. "drop D") – którego Cantrell nauczył się od Kima Thayila z Soundgarden, wzorując się na kompozycjach „Beyond the Wheel” i „Nothing to Say” – i utrzymana jest w średnim tempie. Jak podkreślał Cantrell w rozmowie z „RIP”, "Facelift" to „po prostu agresywna i energiczna muzyka”. Z kolei Starr porównywał brzmienie albumu do klasycznego Black Sabbath.
Muzykę do singlowego „Man in the Box” gitarzysta podsumowywał w następujących słowach: „Riff do tego numeru chodził za mną przez jakiś czas, ale nigdy go specjalnie nie wykorzystałem. Layne zaproponował kilka rozwiązań jeśli chodzi o partie wokalu i jakoś poskładało się ten kawałek do kupy. Na naszym wczesnym materiale riff, który idzie z talk boxa, jest jednym z moich ulubionych”. Jak zaznaczał, utwór wywołał mieszane uczucia wśród przedstawicieli wytwórni. „Naprawdę nikt nie lubił tej piosenki. Myśleli, że jest zbyt powolna i lamentowa”. O „It Ain’t Like That” mówił: „Riff do tego numeru był właściwie pomyłką, jaką popełniłem jednego dnia na próbie. Wygłupialiśmy się z Seanem i wymyśliłem ten riff jako żart, ale Sean powiedział tylko – «o, to jest niezłe, zagraj to raz jeszcze». Nie sądziłem, że coś z tego będzie, ale kiedy już zagraliśmy to wspólnie, zdałem sobie sprawę, że to może zadziałać. Żartowałem sobie z tego kawałka i grałem go zazwyczaj z głupkowatym wyrazem twarzy”. Na temat kompozycji „Love, Hate, Love” powiedział: „Ten utwór to nasze arcydzieło. Wokal Layne’a w tej piosence jest po prostu niesamowity. Solówka, jaką nagrałem do tego numeru, jest jedną z moich ulubionych”. W trakcie sesji Champagne przyniósł do studia kasetę "Ritual de lo habitual" (1990) grupy Jane’s Addiction z niedokończonymi miksami. Podczas nagrań stanowiła ona kluczową inspirację dla muzyków.
Serwis AllMusic definiuje "Facelift" jako metal alternatywny, grunge, heavy metal i hard rock. Album charakteryzują ciężkie, gitarowe partie, nawiązujące do dokonań wczesnego Black Sabbath, połączone z „brudnym” grunge’owym brzmieniem. Utwory utrzymane są przeważnie w średnich tempach, z mocno zaakcentowanymi rytmami. Mordechai Kleidermacher z czasopisma „Circus” opisywał debiut Alice in Chains jako płytę „pełną egzotycznych melodii, hipnotyzujących riffów oraz ściany dźwięku”. Chris Gill z „Guitar World” wyróżniał „pulsujące riffy Cantrella i ekspansywne tekstury gitar”, które „zostały zrównoważone przez chrapliwy i krzykliwy wokal Staleya”. Krzysztof Celiński oceniał na łamach pisma „Tylko Rock”: „"Facelift" to szeroka paleta rockowo-metalowych propozycji zespołu […] Zwiastunem tego zindywidualizowanego stylu jest chociażby «Sunshine», który łączy rock and rollowy nastrój z «ciągliwym» brzmieniem. Sprytnie pomyślany riff refrenu wyłamuje się ze schematów i na dodatek zagrany jest w innym tempie […] Bardziej czadowy i typowy jest «Put You Down», gdzie konwencjonalna tradycja riffowa (Johnny Winter, Jimmy Page) spotyka się ze współczesnym szaleństwem. Właśnie: tradycja. Gitarowe wah-wah w «Real Thing» zalatuje Erikiem Claptonem z czasów Cream czy Jeffem Beckiem z "Truth" [1968]. Z kolei funkowy nastrój w «I Know Somethin’ (‘Bout You)”» pasuje do hendrixowskiej spuścizny, ale też bardziej siedzi w jej współczesnym przetworzeniu, dokonanym przez Red Hot Chili Peppers. Stabilne, właściwie ujednolicone aranżacje, wzbogacone są zwariowanymi odskokami. Alice siedzi w tradycji, orientuje się na teraźniejszość, ma wyobraźnię i… szuka”.
Teksty.
Gillian G. Gaar pisała za pośrednictwem „Goldmine”: „Choć nie tak mroczny, jak ich późniejsze dzieła, "Facelift" uchwycił zespół rozmyślający o nieudanych związkach, zemście i rozpaczy”. Odnosząc się do warstwy lirycznej, Staley w rozmowie z „Rock Scene” przyznawał: „To rock terapeutyczny. Piszemy rzeczy, które nas zabijają od wewnątrz […] Używamy również dużo symboliki. To znaczy, wiele z nich brzmi o wiele bardziej przesadnie niż w rzeczywistości”. Cantrell, komentując poszczególne liryki utworów, twierdził, że „pomysł na tekst do «We Die Young» wziął się z takiego terenu w Seattle, nazywanego Seward Park, na którym znajduje się dużo "cracku" i broni, i ogólnie jest to strefa kontrolowana przez lokalne gangi. Widywałem 12-latków narąbanych każdego dnia, widok ten zadziwił mnie i przestraszył i dlatego napisałem o tym tekst”. Znaczenie tekstu do „Man in the Box” Staley tłumaczył za pośrednictwem „Rolling Stone’a”: „Zacząłem pisać o cenzurze, w tym samym czasie udaliśmy się na kolację z niektórymi przedstawicielami Columbia Records, którzy byli wegetarianami. Powiedzieli mi, jak cielęcina została wykonana z małych cieląt hodowanych w tych małych pudełeczkach. Ten obraz utkwił w mojej głowie. Więc poszedłem do domu i napisałem o cenzurze rządowej i jedzeniu mięsa widzianego oczyma tych marnych cieląt”.
Trzecia z kompozycji – „Sea of Sorrow” – traktuje o skomplikowanej relacji interpersonalnej, której motywem przewodnim jest destrukcja. „To dość prosta piosenka, lecz pokręcona w pewnym sensie. Jest to w zasadzie wyciągnięcie wniosków z dwóch doświadczeń, które miałem na przestrzeni dwóch ostatnich lat, lecz były dokładnie takie same” – wspominał Cantrell. Tekst „Bleed the Freak” odnosi się do miary kontroli ludzi, którzy nas umieścili na świecie i teraz patrzą jak spadamy w dół i się wykrwawiamy. Podmiot w utworze pragnie doczekać chwili, kiedy zobaczy jak to inni będą się poświęcać i wykrwawiać za niego.
Lirykę do „Love, Hate, Love” Staley komentował: „«Love, Hate, Love» napisałem o złym związku z dziewczyną, nie wiedząc jak go skończyć. Złapani w schemat, który się powtarza… powtarza… powtarza… Dokładnie tak. Napisałem więc piosenkę o tym, jakim byłem dupkiem. Pomogło. Przestałem. Skończyły się problemy”. „Sunshine” Cantrell napisał dla swojej matki Glorii (zmarłej na raka trzustki 11 kwietnia 1987 w wieku 43 lat). Tekst do „Confusion” Staley tłumaczył w następujących słowach: „To piosenka o mnie i o mojej dziewczynie. Obecne stosunki; ona nienawidzi mnie, ja nienawidzę jej. Po prostu zawsze wraca to do nas – to chory cykl”. Przedostatni z utworów, „I Know Somethin’ (‘Bout You)”, zdaniem Cantrella „opowiada o ludziach, którzy pragną cię zdyskredytować, twoje ambicje”. Zamykający album „Real Thing” Staley napisał o uzależnionym od narkotyków przyjacielu, który trafił do zakładu psychiatrycznego. „Stracił rozum i został zamknięty w zakładzie na okres około ośmiu miesięcy. Kiedy wyszedł, był czysty przez dłuższy czas, lecz potem ponownie powrócił do nałogu” – wspominał.
Oprawa graficzna.
6 kwietnia 1990 muzycy odbyli spotkanie z artystą i fotografem Rockym Schenckiem. „Słuchałem muzyki Alice przed pierwszym spotkaniem i zdecydowanie wywarła ona na mnie duże wrażenie. Szczerze mówiąc, była mroczniejsza niż cokolwiek, co słyszałem wcześniej, a podczas pierwszego słuchania nie wiedziałem nawet, jak na to zareagować” – wspominał. Jednym z dyskutowanych pomysłów, przedłożonych przez członków zespołu, była wizja zdjęcia, na którym mieli wyłaniać się z ludzkiego oka. Wytwórnia Columbia przeznaczyła na sesję zdjęciową ograniczone środki finansowe, wskutek czego Schenck, będąc pozytywnie nastawionym do współpracy z zespołem, wydłużył planowaną sesję z jednego do trzech dni.
Sesja rozpoczęła się 2 maja na basenie w Oakwood Apartments w Burbank w hrabstwie Los Angeles. Aby zrealizować wspomniany pomysł wynurzania się z gałki ocznej, basen przykryto cienkim kawałkiem plastiku z tworzywa sztucznego. Muzycy nurkowali pod plastikiem, po czym wyłaniali się na powierzchnię i łapali oddech. „Tworzywa sztuczne zniekształcały ich twarze, a ja dostałem świetne, upiorne zdjęcia zespołu z ich pierwszą rolą w filmie” – oceniał Schenck. Jedna z fotografii, przedstawiająca Staleya owiniętego folią i trzymanego przez pozostałych, posłużyła za okładkę do minialbumu "We Die Young". Nazajutrz sesja odbyła się w prywatnym studiu Schencka w Hollywood, który często stosował podejście eksperymentalne, tworząc zniekształcony obraz poprzez odsłanianie po kolei różnych części pojedynczego kadru. Przeglądając portfolio artysty grupa zwróciła uwagę na fotografie ukazujące czarno-białe portrety ze zniekształconymi twarzami i poprosiła Schencka o odtworzenie tego efektu, który zgodził się, lecz postanowił zrealizować go w kolorze, wykorzystując do tego zdjęcia twarzy każdego z muzyków. Początkowo zakładano, że okładka będzie zawierać nałożone na siebie portrety wszystkich czterech muzyków, tworząc jeden, wymieszany wyraz twarzy. W rezultacie koncepcja ta została porzucona na rzecz zdjęcia Starra, które znalazło się na okładce. Obejrzawszy fotografię członkowie zespołu zdecydowali się nazwać album "Facelift".
4 maja zdjęcia realizowano w Wilmington w Kalifornii nieopodal zakładów chemicznych. „To było bardzo intensywne. Musieliśmy uważać na podmuchy wiatru, by siarka nie dostała się do oczu i nie powodowała płaczu” – wspominał Schenck.
Autorem oprawy graficznej jest David Coleman. Staley przyznawał, że „ideą na główną okładkę albumu był pomysł, by wszystkie nasze cztery twarze wymieszać w jedną – co sprawia, że wyglądają jakby były skręcone, ale prawdziwe”. Odnosząc się do wyboru nazwy albumu twierdził: „Wzięła się ona od finalnego zdjęcia z głównej okładki. Mieliśmy wiele idei na nazwę, lecz wszystkie z nich upadły. Chcieliśmy nazwać album "Gash", jednak ostatecznie nie poszliśmy za tym”.
Wydanie.
W lipcu wytwórnia w celach promocyjnych opublikowała w limitowanym nakładzie minialbum "We Die Young". Był on rozsyłany w formie darmowej do lokalnych sklepów muzycznych, których właściciele otrzymywali całkowity zysk ze sprzedaży. Premierę albumu poprzedziły kilkumiesięczne negocjacje. Jak wspominał Cantrell: „Chcieliśmy mieć pewność, że to będzie w porządku. Columbia przechodziła pewne zmiany, które są lepsze dla artystów, i chcieliśmy upewnić się, że muzyka będzie w naszym ujęciu. I stało się tak jak oczekiwaliśmy”. Członkowie zespołu spierali się z wytwórnią, która początkowo nie chciała zamieścić na albumie utworów „Man in the Box”, „Love, Hate, Love” i „Confusion”. W wyniku nieustępliwości ze strony muzyków spór zażegnano. Kinney uważał, że jedną z głównych zasad jest „niesłuchanie wytwórni”.
"Facelift" został opublikowany 21 sierpnia. Cantrell stwierdził, iż jest to „brutalnie pieprzony album”. Przez okres pierwszego półrocza od premiery, rozgłośnie radiowe niechętnie prezentowały utwory zespołu w swoich audycjach. „Dostawaliśmy informacje od dyrektorów programowych, że głos Layne’a jest niewłaściwy. Królował wtedy Axl Rose, Dio i wszyscy inni wysoko śpiewający wokaliści. Ja zawsze lubiłem lekko bluesowe gardła. Powiedzieć, że głos Staleya, albo kogokolwiek innego jest niewłaściwy, to coś zupełnie niedorzecznego. Jednak z takimi opiniami się spotkałem” – przyznawał Jerden.
Płyta została w całości poświęcona pamięci przedwcześnie zmarłego frontmana Mother Love Bone, Andrew Wooda i matce Cantrella.
Aby zwiększyć zainteresowanie zespołem i nowym singlem „Man in the Box”, "Facelift", decyzją Dona Iennera – ówczesnego prezesa wytwórni Columbia, został w 1991 wydany w specjalnym pakiecie wraz z dołączonym za darmo VHS "Live Facelift" w liczbie 40. tys. kopii. Columbia uczyniła promocję albumu jednym ze swych głównych priorytetów, chcąc udowodnić, że nie skupia się jedynie na artystach popowych, pokroju Mariah Carey, New Kids on the Block i C+C Music Factory.
13 listopada 2020, w związku z 30. rocznicą wydania, "Facelift" opublikowano na podwójnym czarnym winylu w zremasterowanej wersji. 21 stycznia 2021 debiut Alice in Chains ukazał się w wersji Deluxe (box set), w skład którego weszły m.in. dwie płyty winylowe, kaseta magnetofonowa, fotoksiążka, naklejki i prace graficzne.
Promocja.
Single.
Album promowały trzy single – „We Die Young”, „Man in the Box” i „Sea of Sorrow”. Pierwszy z nich opublikowano latem 1990 w formacie CD, kasety i minialbumu, a w jego skład, w wydaniu winylowym, weszły dodatkowo dwie kompozycje – „It Ain’t Like That”, która trafiła na "Facelift", i „Killing Yourself”, pochodząca ze starszych sesji nagraniowych z końca lat 80. Mimo że „We Die Young” nie odnotowano w momencie wydania na żadnych listach przebojów, to zyskał on uznanie w lokalnych rozgłośniach radiowych, emitujących muzykę rockową i metalową. Teledysk w reżyserii Schencka często nadawano w programach stacji MTV – "120 Minutes" i "Headbangers Ball".
W styczniu 1991 ukazał się singel „Man in the Box”. Ze względu na kontrowersyjny tekst – głównie przez wers: "Jesus Christ / Deny your maker" – utwór był niechętnie puszczany przez rozgłośnie radiowe; część z nich w ogóle odmawiała emisji, z kolei inne audycje prezentowały go tylko nocą. Mimo tego Nick Terzo, przedstawiciel wytwórni, uważał, że „Man in the Box” „otworzył zespołowi niejedne drzwi”. Wideoklip w reżyserii Paula Rachmana, dzięki umieszczeniu go w Buzz Bin, był regularnie emitowany w stacji MTV, zapewniając zespołowi ogólnokrajowy rozgłos. W ocenie Rachmana wszystko się zmieniło dla Alice in Chains, gdy teledysk doczekał się regularnej rotacji w MTV. 6 lipca kompozycja uplasowała się na 18. miejscu listy Album Rock Tracks, opracowywanej przez magazyn „Billboard”.
Trzecim singlem promującym "Facelift" był „Sea of Sorrow”. Wytwórnia Columbia, podbudowana komercyjnym odbiorem „Man in the Box”, nalegała na szybką realizację teledysku promującego. Z uwagi na pośpiech, w trakcie prac nad wideoklipem dochodziło do szeregu spięć między członkami zespołu a Rachmanem, który odpowiadał za reżyserię. Utwór Alice in Chains osiągnął 27. pozycję na liście Album Rock Tracks „Billboardu”.
Trasa koncertowa.
Zespół rozpoczął promocję albumu na koncertach jeszcze przed premierą i kontynuował ją po publikacji. Występem w Seattle z 1 czerwca 1990 zainaugurował pierwszy etap Facelift Tour, pełniąc rolę supportu dla Soundgarden i Extreme. Od 12 listopada do 12 grudnia muzycy poprzedzali koncerty dla Iggy’ego Popa w ramach Brick by Brick Tour. 22 grudnia zespół wystąpił w Moore Theatre w Seattle. Koncert w reżyserii Josha Tafta zarejestrowano, a następnie wydano na kasecie "Live Facelift" 30 lipca 1991. Rolę supportu pełnił Pearl Jam, grający ówcześnie pod nazwą Mookie Blaylock. Dzięki licznym występom zespół Alice in Chains zdobywał coraz to większą atencję mediów; magazyn branżowy „Spin” zaliczył grupę do grona zespołów, które należy obejrzeć na żywo w 1991.
W trakcie koncertów w lutym 1991 występy Alice in Chains poprzedzał Pearl Jam. 8 marca grupa wyruszyła wspólnie z The Almighty i Megadeth w trasę koncertową Oxidation of the Nations Tour, obejmującą 22 koncerty na kontynencie europejskim. 17 kwietnia muzycy wystąpili na nabrzeżu Pier 48 w Seattle, nagrywając swoją scenę do filmu "Samotnicy" (1992, reż. Cameron Crowe). 16 maja zainaugurowali występy w roli supportu na trasie Clash of the Titans, grając przed thrashmetalowymi grupami Anthrax, Megadeth oraz Slayer. Łącznie tournée objęło 49 występów na terenie Ameryki Północnej. „Fani Slayera byli bardzo brutalni dla nas. Kiedy graliśmy w Red Rocks Amphitheatre, rzucali w nas tak wieloma przedmiotami, że ledwo widzieliśmy tłum” – wspominał Cantrell. Od sierpnia do stycznia 1992 muzycy koncertowali jako support przed Van Halen na trasie For Unlawful Carnal Knowledge Tour. Sammy Hagar, wokalista Van Halen, samodzielnie wybrał Alice in Chains do roli supportu po tym, gdy obejrzał w MTV teledysk do „Man in the Box”.
Odbiór.
Krytyczny.
Recenzent serwisu AllMusic, Steve Huey określał album jako „jedną z najważniejszych płyt w gatunku grunge’u i rocka alternatywnego, łącząc przy tym fanów hard rocka i heavy metalu”. Autor porównywał brzmienie do takich wykonawców jak Black Sabbath i The Stooges, uważając, że Alice in Chains jest prawdopodobnie najbardziej metalowym zespołem grunge’owym. „Ani hedonistyczne, ani szczególnie technicznie zrealizowane, utwory Alice in Chains były głównie powolne, represyjnie lamentowe z niezaprzeczalnym poczuciem melodii […] Ogólny efekt jest świeży, ekscytujący i potężny”. Zdaniem Daniela Silvera z „Classic Rocka”, „"Facelift" jest przede wszystkim zbiorem niedopracowanych utworów i niespełnionych obietnic”. Ric Albano za pośrednictwem tego samego magazynu w bardziej przychylnym tonie recenzował płytę, zaznaczając, że „"Facelift" nie do końca identyfikuje się z nurtem grunge’owym, gdyż grupa posiada silny rodowód heavy metalu, który przyświeca przez inne metodyczne i nastrojowe melodie. W sumie "Facelift" jest pełen ścieżek, które są ciężkie, melodyjne i mroczne”. Dla autora album stanowi mieszankę klasycznego metalu, hard rocka z elementami bluesa („Confusion”, „Real Thing”) i funku („I Know Somethin’ (‘Bout You)”), a brzmienie „Put You Down” porównywał do twórczości Damn Yankees.
Jak podkreślał Steve Hochman z „Los Angeles Timesa”, warstwa liryczna charakteryzuje się mroczną treścią, w której wyczuwalne są stany niepokoju. David Browne opisywał płytę na łamach „The New York Timesa” jako „dobrze zorganizowany rock stadionowy”. Autor był zdania, że „Alice in Chains odtworzyli najbardziej komercyjną markę handlową hard rocka”. Paul Elliot z brytyjskiego magazynu „Q” określił "Facelift" mianem „nowej epoki” oraz przyrównał brzmienie do Black Sabbath i Led Zeppelin. Dwutygodnik „Rolling Stone” napisał: „Debiutancki album kwartetu, intensywne, pulsujące doświadczenia”. Daina Darzin z dwumiesięcznika „Spin” porównała kompozycję „Love, Hate, Love” do „Kashmir” Led Zeppelin z 1975, argumentując: „Imponujące, złowieszcze jęki”. Autorka w recenzji napisała: „Alice in Chains są na drodze do znalezienia dźwięku we własnym zakresie; trochę Sabbath grunge’u, psychodelii The Cult oraz armii śmierci Slayera z najmocniejszymi, wymieszanymi z czarnej głębi rozpaczy The Cult […] Na debiutanckim albumie nastrój jest najbardziej rozpoznawalną rzeczą. Począwszy od ponurości, poprzez zdegustowanie i przygnębienie, to niezaprzeczalnie prawdziwe i wypływające”. Jordan Babula z miesięcznika „Teraz Rock” brzmienie płyty porównywał do takich wykonawców, jak Cream, Jimi Hendrix i Led Zeppelin, a wokal Staleya – ze względu na silną, wyrazistą ekspresję i mrok – do Jima Morrisona i Ozzy’ego Osbourne’a. Dziennikarz Kyle Anderson, autor książki " Accidental Revolution: The Story of Grunge" (2007), "Facelift" opisywał jako „głośną, brutalną, wyciskającą godzinę rocka, pochłoniętą metalem, opartą na bluesie spod znaku Black Sabbath, Deep Purple i Motörhead”.
Komercyjny.
Po pierwszych ośmiu miesiącach od wydania "Facelift" sprzedał się w liczbie 40 tys. egzemplarzy. Z uwagi na duże zainteresowanie singlem „Man in the Box”, którego teledysk był regularnie emitowany na antenie MTV, album w ciągu następnych sześciu tygodni uzyskał wolumen sprzedaży na poziomie 400 tys. kopii. Fani dzwonili do lokalnej rozgłośni KISW w Seattle, domagając się emisji utworów zespołu. Według dziennikarza Jeffa Gilberta Alice in Chains otrzymali więcej czasu antenowego niż Nirvana, Pearl Jam i Soundgarden łącznie. "Facelift" ukazał się również na okładce tygodnika „Billboard”.
27 kwietnia 1991 album zadebiutował na 194. miejscu w zestawieniu Billboard 200. W maju awansował ze 166. na 108. lokatę, a 6 lipca uplasował się na 42. pozycji. Łącznie spędził pięćdziesiąt dziewięć tygodni w zestawieniu opracowywanym przez branżowy „Billboard”. W ocenie Grega Prato, autora książki "" (2009), "Facelift" był pierwszym hitowym albumem grunge’owym.
11 września 1991 "Facelift" uzyskał od zrzeszenia amerykańskich wydawców muzyki Recording Industry Association of America (RIAA) certyfikat złotej płyty za sprzedaż 500 tys. kopii (jako pierwszy grunge’owy album z Seattle). Przekroczywszy próg 1 miliona egzemplarzy w Stanach Zjednoczonych, 10 sierpnia 1993 otrzymał od RIAA certyfikat platynowej płyty. 14 sierpnia debiut Alice in Chains był notowany na 23. miejscu listy „Billboardu” – Top Pop Catalog Albums. Według raportu Nielsen SoundScan jego sprzedaż wyniosła 1 milion 960 tys. kopii na terenie Stanów Zjednoczonych. Po przekroczeniu progu sprzedaży 2 milionów egzemplarzy, 4 marca 1997 "Facelift" uzyskał od RIAA certyfikat 2-krotnej platyny. 5 sierpnia 2022 album otrzymał od RIAA certyfikat 3-krotnej platyny, osiągnąwszy próg sprzedaży 3 milionów kopii. 11 listopada, uzyskawszy nakład 60 tys. kopii w Wielkiej Brytanii, otrzymał od tamtejszej organizacji British Phonographic Industry (BPI) certyfikat srebrnej płyty.
Nagrody i nominacje.
3 marca 1991 członkowie zespołu wystąpili w Moore Theatre podczas ceremonii rozdania Northwest Area Music Award (NAMA). "Facelift" uzyskał główną nagrodę w kategorii Rock Recording. Zespół został także laureatem Foundations Award w kategorii Best Debut Album. We wrześniu, podczas 8. gali MTV Video Music Award w Universal Amphitheatre, teledysk do „Man in the Box” otrzymał nominację w kategorii Best Metal/Hard Rock Video. 25 lutego 1992, w trakcie 34. ceremonii rozdania nagród Grammy w Radio City Music Hall, „Man in the Box” uzyskał nominację w kategorii Best Hard Rock Performance with Vocal, przegrywając rywalizację z "For Unlawful Carnal Knowledge" (1991) Van Halen.
Redakcje „Guitar for the Practicing Musician” i „RIP” uznały Alice in Chains za najlepszy nowy zespół 1991. Z kolei czasopismo „Faces” ogłosiło Staleya „jednym z najbardziej dynamicznych młodych wokalistów metalowych”.
Dziedzictwo.
We współczesnych ocenach dziennikarze i krytycy podkreślają, że "Facelift" był pierwszym albumem definiowanym jako grunge’owy, który uzyskał certyfikat złotej płyty (pół miliona sprzedanych kopii), wprowadzając tym samym brzmienie Seattle (ang. "Seattle Sound") do mainstreamu, torując drogę dla późniejszych wydawnictw Nirvany, Pearl Jamu i Soundgarden.
Według Kelsey Chapstick z czasopisma „Revolver” "Facelift" jest „klasycznym grunge’owym i metalowym albumem, zapamiętanym jako iskra, która rozświetliła karierę jednego z najlepszych artystów ciężkiej muzyki na świecie”. Justin Henderson, autor książki "Grunge: Seattle" (2016), był zdania, że „album ten, podobnie jak każdy inny, pomógł zdefiniować grunge jako, przynajmniej po części, wyraz alienacji, depresji i – niewypowiedzianej, ale bardzo widocznej – boleśnie nieodpartej atrakcyjności narkotyków, zwłaszcza heroiny”. Kanadyjski dziennikarz muzyczny oraz autor wydanej w 2004 książki "The Top 500 Heavy Metal Albums of All Time" Martin Popoff, który sklasyfikował debiut Alice in Chains na 7. miejscu w opublikowanym przez siebie rankingu „10 najlepszych grunge’owych albumów”, napisał: „Produkcja Dave’a Jerdena stanowi dużą część oszałamiającego efektu tego albumu […] istnieje tu dyscyplina pieśni i królewskiego riffu”. Popoff zestawił również "Facelift" na 176. pozycji w rankingu „500 najlepszych heavymetalowych albumów w historii”.
Mimo że "Dirt" (1992) uznaje się z najważniejszy album w dyskografii Alice in Chains, to "Facelift" opisywany jest jako ten, dzięki któremu grupa znalazła swój styl i utorowała drogę do późniejszego sukcesu; według Stephena Hilla z „Metal Hammera” „"Dirt" słusznie jest arcydziełem, ale "Facelift" jest równie ważny; bez niego lata 90. mogłyby być zupełnie inne”. Po latach Dave Jerden uważał, że debiut grupy był „miejscem, w którym Alice in Chains znaleźli swój styl, a «Man in the Box» to pierwszy utwór, który wprowadził świat do brzmienia grunge’u. To nigdy nie było szczęście z przypadku. Ta płyta miała być”. W 2015, z okazji 25. rocznicy premiery płyty, Mike McPadden z kanału VH1 przyznał, że "Facelift" ciągle stanowi kluczową inspirację dla nowego pokolenia muzyków rockowych i zespołów garażowych. Płyta Alice in Chains zwróciła na siebie uwagę fanów metalu głównego nurtu, znanych z początkowego oporu i niechęci do eksplozji grunge’u.
W 2018 Ozzy Osbourne zamieścił "Facelift" w gronie swych ulubionych płyt metalowych, uznając go za „kolejny niesamowity debiut”, a „Man in the Box” określając mianem klasyka. Także gitarzysta Soundgarden, Kim Thayil wyróżnił płytę Alice in Chains, wymieniając ją w gronie swoich ulubionych albumów grunge’owych. „Cała płyta zawiera świetne rzeczy” – argumentował. Muzyk szczególnie darzył uznaniem utwór „It Ain’t Like That”. We wrześniu 2019 „Classic Rock” ogłosił "Facelift" płytą tygodnia. W recenzji zaznaczono, że był on pierwszym grunge’owym albumem w historii, który odniósł sukces na listach przebojów. „Jego stalowe riffy i chwytliwe harmonie były wielokrotnie naśladowane, ale nigdy nie zrobiono tego lepiej. Album uchwycił ducha zmieniającej się epoki i utorował drogę dla "Nevermind" [1991, Nirvany], "Ten" [1991; Pearl Jamu] i "Badmotorfinger" [1991; Soundgarden], które pojawiły się na listach przebojów po debiucie Alice in Chains”.
Dziennikarze i redakcja „Rolling Stone’a”, umieściwszy w 2019 "Facelift" na 14. miejscu w rankingu „50 najlepszych grunge’owych albumów”, argumentowali: „"Nevermind" (1991) Nirvany mógł przekształcić grunge w fenomen narodowy, ale to "Facelift" Alice in Chains, wydany rok wcześniej, zaczął budować grono głównych odbiorców tego gatunku. Sekret albumu? Spodobał się on fanom heavy metalu, którzy polubili niskie i powolne dźwięki Black Sabbath w wykonaniu grupy”. Starszy redaktor gazety Joseph Hudak nazwał "Facelift" „początkową falą nadchodzącego tajfunu w Seattle”.
Chris Harris, 21 sierpnia 2020, w 30. rocznicę opublikowania płyty pisał na łamach magazynu „Spin”: „"Facelift" przedstawił światu hipnotyczny głos Staleya i złowieszcze podejście zespołu. Album […] eksplorował ponure tematy liryczne takie, jak śmierć, narkotyki i cenzura. A w klasycznych piosenkach takich, jak «Love, Hate, Love», «Bleed the Freak», «Sea of Sorrow» i popierany przez MTV «Man in the Box», pomogli zdefiniować ten gatunek dzięki imponującej grze na perkusji Seana Kinneya, gęstym liniom basu zmarłego Mike’a Starra i buczącym, miażdżącym riffom Cantrella”. Wielu muzyków, w tym m.in. Benjamin Burnley, Brandon Boyd, Mikael Åkerfeldt, Phil Anselmo i Robb Flynn, zalicza debiut Alice in Chains do grona swoich inspiracji i ulubionych płyt.
Personel.
Opracowano na podstawie materiału źródłowego:
Alice in Chains
Muzycy sesyjni
Produkcja
Oprawa graficzna
Management

</doc>
<doc id="789093" url="https://pl.wikipedia.org/wiki?curid=789093" title="Grigglers">
Grigglers



</doc>
<doc id="789095" url="https://pl.wikipedia.org/wiki?curid=789095" title="Japońska krzyżówka">
Japońska krzyżówka



</doc>
<doc id="789097" url="https://pl.wikipedia.org/wiki?curid=789097" title="Japońskie Puzzle">
Japońskie Puzzle



</doc>
<doc id="789098" url="https://pl.wikipedia.org/wiki?curid=789098" title="Jadwiga Milewska">
Jadwiga Milewska

Jadwiga Milewska (z Chełchowskich) (ur. 11 sierpnia 1868 w Chojnowie k. Przasnysza, zm. 7 lutego 1943 w Warszawie) – właścicielka majątku Rembówko k. Ciechanowa, działaczka społeczna, publicystka.
Życiorys.
Ukończyła ze złotym medalem pensję Jadwigi Sikorskiej w Warszawie. W 1888 poślubiła Jakuba Tymoteusza Milewskiego i zamieszkała w majątku męża w Rembówku (gm. Opinogóra), gdzie organizowała ochronkę dla dzieci służby folwarcznej, prowadziła dla służby i okolicznych włościan kursy z różnych dziedzin życia, udzielała się w kole ziemianek i na polu dobroczynności. Brała udział w zorganizowaniu w Grędzicach Szkoły Gospodyń Wiejskich oraz w przygotowaniu wystaw gospodarczych.
Publikowała artykuły w „Ogniwie – Zbiorze Pożytecznych Wiadomości dla Gospodyń” oraz szkice etnograficzne w „Wiśle”, m.in. "Kołysanki z ciechanowskiego" (1901), "Śpiewy dożynkowe zebrane w Rembówku" i "Ucieszne opowiadania z Ciechanowskiego" (1902), oraz "Sposoby zabawiania dzieci i ich zabawy w Ciechanowskiem" (1903). Interesowała się warunkami życia włościan i służby folwarcznej, prowadziła badania terenowe z zakresu higieny ludu, a wyniki swych obserwacji publikowała w czasopiśmie „Zdrowie”.
Jadwiga Milewska pochowana została na cmentarzu Powązkowskim w Warszawie (kwatera 65-2-13). 2 września 2007 w Rostkowie odsłonięto poświęcony jej pomnik.
Życie prywatne.
Córka Teodora Chełchowskiego, właściciela Chojnowa i Julii z Obrębskich, siostra Marii Śniechowskiej, Teodory Rouppertowej, Kazimierza i Stanisława. Miała sześcioro dzieci: Stanisława, Jerzego, Ludmiłę, Kazimierza, Lecha i Ziemowita. Córką tego ostatniego jest aktorka Anna Milewska.

</doc>
<doc id="789100" url="https://pl.wikipedia.org/wiki?curid=789100" title="Paint by numbers">
Paint by numbers



</doc>
<doc id="789101" url="https://pl.wikipedia.org/wiki?curid=789101" title="Hikaru Nakamura">
Hikaru Nakamura

Hikaru Nakamura właśc. Christopher Hikaru Nakamura (ur. 9 grudnia 1987 w Hirakacie) – amerykański szachista pochodzenia japońskiego, arcymistrz od 2003 roku.
Kariera szachowa.
Urodził się w Japonii, w 1987 jego rodzina przeniosła się do Stanów Zjednoczonych. W 2001 zwyciężył w turnieju juniorów w Tulsie oraz zdobył w Oropesa del Mar tytuł wicemistrza świata juniorów do lat 14. W 2002 podzielił I miejsce (przed m.in. Bartłomiejem Macieją i Bartoszem Soćko) na Bermudach. W 2003 podzielił I miejsce w otwartym turnieju rozegranym w Foxwoods Casino oraz został najmłodszym amerykańskim szachistą, któremu przyznano tytuł arcymistrza, bijąc tym samym rekord Bobby’ego Fischera (w 2007 rekord ten został pobity przez Fabiana Caruanę). W 2004 awansował do IV rundy (1/16 finału) mistrzostw świata w Trypolisie, rozgrywanych systemem pucharowym. W tym samym roku zajął również I miejsce w turnieju "open" w Juan Dolio oraz pokonał 4½ - 1½ Siergieja Karjakina w meczu rozegranym w Meksyku. W bardzo udanym 2005 zdobył tytuł mistrza Stanów Zjednoczonych, zwyciężył w turnieju "Foxwoods Open", podzielił I miejsce w turnieju "World Open" w Filadelfii oraz zajął II miejsce w turnieju młodych mistrzów w Lozannie (w finale ulegając Andriejowi Wołokitinowi). W 2006 zwyciężył w turnieju "North American Open" w Las Vegas. W 2007 podzielił II miejsce (za Władimirem Akopianem) w silnie obsadzonym turnieju "open" w Gibraltarze oraz triumfował w Barcelonie. W 2008 zwyciężył w kolejnej edycji turnieju "Gibtelecom Masters" w Gibraltarze, w dogrywce pokonując Bu Xiangzhi, jak również w turnieju szachów szybkich w Cap d'Agde (po finałowym zwycięstwie nad Wasilijem Iwanczukiem). W 2009 po raz drugi w karierze zdobył tytuł mistrza Stanów Zjednoczonych, podzielił również I m. w turnieju "World Open" w Filadelfii (wspólnie z Jewgienijem Najerem) oraz w turnieju "Donostia-San Sebastián Chess Festival" San Sebastián (wspólnie z Rusłanem Ponomariowem). W 2011 odniósł jeden z największych sukcesów w karierze, samodzielnie zwyciężając (przed m.in. mistrzem świata Viswanathanem Anandem, Magnusem Carlsenem i Lewonem Aronjanem) w turnieju "Tata Steel Chess" w Wijk aan Zee. W 2012 zdobył trzeci w karierze tytuł mistrza Stanów Zjednoczonych oraz zwyciężył w Hoogeveen. W 2013 zwyciężył w turnieju "London Chess Classic 2013" w Londynie. W 2015 samodzielnie zwyciężył w Gibraltarze oraz zdobył czwarty w karierze tytuł indywidualnego mistrza Stanów Zjednoczonych.
W 2022 zwyciężył w FIDE Grand Prix 2022, zdobywając 23 pkt. nad drugim Richárdem Rapportem.
30 października 2022 zdobył tytuł Mistrza Świata w szachach Fischera wygrywając w finale z Janem Niepomniaszczijm.
Wielokrotnie reprezentował Stany Zjednoczone w turniejach drużynowych, m.in.:
Najwyższy ranking w dotychczasowej karierze osiągnął 1 października 2015, z wynikiem 2816 punktów zajmował wówczas 2. miejsce (za Magnusem Carlsenem) na światowej liście FIDE.

</doc>
<doc id="789104" url="https://pl.wikipedia.org/wiki?curid=789104" title="1835 w literaturze">
1835 w literaturze



</doc>
<doc id="789106" url="https://pl.wikipedia.org/wiki?curid=789106" title="Paint by Numbers">
Paint by Numbers



</doc>
<doc id="789109" url="https://pl.wikipedia.org/wiki?curid=789109" title="Trouble (album Akona)">
Trouble (album Akona)

Trouble - debiutancki album studyjny senegalskiego rapera Akona wydany 29 czerwca 2004 roku. Zadebiutował na pierwszym miejscu w UK Albums Chart w Wielkiej Brytanii i szybko zdobył status platyny w Stanach Zjednoczonych za sprzedaż 2,8 mln kopii. Płyta zyskała przychylne recenzje od większości krytyków muzycznych. Od momentu debiutu do dziś wydawnictwo jest największym sukcesem komercyjnym rapera. Na krążku znajduje się znany przebój "Lonely", który otworzył Akonowi drogę do sławy.

</doc>
<doc id="789110" url="https://pl.wikipedia.org/wiki?curid=789110" title="Wisła Sandomierz">
Wisła Sandomierz

Sandomierski Klub Sportowy Wisła Sandomierz – polski klub sportowy założony w 1925 w Sandomierzu. Sekcja piłkarska występuje w rozgrywkach III ligi. Mecze w roli gospodarza rozgrywa na Miejskim Stadionie Sportowym, mogącym pomieścić 2221 widzów.
Sekcja piłki nożnej.
Historia.
Klub został założony w 1925. Po zakończeniu działań wojennych, w 1946 drużyna przystąpiła pod nazwą SKS do rywalizacji w klasie C i zajęła w niej pierwszą lokatę. Następnie zwyciężyła także w rozgrywkach klasy B i trafiła do klasy A, w której występowała do 1955. Wtedy to zespół został zdegradowany. W 1956 uczestniczył w rozgrywkach pod szyldem Wisła, a dwa lata później wygrał klasę B i ponownie znalazł się w klasie A. W latach 60. XX wieku posiadał także zespół rezerw, który występował w klasie B. Pierwsza drużyna w każdym następnym sezonie spisywała się lepiej. W 1963 uplasowała się na drugim miejscu ex aequo z Cukrownikiem Kazimierza Wielka. Rozstrzygające o awansie spotkanie zostało rozegrane w Kielcach – Wisła przegrała 0:1. W kolejnym sezonie sandomierscy piłkarze wygrali klasę A i uzyskali promocję do ligi okręgowej (trzeci poziom ligowy). W debiucie w tych rozgrywkach (1964/1965) zdobyli 15 punktów i zajęli 10. pozycję; utrzymanie zapewnili sobie dzięki remisowi w ostatniej kolejce. Rok później, z dorobkiem 11 punktów i bilansem bramkowym 18–54, uplasowali się na 11. miejscu w tabeli.
Od 1966 klub nadal występował w lidze okręgowej, jednak po reorganizacji stanowiła ona czwarty poziom ligowy. Wisła plasowała się w niej w dolnych rejonach tabeli, aż w 1968 spadła do klasy A. Występowała w niej przez kolejnych osiem lat. Wtedy to, w wyniku kolejnej reorganizacji rozgrywek, zaczęła podlegać Tarnobrzeskiemu Okręgowemu Związkowi Piłki Nożnej. W 1979 klub zadebiutował w rozgrywkach pucharu Polski – w pierwszej rundzie przegrał 0:2 z Granatem Skarżysko. W sezonie 1992/1993 Wisła rywalizowała w III lidze – w 30 meczach zdobyła 23 punkty i zajęła 14. pozycję (spadkową). W 1999 zespół dotarł do finału pucharu kraju na szczeblu okręgu – przegrał w nim 0:5 z Tłokami Gorzyce. Od 2000 klub uczestniczył w rozgrywkach IV ligi świętokrzyskiej i należał w niej do czołowych zespołów. W sezonie 2005/2005 trudności organizacyjne odbiły się na osiągnięciach Wisły, która zajęła ostatnią pozycję. Dzięki wycofaniu się Pogoni Staszów klub utrzymał jednak status czwartoligowca. Od sezonu 2008/2009, po reformie rozgrywek, Wisła występowała w IV lidze świętokrzyskiej, stanowiącej piąty poziom rozgrywkowy. W sezonie 2011/2012 zajęła w niej pierwsze miejsce i wywalczyła awans do III ligi małopolsko-świętokrzyskiej. W sezonie 2014/2015, wygrywając 22 z 34 meczów, zajęła w niej pierwszą pozycję.
W 2022 roku w wyniku wycofania się Wigier Suwałki z rozgrywek II ligi (i związanego z tym utrzymania w niej Hutnika Kraków), Wisła pozostała na nowy sezon w III lidze, pomimo tego, że sportowo została zdegradowana do IV ligi.
Pozostałe sekcje.
Od 1966 istniała w klubie z Sandomierza sekcja piłki ręcznej, której zespoły młodzieżowe odnosiły sukcesy na arenie krajowej i międzynarodowej. Wychowankami drużyny piłki ręcznej byli m.in. Antoni Zięba i Karol Bielecki. W 1999 powołane zostało samodzielne Stowarzyszenie Piłki Ręcznej Wisła Sandomierz.
Działały także sekcje: lekkoatletyczna (juniorzy tej sekcji w kilku dyscyplinach byli mistrzami Polski), siatkówki, koszykówki i hokeja na lodzie.

</doc>
<doc id="789112" url="https://pl.wikipedia.org/wiki?curid=789112" title="Greatest Hits (album The Offspring)">
Greatest Hits (album The Offspring)

Greatest Hits – płyta punkrockowej grupy The Offspring, kolekcja największych przebojów, wydana 20 czerwca 2005 na arenie międzynarodowej i 21 czerwca 2005 w Ameryce Północnej, nakładem wytwórni Columbia Records. Album zawiera 13 dobrze znanych utworów z pięciu studyjnych płyt zespołu, i dwie premierowe, nie publikowane dotąd piosenki: "Can't Repeat" i "Next to You". Ta ostatnia jest coverem zespołu The Police i umieszczona została na końcu albumu jako tzw. hidden track. Utwór "Can't Repeat" jest singlem promującym płytę, do którego nakręcono teledysk.
Kilku perkusistów.
Nowe utwory na płycie: "Can't Repeat" i "Next to You" były nagrywane w okresie, kiedy Atom Willard był oficjalnym perkusistą zespołu. Jednakże nie wykonuje on obu piosenek. Oryginalny perkusista Ron Welty opuścił zespół na początku 2003 roku. Profesjonalny perkusista Josh Freese nagrał ścieżki bębnów na albumie Splinter z 2003 roku po odejściu Rona z zespołu. Willard dołączył wkrótce po wydaniu albumu i wraz z grupą pojawił się w teledysku do piosenki "(Can't Get My) Head Around You". Jednak w 2005 roku został założycielem zespołu Angels &amp; Airwaves a jego zaangażowanie w nowej grupie zaczęło go odciągać od The Offspring. Na "Greatest Hists" do nowych utworów zostały nagrane ścieżki bębnów Freese’a, jednakże Willard pojawił się w teledysku do "Can't Repeat". W lipcu 2005 Atom oficjalnie ogłosił, że odchodzi z The Offspring by skoncentrować się na Angels &amp; Airwaves.
Międzynarodowe edycje.
Na każdej z międzynarodowych edycji albumu został umieszczony inny dodatkowy utwór. W edycji australijskiej jest to "Spare Me the Detalis" z albumu Splinter, w japońskiej "Da Hui" również ze Splintera a w edycji europejskiej i południowoamerykańskiej dodano "The Kids Aren't Alright (Wiseguys remix)" pochodzący z singla "She's Got Issues". W każdym wydaniu utwór "Next to You" pojawia się jako hidden track na ścieżce 15.
Wydanie DualDisc.
Wydanie DualDisc zawiera 14 standardowych utworów na stronie CD. Strona DVD zawiera te same 14 utworów z komentarzem wokalisty Dextera Hollanda i gitarzysty Nodlesa oraz dwa akustyczne wykonania utworu "Dirty Magic" z drugiego albumu grupy - Ignition.
Twórcy.
Wykonawcy
Personel w Studio

</doc>
<doc id="789113" url="https://pl.wikipedia.org/wiki?curid=789113" title="Biblia pierwszego Kościoła">
Biblia pierwszego Kościoła

Biblia pierwszego Kościoła – katolicki przekład Biblii na język polski przygotowany przez ks. prof. Remigiusza Popowskiego SDB na podstawie dwóch niezależnych edycji. 
Jako pierwszy w roku 2000 ukazał się Nowy Testament (2000), w roku 2013 wydana została Septuaginta. Natomiast w 2016 – dwa lata po śmierci tłumacza – te dwie edycje połączono w jeden kompletny przekład. W przypadku Septuaginty – był to pierwszy kompletny przekład na język polski greckiego tłumaczenia Starego Testamentu. 
Wydawcą przekładu była Oficyna Wydawnicza „Vocatio”, a publikacja oraz obie jej części ukazały się w ramach Prymasowskiej Serii Biblijnej. 
Autor, ks. prof. dr hab. Remigiusz Popowski SDB był pracownikiem dydaktycznym Katolickiego Uniwersytetu Lubelskiego. Jego publikacje dotyczą języka greckiego, zwłaszcza Nowego Testamentu, oraz późnoantycznej retoryki deskrypcyjnej. Wydał także wcześniej "Grecko-polski Nowy Testament" oraz "Wielki słownik grecko-polski Nowego Testamentu".
Nowy Testament.
Nowy Testament przetłumaczony z greki ukazał się w roku 2000, jako "Nowy Testament. Przekład na Wielki Jubileusz Roku 2000". Podstawą tłumaczenia było 27. wydanie Novum Testamentum Graece Nestle-Alanda. 
Jako jeden z niewielu polskich przekładów, praca Popowskiego zawiera ciągły tekst wszystkich ksiąg Nowego Testamentu – bez podziału na logiczne cząstki ksiąg. Tłumacz wyjaśniał, że zdecydował się na ten krok, gdyż takich cząstek nie ma też w oryginale greckim. 
W 2002 wydano poręczną wersję przekładu. W latach 2008 oraz 2010 nakładem Vocatio ukazał się "Nowy Testament dla moderatorów". Obok przekładu Popowskiego z pewnymi zmianami redakcyjnymi, zawierał on polską adaptację angielskiego "The Serendipity New Testament" – komentarzy i pytań, które mogą być wykorzystane do prowadzenia praktycznego studium biblijnego.
Stary Testament (Septuaginta).
W roku 2013 jako 37. tom Prymasowskiej Serii Biblijnej ukazał się przekład Septuaginty, czyli greckiego tłumaczenia Starego Testamentu. W 2014 został wznowiony i zaopatrzony w onomastykon, czyli zbiór nazw występujących w Septuagincie.
Źródłem przekładu była Septuaginta w krytycznym wydaniu Alfreda Rahlfsa w edycji z roku 2006. 
Przekład miał charakter literacki, jego celem miało być zachowanie sensu podstawy przekładu, przy zachowaniu zasad gramatyki polskiej.
Tytuły ksiąg Popowski przyjął za greckim przekładem, również jeśli było to niezgodne z oryginałem hebrajskim i polską tradycją przekładową. Na przykład Pierwszą i Drugą Księgę Samuela za Septuagintą nazwał Pierwszą i Drugą Księgą Królewską, zaś księgi tradycyjnie tak nazywane zyskały miano Trzeciej i Czwartej. Podobnie postąpił z imionami własnymi, które w przekładzie Popowskiego podano w transliteracji z wersji greckiej, z wyjątkiem tych najbardziej utrwalonych (np. Mojżesz).
Spośród ksiąg nieobecnych w kanonie (i uznawanych za większość kościołów za apokryficzne) przetłumaczone zostały: Pierwsza Księga Ezdrasza, Trzecia i Czwarta Księga Machabejska oraz Księga Psalmów Salomona. Niektóre z nich są obecne w kanonie prawosławnym czy w etiopskim. 
Dodano także obecną w niektórych rękopisach Septuaginty Księgę Pieśni, zbiór 15 pieśni wziętych z cytatów kilku ksiąg Biblii Starego i Nowego Testamentu oraz obecnych w tradycji Kościoła.
Wydanie zbiorcze.
W roku 2016, jako 43. tom Prymasowskiej Serii Biblijnej ukazała się „Biblia pierwszego Kościoła”, łącząca treść wydanych wcześniej obu samodzielnych edycji: Nowego Testamentu i Septuaginty.
Celem wydania, według wstępu wydawcy było przybliżenie współczesnemu czytelnikowi ksiąg uznawanych za święte przez pierwszych chrześcijan. Podkreślono, że większość cytatów biblijnych w Nowym Testamencie jest zgodna właśnie ze Starym Testamentem w greckim przekładzie Septuaginty.
W porównaniu z wydaniami indywidualnymi w Starym Testamencie zastosowano kilka zmian. Zrezygnowano z apokryfów, przyjmując kanon katolicki obejmujący w Starym Testamencie 46 ksiąg. Układ ksiąg i ich nazewnictwo dostosowano do przyjętego powszechnie w polskim Kościele katolickim, np. w Biblii Tysiąclecia. Zrezygnowano także ze wstępów do poszczególnych ksiąg. 
W 2017 ukazało się też specjalne wydanie BPK w miękkiej okładce i 8 kolorach. Księgi deuterokanoniczne wyróżniono w nim kolorem granatowym, zaś słowa Jezusa – czerwonym. Takie wyróżnienie zastosowano po raz pierwszy w wydaniu drukowanym Biblii wydanej w języku polskim.
Recepcja przekładu.
Zdaniem prof. dr. hab. Andrzeja Zaborskiego z Instytutu Filologii Orientalnej UJ, przekład Nowego Testamentu Popowskiego to obok Biblii Ewangelicznej Anny Józak i Piotra Zaremby, najlepszy przekład Nowego Testamentu na współczesny język polski. Językoznawca, odnosząc się do polskich przekładów Pisma Świętego, wyraża opinię, że: "...lepiej byłoby, żeby w roli konsultantów występowali teolodzy, a przekładali dobrzy tłumacze, chyba że kiedyś znajdzie się ktoś dobrze łączący wszystkie konieczne dziedziny wiedzy oraz umiejętności, czego bardzo bliski okazał się ks. Popowski, a w jeszcze większym stopniu Anna Józak i Piotr Zaremba, których przekłady, niestety mało znane, uważam za najlepsze...".
Antoni Tronina w swojej recenzji Septuaginty podkreślał, że szczególnie wartościowe są przypisy, które uwzględniają tło kulturowe Septuaginty, a także wstępy do ksiąg, które w sposób przystępny przybliżają ich przesłanie. Zwrócił też uwagę, że przekład ten ułatwia także lekturę Nowego Testamentu.

</doc>
<doc id="789114" url="https://pl.wikipedia.org/wiki?curid=789114" title="John Hope">
John Hope

John Hope, 1. markiz Linlithgow (w latach 1873–1902 znany jako 7. hrabia Hopetoun, ur. 25 września 1860 w South Queensferry, zm. 29 lutego 1908 w Pau) – brytyjski arystokrata, polityk i administrator kolonialny. Pierwszy w historii gubernator generalny Australii.
Życiorys.
Ukończył szkoły brytyjskich elit: Eton College, a następnie Królewską Akademię Wojskową w Sandhurst. Pomimo swego wykształcenia, nie zdecydował się jednak na karierę zawodowego żołnierza, lecz zajął się zarządzaniem majątkiem swojej rodziny. W 1883 zasiadł w Izbie Lordów. W latach 1889–1895 po raz pierwszy przebywał na kontynencie australijskim jako gubernator Wiktorii. Po powrocie do kraju został członkiem Tajnej Rady i objął funkcję Paymaster-General, a następnie Lorda Szambelana.
Ze względu na swoją popularność w Australii i dobre stosunki z tamtejszymi elitami politycznymi, latem 1900 otrzymał nominację na pierwszego gubernatora generalnego Związku Australijskiego, zainaugurowanego 1 stycznia 1901. Okres sprawowania przez niego urzędu upłynął mu jednak głównie na sporach z australijskimi przywódcami. Ostatecznie zrezygnował ze swojej funkcji w styczniu 1903.
Po powrocie do kraju był krótko, w 1905, ministrem ds. Szkocji, jednak nie udało mu się spełnić jego marzenia o objęciu funkcji wicekróla Indii. Wiele lat po jego śmierci, stanowisko to otrzymał jego syn Victor.

</doc>
<doc id="789115" url="https://pl.wikipedia.org/wiki?curid=789115" title="Bierny opór">
Bierny opór



</doc>
<doc id="789117" url="https://pl.wikipedia.org/wiki?curid=789117" title="Świry (nagroda)">
Świry (nagroda)

Świry – plebiscyt organizowany cyklicznie latach 2001–2009 przez Górnośląską Wyższą Szkołę Handlową im. Wojciecha Korfantego w Katowicach we współpracy z TVP2, a następnie z TVS.
Według oficjalnej strony plebiscytu, wyróżniona postać musiała „być osobą publiczną, charakteryzującą się dużym poczuciem humoru oraz pomysłowością, szanowaną i podziwianą, nierzadko z podwójną osobowością, opowiadającą zaskakujące historie na życzenie lub spontanicznie”.
Następcą Świrów jest doroczna nagroda Niegrzeczni, zorganizowana po raz pierwszy w 2011 roku przez TV4.

</doc>
<doc id="789118" url="https://pl.wikipedia.org/wiki?curid=789118" title="John Adrian Louis Hope, 1. markiz Linlithgow">
John Adrian Louis Hope, 1. markiz Linlithgow



</doc>
<doc id="789120" url="https://pl.wikipedia.org/wiki?curid=789120" title="Wielka czwórka (audyt)">
Wielka czwórka (audyt)

Wielka czwórka – określenie oznaczające cztery największe firmy zajmujące się audytem finansowym przedsiębiorstw. Wielką czwórkę tworzą:
W latach 80. XX wieku grupa ta nazywana była "wielką ósemką". Od 1989 roku mówiono o "wielkiej szóstce", a od 1998 o "wielkiej piątce". Po upadku firmy Arthur Andersen w 2002 stosowane jest określenie "wielka czwórka".

</doc>
<doc id="789121" url="https://pl.wikipedia.org/wiki?curid=789121" title="Apsyda">
Apsyda



</doc>
<doc id="789123" url="https://pl.wikipedia.org/wiki?curid=789123" title="Access Point Name">
Access Point Name

Access Point Name (APN) – nazwa bądź adres bramy pomiędzy siecią komórkową operatora a zewnętrzną siecią komputerową, umożliwiającą m.in. routowanie pakietów między tymi sieciami.
Formalnie "Access Point Name" jest adresem IP (lub nazwą, która przez serwer DNS zostanie zamieniona na taki adres) elementu sieci szkieletowej nazywanego GGSN. Jedną z jego funkcjonalności jest routowanie pakietów pomiędzy siecią operatora a zewnętrzną siecią pakietową.
Konfiguracja przez użytkownika nazwy punktu dostępowego (APN) jest niezbędne dla korzystania z takich usług jak WAP lub GPRS.

</doc>
<doc id="789125" url="https://pl.wikipedia.org/wiki?curid=789125" title="Zbigniew Hałat">
Zbigniew Hałat

Zbigniew Marian Hałat (ur. 18 marca 1950 we Wrocławiu, zm. 17 kwietnia 2022 tamże) – polski lekarz, specjalista epidemiolog, publicysta, działacz społeczny, wiceminister zdrowia oraz Główny Inspektor Sanitarny (1991–1993).
Życiorys.
Syn Mieczysława i Danuty. Studia lekarskie ukończył na Akademii Medycznej we Wrocławiu w 1974. Po studiach wyjechał do Afryki, gdzie zajmował się zwalczaniem ciężkich i występujących masowo epidemii chorób tropikalnych. W latach 1974–1984 pracował w Wojewódzkiej Stacji Sanitarno-Epidemiologicznej we Wrocławiu, a później w Szpitalu Wojewódzkim im. J. Babińskiego. W 1977 w WZiOS we Wrocławiu uzyskał I stopień specjalizacji z medycyny społecznej, zaś w 1980, II stopień specjalizacji z epidemiologii w Centrum Medycznym Kształcenia Podyplomowego. W latach 80. był konsultantem ds. epidemiologii rządu w Kenii (w Afryce Wschodniej). Po powrocie do kraju poświęcił się zapobieganiu AIDS podczas działalności w Polskim Czerwonym Krzyżu. Od 18 kwietnia 1991 do 20 listopada 1993 pełnił funkcję podsekretarza stanu w Ministerstwie Zdrowia i głównego inspektora sanitarnego. Pracował także na Warszawskim Uniwersytecie Medycznym gdzie przez cztery lata był pracownikiem naukowo-dydaktycznym. Jest autorem felietonów pt. „Spróbuj pomyśleć” w Radiu Maryja oraz publicystą Telewizji Trwam. Od listopada 2016 do marca 2021 był zastępcą dyrektora ds. medycznych w Dolnośląskim Oddziale NFZ we Wrocławiu.
W 2000 założył Instytut Wody. Pełnił funkcję prezesa wielu organizacji społecznych, m.in. Stowarzyszenia Ochrony Zdrowia Konsumentów, Medycznego Centrum Konsumenta, Towarzystwa Ślężańskiego i Towarzystwa Dobroczynnego im. Joanny Ewy Hałat – Wielebnej Matki Józefy Hałacińskiej.
Jest autorem opracowań, artykułów i wykładów m.in. z dziedziny zdrowia publicznego i praw konsumentów, w tym szczególnie propagujących zdrową wodę i zdrowe żywienie.
Zmarł 17 kwietnia 2022. Został pochowany 22 kwietnia 2022 na Cmentarzu Osobowickim we Wrocławiu.
Kontrowersje.
Był krytykowany za swoją działalność paranaukową; dywagował m.in. o szkodliwym wpływie linii wysokiego napięcia na ludzi, twierdził, że GMO rzekomo powoduje alergię i nowotwory, bądź sugerował, że „WHO promuje genderyzm i służy komunistom” oraz krytykował obostrzenia związane z pandemią COVID-19 porównując je do nazizmu i komunizmu. Hałat przez kilkanaście lat prowadził strony dot. dziewictwa, fotografując napotkane na ulicach Wrocławia kobiety i zamieszczając ich opisy w internecie.

</doc>
<doc id="789126" url="https://pl.wikipedia.org/wiki?curid=789126" title="Radni Warszawy">
Radni Warszawy



</doc>
<doc id="789127" url="https://pl.wikipedia.org/wiki?curid=789127" title="TV5">
TV5



</doc>
<doc id="789131" url="https://pl.wikipedia.org/wiki?curid=789131" title="Zarośle (województwo warmińsko-mazurskie)">
Zarośle (województwo warmińsko-mazurskie)

Zarośle (dawniej niem. "Klein Stabigotten" – "Mała Stawiguda") – kolonia w Polsce, w województwie warmińsko-mazurskim, w powiecie olsztyńskim, w gminie Stawiguda, położona na wschód od niej.
W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.

</doc>
<doc id="789135" url="https://pl.wikipedia.org/wiki?curid=789135" title="Błażej Wyszkowski">
Błażej Wyszkowski

Błażej Wyszkowski (ur. 3 lutego 1949 w Olsztynie) – polski inżynier, żeglarz, olimpijczyk. Później działacz opozycyjny, współzałożyciel Wolnych Związków Zawodowych. Brat Krzysztofa Wyszkowskiego.
Życiorys.
Największe sukcesy sportowe odniósł jako junior, startując w klasie Cadet. Był w niej mistrzem świata (juniorów) wraz z Andrzejem Nowickim w 1966. Jako senior startował w klasie Finn. Wystąpił na Igrzyskach Olimpijskich w 1972 (konkurencje żeglarskie rozgrywano w Kilonii), gdzie zajął 24. miejsce. W Mistrzostwach Europy w 1971 był dziewiętnasty, a w 1972 jedenasty. Był wicemistrzem Polski w 1971 i brązowym medalistą w 1972. Reprezentował barwy AZS Olsztyn.
Postanowieniem prezydenta RP Lecha Kaczyńskiego z 11 listopada 2006 został odznaczony Krzyżem Kawalerskim Orderu Odrodzenia Polski „za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych w kraju, za upowszechnianie wiedzy o dziejach Narodu Polskiego”. Postanowieniem prezydenta Andrzeja Dudy z 13 marca 2018 został odznaczony Krzyżem Wolności i Solidarności.

</doc>
<doc id="789138" url="https://pl.wikipedia.org/wiki?curid=789138" title="Radio Gdańsk">
Radio Gdańsk



</doc>
<doc id="789139" url="https://pl.wikipedia.org/wiki?curid=789139" title="Robert Lomas">
Robert Lomas

Robert Lomas - pisarz brytyjski, wykładowca nauk ekonomicznych, a także historyk amator. Jest współtwórcą serii książek "The Hiram Key", autorem biografii Nikolego Tesli zatytułowanej "The Man Who Invented The Twentieth Century" oraz książki poświęconej wolnomularstwie, pt. "The Invisible College: The Royal Society, Freemasonry and the Birth of Modern Science".

</doc>
<doc id="789141" url="https://pl.wikipedia.org/wiki?curid=789141" title="Tajszet">
Tajszet

Tajszet, ros. "Тайшет", miasto w azjatyckiej części Rosji, w obwodzie irkuckim, nad rzeką Biriusą (w dorzeczu Angary). Tajszet jest nazwą dopływu Biriusy i w języku ketyjskim oznacza "zimną rzekę". Populacja miasta to 37 700 mieszkańców (2005). Miasto zostało założone w 1897, a prawa miejskie otrzymało w 1938. Stacja kolei transsyberyjskiej. Ma tu swój początek kolej bajkalsko-amurska. W latach 1943-1946 centrum Tajszetłagu. Miasto znane z "Tajszetłagu" (obóz NKWD) — szczególny obóz dla więźniów politycznych ZSRR.

</doc>
<doc id="789143" url="https://pl.wikipedia.org/wiki?curid=789143" title="Dupin">
Dupin



</doc>
<doc id="789151" url="https://pl.wikipedia.org/wiki?curid=789151" title="Agata Bielik-Robson">
Agata Bielik-Robson

Agata Bielik-Michalska, "Agata Bielik-Robson" (ur. 6 czerwca 1966 w Warszawie) – polska filozofka i publicystka. Zajmuje się filozofią podmiotowości, postsekularyzmem, myślą judaistyczną oraz wpływem psychoanalizy i formacji romantycznej na filozofię.
Życiorys.
Ukończyła filozofię na Uniwersytecie Warszawskim (1989). W 1995 doktoryzowała się w Instytucie Filozofii i Socjologii PAN. Pracuje na Wydziale Teologii Uniwersytetu w Nottingham, gdzie jest profesorem studiów żydowskich oraz w Instytucie Filozofii i Socjologii PAN. Wykłada w Collegium Civitas, Szkole Nauk Społecznych i Ośrodku Studiów Amerykańskich Uniwersytetu Warszawskiego. Członkini Stowarzyszenia Naukowego Collegium Invisibile.
Jej mężem jest publicysta Cezary Michalski.

</doc>
<doc id="789152" url="https://pl.wikipedia.org/wiki?curid=789152" title="Mapa polityczna">
Mapa polityczna

Mapa polityczna – małoskalowa mapa tematyczna prezentująca duże obszary (świat, kontynenty lub ich części), której głównym celem jest pokazanie państw i terytoriów zależnych.
Na mapach politycznych przeważnie nie zwraca się uwagi na geograficzne czy osadnicze elementy takie jak rzeźba terenu, sieć osadnicza, drogowe i kolejowe linie komunikacyjne itp.

</doc>
<doc id="789154" url="https://pl.wikipedia.org/wiki?curid=789154" title="Bierny opór (psychologia)">
Bierny opór (psychologia)

Bierny opór to forma nieświadomej obrony ego przed lękiem poprzez ekspresję tłumionej agresji. Jest to mechanizm obronny polegający na wycofaniu się z relacji i zachowaniu negatywistycznym wobec żądań partnera relacji lub wymagań.
Zachowanie to, będące naturalną formą ekspresji gniewu, pojawia się u osób pozostających w związkach symbiotycznych – dzieci, osób z zaburzeniami osobowości, a także osób narażonych na wysoki poziom destruktywnego stresu (związanego np. z bezrobociem).

</doc>
<doc id="789155" url="https://pl.wikipedia.org/wiki?curid=789155" title="Stuart i Carol McCormick">
Stuart i Carol McCormick



</doc>
<doc id="789158" url="https://pl.wikipedia.org/wiki?curid=789158" title="Hyun-Ki Kim">
Hyun-Ki Kim



</doc>
<doc id="789162" url="https://pl.wikipedia.org/wiki?curid=789162" title="Alessandro Zanardi">
Alessandro Zanardi

Alessandro „Alex” Zanardi (ur. 23 października 1966 w Bolonii) – włoski kierowca wyścigowy, mistrz serii Champ Car w latach 1997–1998. Czterokrotny mistrz paraolimpijski w para-kolarstwie.
Życiorys.
Początki kariery.
Zanardi rozpoczął ściganie się od kartingu w wieku 13 lat. Kolejnymi stopniami w karierze były dla niego Włoska Formuła 3 (1988-1990) i międzynarodowa Formuła 3000. W Formule 3000 zaliczył zwycięstwo już w swoim pierwszym wyścigu, w całym sezonie wygrał trzy wyścigi i ostatecznie zajął drugie miejsce w klasyfikacji, co od razu zapewniło mu występy w trzech ostatnich wyścigach sezonu w Formule 1.
Formuła 1.
Alessandro w sezonach 1991-1994 startował w Formule 1, jadąc w trzech zespołach: Jordan, Minardi i Lotus.
CART/Champ Car.
W 1996 roku zadebiutował w serii CART w zespole Chipa Ganassiego. Od samego początku stał się jednym z najpopularniejszych kierowców zdobywając pierwsze pole startowe już w swoim drugim wyścigu. Sezon zakończył na trzecim miejscu z trzema zwycięstwami i tytułem najlepszego nowicjusza. Do historii przeszedł jego manewr wyprzedzania na torze Laguna Seca, gdzie na słynnym zakręcie nazywanym "korkociągiem" wyprzedził odważnym manewrem Bryana Hertę na ostatnim okrążeniu wyścigu.
W 1997 roku nie miał już sobie równych, wygrał 5 wyścigów i mistrzostwo serii. Nie przeszkodził mu nawet wypadek na treningach przed siedemnastym i ostatnim wyścigiem sezonu na torze Fontana, który wykluczył go ze startu w tym wyścigu (już wtedy miał zapewniony tytuł mistrzowski). Rok 1998 to potwierdzenie wysokiej formy wygraniem siedmiu wyścigów (sezon składał się z 19 rund) i kolejny tytuł mistrzowski. Po tym sezonie przeniósł się do Formuły 1.
Powrót do Formuły 1.
W 1999 roku wystartował w zespole Williams. Trafił jednak na słabszy okres tego utytułowanego zespołu, zaś sam Zanardi w sezonie nie zdobył żadnego punktu i po sezonie rozwiązano z nim kontrakt.
Powrót do Champ Car.
W roku 2000 nigdzie nie startował. Testował jedynie bolid zespołu Mo Nunn Racing i ostatecznie zdecydował się z nim podpisać kontrakt na starty w sezonie 2001.
15 września 2001 roku podczas wyścigu Champ Car na torze "Lausitz" w Niemczech Alex miał poważny wypadek z kanadyjskim kierowcą Alexem Taglianim, i został przewieziony do szpitala w Berlinie, gdzie walczył o życie. Zanardi przeżył wypadek, ale utracił obie nogi.
Dziś pracuje jako dziennikarz w "La Gazzetta dello Sport" – najbardziej znanym sportowym dzienniku we Włoszech. Założył własną fundację, która pomaga dzieciom niepełnosprawnym.
ETCC/WTCC.
W 2003 roku wystartował w ostatnim wyścigu sezonu Europejskich Mistrzostw Samochodów Turystycznych na torze Monza w specjalnie przygotowanym BMW. Zajął w nim siódme miejsce i od tego czasu regularnie startował w wyścigach samochodów turystycznych. Od 2005 roku startował w Mistrzostwach Świata Samochodów Turystycznych (WTCC) jako kierowca fabrycznego zespołu BMW, odnosząc w tym okresie cztery zwycięstwa. Po zakończeniu sezonu 2009 wycofał się z rywalizacji w tej serii wyścigowej.
Igrzyska Paraolimpijskie i wypadek na rowerze.
Podczas Letnich Igrzysk Paraolimpijskich 2012 w Londynie zdobył 2 złote medale w kolarstwie w kategorii H4 – wyścigu na rowerach z napędem ręcznym oraz srebrny w sztafecie mieszanej H1-4. Taki sam dorobek medalowy wywiózł z kolejnej edycji w Rio De Janeiro w 2016 roku. Ponadto Alessandro Zanardi zdobył 10 złotych medali Mistrzostw Świata. 
19 czerwca 2020 roku miał wypadek na tzw. handbike'u. Jego skutkiem było wprowadzenie Włocha w stan śpiączki. Do wypadku doszło podczas maratonu para-kolarskiego, gdzie potrąciła go ciężarówka. Zanardi doznał poważnych złamań szczęki, twarzoczaszki i kości czołowej. Po serii zabiegów, operacji i rehabilitacji wrócił do domu. Zaczął powracać do zdrowia .

</doc>
<doc id="789167" url="https://pl.wikipedia.org/wiki?curid=789167" title="Symbolics">
Symbolics

Symbolics – firma, która przejęła aktywa producenta komputerów Symbolics, Inc.. Prowadzi sprzedaż i konserwację systemów Open Genera Lisp oraz Macsyma.

</doc>
<doc id="789180" url="https://pl.wikipedia.org/wiki?curid=789180" title="Porewit">
Porewit

Porewit lub Borewit (, , , , , ) – bóg o nieznanych funkcjach wymieniony tylko w dwóch źródłach: "Gesta Danorum" oraz w "Knýtlinga sadze". Jedyną informacją historyczną na temat tego boga jest opis posągu go przedstawiającego, który posiadał pięć twarzy i nie posiadał broni.
Źródła.
Pierwszym źródłem wymieniającym Porewita jest "Gesta Danorum" autorstwa Saxo Gramatyka. Saxo opisuje, gdy jak po zdobyciu Arkony przez duńskiego króla Waldemara I jej mieszkańcy zawarli z nim porozumienie, co zachęca mieszkańców Charenzy do zawarcia podobnego porozumienia i oddania miasta bez walki. Saxo opisuje, że w tym grodzie znajdowały się trzy świątynie poświęcone Rugiewitowi, Porewitowi i Porenutowi. Po zniszczeniu świątyni i bałwana Rugiewita przez Duńczyków, Saxo pisze:
Te same informacje podane są następnie przez "Knýtlinga sagę", która wymienia Porewita w formie "Puruwit" (st.isl. "Puruvit").
Etymologie i interpretacje.
Od "*pora" ‘siła’.
Pierwszy człon na ogół wiązany jest słowem "pora" w pierwotnym, prasłowiańskim ("*pora") znaczeniu ‘parcie, napieranie’, ‘siła, wysiłek, pełnia sił’, ‘okres wysiłku, wytężonej pracy’. W kontekście tej etymologii imię odczytywane jest jako "Porewit" lub "Porowit". Zwolennicy odczytu "Porowit" przywołują np. rosyjskie słowo порови́тый, "porowityj".
Według Jacka Banaszkiewicza, trójka bóstw rugijskich nie jest przypadkową grupą bóstw, lecz jest grupą bóstw, która patronować ma podstawowym dla egzystencji społeczeństwa dziedzinom. Rugiewita uznaje za boga naczelnego Ranów, który patronuje wojnie i społeczności, a Porewita i Porenuta uznaje za boskich bliźniaków, którzy swoimi uniwersalnymi cechami uzupełniają bóstwo naczelne. Banaszkiewicz wskazuje, że częstą cechą boskich bliźniaków jest powtórzenie pierwszego rdzenia imienia lub drugiej części imienia; według niego "Porewit" i "Porenut" posiadają wspólny, pierwszy człon. Wskazuje także, że bliźniacy często posiadają cechy przeciwstawne; Porewita uznaje za „pozytywnego” bliźniaka, którego imię należy rozumieć jako ‘Pana siły, Pana, który się ze wszystkim potrafi uporać’, Porenuta uznaje zaś za „negatywnego” bliźniaka i tłumaczy jego imię jako ‘Pana wsparcia potrzebującego’ interpretując przyrostek "-nut" jako "-nud" i łącząc ten przyrostek ze staropolskim "nuda" i niemieckim "Nut" oznaczającymi ‘potrzeba, przymuszenie’. Banaszkiewicz wskazuje także na fakt, że oboje mają po pięć twarzy, dwie mniej niż Rugiewit, przy czym Porenut posiada tylko cztery twarze na głowie, a piątą trzyma rękoma na piersi, co według niego może wskazywać na uszczerbienie znaczenia jego postaci wobec Porewita. Ważne może być również to, że prawa ręka podtrzymuje piątą twarz, a lewa trzyma ją za czoło. Za łączeniem pierwszego członu zarówno Porewita, jak i Porenuta, ze słowem "pora" opowiada się także Andrzej Szyjewski.
Według Romana Jakobsona wymiana rdzenia "*per"/"*por" łączyłaby Porewita z Perunem.
Od "*borъ" ‘bór’.
Istnieje także etymologia łącząca pierwszy człon ze słowem "bór", a cały teonim odczytywany jest jako "Borowit" ‘pan boru’. Istnieje przypuszczenie, że zarówno Saxo, jak i autor "Knýtlinga sagi", opisując bóstwa z Korzenicy, korzystali z jednego, wspólnego, niezachowanego źródła. Za odczytem "Porewit"/"Porowit" przemawia fakt, że w łacinie Saxo, oraz staroislandzkim, słowiańskie początkowe ⟨p⟩ zawsze było oddawane jako "p", możliwe jednak, że teonim ten został zdeformowany zanim trafił do "Gesta Danorum" i "Sagi". Zapis z p pojawia się tylko w jednym z rękopisów (kopii duńskiej) Gesta Danorum, który stał się podstawa wydania paryskiego z 1514 r., które stało się podstawą wszystkich późniejszych wydań. Jednakże, Thomas Kantzon w 1538 r. podaje zapis "Borveit". Kantzon prawdopodobnie opierał się na niezachowanym rękopisie przechowywanym na Pomorzu lub Rostocku, skąd pochodził. Dodatkowo, David Chyträus, który był profesorem Uniwersytetu w Rostocku, w swojej Kronice Saksonii, podaje zapis "Barovit" – co może wskazywać, że znajdowała się tam kopia (lub kopie), w której stosowano inny system zapisu niż w rękopisach duńskich. Zauważyć należy także, znajomość wydania paryskiego wykazuje dopiero Piotr Albina z końca XVI w., który jako pierwszy cytuje zapis "Poreuit" z tegoż wydania. Wskazywać to wszystko może na to, że zapisy przed XVI w. bazowały na różnych, nieistniejących rękopisach.
W zapisach niemieckich nazw słowiańskich "b" często wymienia się na "p", a ⟨o⟩ zapisywane przez "u", por. niemieckie "Pürschutz", "Burtschütz" ← starołużyckie "*Borušici", niem. "Portitz", "Borticz" ← staropołabskie "*Borętici". Dodatkowo, słowiańskie "bor", ‘bór, drzewo’ w zapisach niemieckich oddawane jest jako "-bure-", "-buru-", "-buri-", por. "Zutibure", "Mesaburii", "Medeburu" z X/XI w., a także "Priburiwitz" ‘Priborevic’ (1215), "Pritbur" ‘Predbor’ (1284).
W teonimii połabskiej ogólnosłowiańskie imiona bogów, np. z powodu tabu, zostawały zamieniane nazwami alternatywnymi, słowami pospolitymi, lub imionami, por. bóg Jarowit i serb. јаро̀вит, "jarowit". Zapis "Borveit"/"Barovit" można odczytać jako "Borowit", na co wskazywałyby słowa np. cz. "borovitý", serb. боро̀вит, "borowit", chorw. "boròvit", słoweń. "borovit", a także imiona i nazwiska, np. pol. "Borowity", społab. "*Borovit", maced. Боровит, "Borowit". Jednak w przeciwieństwie do innych teonimów połabskich, "Borowit" nie składałby się z przyrostka "*-ovitъ", lecz z przymiotnika "*borovъjь" ‘borowy, leśny’ i przyrostka "*-itъ". "Borowy" to także synonim "Leszego" – ducha lasu w folklorze wschodniosłowiańskim.
Turupit.
"Knýtlinga saga", która korzysta z tego samego źródła co Saxo, wymienia także bóstwo o imieniu "Turupit" (w wariantach "Turupit", "Turtupit", "Turtuput", "Turupið"). Na ogół uważa się, że to zepsuta forma "Porenuta" (Perunica): staroislandzki zapis "Ruivit" odpowiadałby zapisowi "Rugiaevitus" Saxo, sisl. "Puruvit" odpowiadałaby zapis "Poreuit" Saxo, a "Turupit" odpowiadałby zapisowi "Porenutius" Saxo. Próbowano także odczytać ten teonim dosłownie np. jako "T(o)ropiec" od "*trepati" ‘trzepać’, lub uznać za pożyczkę z celtyckiego "Taranis" ‘celtycki bóg burzy’ (rzekomo do prasł. "*Taranъ" ‘bóg burzy’).
Jednak według Michała Łuczyńskiego "Turupit" mógłby potwierdzać odczyt "Borowit". Łacińskie "d" i "b", oraz "b" i "t" czasami wymieniało się, np. "Liduit" → "Liubi" ‘Liduit’, "Syeba" → "Sieta" ‘Żywa’; kopista w wyniku pomyłki mógł więc oddać słowiańskie ⟨b⟩ jako "d" (t). Przyrostek "*-vit" w islandzkim zapisywano także jako "-pit".

</doc>
<doc id="789181" url="https://pl.wikipedia.org/wiki?curid=789181" title="Rujewit">
Rujewit



</doc>
<doc id="789186" url="https://pl.wikipedia.org/wiki?curid=789186" title="Barzan Ibrahim at-Tikriti">
Barzan Ibrahim at-Tikriti

Barzan Ibrahim at-Tikriti arabski برزان إبراهيم التكريتي (ur. 17 lutego 1951 w Tikricie, zm. 15 stycznia 2007) – iracki polityk, przyrodni brat Saddama Husajna i jeden z jego najbliższych współpracowników, szef irackiej służby bezpieczeństwa – Głównej Dyrekcji Wywiadu.
Życiorys.
Należał do grona najbardziej zaufanych doradców Saddama Husajna, po zamachu na dyktatora w Dudżail w 1982 r., uczestniczył w odwecie na ludności szyickiej i wymordowaniu 148 podejrzanych. Jako szef irackiego wywiadu odpowiadał za tortury i masowe mordy na więźniach politycznych.
Po ataku USA i ich sojuszników na Irak wiosną 2003 roku, znalazł się na Amerykańskiej Talii Kart, pod numerem 38.
Przekazany władzom irackim, był sądzony wspólnie z Awadem Hamidem al-Bandarem, Saddamem Husajnem i Tahą Jasinem Ramadanem, za mord na 148, spośród 399 szyitów zatrzymanych w 1982 r. W czasie procesu odmówił zeznawania przeciwko Husajnowi, uznając go za prawowitego prezydenta Iraku, jednocześnie twierdził, że w zamian za zeznania Amerykanie oferowali mu wolność i stanowisko polityczne. Sąd skazał go na śmierć, wyrok wykonano 15 stycznia 2007 r., przez powieszenie, mimo iż w pierwszej wersji media donosiły, iż miał być stracony wspólnie z Saddamem Husajnem 30 grudnia 2006. Podczas egzekucji z powodu zbyt długiej liny doszło do dekapitacji. Razem z Barzanem Ibrahimem at-Tikritim stracono Awada Hamida al-Bandara.

</doc>
<doc id="789187" url="https://pl.wikipedia.org/wiki?curid=789187" title="Porenut">
Porenut

Porenut (, "Poremicius") – bóg o nieznanych funkcjach wymieniony tylko w dwóch źródłach: "Gesta Danorum" oraz w "Knýtlinga sadze". Jedyną informacją historyczną na temat tego boga jest opis posągu go przedstawiającego, który posiadał cztery twarze na głowie, oraz piątą na piersiach, która była podtrzymywana za brodę prawą ręką, a za czoło lewą ręką.
Źródła.
Pierwszym źródłem wymieniającym Porenuta jest "Gesta Danorum" autorstwa Saxo Gramatyka. Saxo opisuje, gdy jak po zdobyciu Arkony przez duńskiego króla Waldemara I jej mieszkańcy zawarli z nim porozumienie, co zachęca mieszkańców Charenzy do zawarcia podobnego porozumienia i oddania miasta bez walki. Saxo opisuje, że w tym grodzie znajdowały się trzy świątynie poświęcone Rugiewitowi, Porewitowi i Porenutowi. Po zniszczeniu świątyni i bałwana Rugiewita przez Duńczyków, Saxo pisze:
Te same informacje podane są następnie przez "Knýtlinga sagę", która wymienia Porenuta w zniekształconej formie "Turupit" (st.isl. "Turupið").
Interpretacje.
Istnieją dwa główne sposoby interpretacji zlatynizowanego teonimu "Porenutius". Jednym z odczytów imienia jest "Porenuc" lub "Perunic" (spolszczone "Pioruniec", "Piorunic"). W takim przypadku imię tego boga oznaczałoby dosłownie ‘syn Peruna’ i powstało w następujący sposób: prasłowiańskie "*Perunъ" ‘bóg burzy’ → staropołabskie "*P’orěn" (z przegłosem "e" → "’o") → "*P’orěnitjь". Prasłowiański przyrostek "*-itjь" pełni funkcję patronimiczną, tzn. imię lub nazwisko uzupełnione o ten przyrostek oznacza, że powstało od imienia ojca (por. Swaróg → Swarożyc), i w st.połab. jest kontynuowane jako "*-ūt", "*-yt", "*-ic", które najpewniej w łacinie było zapisywane jako "-utius-", "-ucius-".
Pierwszy człon bywa także łączony ze słowem "pora" w pierwotnym, prasłowiańskim ("*pora") znaczeniu ‘parcie, napieranie’, ‘siła, wysiłek, pełnia sił’, ‘okres wysiłku, wytężonej pracy’. Według Jacka Banaszkiewicza trójka bóstw rugijskich nie jest przypadkową grupą bóstw, lecz jest grupą bóstw, która patronować ma podstawowym dla egzystencji społeczeństwa dziedzinom. Rugiewita uznaje za boga naczelnego Ranów, który patronuje wojnie i społeczności, a Porewita i Porenuta uznaje za boskich bliźniaków, którzy swoimi uniwersalnymi cechami uzupełniają bóstwo naczelne. Banaszkiewicz wskazuje, że częstą cechą boskich bliźniaków jest powtórzenie pierwszego rdzenia imienia lub drugiej części imienia; według niego "Porewit" i "Porenut" posiadają wspólny, pierwszy człon. Wskazuje także, że bliźniacy często posiadają cechy przeciwstawne; Porewita uznaje za „pozytywnego” bliźniaka, którego imię należy rozumieć jako ‘Pana siły, Pana, który się ze wszystkim potrafi uporać’ (przyrostek "-wit" ‘pan’), Porenuta uznaje zaś za „negatywnego” bliźniaka i tłumaczy jego imię jako ‘Pana wsparcia potrzebującego’ interpretując przyrostek "-nut" jako "-nud" i łącząc ten przyrostek ze staropolskim "nuda" i niemieckim "Nut" oznaczającymi ‘potrzeba, przymuszenie’. Banaszkiewicz wskazuje także na fakt, że oboje mają po pięć twarzy, dwie mniej niż Rugiewit, przy czym Porenut posiada tylko cztery twarze na głowie, a piątą trzyma rękoma na piersi, co według niego może wskazywać na uszczerbienie znaczenia jego postaci wobec Porewita. Ważne może być również to, że prawa ręka podtrzymuje piątą twarz, a lewa trzyma ją za czoło. Za łączeniem pierwszego członu zarówno Porewita, jak i Porenuta, ze słowem "pora" opowiada się także Andrzej Szyjewski.

</doc>
<doc id="789188" url="https://pl.wikipedia.org/wiki?curid=789188" title="Atlas Saharyjski">
Atlas Saharyjski

Atlas Saharyjski (, "Al-Aṭlas aṣ-Ṣaḥrāwī"; ) – pasmo górskie w południowo-wschodniej części Atlasu, w Algierii. Oddziela Wyżynę Szottów od Wielkiego Ergu Zachodniego oraz Kotliny Północnosaharyjskiej. Na wschodzie rozciąga się aż do granic Tunezji, gdzie łączy się z Górami Tunezyjskimi w Atlasie Tellskim.
Pasmo to rozciąga się na długości 1000 km. Najwyższy szczyt to Dżabal Isa (2236 m n.p.m.) leżący w masywie Dżibal al-Kusur. Pasmo leży w strefie klimatu podzwrotnikowego suchego oraz pokryte jest roślinnością półpustynną oraz pustynną.
Geografia.
Atlas Saharyjski obejmuje szereg masywów górskich: Dżibal al-Kusur na zachodzie, 
Dżabal Ammur w centralnej części oraz Dżabal Aulad Na’il na wschodzie. Do Atlasu Saharyjskiego bywają zaliczane również góry Dżabal al-Auras, Dżibal al-Hudna, Dżibal an-Namamisza oraz Dżibal az-Zab. 
Graniczący od północy z Wyżyną Szottów Atlas Saharyjski jest jednym z rozległych płaskowyżów afrykańskich, utworzonych z pierwotnej skały bazowej pokrytej osadami z płytkich mórz i osadami aluwialnymi. 
Z Atlasu Saharyjskiego wypływa najdłuższa rzeka Algierii Wadi asz-Szalif. Oprócz tego bierze tam początek szereg wadi, łożysk rzecznych, którymi woda płynie tylko okresach deszczowych. 
Atlas Saharyjski stanowi północną granicę Sahary. W górach pojawia się więcej opadów i dlatego bardziej nadają się pod uprawę niż leżąca niżej Wyżyna Szottów na północ od nich. Obecnie góry są zamieszkałe głównie przez Berberów. 

</doc>
<doc id="789190" url="https://pl.wikipedia.org/wiki?curid=789190" title="Społeczne uczenie się">
Społeczne uczenie się

Społeczne uczenie się – proces uczenia się rozpatrywany w perspektywie szerszej niż tylko jednostkowa.
Według Marka S. Reeda jest to koncepcja uczenia się w skali społecznej, czyli szerszej niż jednostkowa lub grupowa, połączonego z interakcjami społecznymi jego uczestników. Ma to miejsce, gdy spełnione jest kryterium zaistnienia w jego wyniku zmian w zdolności pojmowania u jego uczestników, a zmiany te dotyczą również szerzej grup lub społeczności oraz towarzyszą im społeczne procesy i oddziaływania pomiędzy uczestnikami (aktorami) sieci społecznościowych. W konsekwencji może to, ale nie musi, prowadzić do zmiany postaw i zachowań.
Natomiast wcześniej Stanisław Konopacki, za , opisał społeczne uczenie się jako kluczową kategorię komunikacji społecznej związanej z powstaniem państwa narodowego. Takie uczenie się doprowadziło do rozwinięcia się społeczeństw i wspólnot jednostek, które nabyły umiejętności rozumienia się i komunikowania się między sobą na poziomie wyższym niż te, które by wynikały ze zwykłej wymiany usług i towarów. Według badań danego przedmiotu na proces społecznego uczenia się wpływ mają uwarunkowania polityczne, gospodarcze oraz społeczne, a także geograficzne. Można tu wymienić np. oddziaływanie przekazywania przesyłek pocztowych, prowadzenia rozmów telefonicznych, wykorzystywania innych form komunikowania się ludzi.
Współcześnie termin „społeczne uczenia się” jest łączony z pojęciem nauczania zdalnego (np. e-learning).

</doc>
<doc id="789191" url="https://pl.wikipedia.org/wiki?curid=789191" title="Shin Shunkaden">
Shin Shunkaden

 – manga stworzona przez grupę Clamp. Jej historia i postacie bazują na dobrze znanej koreańskiej legendzie opowiadającej o Chunhyangga. "Shin Shunkaden" została pierwszy raz opublikowana w 1996 roku przez wydawnictwo Hakusensha w Japonii. Projekt został porzucony pod wydaniu paru rozdziałów, ale ostatnie wieści donoszą, że panie z CLAMP chciałyby dokończyć tę pracę w przyszłości.
Opis fabuły.
Historia opowiada o Chun Hyang, córce Wall Mae, która posiadająca silne moce duchowe i niezłomną wolę walki. Żyje ona wraz z matką w koreańskiej wiosce, która jest kierowana pod tyrańskimi rządami Yangbana (zwany również Ryanban). Pewnego dnia sztuki walki, które opanowała Chun Hyang przydają się jej, gdy Yangban przejmuje siłą kontrolę w jej wiosce i próbuje wziąć na zakładnika jednego z jej przyjaciół. Pomimo pewności siebie i groźnych umiejętności, Chun Hyang nie jest w stanie uwolnić wioski od tyranii. Istnieje jednak mała szansa wyzwolenia jej, jeśli Amenosa, tajni agenci z koreańskiego rządu, przybędą do niej i ukarają Yangbana za nadużywanie swojej władzy. Chun Hyang spotyka tajemniczego młodego mężczyznę Mong Ryonga i zgadza się, by jej towarzyszył w misji uratowania jej matki z rąk Ryabana oraz całej wioski.
Linki zewnętrzne.
"Legend of Chun Hyang" na Anime News Network

</doc>
<doc id="789194" url="https://pl.wikipedia.org/wiki?curid=789194" title="Legend of Chun Hyang">
Legend of Chun Hyang



</doc>
<doc id="789197" url="https://pl.wikipedia.org/wiki?curid=789197" title="Shin Shun Kaden">
Shin Shun Kaden



</doc>
<doc id="789199" url="https://pl.wikipedia.org/wiki?curid=789199" title="Shinshunkaden">
Shinshunkaden



</doc>
<doc id="789200" url="https://pl.wikipedia.org/wiki?curid=789200" title="Felicjan Majorkiewicz">
Felicjan Majorkiewicz

Felicjan Ludwik Majorkiewicz ps. „Iron” (ur. 20 listopada 1904 w Woli, zm. 21 lutego 1975 w Warszawie) – inżynier, podpułkownik dyplomowany saperów Polskich Sił Zbrojnych, cichociemny.
Życiorys.
Felicjan Ludwik Majorkiewicz urodził się 20 listopada 1904 roku w Woli (powiat lipnowski). W latach 1925–1928 był podchorążym Oficerskiej Szkoły Inżynierii w Warszawie. 11 sierpnia 1927 roku Prezydent RP Ignacy Mościcki mianował go podporucznikiem ze starszeństwem z dniem 15 sierpnia 1927 roku w korpusie oficerów inżynierii i saperów, a Minister Spraw Wojskowych przeniósł do kadry oficerów saperów z pozostawieniem w Oficerskiej Szkole Inżynierii na III roku. 27 października 1928 roku Prezydent RP nadał mu 2. lokatę wśród podporuczników ze starszeństwem z dniem 15 sierpnia 1927 roku w korpusie oficerów inżynierii i saperów. 15 sierpnia 1929 roku awansował na porucznika ze starszeństwem z dniem 15 sierpnia 1929 roku i 2. lokatą w korpusie oficerów inżynierii i saperów.
23 grudnia 1929 roku został przeniesiony do 1 batalionu saperów Legionów w Modlinie. Do początku 1934 roku pełnił służbę w Korpusie Ochrony Pogranicza na stanowisku zastępcy dowódcy kompanii saperów KOP „Hoszcza” w Hoszczy nad Horyniem. Z dniem 3 listopada 1934 roku powołany został do Wyższej Szkoły Wojennej w Warszawie, w charakterze słuchacza Kursu 1934–1936. W 1936 roku, po ukończeniu kursu i otrzymaniu dyplomu naukowego oficera dyplomowanego, przydzielony został do dowództwa 18 Dywizji Piechoty w Łomży na stanowisko I oficera sztabu. 23 marca 1939 roku powołany został do Sztabu Samodzielnej Grupy Operacyjnej „Narew” na stanowisko oficera Oddziału III Operacyjnego. Na tym stanowisku odbył kampanię wrześniową 1939 roku.
6 grudnia 1939 roku we Francji otrzymał przydział służbowy do sztabu 1 Dywizji Piechoty na stanowisko oficera Oddziału Operacyjnego. W lutym 1940 roku, z chwilą sformowania Samodzielniej Brygady Strzelców Podhalańskich mianowany został szefem Oddziału III Taktyczno-Operacyjnego Sztabu. Razem z brygadą uczestniczył w bitwie o Narwik i kampanii francuskiej. Następnie pełnił służbę w Szkocji na stanowisku szefa Oddziału III Taktyczno-Operacyjnego Sztabu 1 Brygady Strzelców.
W nocy z 9 na 10 kwietnia 1944 roku, w ramach operacji „Weller 1” został zrzucony do kraju. W czasie okupacji niemieckiej pełnił służbę w Oddziale III Operacyjnym Sztabu Komendy Głównej Armii Krajowej. 20 sierpnia 1944 roku w czasie powstania warszawskiego został ranny.
Służbę w Polskich Siłach Zbrojnych zakończył na stanowisku szefa Oddziału III Operacyjnego Sztabu I Korpusu Polskiego. Był długoletnim, zasłużonym współpracownikiem Wojskowego Przeglądu Historycznego. 
Pochowany na cmentarzu Powązki Wojskowe w Warszawie (kwatera B20-4-9).

</doc>
<doc id="789202" url="https://pl.wikipedia.org/wiki?curid=789202" title="Stanisław Broniewski-Orsza">
Stanisław Broniewski-Orsza



</doc>
<doc id="789205" url="https://pl.wikipedia.org/wiki?curid=789205" title="Jacques Dupin">
Jacques Dupin

Jacques Dupin (ur. 4 marca 1927 w Privas, zm. 27 października 2012 w Paryżu) - poeta francuski. Pisze także eseje o sztuce współczesnej, m.in. o twórczości Alberto Giacomettiego.
Jego wiersze ukazały się w "kwartalniku Kresy", nr 2-3 (42-43) 2000 w przekładzie Aleksandry Olędzkiej-Frybesowej. Tekst "Rysunek Giacomettiego" ukazał się w "Kwartalniku Artystycznym", nr 2-3/2003 (38-39).

</doc>
<doc id="789213" url="https://pl.wikipedia.org/wiki?curid=789213" title="Jarzmianka większa">
Jarzmianka większa

Jarzmianka większa ("Astrantia major" L.) – gatunek rośliny należący do rodziny selerowatych ("Apiaceae"). Występuje w południowej i środkowej Europie, głównie w górach. W Polsce występuje głównie na południu (jest to północna granica jego zasięgu). Roślina niezbyt pospolita, w górach występuje częściej niż na niżu. Status gatunku we florze Polski: gatunek rodzimy.
Zastosowanie.
Jest uprawiana czasami jako roślina ozdobna, zwłaszcza w parkach. Szczególnie nadająca się na rabaty, oraz do kompozycji z innymi roślinami. Dobrze rośnie w półcienistych miejscach. Wymaga stale wilgotnej gleby. Oprócz typowej formy istnieją bardziej ozdobne kultywary, np.: 'Rosea' o różowych kwiatach, 'Sunningdale Variegated' o liściach dużych, żółto i kremowo kropkowanych i różowych kwiatach.

</doc>
<doc id="789216" url="https://pl.wikipedia.org/wiki?curid=789216" title="Wieńcowiny">
Wieńcowiny



</doc>
<doc id="789217" url="https://pl.wikipedia.org/wiki?curid=789217" title="Astrantia major">
Astrantia major



</doc>
<doc id="789223" url="https://pl.wikipedia.org/wiki?curid=789223" title="Schron amunicyjny „Prokocim”">
Schron amunicyjny „Prokocim”

Schron amunicyjny „Prokocim” – został zbudowany w latach 1914–1915.
Obecnie znajduje się koło ul. Wielickiej w Krakowie (na zachód od Tesco).
Obiekt jest bardzo zdewastowany i zaśmiecony, popada w ruinę.

</doc>
<doc id="789225" url="https://pl.wikipedia.org/wiki?curid=789225" title="Ronald Langacker">
Ronald Langacker

Ronald W. Langacker (ur. 27 grudnia 1942) – amerykański językoznawca, profesor Uniwersytetu Kalifornijskiego w San Diego w USA. Znany najbardziej jako współtwórca językoznawstwa kognitywnego i twórca gramatyki kognitywnej. 
W roku 1966 otrzymał tytuł doktorski, w latach 1996–2003 wykładał językoznawstwo na Uniwersytecie Kalifornijskim. 
Langacker przedstawił główne założenia swojej teorii gramatyki kognitywnej w dwutomowym dziele Foundations of Cognitive Grammar, od którego bierze swój początek językoznawstwo kognitywne. Zgodnie z tymi założeniami, każdy język, którym posługuje się człowiek, składa się wyłącznie z jednostek semantycznych, fonologicznych i symbolicznych (te ostatnie są złożeniem dwóch pierwszych). Zdaniem Langackera struktury językowe są wynikiem działania procesów kognitywnych, czego dowodem są owoce badań psychologii gestaltu.
W 2003 roku Uniwersytet Łódzki przyznał mu tytuł doktora honoris causa, a w 2019 zrobił to UMCS.

</doc>
<doc id="789227" url="https://pl.wikipedia.org/wiki?curid=789227" title="Schron amunicyjny „Kosocice”">
Schron amunicyjny „Kosocice”

Schron amunicyjny „Kosocice” – został zbudowany w latach 1913–1914.
Obiekt znajduje się koło kościoła, koło ulic Cechowej i Niebieskiej, oraz na początku ul. Rżąckiej w Krakowie. Zabytek jest bardzo zaśmiecony i śmierdzący. Jest w coraz gorszym stanie.
Obiekt obsypany jest od czoła i boków ziemią. Schron zachowany jest w złym stanie, elementy wyposażenia zostały zezłomowane, jest mocno zaśmiecony.(stan na 2007)

</doc>
<doc id="789229" url="https://pl.wikipedia.org/wiki?curid=789229" title="Malinowski">
Malinowski

Malinowski (forma żeńska: Malinowska; liczba mnoga: Malinowscy) – polskie nazwisko.
Ludzie noszący nazwisko Malinowski.
Kobiety:
Mężczyźni:
Demografia.
Zgodnie z serwisem heraldycznym nazwiskiem tym w Polsce na początku lat 90. XX w. pod względem liczby osób o danym nazwisku zarejestrowanych w bazie PESEL posługiwało się 43 837 osób. Taka liczba osób legitymujących się nazwiskiem Malinowski plasuje je na pozycji 35. wśród najpopularniejszych nazwisk w Polsce.
Natomiast według danych bazy PESEL z dnia 27 stycznia 2022 roku nazwisko to nosiło 23 603 Polek i 22 815 Polaków. Łącznie 46 418 obywateli Polski.

</doc>
<doc id="789231" url="https://pl.wikipedia.org/wiki?curid=789231" title="Kultury pucharów dzwonowatych">
Kultury pucharów dzwonowatych



</doc>
<doc id="789233" url="https://pl.wikipedia.org/wiki?curid=789233" title="Odwaga cywilna">
Odwaga cywilna

Odwaga cywilna – postawa, polegająca na występowaniu w obronie swoich racji, nawet jeżeli wiąże się to z wysokimi sankcjami i kosztami społecznymi. Jej podstawowym elementem jest występowanie pod swoim imieniem i nazwiskiem, czyli podpisywanie się pod swoimi własnymi wypowiedziami. Odwaga jest również przyznaniem się do błędu, postępowaniem zgodnie ze swoim sumieniem i głoszeniem swoich poglądów.
Odwaga cywilna w historii.
Jej występowanie dostrzegali już Rzymianie, mówiąc "Qui tacet, consentire videtur" ("Kto milczy, ten się zgadza"). Stanowi fundament społeczeństwa obywatelskiego, ponieważ jej brak uniemożliwia samoorganizację aktorów społecznych.

</doc>
<doc id="789234" url="https://pl.wikipedia.org/wiki?curid=789234" title="Zatoka Świętego Wincentego">
Zatoka Świętego Wincentego

Zatoka Świętego Wincentego () – zatoka na południowym wybrzeżu Australii w obrębie Wielkiej Zatoki Australijskiej. Oddziela półwysep Yorke od lądu. Do zatoki uchodzi rzeka Torrens. Wejście do niej osłania Wyspa Kangura, wcina się w ląd na około 150 km. Najważniejszy port to Adelaide.

</doc>
<doc id="789236" url="https://pl.wikipedia.org/wiki?curid=789236" title="Choćków">
Choćków



</doc>
<doc id="789238" url="https://pl.wikipedia.org/wiki?curid=789238" title="Wróżka Zębuszka">
Wróżka Zębuszka



</doc>
<doc id="789241" url="https://pl.wikipedia.org/wiki?curid=789241" title="Daniel Landa">
Daniel Landa

Daniel Landa (ur. 4 listopada 1968 w Pradze) – czeski muzyk, aktor i kierowca rajdowy.
Sprzedał ponad 600 tys. płyt.
Życiorys.
W 1988 ukończył studia w Konserwatorium Praskim na wydziale muzyczno-dramatycznym. Karierę muzyczną rozpoczął w 1987, kiedy to wraz z Davidem Matásekiem założył zespół Orlik kojarzony jednoznacznie z subkulturą skinheadów i czeskim nacjonalizmem ze względu na kontrowersyjne teksty np. „Bila Liga”. Bezkompromisowa wymowa ówczesnej twórczości oraz poruszanie problemów etnicznych (przede wszystkim wypowiedzi skierowane przeciwko mniejszości romskiej w Czechach) są często chętnie przywoływane przez niechętnych Landzie krytyków. Muzyka zespołu utrzymywała się w stylistyce oi i skinrocka z pojawiającymi się czasem elementami folku.
Po rozpadzie zespołu w 1992 rozpoczął karierę solową. Nagrywa muzykę zaliczaną niekiedy do nurtu tożsamościowego, lecz nie ma już koneksji z kontrowersyjnymi grupami, takimi jak np. skinheadzi. Złagodzeniu przekazu towarzyszył szybki rozwój oblicza muzycznego Landy. W repertuarze muzyka pojawiają się ballady, liczne zapożyczenia folkowe, nawiązania do folkloru miejskiego, elementy ciężkiego rocka, a nawet wodewilu. Dużą popularność przyniosło Landzie wykonanie zaangażowanych patriotycznie i społecznie pieśni czeskiego barda, Karela Kryla, które przedstawił w porywającej formie włączając do aranżacji instrumenty rockowe, współpracując z orkiestrą i chórem. Poza działalnością muzyczną wystąpił w kilku czeskich filmach i sztukach teatralnych. Współtworzy musicale i inne projekty artystyczne. 
Kariera Landy bywa czasem porównywana w Polsce z drogą artystyczną Kazika Staszewskiego. Muzycy poznali się podczas koncertu Kultu w warszawskiej Stodole. Landa, zainteresowany piosenkami zespołu Staszewskiego, zaproponował grupie wspólną trasę koncertową po Czechach. Trasa doszła do skutku, aczkolwiek część miłośników twórczości Landy, oczekująca przede wszystkim znanych sobie piosenek, przyjęła Polaków dość chłodno. Muzycy planowali również wspólne koncerty w Polsce, jednak nie doszły one do skutku z uwagi na scenografie wykorzystywane podczas występów Landy oraz niechęć muzyka do koncertowania.
Życie prywatne.
W 1990 poślubił Mirjam Müller, z którą ma trzy córki: Anastázie oraz bliźniaczki, Roxane i Rozálie. 
Interesuje się rajdami samochodowymi, w których sam często bierze udział. W 2003 wraz z Romanem Krestą założył organizację "Malina", której celem jest promowanie bezpiecznej jazdy.
Kontrowersje.
W trakcie pandemii COVID-19 piosenkarz publicznie bagatelizował zagrożenia zdrowotne z rozpowszechnianiem się wirusa, występował przeciwko restrykcjom sanitarnym i programowi szczepień. Za pośrednictwem mediów społecznościowych nawoływał swoich zwolenników do przeprowadzania ataków DDoS na strony internetowe regionalnych stacji sanitarno-epidemiologicznych. W listopadzie 2021 roku czeskie Ministerstwo Zdrowia złożyło w związku z tym zawiadomienie do prokuratury o popełnieniu przez artystę przestępstwa sabotażu.

</doc>
<doc id="789243" url="https://pl.wikipedia.org/wiki?curid=789243" title="Kościół Marcina Lutra w Bielsku-Białej">
Kościół Marcina Lutra w Bielsku-Białej

Kościół im. dra Marcina Lutra w Bielsku-Białej – zabytkowy kościół ewangelicko-augsburski położony w Bielsku-Białej, w dzielnicy Biała Krakowska, przy ul. Staszica (w narożu pl. Wojska Polskiego). Jest kościołem parafialnym (parafia Marcina Lutra) i należy do diecezji cieszyńskiej.
Parafia ewangelicka w Białej powstała w 1782 r. po ogłoszeniu przez cesarza Józefa II Habsburga patentu tolerancyjnego dla ewangelików. Drewniana świątynia została zbudowana w miejscu istniejącego od początku XVIII w. cmentarza ewangelickiego, który został zastąpiony przez cmentarz przy ul. Piłsudskiego.
Kilka miesięcy później rozpoczęto budowę nowego, murowanego kościoła, którą ukończono w roku 1788. Został zbudowany w stylu klasycystycznym według planów myślenickiego inżyniera obwodowego Breuninga, przez bialskiego budowniczego – Jana Feuerabenda. Był to pierwszy kościół protestancki w Galicji. Od początku posiadał wieżę z dzwonem, co było dozwolone w Galicji, ale nie m.in. na Śląsku Austriackim.
W latach 1832-1835 znacznie przebudowano wnętrze (m.in. drewniane chóry zastąpiono dwukondygnacyjnymi, murowanymi emporami, na których wsparto sklepienia). Z czasów tej przebudowy pochodzi większość białego, klasycystycznego wyposażenia kościoła, które doskonale zachowało się do czasów współczesnych.
Ozdobą świątyni jest drewniany ołtarz z 1835 r. wykonany przez krakowskiego rzeźbiarza Joachima Korneckiego. Jest to portyk wsparty na czterech kolumnach korynckich z ogromnymi postaciami czterech ewangelistów. Rzeźby są wykonane z drewna tak wypolerowanego, że wyglądają jak porcelanowe. U szczytu ołtarza znajduje się "Oko Opatrzności Bożej", a w części środkowej – obraz "Jezus w Ogrojcu", namalowany w 1837 r. przez wiedeńskiego malarza Dornhäusera.
W 1848 r. w kościele zainstalowano klasycystyczne organy z ruchomymi figurami i 1550 piszczałkami o wielkości od 1 cm do 5 m, wykonane w wytwórni Karola Kuttlera w Opawie. Stanowią one zabytek klasy europejskiej.
Do innych zabytkowych elementów wyposażenia świątyni zaliczają się: kryształowy żyrandol z 1833 r., ambona z 1833 r. ozdobiona postaciami rybaków wyciągających sieć, chrzcielnica z 1817 r. oraz sztukaterie w nawie głównej z 1832 r. autorstwa Jana Friedla z Opawy.
W sąsiedztwie kościoła znajdują się:

</doc>
<doc id="789249" url="https://pl.wikipedia.org/wiki?curid=789249" title="Zatoka Św. Wincentego">
Zatoka Św. Wincentego



</doc>
<doc id="789255" url="https://pl.wikipedia.org/wiki?curid=789255" title="Jan Tokarzewski-Karaszewicz">
Jan Tokarzewski-Karaszewicz

Jan Tokarzewski-Karaszewicz właściwie "Jan Stefan Maria Tokarzewski-Karaszewicz", ukr. Ян (Іван-Степан-Марія) Токарже́вський-Караше́вич, (ur. 24 czerwca 1885 we wsi Czabanówka (powiat uszycki w guberni podolskiej), zm. 18 listopada 1954 w Londynie) – ukraiński działacz polityczny, historyk, heraldyk, dyplomata, książę.
Pieczętował się po rodowodzie herbem Trąby. Po ukończeniu Uniwersytetu we Fryburgu Bryzgowijskim zarządzał własnym majątkiem. W latach 1918-1921 w służbie dyplomatycznej Ukraińskiej Republiki Ludowej:
Od 1924 przebywał w Paryżu, gdzie założył Francuskie Towarzystwo Ukrainoznawcze, oraz stowarzyszenie "France-Orient", był też przewodniczącym Międzynarodowego Instytutu Heraldycznego. Od 1936 w Rzymie, od 1948 w Londynie. Pochowany na cmentarzu Gunnersbury w Londynie, w 1978 prochy przeniesiono na ukraińską nekropolię South Bound Brook w New Jersey.
Był kuzynem generała Michała Tokarzewskiego-Karaszewicza.

</doc>
<doc id="789256" url="https://pl.wikipedia.org/wiki?curid=789256" title="Mark Aronoff">
Mark Aronoff

Mark Aronoff (ur. 1949) – amerykański językoznawca pochodzenia kanadyjskiego, profesor Uniwersytetu Stanowego Stanu Nowy Jork w Stony Brook w USA, jeden z największych autorytetów w dziedzinie morfologii. Jego dodatkowym obszarem zainteresowań badawczych są systemy pisma.
Urodzony w Montrealu, studiował filologię klasyczną na Uniwersytecie McGill w Montrealu, następnie odbył studia doktoranckie z językoznawstwa w MIT, zakończone uzyskaniem w 1974 r. doktoratu za pracę "Word-Structure" (promotor: Morris Halle), która następnie została opublikowana w 1976 r. przez MIT Press pod tytułem "Word Formation in Generative Grammar" jako "Linguistic Inquiry Monograph One".
Z powodu roli, jaką odegrał we wprowadzeniu morfologii jako odrębnego podsystemu do modelu gramatyki generatywnej, bywa nazywany „ojcem współczesnej morfologii”.
Przez wiele lat był dyrektorem "Department of Linguistics" na Uniwersytecie Stanowym Stanu Nowy Jork w Stony Brook. W latach 1995–2001 był redaktorem naczelnym czasopisma „Language”, wydawanego przez Amerykańskie Towarzystwo Językoznawcze (Linguistic Society of America, LSA), a w roku 2005 był prezesem tegoż Towarzystwa.

</doc>
<doc id="789260" url="https://pl.wikipedia.org/wiki?curid=789260" title="Kultura Gáva">
Kultura Gáva

Kultura Gáva – archeologiczna kultura epoki brązu w Europie.
Kryteria wydzielenia.
Została ona wydzielona na początku XX wieku na Słowacji. Głównym kryterium wydzielenia była charakterystyczna ceramika ze stożkowatymi guzkami wokół brzuśca i ornamentem sznurowym opasającym szyjkę naczynia. Istnieją bardzo duże podobieństwa pomiędzy typowymi naczyniami kultury Gáva a wazami typu Villanova z Italii. Niektórzy badacze tej kultury uważają, iż w początkach młodszej epoki brązu na teren północnej Italii oprócz grup ludności środkowodunajskiej kultury pól popielnicowych przeniknęły też grupy ludności kultury Gáva.
Chronologia, geneza i zanik.
Kultura Gáva datowana jest na okres Hallstatt A, gdzie na terenach nadcisańskich wraz z Banatem i zachodnią częścią Siedmiogrodu utrzymały się najdłużej tradycje kultury Otomani, a następnie rozwijały się ludności kultur lokalnych (Suciu de Sus, Cuceni), które były bezpośrednią podstawą w procesie formowania się nowej jednostki kulturowej, jaką jest kultura Gáva.
Zanik znalezisk związanych z kulturą Gava przypada na okres Hallstatt B i wiąże się z najazdami koczowniczych ludów wywodzących się ze stepów nadczarnomorskich – Kimmerów. Na obszary nadcisańskie migruje ludność, której przypisujemy utworzenie kultury Mezocsat, powiązana ze strefą wschodnioeuropejską.
Obszar występowania i kontekst kulturowy.
Ludność kultury Gáva od zachodu sąsiadowała z ludnością kultury mogiłowej a od wschodu z ludnością kultury Noua.
Osadnictwo ludności kultury Gáva pojawiło się we wschodniej Słowacji i przenikało na północ dolinami rzek Ondavy, Topli i Torysy aż do Karpat. Poprzez Przełęcz Dukielską ludność kultury Gáva przedostała się na północną cześć Karpat, gdzie w okolicach Krosna utworzyła się słabo dotąd rozpoznana enklawa tej kultury (Wietrzno), a jej elementy uchwytne są w środowisku kultury łużyckiej w okolicach Krakowa (Nowa Huta) nad górną Wisłą, gdzie tworzą też nie w pełni dotąd rozpoznane zgrupowanie. Pojedyncze naczynie typowe dla omawianej kultury znane jest z okolic Ostródy. Uczeni uważają też, że oddziaływania grup ludności kultury Gava wywarły pewien wpływ na wczesną fazę grupy tarnobrzeskiej. Po opanowaniu Siedmiogrodu ludność kultury Gáva przeniknęła poprzez Karpaty na teren górnego i częściowo środkowego Podniestrza, gdzie uformowała się kultura holihradzka. Oddziaływania ze strony kultury Gáva przenikały też poprzez Karpaty Wschodnie na teren Mołdawii.
Społeczeństwo i gospodarka.
W środowisku kultury Gáva rozwinął się bardzo poważny ośrodek odlewnictwa brązowego, oparty na złożach miedzi z Siedmiogrodu i wschodnich Węgier. Pozyskiwano też nad górną Cisą złoto, a na terenie Siedmiogrodu eksploatowano łatwo dostępne złoża soli kamiennej. Rozwój metalurgii, wydobycia soli i rozwinięty handel doprowadziły do znacznego bogactwa część ludności, zwłaszcza na terenie Siedmiogrodu, skąd znamy wielkie gromadne znaleziska wyrobów brązowych, liczące po kilkaset przedmiotów i dochodzące do kilkuset kilogramów wagi (np. skarb wyrobów brązowych z Ajud waży 760 kg). Największy ze skarbów siedmiogrodzkich, zespół wyrobów znalezionych w Uioara składa się z 5812 różnych przedmiotów i waży około 1100 kg.
Osadnictwo.
Ludność kultury Gáva zamieszkiwała osiedla otwarte, a na terenach wyżynnych, w Siedmiogrodzie i na Słowacji wznoszono grody.
Obrządek pogrzebowy.
Zmarłych składano w płaskich grobach popielnicowych. W stosunku do dużej liczby znanych osad dysponujemy małą liczbą cmentarzysk, które grupują się raczej nad Cisą w północno-wschodnich Węgrzech. Być może znaczna część ludności kultury Gáva stosowała taki obrządek pogrzebowy, który obecnie nie jest dla nas uchwytny za pomocą metod archeologicznych.
Charakterystyczne wytwory kulturowe.
Charakterystyczne przedmioty związane z tą kultura to przede wszystkim naczynia wazowate o baniastym brzuścu, wyodrębnionej stożkowatej szyi i rozchylonym wylewie. Naczynia te były na ogół zdobione w górnej części brzuśca stożkowatymi guzkami, szerokimi ukośnymi żłobkami i grupami poziomych żłobków na szyi. Ceramika na ogół zewnętrzną powierzchnię ma wygładzoną, barwy czarnej a wewnętrzną czerwonej lub brunatnej.
Bardzo charakterystyczne dla przedstawicieli omawianej kultury były wyroby brązowe z ośrodka metalurgicznego kultury Gáva masowo eksportowane na tereny położone na zewnątrz od łuku Karpat, ku wschodowi i docierały aż na środkowe Podnieprze oraz ku północy na obszary położone w dorzeczu Wisły.

</doc>
<doc id="789264" url="https://pl.wikipedia.org/wiki?curid=789264" title="Przygody Mary-Kate i Ashley">
Przygody Mary-Kate i Ashley

Przygody Mary-Kate i Ashley (ang. "The Adventures of Mary-Kate &amp; Ashley, 1994-2001)" - seria jedenastu półgodzinnych filmów wideo, powstałych w latach 1994 - 2001. Opowiadają one przygody dwóch małych bliźniaczek, które jako detektywi rozwiązują różne "niesamowite" zagadki. Każdy z filmów wzbogacony jest o wykonywane przez dziewczynki piosenki.
Na serię składają się następujące filmy: 

</doc>
<doc id="789265" url="https://pl.wikipedia.org/wiki?curid=789265" title="Księgarnia Wydawnicza Trzaska, Evert i Michalski">
Księgarnia Wydawnicza Trzaska, Evert i Michalski

Księgarnia Wydawnicza Trzaska, Evert i Michalski – jedno z największych wydawnictw II Rzeczypospolitej. Działało w latach 1919–1945, 1945–1951. Założone w 1919 roku przez księgarzy Władysława Trzaskę i Jana Michalskiego, oraz przemysłowca i senatora Ludwika Józefa Everta; od 1921 spółka akcyjna. 
Sygnet wydawniczy przedstawiał Europę siedzącą na byku i trzymającą w dłoni kartę papirusową.
Nazwa.
Firma wielokrotnie zmieniała swoją nazwę. W 1919 nazywała się "Dom Wydawniczy Trzaska, Evert i Michalski". Tego samego roku zmieniła nazwę na "Trzaska, Evert i Michalski - Księgarnia Wydawniczo-Asortymentowa", której używała do 1921 kiedy po wejściu na giełdę miała miejsce kolejna zmiana na "Wydawnictwo i Księgarnia Trzaska, Evert i Michalski, Spółka Akcyjna". W 1932 zmieniono nazwę na "Księgarnia Wydawnicza Trzaska, Evert i Michalski, Spółka Akcyjna" (1932-1947). W czasie okupacji firma nosiła niemiecką nazwę: "Trzaska, Evert i Michalski, Verlagsbuchhandlung Warschau". Po zakończeniu wojny od 12 VII 1947 miała miejsce ponowna zmiana nazwy: "Księgarnia Wydawnicza Trzaska, Evert i Mi­chalski, Spółka z ograniczoną odpowiedzialnością". Obecnie dla uproszczenia historycy używają nazwy "Księgarnia Wydawnicza TEiM", firma "TEiM" lub Wydawnictwo "TEiM".
Historia.
Wydawnictwo ma swoją genezę w księgarni jaką w 1916 postanowili założyć dwaj młodzi księgarze Jan Michalski, pracujący wtedy na stanowisku kierownika asortymentu w księgarni Edwarda Wendego, oraz Władysław Trzaska, zajmujący funkcję kierownika frontu Księgarni Michała Arcta na Nowym Świecie w Warszawie.
Księgarnię wydawniczą otwarto 20 maja 1920. Mieściła się ona w gmachu Hotelu Europejskiego przy Krakowskim Przedmieściu 13 w Warszawie. Miała przedstawicielstwa wojewódzkie w Wilnie, Lublinie, Łucku, Poznaniu, Krakowie, Katowicach, Częstochowie, Łodzi, Gdyni i Lwowie. W 1937 książki wydawnictwa zdobyły Grand Prix na Wystawie Powszechnej w Paryżu. TEM była jedną z najbardziej renomowanych księgarni wydawniczych dwudziestolecia międzywojennego. 
W 1939 w czasie oblężenia Warszawy zniszczone zostały magazyny przy Wareckiej 12 oraz 14. Podczas kampanii wrześniowej zniszczeniu uległy też rękopisy i gotowe książki zgromadzone w Drukarni Narodowej w Krakowie. Podczas II wojny światowej wydawnictwo zawiesiło działalność ograniczając się jedynie do sprzedaży zapasów magazynowych i antykwariatu. W 1942 księgarnia została przeniesiona do Pałacu Staszica. 
Po wojnie księgarnia mieściła się przy ul. Marszałkowskiej 51. Wydawnictwo reaktywowano w 1945. W 1951 całość działalności wydawniczej przejęły przedsiębiorstwa państwowe. Księgarnia i antykwariat prowadzone przez Władysława Trzaskę istniały do 1963.
Wydawnictwa.
Wydawnictwo specjalizowało się w publikacjach popularnonaukowych, słownikach (np. "Encyklopedyczny słownik wyrazów obcych" pod red. Stanisława Lama ze słowem wstępnym Aleksandra Brücknera, Warszawa 1939), podręcznikach oraz wielkich dziełach encyklopedycznych z zakresu historii, geografii, kultury, sztuki i literatury. Z czasem wydawało też popularne serie: "Biblioteka Wiedzy", "Biblioteka Podróżnicza", "Biblioteka Automobilisty", "Biblioteka Fotograficzna".
Wydawnictwo opublikowało następujące pozycje:

</doc>
<doc id="789267" url="https://pl.wikipedia.org/wiki?curid=789267" title="Prezentacja naukowa">
Prezentacja naukowa

Prezentacja naukowa – ogólna nazwa wszelkich wystąpień na konferencjach naukowych, których celem jest prezentacja wyników swoich lub cudzych badań. Publikacje oparte na prezentacjach naukowych nie są zazwyczaj recenzowane i są naukowym źródłem wtórnym.
Prezentacja naukowa różni się od publikacji tym, że zwykle nie przechodzi procesu recenzji naukowej, choć komitety organizacyjne konferencji dokonują selekcji zgłoszonych prezentacji na podstawie nadesłanych przez autorów ich abstraktów.
Prezentacje naukowe tworzą rodzaj hierarchii ważności. Można je podzielić na:
Oprócz tego w trakcie konferencji naukowych odbywają się też panele dyskusyjne i warsztaty naukowe, które jednak nie są zwykle uważane za prezentacje naukowe w pełnym tego słowa znaczeniu.
Współcześnie, wraz z upowszechnieniem multimedialnych prezentacji oraz powszechnym dostępem do Internetu, prezentacje upowszechniane są w formie plików multimedialnych lub plików pdf. Elektroniczna wersja wygłoszonej prezentacji udostępniana jest na stronie www organizatorów konferencji lub przesyłana jako załączniki do poczty elektronicznej.
Prezentacje naukowe są czasami łączone z publikacjami. Na wielu prestiżowych konferencjach zachęca się do nadsyłania publikacji, które są później, po przejściu procesu recenzowania publikowane w specjalnych numerach czasopism naukowych. Istnieją również konferencje, w których aby przejść przez proces selekcji należy nadesłać stosunkowo obszerny opis proponowanej prezentacji, który przybiera postać krótkiej publikacji. Publikacje te są później drukowane w materiałach konferencyjnych, które są dostępne nie tylko dla jej uczestników, ale też są sprzedawane tak jak czasopisma naukowe. Przykładem tego rodzaju wydawnictwa jest np. „ACS Preprints”, w których są gromadzone opisy wystąpień dorocznych zjazdów "American Chemical Society".

</doc>
<doc id="789268" url="https://pl.wikipedia.org/wiki?curid=789268" title="Oksygenazy">
Oksygenazy

Oksygenazy – enzymy katalizujące proces wbudowania tlenu w cząsteczkę.
Wyróżnia się oksygenazy właściwe, tj.:

</doc>
<doc id="789270" url="https://pl.wikipedia.org/wiki?curid=789270" title="Sap (album)">
Sap (album)

Sap – drugi minialbum amerykańskiego zespołu muzycznego Alice in Chains, wydany 4 lutego 1992 nakładem wytwórni Columbia. Proces produkcji wykonał Rick Parashar. Niespełna tygodniowa sesja nagraniowa odbyła się w listopadzie 1991 w London Bridge Studio w Seattle w stanie Waszyngton. W trakcie jej trwania muzycy zarejestrowali pięć utworów, będących w głównej mierze autorstwa Jerry’ego Cantrella. Wydanie epki w formacie CD zawiera cztery kompozycje. Piątą z nich – zamykającą zestaw improwizowaną „Love Song” – dodano w postaci bonusu jako ukryty utwór. "Sap" ukazał się początkowo jedynie w Stanach Zjednoczonych, bez żadnej promocji. W 1994 został wydany w limitowanym nakładzie na podwójnym kolorowym winylu wraz z minialbumem "Jar of Flies" (1994).
"Sap" charakteryzuje się akustycznym brzmieniem oraz melancholijnym nastrojem. Na minialbumie, w charakterze gościnnym, wystąpili zaprzyjaźnieni z zespołem artyści: Ann Wilson, Chris Cornell i Mark Arm. 18 stycznia 1994 "Sap", przekroczywszy próg 500 tys. sprzedanych egzemplarzy w Stanach Zjednoczonych, uzyskał od Recording Industry Association of America (RIAA) certyfikat złotej płyty.
W 2020 epka zadebiutowała na 134. miejscu w zestawieniu Billboard 200, po wznowionym wydaniu z okazji Record Store Day.
Geneza.
Po wydaniu debiutanckiego albumu studyjnego "Facelift" w 1990 zespół intensywnie koncertował w ramach Facelift Tour, występując m.in. w roli supportu przed Extreme, Iggy Popem i Megadeth, oraz biorąc udział w amerykańskiej części trasy Clash of the Titans, poprzedzając koncerty thrashmetalowych grup Anthrax, Megadeth i Slayer. 16 sierpnia 1991 zespół zainaugurował udział w tournée Van Halen For Unlawful Carnal Knowledge Tour. W trakcie jego trwania muzycy przystąpili do prac nad materiałem na drugi album studyjny oraz ścieżką dźwiękową do filmu "Samotnicy" (1992, reż. Cameron Crowe). Sesja odbyła się w listopadzie w London Bridge Studio w Seattle w stanie Waszyngton, przy współpracy Ricka Parashara, i trwała od dwóch do trzech tygodni. Członkowie zespołu zarejestrowali dziesięć utworów – w tym promujący wspomnianą ścieżkę dźwiękową „Would?” (1992) – spośród których kilka w odmiennej stylistyce brzmieniowej. Jak wspominał Jerry Cantrell na łamach „Guitar World”: „Gdy przygotowywaliśmy demo na drugą płytę, powstało trochę materiału, który nam się bardzo podobał, lecz nie odzwierciedlał stylu zespołu. Mieliśmy świetną muzykę, którą szkoda było stracić, która pewnie nie trafiłaby na album. Postanowiliśmy wydać EP. Sami to zrobiliśmy, sami wyprodukowaliśmy”.
Nagrywanie.
Proces nagrań zainaugurowano 20 listopada 1991. Wyselekcjonowane utwory zespół zarejestrował pod kierownictwem producenta Ricka Parashara. Podczas sesji do studia zaproszono Ann Wilson z Heart, Chrisa Cornella z Soundgarden i Marka Arma, lidera Mudhoney. Cantrell w następujących słowach odnosił się do tego pomysłu: „Gdy skończyliśmy cztery utwory na "Sap", siedząc w studiu pewnej nocy powiedziałem, że może ściągnęlibyśmy Ann z Heart do zaśpiewania w kilku piosenkach, i jak się uda to Chrisa oraz kogokolwiek innego, kogo uda nam się znaleźć”.
Ann Wilson zarejestrowała partie wokalu wspierającego w utworach „Brother”, „Am I Inside” i „Love Song”. Z kolei Cornell i Arm zaśpiewali obok Cantrella i Layne’a Staleya w kompozycji „Right Turn”, którą nagrano pod szyldem Alice Mudgarden – jej nazwę utworzono z kontaminacji Alice in Chains, Mudhoney i Soundgarden. Współpracujący ze studiem asystent inżyniera dźwięku Dave Hillis przyznawał, że Arm był zdenerwowany podczas nagrań. „Rozmawialiśmy w holu, miał ze sobą sześciopak piwa i zaczął pić jedno z nich. Spytałem czemu jest taki zdenerwowany. Uważał, że jego głos nie będzie pasował do ogólnego klimatu utworu […] Byłem ciekaw jak na tę sytuację zareaguje Rick, który nie miał doświadczenia z muzyką Mudhoney i stylem Marka. Pamiętam, że gdy śpiewał, Rick spojrzał na mnie i powiedział: «to jest świetne»”.
W przeciwieństwie do niepewnego Arma, sytuacja z Cornellem była odwrotna. Pierwotnie muzyk chciał zaśpiewać w swoim charakterystycznym, energicznym stylu, lecz producent przekonywał go do bardziej powściągliwego występu. Cantrell w trakcie sesji korzystał z gitary klasycznej marki Ovation, pożyczonej od Nancy Wilson.
Sesja do minialbumu przebiegała sprawnie i bez kłopotów. Parashar utrzymywał żelazną dyscyplinę w studiu, przez co muzycy skupiali się na nagrywaniu i nie pozwalali sobie na organizowanie jakichkolwiek imprez. Jonathan Plum, inżynier dźwięku w London Bridge Studio, wspominał, że Staley był przyjazny i uprzejmy dla personelu studia, w przeciwieństwie do Cantrella, który, w jego ocenie, koncentrował się na swojej pracy. Hills, znający wokalistę od czasów funkcjonowania kompleksu sal prób Music Bank pod koniec lat 80., podkreślał zmianę zachowania Staleya. Jak zaznaczał, był on bardziej cichy i wyobcowany, a czasem na dłużej zamykał się w łazience. Chociaż Plum zaprzeczał jakoby podczas sesji wokalista zażywał narkotyki, Hills twierdził, że zmiana zachowania mogła być następstwem jego uzależnienia.
Sesja zakończyła się po sześciu dniach, 26 listopada. Proces masteringu wykonał Eddy Schreyer w Future Disc Systems Studio w Hollywood w Kalifornii.
Analiza.
Muzyka.
Minialbum oferuje proste struktury utworów o balladowo-akustycznym brzmieniu i melancholijnym nastroju.
Gillian G. Gaar z „Goldmine” nazwała "Sap" „objazdem, eksploracją wcześniej nieznanego terytorium”. Jeff Gilbert z „Guitar World” oceniał, że: „praca gitary Cantrella na "Sap" reprezentuje prywatne przebicia melodyjne, harmonijne i koncepcyjne”. Don Kyle pisał w recenzji dla „Kerrang!”: „"Sap" otwiera «Brother», surrealistyczny, niejasny wschodni hymn, który oferuje eteryczny, akustyczny riff i wokal wspierający w postaci Ann Wilson z zespołu Heart”. W „Am I Inside” autor wyróżniał „zapadające w ucho pianino i żałobny wokal”, które, jego zdaniem, „podnoszą uroczystą pieśń do poziomu mrocznego, krystalicznego piękna”. Mark Cooper z branżowego pisma „Q” oceniał: „Brzdąkanie gitary akustycznej, a nawet flirtowanie z walcowatym bluesem faworyzowanym przez Led Zeppelin lub The Allman Brothers Band, lecz Staley i Cantrell w swych głosach pozostają nieprzejednani, wyrwani wewnętrznie z jelit bólu”.
Kristina Estlund, w recenzji zamieszczonej na łamach „Rock Beat”, podkreślała, że „«Brother» jest połączeniem łagodzących partii wokalnych ze zrelaksowanym, przechodzącym tempem”. Odnosząc się do partii gitar w „Got Me Wrong” autorka przyznała, że są „niesamowite”. Z kolei na temat „Right Turn” napisała: „Mocny tekst połączony z poważnym nisko-buczącym wokalem Layne’a i potężną instrumentalną partią Cornella”. Brzmienie „Am I Inside” porównywała do amerykańskiego duetu Simon &amp; Garfunkel, podkreślając przy tym psychodeliczną grę fortepianu i gitary. Jordan Babula z „Teraz Rocka” zwracał uwagę na „niechlujne i surowe brzmienie” płyty. Odnosząc się do strony muzycznej pisał: „«Got Me Wrong» cechuje akustyczna zwrotka i przesterowane gitary w refrenach”. Z kolei „Am I Inside” przyrównywał do stylu country.
Zamykający zestaw „Love Song” stanowi wspólny żart zespołu, w którym muzycy pozamieniali się instrumentami, a tekst był improwizowany. „Layne grał na perkusji, Sean [Kinney] śpiewał, Jerry i Mike [Starr] pozamieniali się gitarami. To było głupie” – uważał Hillis. Z kolei Cantrell twierdził, że „Love Song” to „najdziwniejsza piosenka, jaką kiedykolwiek nagraliśmy”. Utworu nie wymieniono w spisie.
Teksty.
Warstwa liryczna, napisana w głównej mierze przez Cantrella, skupia się na temacie relacji interpersonalnych, w którym wyczuwalny jest stan melancholii. Otwierający minialbum „Brother” (będący pierwszym utworem w dorobku grupy z wokalem prowadzącym Cantrella) muzyk skomentował w następujących słowach: „Nasza rodzina była rozwiedziona, ja byłem starszym bratem, a pośrodku mieliśmy siostrę Cheri […] kiedy jesteś dzieckiem, nie ma mowy o spędzaniu czasu ze swoim młodszym o cztery lata bratem. Zaopiekujesz się facetem, jeśli ktoś spróbuje skopać mu tyłek, ale poza tym nie chcesz nic wiedzieć. Myślę, że byłem dla niego zbyt surowy, szczególnie bez ojca w pobliżu. David nie miał nikogo, rozdzielił się, by mieszkać z moim tatą i nie widywaliśmy się zbyt wiele przez okres 6 lub 7 lat. Ten utwór opowiada o czasie kiedy byliśmy rozłączeni, podobnie jak «Rooster», który był próbą zbudowania mostu między mną a ojcem”.
Tekst do „Got Me Wrong” opisuje historię mężczyzny i kobiety. „To o dziewczynie z którą spotykałem się w czasie, gdy zerwałem ze swoją prawdziwą miłością. Wiele razy będziesz musiał komuś powiedzieć, dlaczego nie chcesz być w związku, jakiego rodzaju człowiekiem jesteś. Zostaniesz wysłuchany, lecz będą sądzić, że mogą cię zmienić. O tym właśnie jest ta piosenka, o złym zrozumieniu mnie i różnych sposobach postrzegania siebie przez mężczyzn i kobiety” – argumentował. Liryka „Am I Inside”, będąca autorstwa Staleya, ma depresyjny i mroczny charakter; porusza motyw samotności. Ze względu na przygnębiający klimat, Estlund opisała ją jako „ciężką”.
Oprawa graficzna.
Autorem oprawy graficznej jest David Coleman. Członkowie zespołu skontaktowali się z Rockym Schenckiem, z którym współpracowali przy sesji do "Facelift" w 1990, aby omówić pomysły na okładkę. 22 grudnia Schenck udał się wraz z asystentem do Griffith Park w Los Angeles w Kalifornii. „Miałem kilka świetnych zdjęć, między innymi czterech wiader zwisających z ogromnego, starego drzewa, które symbolizowałyby każdego z muzyków, ale ostatecznie skończyło się na zdjęciu, gdzie użyliśmy jednego wiadra” – wspominał.
Na początku 1992 Schenck poleciał samolotem do Seattle, gdzie 3 stycznia odbyła się promocyjna sesja zdjęciowa. Wedle słów autora, wiele fotografii ze wspomnianej sesji nie opublikowano. Pomysłem muzyków, który wykorzystano na tylnej stronie opakowania płyty, było uwiecznienie ich na zdjęciu, w trakcie gdy oddają mocz na wykonane wcześniej zdjęcia Schencka. Zdaniem fotografa to Kinney obmyślił koncept głównej okładki.
Pomysłodawcą nazwy minialbumu jest Kinney. Cantrell przyznawał na łamach „Guitar World”: „Przyśniło mu się, że zamieściliśmy te piosenki na EP-ce i nazwaliśmy ją "Sap". Miał wizję, że mówiliśmy o tym na konferencji prasowej i że płyta cieszyła się powodzeniem. Przysięgam. Następnego dnia spotkaliśmy się i Sean mówi: «chłopaki, miałem sen. Powinniśmy to wydać, żeby się nie zmarnowało». Tak zrobiliśmy. Nagraliśmy całość w cztery czy pięć dni. Trzy z czterech numerów pochodziły ze starszych sesji, wystarczyło je zmiksować”.
Wydanie.
"Sap" został opublikowany 4 lutego 1992 nakładem wytwórni Columbia, początkowo jedynie na terenie Stanów Zjednoczonych. Cantrell twierdził, że minialbum wydano bez żadnego rozgłosu i singla, dzięki czemu był znany tylko garstce ludzi z najbliższego otoczenia zespołu. „Nie chcieliśmy żadnej reklamy ani promocji – po prostu umieściliśmy go w sklepach, aby sprawdzić, czy ktoś to kupi” – wspominał w rozmowie z „Guitar World”. W wywiadzie dla „Guitar School” podkreślał, że zmiana stylistyki brzmieniowej była zamierzonym zabiegiem. „Staraliśmy się pokazać, że nie jesteśmy tylko zespołem metalowym. Choć gramy metal, to czasami lubimy prezentować także inne gatunki”. Jednocześnie deklarował, że grupa nie zamierza grać na koncertach premierowych utworów. „W żadnym wypadku nie odrzucam tego materiału, ponieważ jest to świetna muzyka – po prostu byłoby dziwnie włączyć ją do jednego z naszych normalnych setów”.
Oprócz standardowego formatu CD, w 1994 "Sap" ukazał się – w limitowanej ilości 2,5 tys. sztuk – na podwójnym kolorowym winylu wraz z "Jar of Flies" (1994) ("Jar of Flies" był na pierwszej i drugiej stronie, "Sap" na trzeciej, a na czwartej znajdowało się logo zespołu). W Europie "Sap" i "Jar of Flies" zostały wydane jako podwójne CD.
Minialbum ponownie wydano 21 marca 1995 w formacie kasety magnetofonowej, kiedy „Got Me Wrong” wszedł w skład ścieżki dźwiękowej do komedii obyczajowej "Clerks – Sprzedawcy" (1994, reż. Kevin Smith) i został opublikowany w listopadzie 1994 na singlu promocyjnym. Stał się on przebojem, zyskując uznanie w rozgłośniach radiowych. 14 stycznia 1995 dotarł do 22. miejsca na liście Modern Rock Tracks, opracowywanej przez magazyn „Billboard”. 4 marca osiągnął 7. lokatę na liście Album Rock Tracks, również sporządzanej przez wspominany tygodnik – po singlach „Rooster” z 1993 i „No Excuses” z 1994, była to w owym czasie najwyższa lokata, na jakiej utwór Alice in Chains uplasował się w notowaniu Album Rock Tracks.
27 listopada 2020 "Sap", z okazji Record Store Day, będącego częścią czarnego piątku, ukazał się na 12”-calowej płycie gramofonowej. Na stronie A znajdował się zestaw pięciu utworów, natomiast na stronie B logo zespołu, uzyskane techniką akwaforty.
Odbiór.
Krytyczny.
Recenzując minialbum, Steve Huey pisał za pośrednictwem serwisu AllMusic, że „"Sap" był sporym odkryciem, zawierającym cztery akustyczne ballady, gdzie brzmienie zespołu poszło w bardziej melancholijnym i łagodniejszym kierunku, stanowiąc tym samym zupełne przeciwieństwo albumu "Facelift" [1990]”. Autor podkreślał, że mimo tak melancholijnego brzmienia, utwory wciąż zachowują ponury i przygnębiający nastrój, przez co nawiązują do tych z debiutanckiego wydawnictwa. Zwracał również uwagę, że w czterech pierwszych utworach widoczna jest dojrzałość i subtelność, których posępne piękno psuje „Love Song”, nagrany w formie wspólnej zabawy całego zespołu. Zdaniem recenzenta utwór ten nie pasuje do klimatu płyty. Don Kyle z brytyjskiego tygodnika „Kerrang!” pisał: „"Sap" jest lekko ciekawym urozmaiceniem, szansą dla Alice in Chains na dostrzeżenie ich innej osobowości”. David Sprague i Ira A. Robbins, autorzy książki "The Trouser Press Guide to ’90s Rock: The All-new Fifth Edition of the Trouser Press Record Guide" (1997), oceniali, że „pięć nowych piosenek na "Sap" wzmocniło wysiłek zespołu z przemyślaną prostotą Led Zeppelin”.
Komercyjny.
11 grudnia 1993 "Sap" uplasował się na 9. lokacie duńskiego notowania Nielsen Music Control &amp; IFPI. 18 stycznia 1994 uzyskał on od zrzeszenia amerykańskich wydawców muzyki Recording Industry Association of America (RIAA) certyfikat złotej płyty, po przekroczeniu progu pół miliona sprzedanych egzemplarzy w Stanach Zjednoczonych. 30 stycznia, razem z "Jar of Flies" (1994), "Sap" zadebiutował na 4. lokacie brytyjskiej listy Official Albums Chart Top 75. 4 lutego minialbum, również z "Jar of Flies", dotarł do 8. miejsca szwedzkiego notowania Topplistan. Łącznie spędził na wspomnianej liście osiem tygodni. 13 lutego pakiet "Jar of Flies/Sap" zadebiutował na 2. lokacie australijskiego Top 50 Albums, gdzie był notowany przez dziesięć tygodni.
15 kwietnia 1995 "Sap" zadebiutował na 29. pozycji w notowaniu „Billboardu” Top Pop Catalog Albums, utrzymując się w zestawieniu przez siedem tygodni. Według raportu opublikowanego przez Nielsen SoundScan minialbum uzyskał w Stanach Zjednoczonych wolumen sprzedaży w ilości 663 tys. kopii.
Po wznowionym wydaniu w listopadzie 2020, "Sap" został odnotowany na kilku notowaniach „Billboardu” – 12 grudnia zadebiutował na 134. miejscu w zestawieniu Billboard 200, na którym utrzymał się przez tydzień. Uplasował się także w pierwszej dziesiątce na listach Top Alternative Albums (9. lokata) i Top Hard Rock Albums (4. miejsce) oraz zajął najwyższą pozycję na Top Tastemaker Albums.
Personel.
Opracowano na podstawie materiału źródłowego:
Alice in Chains
Muzycy sesyjni
Produkcja
Oprawa graficzna
Management

</doc>
<doc id="789275" url="https://pl.wikipedia.org/wiki?curid=789275" title="Tajemnica skarbowa">
Tajemnica skarbowa

Tajemnica skarbowa – termin prawniczy wprowadzony w ustawie z dnia 29 sierpnia 1997 r. Ordynacja podatkowa ().
Art. 34 uchylonej ustawy z dnia 28 września 1991 r. o kontroli skarbowej () stanowił, że informacje gromadzone i przetwarzane w ramach kontroli skarbowej stanowią tajemnicę skarbową.

</doc>
<doc id="789276" url="https://pl.wikipedia.org/wiki?curid=789276" title="Łada 2104">
Łada 2104

Łada (WAZ) 2104 – samochód osobowy w wersji nadwoziowej kombi produkowany w latach 1984-2012, początkowo przez radzieckie zakłady WAZ, a następnie przez rosyjski AvtoVAZ, RosLada i IżAwto.
Historia i opis modelu.
Pojazd stworzono jako odmianę kombi sedana WAZ 2105, który stanowił modernizację modelu WAZ 2101. Konstrukcja wszystkich tych samochodów wywodzi się z modelu Fiat 124. WAZ 2104 był bezpośrednim następcą poprzedniego kombi WAZ 2102, opartego na modelu 2101. Oba pojazdy miały taką samą sylwetkę, z charakterystyczną pochyłą płaską tylną ścianą. Oprócz nowego pasa przedniego nadwozia, z prostokątnymi reflektorami, widoczną różnicę stanowiły duże pionowe lampy zespolone po bokach klapy. Nieco powiększono przy tym tylną szybę. Wśród opcji, po raz pierwszy w samochodach radzieckich, znalazła się wycieraczka tylnej szyby. Zmieniono system podnoszenia tylnej klapy, z drążków skrętnych na siłowniki gazowe. Całkowitej zmianie w stosunku do wcześniejszego modelu uległo wnętrze samochodu. Zmianom zewnętrznym towarzyszyły niewielkie zmiany mechaniczne.
Podstawowym silnikiem była benzynowa jednostka 1,3 l (1294 cm³) WAZ-21011 o mocy 64 KM, z paskiem rozrządu w miejsce łańcucha, z nowym, ekonomicznym i ekologicznym gaźnikiem Ozon zauważalnie ograniczającym moc silnika. 
Produkowano także wersje z innymi silnikami. 
Prace nad zmodernizowanym modelem kombi rozpoczęto w 1978 roku, lecz priorytet miały prace nad sedanem, dlatego prototypy zbudowano dopiero w 1983 roku, a produkcję seryjną uruchomiono w lipcu 1984 roku (planowano pod koniec 1982). Do końca roku zbudowano tylko 1665 sztuk. Masowa produkcja ruszyła w 1985 roku, kiedy to zaprzestano produkcji poprzedniego modelu Łada 2102. W roku 1986 osiągnięto zakładany pułap 50 000 samochodów rocznie. Na rynek rosyjski samochód był oznaczany początkowo WAZ-2104 Żiguli, a na eksport Lada (Łada) 2104 lub z liczbą oznaczającą pojemność silnika. 
W zakładach WAZ, przemianowanych następnie na AvtoVAZ, model 2104 był produkowany od 1984 do lipca 2003 roku. Po rozwiązaniu ZSRR i wprowadzeniu gospodarki rynkowej, popyt na tanie, chociaż przestarzałe kombi, wzrósł i produkcja lub montaż samochodu została umieszczona w kilku innych zakładach. Od marca 2002 roku produkcję samochodu przejęła fabryka IżAwto. Auto z silnikiem 1,5l/71 KM (145 km/h) jest oferowane było jako Iż VAZ 21043 Żiguli. W 2009 roku zaprzestano tam produkcji, lecz w 2010 roku ponownie ją wznowiono. Ostatecznie produkcję modelu 2104 zakończono we wrześniu 2012 roku. W 2002 roku rozpoczęto montaż WAZ-a 21043 na Ukrainie, przez firmy AntoRus z Chersonia (2002-2004), KrASZ z Krzemieńczuka (2002-2008) oraz ŁuAZ w Łucku, skąd w 2007 roku produkcję przeniesiono do zakładów w Czerkasach. Łącznie do 2009 roku zbudowano 867 510 sztuk różnych wersji modelu 2104.

</doc>
<doc id="789277" url="https://pl.wikipedia.org/wiki?curid=789277" title="David Marshall">
David Marshall

David James Marshall (ur. 5 marca 1985 roku w Glasgow) – szkocki piłkarz występujący na pozycji bramkarza w angielskim klubie Queens Park Rangers oraz w reprezentacji Szkocji.
Kariera klubowa.
W sezonach 2005/06 i 2006/07 był zmiennikiem Artura Boruca w bramce Celticu Glasgow. W reprezentacji Szkocji wystąpił dwukrotnie. W 2007 roku wypożyczony został do klubu angielskiej Championship – Norwich City, po czym został wykupiony z Celticu definitywnie.
12 maja 2009 roku po tym jak Norwich City F.C. spadło z ligi Marshall przeniósł się do Cardiff City. W roku 2013 wywalczył awans do Premier League. Był podstawowym zawodnikiem drużyny. Zaraz za Polakiem Tomaszem Kuszczakiem wpuścił najmniej goli w Championship. Przyczynił się także do awansu swojej drużyny do Premier League. 5 lutego 2014 roku przedłużył umowę z Cardiff obowiązującą do 2018 roku.
W latach 2016-2019 Marshall grał w Hull City. W latach 2019-2020 był zawodnikiem Wigan Athletic, a w latach 2020-2021 - Derby County. W 2022 przeszedł do Queens Park Rangers.
Kariera reprezentacyjna.
Po jego meczu z Barceloną w Pucharze UEFA, trener Szkocji Gordon Strachan postanowił dać szansę gry Marshallowi. Zadebiutował 18 sierpnia 2004 roku w towarzyskim spotkaniu z Węgrami. 19 listopada zagrał po raz dziesiąty w narodowych barwach, zachowując czyste konto w meczu z Norwegią. Marshall był podstawowym bramkarzem Szkotów w eliminacjach do Mistrzostw Europy 2016.

</doc>
<doc id="789280" url="https://pl.wikipedia.org/wiki?curid=789280" title="Cezar d’Este">
Cezar d’Este

Cezar d’Este, "Cesare d’Este" (ur. 1561, zm. 11 grudnia 1628) – książę Modeny i Reggio od roku 1597 do swojej śmierci. W 1598 podczas jego rządów ród d’Este utracił księstwo Ferrary.
Cezar urodził się w Ferrarze jako nieślubny syn Alfonsa d’Este, markiza Montecchio, kuzyna Alfonsa II d’Este (księcia Ferrary i Modeny). Alfons II zmarł bezpotomnie w październiku 1597 roku i Cezar odziedziczył oba księstwo. Mimo że cesarz Rudolf II Habsburg uznał prawa Cezara do spadku, to jednak papież Klemens VIII się sprzeciwił, a Ferrara została zwrócona jako należąca do Państwa Kościelnego – mimo wysiłków młodego księcia, który zwrócił się o pomoc do najważniejszych osobistości tamtych czasów, nie otrzymując od nich oczekiwanej pomocy. 
Stolica księstwa została więc przeniesiona do Modeny, gdzie Cezar znalazł się 30 stycznia 1598. Podczas pierwszych lat swoich rządów musiał stawić czoło wielu problemom; musiał zakończyć spór szlachty modeńskiej i ferrarskiej oraz zwalczyć próbę niepodległościową Maro Pio z Sassuolo. 
30 stycznia 1586 poślubił Virginię de' Medici, córkę Cosimo I Medyceusza i Eleonory Toledańskiej. Para miała 10 dzieci:
Virginia miała objawy potęgującej się choroby psychicznej, aż do swojej śmierci, w 1615. Sam Cezar był łagodnym i bardzo religijnym mężczyzną, ale nie posiadał wystarczających umiejętności polityka. Po jego śmierci, jego dobra odziedziczył po nim syn – Alfonso.

</doc>
<doc id="789288" url="https://pl.wikipedia.org/wiki?curid=789288" title="Kevin Rudd">
Kevin Rudd

Kevin Michael Rudd (ur. 21 września 1957 w Nambour) – australijski polityk, od 1998 do 2013 deputowany do Izby Reprezentantów, lider Australijskiej Partii Pracy (ALP) w latach 2006–2010 i ponownie od czerwca do września 2013, dwukrotny premier Australii: od 3 grudnia 2007 do 24 czerwca 2010 oraz od 27 czerwca do 18 września 2013. Od 14 września 2010 do 22 lutego 2012 minister spraw zagranicznych w drugim gabinecie Julii Gillard.
Młodość i edukacja.
Kevin Rudd urodził się w Nambour, w Queensland. Dorastał na farmie. Gdy miał 11 lat zmarł mu ojciec. Po śmierci ojca opuścił farmę wraz z matką, będąc w trudnej sytuacji finansowej. Kształcił się w Eumundi Primary School, Marist College Ashgrove, a następnie Nambour State High School. Do Australijskiej Partii Pracy wstąpił w 1972, w wieku 15 lat. Studiował nauki humanistyczne na Australian National University w Canberze, który ukończył w 1981. Specjalizował się w kulturze i językach chińskich, mówi płynnie w języku mandaryńskim.
W 1981 poślubił Thérèsę Rein, którą poznał w Chrześcijańskim Ruchu Australijskich Studentów w czasie studiów. Mają troje dzieci: Jessicę, Nicholasa i Marcusa.
Początki kariery politycznej.
W 1981 dołączył do australijskiej służby dyplomatycznej.Przebywał na placówkach dyplomatycznych w Sztokholmie i w Pekinie. Do kraju powrócił w 1988. Do 1993 zajmował stanowisko szefa gabinetu lidera Partii Pracy w Queensland, Wayne’a Gossa. Gdy w 1989 Gosse został premierem Queensland, Rudd zachował stanowisko szefa jego gabinetu, aż do 1995. W 1995 został doradcą ds. rynku chińskiego australijskiego oddziału międzynarodowej firmy KPMG.
W 1996 bez powodzenia ubiegał się o mandat deputowanego w okręgu Griffith w Brisbane. Dopiero dwa lata później dostał się do Izby Reprezentantów z tego okręgu. W wyborach w 2001, 2004 oraz w 2007 odnawiał mandat deputowanego.
W listopadzie 2001 wszedł w skład gabinetu cieni Partii Pracy. Objął w nim początkowo funkcję ministra spraw zagranicznych (listopad 2001-grudzień 2003), a następnie ministra spraw zagranicznych i bezpieczeństwa międzynarodowego (grudzień 2003-czerwiec 2005) oraz ministra spraw zagranicznych i.handlu (czerwiec 2005-grudzień 2006). W czasie wyborów nowego przewodniczącego Partii Pracy w 2003, był wymieniany jako jeden z możliwych kandydatów. Nie zdecydował się jednak na start i nowym liderem partii został Mark Latham. Latham zrezygnował z przywództwa partii w styczniu 2005. Rudd w tym czasie przebywał z wizytą w Indonezji i odmówił wypowiedzi na temat ewentualnego startu w wyborach nowego lidera. Po powrocie zadeklarował jednak, iż nie weźmie udziału w elekcji. Nowym liderem został wybrany wkrótce Kim Beazley.
Lider opozycji.
W grudniu 2006 ogłosił zamiar ubiegania się o przywództwo partii na najbliższym kongresie Partii Pracy. 4 grudnia 2006, stosunkiem głosów 49 do 39, został wybrany nowym liderem Australijskiej Partii Pracy, zastępując na stanowisku Kima Beazleya. Zapowiedział nowy styl przywództwa, zbudowanie alternatywy wobec rządzącej prawicowej koalicji w sprawach gospodarczych, wojny w Iraku, zmian klimatycznych, federalizmu krajowego i w sprawach społecznych.
14 października 2007 premier John Howard wyznaczył termin wyborów federalnych na 24 listopada 2007. W czasie kampanii opozycyjna ALP pozostawała liderem sondaży wyborczych. Rudd jako kandydat do urzędu premiera zapowiedział, iż w przypadku wygranej wycofa wojska australijskie z Iraku oraz ratyfikuje Protokół z Kioto. Zdaniem wyborców w telewizyjnej debacie z premierem Howardem 21 października 2007 Rudd pokonał swego konkurenta.
Premier po raz pierwszy.
W wyborach parlamentarnych z 24 listopada 2007 Partia Pracy zdobyła 83 miejsca w 150-osobowej Izbie Reprezentantów. Krótko przed północą 24 listopada 2007 premier John Howard przyznał się do wyborczej porażki i pogratulował przyszłemu następcy. 29 listopada Howard przekazał Ruddowi klucze do oficjalnej rezydencji premiera Australii, mieszczącej się w Canberze. 3 grudnia 2007 Kevin Rudd został zaprzysiężony na stanowisku nowego szefa rządu. Jego pierwszą urzędową decyzja była ratyfikacja protokołu z Kyoto.
13 lutego 2008 premier Rudd wygłosił w parlamencie przemówienie, w którym przeprosił Aborygenów za dyskryminację i prześladowania, a zwłaszcza stosowanie przez rząd polityki "skradzionego pokolenia". W lipcu 2009, zakończył 6-letnią obecność australijskich sił zbrojnych w Iraku.
Na początku 2010 premier Rudd cieszył się wysokim poparciem opinii publicznej. Jednak w ciągu kilku kolejnych miesięcy zaufanie społeczne dla niego i jego gabinetu zaczęło spadać. Jedną z przyczyn było odłożenie do 2011 zapowiadanego w czasie kampanii programu ochrony środowiska Emissions Trading Scheme, określającego dopuszczalne limity emisji dwutlenku węgla do atmosfery. Inną społecznie wrażliwą kwestią był forsowany przez rząd plan nałożenia dodatkowych podatków na sektor górniczy, który zdaniem krytyków doprowadziłby tę branżę do kryzysu i spowodowałby likwidację miejsc pracy. W sytuacji spadającego poparcia społecznego i w obliczu planowanych na jesień nowych wyborów parlamentarnych, w Partii Pracy zaczęły pojawiać się głosy kwestionujące przywództwo Rudda i szanse ponownego zwycięstwa ALP. W czerwcu 2010 wicepremier Julia Gillard stwierdziła, że byłaby gotowa ubiegać się przywództwo w ALP. Wobec jej słów premier Rudd, licząc na własny sukces, 23 czerwca 2010 podjął decyzję o organizacji następnego dnia głosowania w sprawie wyboru nowego lidera laburzystów.
24 czerwca 2010 nieoczekiwanie ogłosił jednak rezygnację ze stanowiska szefa partii i rządu po tym, jak okazało się, że może nie być w stanie uzyskać wystarczającego poparcia w szeregach Partii Pracy. Jeszcze tego samego dnia nowym liderem ALP i nowym szefem rządu została Julia Gillard.
Minister spraw zagranicznych.
Wkrótce po swojej dymisji Kevin Rudd i jego zwolennicy uzyskali zapewnienie, iż jeśli ALP utrzyma władzę po najbliższych wyborach parlamentarnych (które odbyły się 21 sierpnia 2010), zostanie on zaproszony do rządu swojej następczyni. Tak też się stało i 14 września 2010 Rudd objął urząd ministra spraw zagranicznych Australii. 22 lutego 2012 został zastąpiony na tym stanowisku przez dotychczasowego szefa resortu handlu Craiga Emersona.
Premier po raz drugi.
26 czerwca 2013 w wewnętrznym głosowaniu deputowanych rządzącej Partii Pracy pokonał panią premier Julię Gilard, która zapowiedziała, że w razie niekorzystnego wyniku zrezygnuje z urzędu. W związku z tym 27 czerwca 2013 Kevin Rudd został zaprzysiężony na stanowisko szefa rządu. Był pierwszym australijskim politykiem od czasów Roberta Menziesa, który powrócił na urząd premiera po okresie pozostawania poza rządem. Według komentatorów roszada w Partii Pracy miała zwiększyć szanse partii na pozostanie u władzy po wyborach parlamentarnych, wyznaczonych pierwotnie na 14 września 2013, a potem przeniesionych na 7 września. Ostatecznie zmiana lidera nie pomogła ALP. Partia poniosła w wyborach całkowitą klęskę, a nowym premierem 18 września 2013 dostał dotychczasowy lider opozycji Tony Abbott. Ponad dwa miesiące później, 22 listopada 2013 zrezygnował z miejsca w Izbie Reprezentantów i ogłosił wycofanie się z życia politycznego.

</doc>
<doc id="789289" url="https://pl.wikipedia.org/wiki?curid=789289" title="Robert Pickton">
Robert Pickton

Robert William Pickton (ur. 24 października 1949 w Port Coquitlam) – kanadyjski seryjny morderca, który zgwałcił i zamordował 27 prostytutek na terenie Vancouver. Zwłoki ofiar ćwiartował i karmił nimi świnie, które hodował.
Przyznał się do zamordowania 49 kobiet, oskarżony został o dokonanie 26 morderstw. 9 grudnia 2007 roku ława przysięgłych uznała go winnym sześciokrotnego morderstwa drugiego stopnia. Skazany został na dożywocie bez możliwości warunkowego zwolnienia przed upływem 25 lat.
Ofiary Picktona.
W zestawieniu podano daty zaginięcia kobiet, gdyż nie są znane dokładne daty ich śmierci.

</doc>
<doc id="789297" url="https://pl.wikipedia.org/wiki?curid=789297" title="Bytom (stacja kolejowa)">
Bytom (stacja kolejowa)

Bytom – stacja kolejowa w Bytomiu, w województwie śląskim, w Polsce. Jest to główny dworzec kolejowy Bytomia, zlokalizowany przy placu Wolskiego oraz dworcu autobusowym, z którego można dojechać w wiele rejonów konurbacji górnośląskiej. W dalszym sąsiedztwie znajduje się główny węzeł tramwajowy, mieszczący się na placu Sikorskiego. Jeden z nielicznych w Polsce, które mają halę peronową.
Stacja jest obsługiwana przez linię S18 relacji Bytom – Gliwice, należącą do Kolei Śląskich. Tuż obok natomiast znajduje się stacja Bytom Wąskotorowy z którego odjeżdżają pociągi turystyczne, obsługiwane przez Stowarzyszenie Górnośląskich Kolei Wąskotorowych.
W roku 2019 Urząd Transportu Kolejowego opublikował raport dotyczący dobowej wymiany pasażerów na stacjach i przystankach kolejowych w Polsce, stacja ta uzyskała wynik 1000 pasażerów na dobę.
Historia.
Obecny budynek dworca stanął w miejscu dawnej bytomskiej stacji wybudowanej w 1868. Stary dworzec powstał wraz z linią Tarnowskie Góry – Katowice – Czechowice-Dziedzice. Po I wojnie światowej nastąpił podział Śląska, w wyniku czego stacja w Bytomiu zyskała na znaczeniu jako stacja przygraniczna. W latach 1929-1930 wyburzono dwa najstarsze budynki pochodzące z 1872 i 1900, a następnie wzniesiono nowy dworzec z halą peronową przykrywającą większość krawędzi, dwie podłużne dwutorowe hale w miejscu dawnej parowozowni wachlarzowej z 1872 oraz przeładownię towarów z wagonów wąskotorowych na normalnotorowe. Perony 2, 3 i 4 obsługiwały kursy krajowe (wewnątrzniemieckie), natomiast pociągi z peronu 1. kursowały do Polski (stąd też wzięła się jego potoczna nazwa „peron polski”).
Od 1936 do 1939 w Bytomiu kończył swój bieg jeden z najszybszych pociągów ówczesnych Niemiec – tzw. „Latający Ślązak”. Był to trójwagonowy zespół motorowy kursujący pomiędzy Berlinem a Bytomiem. Pokonywał on tę trasę ze średnią prędkością 128 km/h (maksymalnie pociąg osiągał 160 km/h). Umożliwiało to przedostanie się z jednego końca trasy na drugi w ciągu zaledwie 4 godzin i 25 minut.
Budynek i hala peronowa.
Budynek utrzymany jest w stylu modernizmu. Elewacja była kilkakrotnie przebudowywana. Pierwotnie wykonana była z cegły klinkierowej. Charakterystyczna wieża była ozdobiona sporych rozmiarów zegarem i zwieńczona typowym dla tego stylu masztem flagowym. Po przebudowie elewację otynkowano i obłożono błękitnymi płytami, unowocześniając wygląd stacji, natomiast z wieży zdemontowano maszt i wymieniono zegar. Podczas ostatniej zmiany elewacji zdjęto ww. płyty i odsłonięto w niektórych miejscach cegłę klinkierową.
Budynek połączony jest z peronami dwoma bezkolizyjnymi przejściami podziemnymi. Trzy perony pasażerskie dworca w Bytomiu to perony wysokie.
W 1929, wraz z budynkiem dworca, wybudowano halę peronową nad peronami 2, 3 i 4, o wymiarach 39,5 m na 140 m. Jej konstrukcję stanowią trójprzegubowe ramy stalowe typu „de Dion”, zamknięte dwuspadowo, zbudowane z blachownic. Natomiast peron 1 przykryty jest wiatą. Jedna ze stalowych belek bytomskiej hali peronowej zawiera ślad po zrzuceniu bomby, które miało miejsce pod koniec II wojny światowej.
Po zachodniej stronie hali peronowej, w ciągu peronu 3, znajduje się kapliczka z figurą Świętej Katarzyny.
W holu na jednej ze ścian znajduje się mozaika autorstwa Kazimierza Gąsiorowskiego.
Nastawnia bramowa „Bt”.
Jest to unikalny, wybudowany w roku 1935, przykład modernistycznej budowli w postaci nadwieszonej (podpartej filarami) nad torami stalowej części – nastawicowni – z półkolistym zakończeniem oraz murowanej części z klatką schodową i parterowym budynkiem warsztatowo-technicznym. Nastawnia jest wyposażona w suwakowe urządzenia sterowania ruchem kolejowym. 30 września 2022 całość została wpisana do rejestru zabytków województwa śląskiego – „Obiekt w całości posiada wartość historyczną, ilustrując modernizację i rozbudowę stacji kolejowej w Bytomiu oraz jej historycznej rangi na terenie Górnego Śląska. Obiekt posiada także unikatową wartość architektoniczną i naukową, gdyż w sposób autentyczny ilustruje myśl techniczną i projektową inżynierii kolejowej o nietypowych rozwiązaniach konstrukcyjnych oraz z zachowanym wyposażeniem technologicznym”.
Teraźniejszość.
W pierwszej połowie 2014 przeprowadzono kosztem 1,8 mln zł gruntowny remont dworca, inwestycja została sfinansowana ze środków własnych PKP SA (770 tys. zł) oraz PKP PLK. Otwarcie wyremontowanego dworca miało miejsce 25 czerwca 2014.
Pod koniec 2020 roku nastąpiło podpisanie umowy na modernizację linii kolejowej nr 131 na odcinku Chorzów Batory – Nakło Śląskie w ramach zadania LOT A. Zakres prac w obrębie stacji Bytom przewiduje między innymi rozbiórkę peronu 1 i modernizację pozostałych, zmianę układu torowego, budowę lokalnego centrum sterowania oraz odnowę hali peronowej
W dniu 13 marca 2022 roku, w związku z rozpoczęciem prac budowlanych na odcinku Chorzów Batory – Chorzów Stary, zawieszono ruch pasażerski na odcinku Chorzów Batory – Bytom – Tarnowskie Góry.

</doc>
<doc id="789300" url="https://pl.wikipedia.org/wiki?curid=789300" title="Lee Archambault">
Lee Archambault

Lee Joseph „Bru” Archambault (ur. 25 sierpnia 1960 w Oak Park) – amerykański astronauta, pilot wojskowy, inżynier, pułkownik United States Air Force.
Wykształcenie i służba wojskowa.
Jako pilot wylatał ponad 4250 godzin na ponad trzydziestu typach samolotów.

</doc>
<doc id="789301" url="https://pl.wikipedia.org/wiki?curid=789301" title="Marcin Folc">
Marcin Folc

Marcin Folc (ur. 23 października 1981 w Jaworze) – polski piłkarz występujący na pozycji napastnika.
Kariera.
Rozpoczynał piłkarską karierę w Kuźni Jawor. Talent natychmiast dostrzegli działacze RKS-u Radomsko i sprowadzili młodego gracza do swojego zespołu. Zawodnik szybko przebił się do podstawowego składu swojej drużyny, a wraz z nią wywalczył awans do Ekstraklasy. Zadebiutował w niej 4 sierpnia 2001 roku w przegranym meczu z Dyskobolią. W RKS-ie Folc grał do 2004 roku. Na początku 2005 roku przeszedł do Widzewa. W łódzkiej drużynie grał sporadycznie, dlatego też przed sezonem 2005/06 podpisał kontrakt z beniaminkiem II ligi – HEKO Czermno. Po spadku HEKO z ligi, Folc związał się umową z Zagłębiem Sosnowiec. Występował tam do 2008 roku, po czym przeszedł do Piasta Gliwice, gdzie rozegrał łącznie dwadzieścia meczów w których strzelił trzy gole. W letnim okienku transferowym 2009 przeniósł się do KSZO Ostrowiec Św. W sezonie 2009/2010 strzelił 7 bramek na zapleczu Ekstraklasy. Od lata 2010 ponownie był zawodnikiem Zagłębia Sosnowiec, lecz po pół roku odszedł do Tura Turek, a po kolejnych sześciu miesiącach został zawodnikiem GKS-u Tychy. Od sezonu 2013/2014 reprezentował barwy Górnika Wałbrzych.

</doc>
<doc id="789305" url="https://pl.wikipedia.org/wiki?curid=789305" title="Strzelecki Creek">
Strzelecki Creek

Strzelecki Creek – epizodyczna rzeka Australii Południowej płynąca przez Sturt Stony Desert, o zmiennej długości. Niekiedy wody jej dopływają do okresowego jeziora Blanche, a nawet do odległego o 1 600 km jeziora Eyre.

</doc>
<doc id="789308" url="https://pl.wikipedia.org/wiki?curid=789308" title="Interwencja Extra">
Interwencja Extra



</doc>
<doc id="789310" url="https://pl.wikipedia.org/wiki?curid=789310" title="Derek King">
Derek King

Derek King (ur. 11 lutego 1967 w Hamilton) - były kanadyjski hokeista.
Kariera klubowe.
W latach 1986-2000 występował w lidze NHL na pozycji lewoskrzydłowego. Wybrany z numerem 13 w pierwszej rundzie draftu NHL w 1985 roku przez New York Islanders. Grał w drużynach: New York Islanders, Hartford Whalers, Toronto Maple Leafs oraz St. Louis Blues.
W sezonach zasadniczych NHL rozegrał łącznie 830 spotkań, w których strzelił 261 bramek oraz zaliczył 351 asyst. W klasyfikacji kanadyjskiej zdobył więc razem 612 punktów. 417 minut spędził na ławce kar. W play-off NHL brał udział 5-krotnie. Rozegrał w nich łącznie 47 spotkań, w których strzelił 4 bramki oraz zaliczył 17 asyst, co w klasyfikacji kanadyjskiej daje razem - 21 punktów. 24 minuty spędził na ławce kar.

</doc>
<doc id="789313" url="https://pl.wikipedia.org/wiki?curid=789313" title="Nicky Hofs">
Nicky Hofs

Nicky Hofs (ur. 17 maja 1983 w Arnhem) – holenderski piłkarz grający na pozycji ofensywnego pomocnika.
Kariera klubowa.
Hofs pochodzi z Arnhem. W wieku 5 lat trafił do szkółki z tego miasta, Arnhemse Boys. Gdy był juniorem, zainteresowały się nim zespoły SBV Vitesse i AFC Ajax. Po oblaniu testów w Ajaksie trafił ostatecznie do Vitesse. W sezonie 2001/2002 został włączony do kadry pierwszego zespołu i 27 stycznia 2002 zadebiutował w Eredivisie, wygranym 2:1 meczem z NEC Nijmegen. Ogółem w całym sezonie zagrał 13 razy i zdobył 2 gole dla swojej drużyny zajmując z Vitesse 5. miejsce. Rok później jego dorobek to także 13 meczów i 2 gole, ale zespół z Arnhem zajął tym razem 15. miejsce. W sezonie 2003/2004 był podstawowym zawodnikiem Vitesse, w barwach którego zdobył 5 bramek, jednak drużyna w kolejnym sezonie zagrała jeszcze słabiej i skończyła sezon na 16. pozycji. Sezon 2004/2005 Hofs także zaczął w Vitesse i uzyskał dla „żółto-czarnych” 6 goli.
Zimą 2005 Hofs podpisał kontrakt z Feyenoordem, który zapłacił za niego sumę 200 tysięcy euro. W Feyenoordzie zadebiutował 23 stycznia w przegranym 1:2 meczu ze swoją niedawną drużyną z Arnhem. Ogółem w lidze w Feyenoordzie wystąpił w 12 meczach i strzelił 5 bramek. W sezonie 2005/2006 Hofs doznał kontuzji kolana, która wyeliminowała go z gry na ponad połowę sezonu. Zdołał zagrać tylko w 14 meczach i zdobył 3 gole, a z Feyenoordem zajął 3. miejsce w Eredivisie. Od początku sezonu 2006/2007 Hofs był podstawowym zawodnikiem klubu z Rotterdamu. W Feyenoordzie występował do 2008 roku.
Latem 2008 Hofs wrócił do Vitesse, w którym grał przez 2 sezony. Z kolei w 2010 roku przeszedł do cypryjskiego klubu AEL Limassol. W 2011 roku wrócił ponownie do Vitesse Arnhem. W 2013 roku był wypożyczony do Willem II Tilburg. Latem 2013 zakończył karierę.
Kariera reprezentacyjna.
Hofs był podstawowym zawodnikiem młodzieżowej reprezentacji Holandii U-21. 1 marca 2006 w wygranym 1:0 meczu z Ekwadorem zadebiutował w pierwszej reprezentacji (w 61. minucie zastąpił George’a Boatenga. Nie został jednak powołany do kadry na Mistrzostwa Świata w Niemczech, ale pojechał na finały Mistrzostw Europy U-21 do Portugalii. Miał duży udział w wywalczeniu przez Holandię tytułu Mistrza Europy, gdy jego dwa gole przesądziły o zwycięstwie z Francją.

</doc>
<doc id="789315" url="https://pl.wikipedia.org/wiki?curid=789315" title="Dirt (album)">
Dirt (album)

Dirt – drugi album studyjny amerykańskiego zespołu muzycznego Alice in Chains, opublikowany 29 września 1992 nakładem wytwórni Columbia. Procesem produkcji zajął się Dave Jerden. Sesja nagraniowa trwała od kwietnia do lipca 1992 w One on One Recording i Eldorado Recording Studios w Los Angeles w Kalifornii. "Dirt" demonstruje ewoluujący styl muzyczny zespołu, cechujący się mrocznym brzmieniem opartym na gitarowych riffach. Utwory są w głównej mierze autorstwa Layne’a Staleya i Jerry’ego Cantrella. Motywem przewodnim jest walka z uzależnieniem narkotykowym. "Dirt" promowało pięć singli – „Would?”, „Them Bones”, „Angry Chair”, „Rooster” i „Down in a Hole”.
Album uzyskał w większości entuzjastyczne recenzje ze strony krytyków, którzy zwracali uwagę na większą dojrzałość w porównaniu do debiutanckiej płyty oraz mroczny i przygnębiający nastrój zarówno w sferze brzmieniowej, jak i tekstowej. 17 października 1992 "Dirt" zadebiutował na 6. pozycji w zestawieniu Billboard 200. W 1993 został wyróżniony nominacją do nagrody Grammy w kategorii Best Hard Rock Performance with Vocal. Współcześnie uznawany jest przez dziennikarzy za "opus magnum" wydane w złotej erze subkultury grunge’owej. Został także zamieszczony na liście „najlepszych albumów rockowych w historii”, a w 2017 sklasyfikowany przez redakcję „Rolling Stone’a” na 26. miejscu w rankingu „100 najlepszych metalowych albumów w historii”.
"Dirt" pozostaje najlepiej sprzedającym się wydawnictwem w dyskografii Alice in Chains. 21 kwietnia 1993, przekroczywszy pułap 100 tys. kopii, otrzymał od organizacji Music Canada (MC) certyfikat platyny. 1 stycznia 1995 uzyskał od British Phonographic Industry (BPI) certyfikat złotej płyty za osiągnięcie nakładu 100 tys. sprzedanych egzemplarzy. 5 sierpnia 2022 otrzymał od zrzeszenia amerykańskich wydawców muzyki Recording Industry Association of America (RIAA) certyfikat 5-krotnej platyny po przekroczeniu progu sprzedaży 5 milionów nośników w Stanach Zjednoczonych. W październiku stowarzyszenie Australian Recording Industry Association (ARIA) przyznało albumowi certyfikat platyny za sprzedaż 70 tys. egzemplarzy.
Geneza.
Po zakończeniu tournée Clash of the Titans zespół, w celu dalszej promocji debiutanckiego albumu studyjnego "Facelift" (1990), udał się w trasę koncertową z Van Halen – For Unlawful Carnal Knowledge Tour. W trakcie jej trwania na żywo zadebiutował premierowy utwór „Junkhead”. Podczas tras w 1990 i 1991 grupa po raz pierwszy zagrała „Dirt”, „Rooster”, „Sickman” oraz „Would?”. Cameron Crowe, który przymierzał się do wyreżyserowania komedii romantycznej "Samotnicy" (1992), zwrócił się z prośbą do muzyków o nagranie utworu na ścieżkę dźwiękową do wspomnianego filmu. Członkowie Alice in Chains celowo podali zawyżoną cenę, dzięki czemu mogli zarejestrować demo, w skład którego weszło dziesięć kompozycji. Sesję zainaugurowano pod koniec listopada 1991 w London Bridge Studio w Seattle w stanie Waszyngton, przy współpracy Ricka Parashara. Zespół zainicjował nagrywanie materiału na drugi album studyjny i ścieżkę dźwiękową. Część nagrań, utrzymana w stylistyce muzyki akustycznej, posłużyła za materiał na minialbumie "Sap", opublikowanym 4 lutego 1992. Na płycie gościnnie wystąpili Ann Wilson, Chris Cornell i Mark Arm. Muzycy pojawili się, obok członków Pearl Jamu i Soundgarden, w charakterze cameo w "Samotnikach". Wystąpili w scenie spotkania się w klubie pary głównych bohaterów, podczas której wykonali dwa utwory – „It Ain’t Like That” i „Would?”. Druga z kompozycji została wydana na singlu promującym ścieżkę dźwiękową do filmu.
W połowie 1991, lub na początku 1992, Layne Staley po raz pierwszy udał się na leczenie odwykowe do Valley General Hospital w Monroe w stanie Waszyngton (w tej samej placówce w 1989 leczył się Andrew Wood z Mother Love Bone), spowodowane uzależnieniem od heroiny. Tamtejszy pobyt nie przyniósł oczekiwanego rezultatu, wskutek czego wokalista rozpoczął własną terapię odwykową, zamykając się w domu i pisząc teksty na nowy album. Jak wspominał: „To była długa, ciężka droga przez piekło. Postanowiłem przestać, bo gdy brałem, byłem nieszczęśliwy. Narkotyki już nie działały. Na początku był odlot, fajnie się czułem, ale pod koniec chodziło jedynie o podtrzymanie dawki – na zasadzie jedzenia koniecznego do przeżycia. Działałem jak robot. Na dodatek wszystkie moje lęki oraz problemy tylko się nasiliły. Tak zaczął się mój upadek. Dwa lata w piekle. Zaczęły się problemy. Pojawiły się nieporozumienia pomiędzy mną i chłopakami z zespołu. Kiedy bierzesz zamykasz się na wiele rzeczy. Nie dbasz praktycznie o nic. Jesteś tylko ty i heroina. Szczęśliwie nigdy nie zatraciłem swojej osobowości […] Dlatego udało mi się wyjść z nałogu”.
Nagrywanie.
Przed rozpoczęciem procesu nagrań, Dave Jerden razem z Jerrym Cantrellem i Nickiem Terzo szukali studia do nagrywania. Jedną z opcji było położone na ranczu George’a Lucasa Skywalker Sound, mieszczące się nieopodal San Francisco w Kalifornii, jednak zrezygnowano z niego z powodu zbyt dużych kosztów. Producent wybrał One on One Recording w Los Angeles, gdzie zrealizowano m.in. "…And Justice for All" (1988) i "Black Album" (1991) grupy Metallica. Muzycy wynajęli dom w górach nieopodal Malibu, w którym przez pięć dni odbywali próby poprzedzające wejście do studia. Sesja rozpoczęła się 27 kwietnia. Jerden wspominał, że utwory w wersjach demo były dobrze rozwinięte. 29 kwietnia na ulicach Los Angeles wybuchły zamieszki wywołane uniewinnieniem czterech policjantów, oskarżonych o pobicie czarnoskórego taksówkarza Rodneya Kinga. „Byliśmy właśnie w Studio City to Venice, kiedy wybuchły zamieszki. Zadzwoniliśmy do Toma Arayi ze Slayera i udaliśmy się do niego, aby przeczekać ten gorący okres. Nigdy tego nie zapomnę” – relacjonował Cantrell. Proces nagrań wstrzymano na tydzień, z powodu obowiązującej w mieście godziny policyjnej. W studiu znajdował się dużych rozmiarów ekran telewizyjny, na którym muzycy i personel obserwowali zniszczenia, będące wynikiem licznych podpaleń w mieście.
Inżynierem dźwięku został Bryan Carlstrom, pełniący funkcję asystenta w trakcie prac nad "Facelift" (1990). Przestrzeń studia wykorzystano w podobny sposób, jak miało to miejsce podczas nagrywania debiutanckiego albumu; muzycy grali razem w dużym pomieszczeniu, a wzmacniacze gitarowe znajdowały się w osobnych pokojach, podobnie jak Staley, który wokale rejestrował w specjalnie zbudowanej budce. Przygotowując się do procesu nagrań, Carlstrom wypożyczył przeszło trzydzieści typów wzmacniaczy lampowych, przedwzmacniaczy, kompresorów dynamiki i korektorów, sprawdzając ich interakcję z instrumentami i mikrofonami, po czym wybierał najlepsze rozwiązanie. Korzystał ze sprzętu marki Summit Audio, który wykorzystywał do strojenia gitar.
Partie perkusji nagrano poprzez miksowanie bezpośredniego sygnału z mikrofonów skierowanych na zestaw perkusyjny, a także przy użyciu systemu głośników wielodrożnych, wykorzystywanych zwykle podczas występów na żywo. Carlstrom i Jerden skorzystali również z dwóch 33-calowych niskotonowych (basowych) kevlarowych głośników. „Jeden z nich był ustawiony po lewej, natomiast drugi po prawej stronie zestawu perkusji. Ułożyliśmy dwa 15-calowe zestawy głośników (woofer) po każdej stronie zestawu, a w następnej kolejności na górze zamontowaliśmy dość masywny system nagłośnienia. Kiedy Sean [Kinney] nagrywał, wychodziliśmy z pokoju, bo można było odnieść wrażenie, że całe pomieszczenie eksploduje. Zastosowaliśmy to do każdego utworu zawartego na albumie” – wspominał Carlstrom. Przy nagrywaniu dźwięku perkusji użyto mikrofonów AKG (modele AKG C451 i C24), Altec 663A, Neumann (modele U87 i M50), Sennheiser MD 421 oraz Shure SM57. AKG 451, 663A i SM57 ustawiono przy bębnie basowym, MD 421 oraz SM56 zamontowano na tom-tomach – pierwszy na górze, drugi na dole. Wokół zestawu rozstawiono U87. C451 zainstalowano przy ridzie, a C24 na samej górze zestawu. Po bokach znajdowały się M50. Pięć metrów naprzeciw bębna basowego ustawiono kondensator Neumann U47 FET.
Liniom basowym przypisano trzy ścieżki. Pierwsza zawierała sygnał przechodzący przez standardowy wzmacniacz Ampeg SVT; druga była poświęcona Tech 21 SansAmp, z kolei w ostatniej sygnał nagrywano z przedwzmacniacza lampowego z wbudowanym efektem chorus. Podczas sesji Cantrell korzystał z gitar elektrycznych marki G&amp;L Rampage i Gibson Les Paul. Partie akustyczne muzyk rejestrował na gitarze klasycznej oraz na gitarach sześcio- i dwunastostrunowych marki Taylor. Wśród użytych przez niego efektów były modele flanger i Vox oraz wah-wah Dunlop CryBaby, zaprojektowany dla Jeffa Becka i Jimiego Hendrixa. Partiom gitary rytmicznej przypisano średnio sześć ścieżek, osobno dla lewego i prawego kanału, podobnie jak dla każdej z gitar Cantrella. Do uzyskania odpowiedniego brzmienia wykorzystano podwójny prostownik, wzmacniacze firmy Hafler, przedwzmacniacz Bogner Fish, wzmacniacz słuchawkowy Rockman i kolumny Marshalla. Partie solowe muzyk rejestrował przy użyciu wzmacniacza Matchless EC-30 (m.in. w utworze „God Smack”) i 100-watowego Marshalla z 1971. Nagrawszy podstawowe ścieżki gitar i perkusji, produkcję przeniesiono do Eldorado Recording Studios (obecnie Burbank w hrabstwie Los Angeles), gdzie rozpoczęto nagrywanie wokali, overdubbing basu, gitar, edycję oraz miksowanie.
Prace wznowiono 19 maja. Przez kilka dni trwał proces konfigurowania urządzeń, montażu oraz przenoszenia nagranego materiału na czterdziestoośmiościeżkową taśmę cyfrową. Od maja do lipca odbywał się overdubbing partii basu i gitar. Staley rozpoczął proces nagrywania wokali 17 czerwca. Podczas sesji rozwinął styl, który stał się jego charakterystycznym brzmieniem – samodzielnie nawarstwiał swoje partie poprzez nagrywanie dwóch lub trzech ścieżek wokalu w wielu interwałach. Technika ta, zwana spiętrzonymi wokalami (ang. "stacked vocals"), była zdaniem Jerdena „całkowicie Layne’a”. Carlstrom uważał, że „choć umieściliśmy kilka efektów podczas procesu miksowania na jego głosie, to rzeczywistym skutkiem dla śpiewu było to nawarstwianie melodyki i harmoniki jeden na drugim”. Wokalista, prócz tworzenia tekstów, skomponował również dwa utwory – „Hate to Feel” i „Angry Chair”.
Powrót do nałogu przez Staleya miał bezpośredni wpływ na jego śpiew i relacje z producentem. Jerden nie akceptował obecności muzyka w studiu pod wpływem narkotyków. „Najwyraźniej się na mnie wściekł. Ale co jest moim zadaniem jako producenta? Zrobienie płyty. Nie dostaję pieniędzy za bycie przyjacielem Layne’a” – wspominał całą sytuację. W trakcie jednej z kłótni urażony Staley opuścił studio. Gdy Jerden zatelefonował do niego z przeprosinami, wokalista przyjął argumentację producenta, który tłumaczył, że zależy mu na zrobieniu dobrej płyty. Po tygodniu wznowiono proces nagrywania wokali. W ocenie Carlstroma „Layne rzeczywiście zbudował sobie małą budkę wokalną, więc kiedy był w środku, nikt nie mógł go zobaczyć. Kiedy był w tej małej przestrzeni, gdzie okna były pokryte, był właścicielem chorego świata […] Wyposażyłem mu tę małą przestrzeń w mikrofon Neumann M 49”. Następnie partie wokalne i harmonijne nagrywał Cantrell. Aby lepiej uchwycić harmonizację wokalną, Carlstrom korzystał z mikrofonu kardioidalnego Telefunken ELA M 251E. „Lubiliśmy używać tego mikrofonu, gdy Jerry nagrywał swoje partie harmonijne […] Korzystaliśmy również z kompresorów Summit, ponieważ ograniczają dynamikę, dzięki czemu nigdy nie odnosi się wrażenia, że wokal jest zbyt głośny lub miękki” – argumentował. Podczas nagrywania ścieżek wokalnych na "Facelift" zarówno Staley, jak i Cantrell byli obecni na procesie rejestrowania wspólnych partii. W przypadku "Dirt" Carlstrom zrezygnował z tego pomysłu – Staley był obecny jedynie na nagrywaniu swoich partii. Cantrell rejestrując drugi wokal czerpał inspirację z klasyków, wykonywanych w młodości w chórze szkolnym; od tradycyjnych dzieł "a cappella" z XVI wieku, po utwory Béli Bartóka.
Na przełomie czerwca i lipca Cantrell i Staley kończyli proces dogrywania swoich partii do utworów „Down in a Hole”, „Rooster”, „Rain When I Die”, „Dirt”, „Angry Chair” i „Sickman”. 10 lipca Staley zarejestrował partie wokalne dla „Fear the Voices”. Mike Starr, autor utworu, nie był zadowolony z efektów, co doprowadziło do konfliktu i odrzucenia kompozycji – w 1999 została ona opublikowana w formacie singla promującego kompilacyjny box set "Music Bank". Nagrany podczas listopadowej sesji „Lying Season” również wszedł w skład "Music Bank". Od 13 do 29 lipca Jerden i asystentka Annette Cisneros pracowali nad miksami. Dla uzyskania efektu pogłosu zastosowano analogowe urządzenia Lexicon 224 i 480, a także cyfrowe opóźnienie AMS (ang. "digital delay line"). Proces miksowania wykonano przy użyciu konsoli Solid State Logic w Eldorado Recording Studios. Od 5 do 7 sierpnia Carlstrom pracował nad kolejnością utworów, po czym album poddano masteringowi. Jedynym wyjątkiem był „Would?”, nagrany w Seattle na potrzeby "Singles: Original Motion Picture Soundtrack", którego miks wykonali Jonathan Plum i Parashar.
Analiza.
Muzyka.
Połowa premierowego materiału zawartego na "Dirt" została napisana podczas trasy Clash of the Titans w 1991. Drugą połowę skomponowano na miesiąc przed rozpoczęciem sesji. W przeciwieństwie do albumu "Facelift" (1990), większość utworów, które napisał Cantrell, była wynikiem współpracy zespołu. Miesiąc przed wejściem do studia muzycy mieli gotowych pięć utworów, wobec czego na próbach każdy z członków brał udział w komponowaniu, mimo odmiennych upodobań muzycznych. Staley zarejestrował na czterościeżkowym magnetofonie dwie kompozycje – „Angry Chair” oraz „Hate to Feel”, które zyskały aprobatę pozostałych. Wokalista podkreślał, że melodyjność albumu była wypadkową różnych stylów i upodobań muzyków, którzy inspirowali się takimi wykonawcami, jak Black Sabbath, Led Zeppelin, Rush oraz Slayer. W ocenie Cantrella album cechował się większą swobodą, a muzycy – w przeciwieństwie do "Facelift" – pozostali bardziej wierni wersjom nagranym na demie.
Jedynie w trzech utworach na "Dirt" Cantrell zastosował niski strój D (ang. "drop D"; m.in. w otwierającym „Them Bones” i „Dam That River”), poprzez obniżenie E6 o jeden ton do D. W pozostałych kompozycjach muzyk zrezygnował z podstawowej częstotliwości wynoszącej 440 Hz, obniżając ją o pół tonu w dół (podobnie jak czynił to Hendrix), stosując strój Eb-Ab-Db-Gb-Bb-Eb. Jednocześnie Cantrell nie był dobrze zaznajomiony z teorią muzyki, w tym z akordami i skalą, tworząc większość utworów w sposób intuicyjny. Gitarzysta opracowywał riffy i szlifował je w trakcie gry aż do momentu uzyskania odpowiedniego dźwięku.
Warstwa muzyczna "Dirt" czerpie inspirację z wielu źródeł, takich, jak metal alternatywny, klasyczny heavy metal i hard rock spod znaku Black Sabbath i Led Zeppelin, folk rock w stylu Crosby, Stills and Nash, brytyjski blues-rock wzorowany na Cream czy rock eksperymentalny Franka Zappy. Jeff Gilbert z „Guitar World” przyznawał, że „album zawiera śmiałe rozwiązania, zmysłowe paraliżujące dźwięki i riffy oraz przełomowe harmonie wokalne”. Według autora otwierający zestaw „Them Bones” charakteryzuje się „burzącym i kapitalnym akordem”. „Down in a Hole” określał mianem „zręcznej i wrażliwej”, a „Sickman” przyrównywał do „psychodelicznej przejażdżki rollercoasterem”. Ric Albano z „Classic Rocka” twierdził, że ballada „Down in a Hole”, ze względu na zróżnicowane brzmienie partii gitar, przypomina klasyczny styl lat 80., natomiast „Hate to Feel” porównywał do „Dazed and Confused” w wersji Led Zeppelin z ich debiutu z 1969. Michael Christopher przyznawał za pośrednictwem PopMatters, że „Junkhead” jest „kwintesencją formy muzycznej”, a brzmienie gitar i basu opisał: „jakby było przeciągane przez Rancho La Brea”. Jordan Babula z „Teraz Rocka” zwracał uwagę na riffy inspirowane Black Sabbath, urozmaicone tempa i rytmikę.
Teksty.
Lirycznie album jest mroczny, gdzie wyczuwalne są stany depresji, nihilizmu, posępności, przygnębienia, samotności i śmierci. Porusza również takie tematy i wątki, jak alienacja, choroba, gniew, przemoc, skomplikowane relacje interpersonalne, strach i rozpacz. Cantrell określał liryki mianem „super mocnych”, a treść definiował jako „bardzo ciężką”. W jego ocenie był to istotny krok naprzód w stosunku do "Facelift", porównywalny do tego, jaki Nirvana poczyniła między "Bleach" (1989) a "Nevermind" (1991). Gitarzysta podkreślał, że tworzenie warstwy lirycznej było dla zespołu formą „twórczej terapii”. Mike Boehm z „Los Angeles Timesa” pisał, że „najnowszy album zespołu, "Dirt", szura po dnie z litanią skarg śpiewanych z głębokiej otchłani rozpaczy, wstrętu do samego siebie i niekończącej się niedoli”.
Motywem przewodnim płyty jest uzależnienie narkotykowe, do którego odnosi się większość zawartych na albumie utworów. W ocenie dziennikarza Davida de Soli, autora książki "" (2015), Staley „napisał na tym albumie ponure, brutalnie szczere obrazy uzależnienia od narkotyków”. Jerden uważał, że teksty do „Sickman” i „Junkhead” dotykały tematu niepokoju, tortury fizycznej i psychicznej udręki. Utwory od „Junkhead” do „Angry Chair” ułożono w określonej kolejności, wpisującej się we wspólną historię; od początkowego, naiwnego gloryfikowania zażywania narkotyków, po uświadomienie sobie popełnionego błędu. Dla Cantrella koncepcyjna część albumu skupiała się na ewolucji postaci i jej charakteru; głównym założeniem była chęć poznania i zrozumienia istoty problemu, a nie próba oceniania kogokolwiek. Staley przyznawał, że koncepcyjna część stanowiła historią jego życia z ostatnich trzech lat. Ułożenie utworów w odpowiedniej kolejności porównywał do historii człowieka, zdającego sobie sprawę, że narkotyki nigdy nie złagodzą bólu, ani nie rozwiążą problemu. Pomogą jedynie zbliżyć się do prywatnego piekła.
Tworząc teksty Staley czytał książkę "Złe miejsce" pióra Deana Koontza z 1990. Według pisarki Holly George-Warren, współredaktorki książki "The Rolling Stone Encyclopedia of Rock &amp; Roll" (2001), utwory „Junkhead”, „Dirt”, „God Smack”, „Hate to Feel” i „Angry Chair”, w otwarty sposób ukazują rodzaj autodestrukcji i zmęczenia psychicznego. Michael Christopher opisał „God Smack” jako „skraj szaleństwa na schizofrenię”. Przykładami utworów traktujących o relacjach interpersonalnych są „Rain When I Die” i „Down in a Hole”, w których wyczuwalne są stany melancholii, samozniszczenia, tęsknoty i utraty. Christopher podkreślił, że „Rain When I Die” charakteryzuje się powolnym tempem, efektem wah-wah oraz posępną liryką, przypominającą „namiętną, rosnącą depresję”. Recenzent zaznaczył, że w „Angry Chair” Staley rozlicza się z własnym bólem oraz wewnętrznymi demonami.
Komentując poszczególne znaczenia liryk utworów, Cantrell twierdził, że „Them Bones” porusza kwestię własnej śmierci oraz ma na celu uświadomienie, iż nie żyje się wiecznie i śmierć jest nieunikniona. Tekst „Dam That River” nawiązuje do kłótni pomiędzy gitarzystą a Kinneyem. „Była idiotyczna, ale pokazała jak w obliczu emocji sprawy wymykają nam się z rąk. Ostatecznie znowu jesteśmy przyjaciółmi, prawie braćmi, lecz podobne przypadki zdarzają się od czasu do czasu i nie ma na nie rady” – relacjonował na łamach „Metal Hammera”. Liryka „Rain When I Die” odnosi się do obumierania stosunków międzyludzkich. Jak wspominał Cantrell: „Słowa napisaliśmy razem z Layne’em, i choć dotyczą dwóch różnych dziewcząt, opisują taką samą sytuację. Kochać kogoś jest bardzo trudną rzeczą. Pojawia się tyle spraw o które należy się troszczyć i pielęgnować je. Gdy sobie odpuścisz, związek umiera w zastraszającym tempie”. Również tekst do „Down in a Hole”, mający emocjonalny charakter, porusza wątek relacji interpersonalnej; opowiada o związku Cantrella z dziewczyną. Muzyk przyznał, że w owym czasie był zbyt mało dojrzały, a ich relacja się skończyła, choć z początku wyglądała na silną. W „Rooster” Cantrell opisał trudne stosunki ze swoim ojcem, weteranem wojny wietnamskiej. Odnosząc się do liryk „Junkhead”, „Dirt”, „God Smack”, „Hate to Feel” i „Angry Chair” twierdził: „Wydaje mi się, że tworzą całość, opowiedzianą z punktu widzenia człowieka, który miał problemy z narkotykami i zbyt rozrywkowym życiem”. Zamykający „Would?” został napisany w 1990 i jest hołdem złożonym dla zmarłego frontmana Mother Love Bone, Andrew Wooda, który był przyjacielem gitarzysty.
Oprawa graficzna.
27 kwietnia 1992 Rocky Schenck spotkał się z członkami zespołu, by porozmawiać o nowym albumie i teledyskach. 7 maja udał się on do studia, gdzie miał możliwość przesłuchania fragmentu premierowego materiału, który, jak wspominał, „całkowicie mnie zdmuchnął”. Okładka przedstawiała nagą kobietę pochowaną w Ziemi tuż po erozji na pustyni, gdzie w tle widoczne są góry i pomarańczowe niebo. W wywiadzie dla czasopisma „Revolver” Schenck wyznał, że „to był pomysł chłopaków z zespołu aby stworzyć model nagiej dziewczyny pochowanej na pustyni, martwej lub żywej”. Sesja odbyła się 14 czerwca w prywatnym studiu Schencka w Hollywood pod nadzorem Kinneya, i trwała kilka godzin. Efekt popękanej pustynnej podłogi uzyskano z gliny rozwałkowanej na piankowym rdzeniu uniesionym na pudełkach po jabłkach. W środku piankowego rdzenia znajdowało się wycięcie, w które modelka mogła się wsunąć, aby stworzyć wrażenie na wpół zakopanej w pustynnej podłodze. Schenck wyciął z niego fragmenty pozwalające na skomponowanie modelu gór, a za nimi umieszczono malowane tło nieba. W sesji wystąpiła 21-letnia amerykańska aktorka oraz modelka Mariah O’Brien, z którą fotograf współpracował przy okładce do singla „Bitch School” Spinal Tap. „Miała ona w tym czasie krótkie włosy, więc musieliśmy użyć długiej peruki tak, aby wpłynęła artystycznie na pustynną podłogę” – wspominał. Gdy O’Brien zajmowała miejsce w specjalnym wycięciu na piankowym rdzeniu, jej głowę ekipa uszczelniała większą ilością gliny, którą następnie osuszała suszarką do włosów. Aktorka spędzała w tej pozycji wiele godzin, podczas gdy Schenck próbował odpowiednich efektów świetlnych i podejść wizualnych. Przez lata błędnie sądzono, że w roli modelki wystąpiła Demri Lara Parrott, partnerka Staleya. Matka dziewczyny wspominała, że jej córka wielokrotnie była zmuszana zaprzeczać pytaniom, czy to ona znajduje się na okładce. Parrott czuła rozżalenie i zdenerwowanie decyzją o wyborze modelki, łudząco podobnej do niej.
Staley, odnosząc się do interpretacji okładki i nazwy albumu, przyznawał: „Ta okładka albumu… lubię to nazywać «zemstą». Piosenka «Dirt» została napisana dla pewnej osoby, która zasadniczo zakopała mój tyłek, więc kobieta na okładce albumu jest w pewnym sensie portretem tej osoby, która jest wessana w błoto […], zamiast mnie. Zdjęcie jest jej dokładnym odwzorowaniem, a to nawet nie było zaplanowane. Właściwie byłem z tego powodu bardzo zły, kiedy pierwszy raz to zobaczyłem – ona też nie jest z tego powodu zadowolona […] To było naprawdę niesamowite”.
Steve Huey z AllMusic napisał o okładce albumu, iż jest „odstraszająca”. Dizajnem zajął się Doug Erb, a logo wykonał David Coleman. Dyrektorem artystycznym została Mary Maurer. Alternatywna wersja okładki przedstawiona jest w takim samym stylu, tyle że nie ma na niej kobiety (Schenck sfotografował kilka ujęć pustynnej podłogi, w której znajdował się odcisk ciała leżącej kobiety i pozostawiona na miejscu peruka). Książeczka dołączona do albumu zawiera teksty utworów, zdjęcia zespołu oraz charakterystyczny rysunek słońca na czerwonym tle stworzony przez Staleya.
Wydanie.
Bryan Carlstrom, zakończywszy pracę nad albumem, nie był zadowolony z efektów po przesłuchaniu surowych wersji miksu wszystkich trzynastu kompozycji. Uważał, że każda z nich brzmi tak samo, przez co ludzie znienawidzą płytę, a on sam nie dostanie więcej ofert pracy. Również Dave Jerden miał mieszane odczucia. Z jednej strony twierdził, że praca nad "Dirt" była jednym z najlepszych momentów w jego życiu, z drugiej wyrażał ubolewanie, że w trakcie sesji krzyczał na Staleya, przez co jego relacje z muzykami uległy pogorszeniu.
Premiera "Dirt" miała miejsce 29 września, choć niektóre źródła podawały datę 25 września. Jerden ocenił, że drugi album studyjny Alice in Chains, w porównaniu do "Facelift" (1990), jest „zupełnie inną płytą, ponieważ został napisany na podstawie emocjonalnych i osobistych doświadczeń”. Według producenta to był główny powód, dla którego album rezonuje z tak wieloma ludźmi. „Wiele osób uwielbia tę płytę, ponieważ jest prawdziwa” – argumentował. Greg Prato, autor książki "" (2009), przyznawał, że sukces zespołu stał się jeszcze większy wraz z wydaniem "Dirt".
Z powodu błędu ze strony wytwórni Columbia, pierwsze wydania "Dirt" zawierały nieprawidłową kolejność utworów. W australijskich, europejskich oraz kanadyjskich edycjach „Down in a Hole” zamieszczono pomiędzy „Angry Chair” i „Would?”, psując tym samym koncepcyjne ułożenie utworów. W wersji australijskiej „Untitled” występuje pod nazwą „Iron Gland”. W japońskim wydaniu "Dirt" również popełniono błąd. Na dystrybuowanym przez Sony albumie „Down in a Hole” ponownie umieszczony jest jako przedostatni, a „Untitled” w ogóle nie pojawia się w zestawie.
Po premierze płyty, na której część tekstów odnosiło się do uzależnienia narkotykowego, Staley stał się obiektem zainteresowania opinii publicznej. Muzyk w wywiadach był często pytany przez dziennikarzy o temat narkotyków. Gdy wokalista odmówił prasie udzielania jakichkolwiek wyjaśnień dotyczących problemów z uzależnieniem, pytania te adresowano do pozostałych członków zespołu, co z czasem zaczęło wywoływać ich poirytowanie oraz znużenie. Staley nosił się również z zamiarem opuszczenia Seattle, gdzie – jak podkreślał – wyrobił sobie opinię osoby lubiącej narkotyki. Carlstrom wspominał, że nigdy osobiście nie spotkał żadnej osoby, która zażywałaby narkotyki z powodu albumu. Jednocześnie wysnuwał przekonanie, że ludzie mogli je brać, przesłuchawszy płytę Alice in Chains. W 1996 Staley na łamach „Rolling Stone’a” wyrażał ubolewanie z powodu niezrozumienia przez fanów przesłania jego tekstów: „Nie chciałem, by moi fani myśleli, że heroina jest fajna. Ale zdarzały się sytuacje, kiedy podchodzili do mnie z kciukiem uniesionym do góry i mówili, że są naćpani. Dokładnie tego nie chciałem”. Kinney wspominał, że album brzmiał jak „to, co odbijało się echem w naszych głowach w tamtym czasie”.
23 listopada 2009 "Dirt" ukazał się w zremasterowanej wersji na 180 gramowym winylu o numerze katalogowym MOVLP037. 23 września 2022, w związku z obchodami 30. rocznicy premiery albumu, Columbia i Legacy (oddział Sony), wydały jubileuszowy box set. W jego skład weszły m.in. dwie 12”-calowe winyle LP w pomarańczowym kolorze (sieć Walmart oferowała ekskluzywne tłoczenie w kolorze jabłkowym) i standardowe CD ze zremasterowanym dźwiękiem, pięć singli promujących na 7”-calowych kolorowych winylach i z nową grafiką, 80-stronicowa książka w twardej oprawie, grafiki inspirowane "Dirt" autorstwa różnych artystów, plakaty, przedrukowane setlisty i figurka kobiety z okładki wykonana z żywicy.
Promocja.
Single.
Album "Dirt" był promowany przez pięć singli – „Would?”, „Them Bones”, „Angry Chair”, „Rooster” i „Down in a Hole”. Pierwszy z nich ukazał się latem 1992 na ścieżce dźwiękowej do filmu "Samotnicy". Utwór Alice in Chains okazał się przebojem w rozgłośniach radiowych emitujących alternatywną muzykę. Jako pierwszy w dorobku zespołu dostał się na australijską listę Top 100 Singles Chart, zajmując 69. pozycję. Odnotowano go także na listach w Europie, gdzie uplasował się na 17. miejscu w Finlandii, 33. w Holandii oraz 19. w Wielkiej Brytanii. W Stanach Zjednoczonych singel osiągnął 31. lokatę na Album Rock Tracks, liście opracowywanej przez „Billboard”. Teledysk wyreżyserowali Crowe i Josh Taft (drugi z nich współpracował z zespołem przy realizacji VHS "Live Facelift"; 1991). Zdjęcia nagrywano w klubie Under the Rail w Seattle.
Drugim singlem był „Them Bones”. Utwór autorstwa Cantrella również dostał się na notowania w Australii (93. pozycja) i Europie, gdzie dotarł do 22. miejsca irlandzkiej listy Top 100 Singles oraz 26. na UK Singles Chart. W Stanach Zjednoczonych singel odnotowano w Top 30. na listach „Billboardu” – Album Rock Tracks, plasując się na 24. lokacie, oraz Modern Rock Tracks, osiągając miejsce 30. Teledysk wyreżyserował Rocky Schenck – wcześniej odpowiadał on za realizację wideoklipu do „We Die Young” z albumu "Facelift" z 1990.
Trzecim singlem promującym "Dirt" był „Angry Chair” autorstwa Staleya. Podobnie jak „Them Bones”, dostał się on na listy w Wielkiej Brytanii – 28. miejsce w Irlandii i 33. w zestawieniu UK Singles Chart. Osiągnął 34. pozycję na Album Rock Tracks oraz 27. na Modern Rock Tracks „Billboardu”. Zdjęcia do teledysku nagrywano w Nowym Jorku, a za reżyserię odpowiadał Matt Mahurin. 
Czwartym singlem był „Rooster”, który dotarł do 7. miejsca na Album Rock Tracks, co było najwyższą pozycją, jaką utwór Alice in Chains osiągnął w owym czasie na liście „Billboardu”. Teledysk w reżyserii Marka Pellingtona, z uwagi na zbyt dużą ilość brutalnych scen, ukazujących okrucieństwo wojny w Wietnamie, był emitowany w MTV w ocenzurowanej i skróconej wersji, co spotkało się ze sprzeciwem Cantrella.
Ostatnim singlem promującym "Dirt" była ballada „Down in a Hole”, która dotarła do 29. pozycji w Irlandii i 36. na UK Singles Chart. W Stanach Zjednoczonych utwór osiągnął 10. lokatę na Album Rock Tracks. Teledysk w reżyserii Nigela Dicka premierę miał we wrześniu 1993.
Trasa koncertowa.
Muzycy rozpoczęli koncertowanie przed premierą albumu "Dirt". Pierwszym etapem poprzedzającym oficjalną trasę było regionalne mini tournée Shitty Cities Tour wzdłuż północno-zachodniego wybrzeża na przełomie sierpnia i września 1992 przy wsparciu Gruntruck. Członkowie Alice in Chains wyrażali podekscytowanie z możliwości występowania w roli "headlinera". 15 września zespół zainaugurował trasę promującą album. Początkowo muzycy występowali w charakterze gościa specjalnego na trasie No More Tours Ozzy’ego Osbourne’a, który promował płytę "No More Tears" (1991). Tournée składało się z 29 koncertów zagranych w Ameryce Północnej. W trakcie jego trwania Staley złamał lewą stopę podczas jazdy quadem i na scenie występował o kulach oraz na wózku inwalidzkim. Z początkiem listopada członkowie grupy rozpoczęli samodzielny etap trasy Down in Your Hole Tour. Jako support występowały formacje Gruntruck i Screaming Trees. Z biegiem trwania tournée zarówno u Staleya, jak i wokalisty Screaming Trees, Marka Lanegana, nasilał się problem uzależnienia od heroiny. Susan Silver, menedżerka Alice in Chains, zatrudniła ochroniarza, który miał pilnować Staleya przed ludźmi handlującymi narkotykami. Cantrell, odnosząc się do różnych ekscesów z udziałem alkoholu i używek w trakcie trasy, wspominał: „Byliśmy […] jak jakieś dzikie wieprze. We wszystko wchodziliśmy. Po kolana”.
W styczniu 1993 muzycy wystąpili w Brazylii na festiwalu Hollywood Rock w Rio de Janeiro i São Paulo. Przed wylotem do Europy, w zespole zaszła zmiana personalna. Grupę opuścił zmagający się z uzależnieniem Mike Starr. Jego miejsce zajął Mike Inez, współpracujący z Osbourne’em. Po powrocie z Europy na początku marca, muzycy zagrali w kwietniu krótką trasę po Stanach Zjednoczonych przy wsparciu formacji Circus of Power i Masters of Reality. Korzystając z mniej napiętego harmonogramu koncertowego, członkowie zespołu zarejestrowali w Bad Animals Studio w Seattle dwa premierowe utwory – „A Little Bitter” oraz „What the Hell Have I”, które wykorzystano na ścieżce dźwiękowej do filmu "Bohater ostatniej akcji" (1993, reż. John McTiernan).
Od czerwca do sierpnia muzycy brali udział w trasie festiwalu muzyki alternatywnej Lollapalooza, występując na głównej scenie obok m.in. Babes in Toyland, Front 242, Primusa, Rage Against the Machine i Toola. Staley unikał rozmów na temat swojego uzależnienia nawet z towarzyszącym mu na trasie ojczymem. Kontynuację tournée stanowiły występy w Stanach Zjednoczonych, Europie, Azji i w Australii, przy wsparciu takich wykonawców, jak Clawfinger, My Sister’s Machine, The Poor, Suicidal Tendencies, Sweet Water, TAD i The Wildhearts. Ponad roczna trasa zakończyła się w listopadzie 1993 i była ostatnim tak dużym tournée z udziałem Staleya.
Odbiór.
Krytyczny.
"Dirt" otrzymał w większości pozytywne recenzje od krytyków. Steve Huey z AllMusic pisał, że „album, ze względu na ukazane uzależnienie, stanowi jedną z najbardziej wstrząsających koncepcyjnych płyt w historii”. Zdaniem autora nie wszystkie utwory opowiadają o heroinie. Jak uważał, choć teksty pisane przez Cantrella skupiają się na relacjach osobistych, to skutecznie zachowują spójność tematyczną. W jego ocenie „prawie każda z kompozycji jest przesiąknięta zachorowalnością, obrzydzeniem do siebie i/lub rezygnacją świadomego, ale bezsilnego uzależnionego”. Liryki Staleya opisywał jako „równie skuteczne i konsekwentnie nieszczęśliwe”. Recenzent pozytywnie oceniał pracę Cantrella, wyróżniając jego atonalne riffy i nietypowe metrum. Krytyk z „Alternative Press” pisał: „Wielki krok naprzód w porównaniu do "Facelift" z 1990. Jeżeli ten ostatni został pogrzebany głęboko pod wodą, to "Dirt" żegluje bez opamiętania”. Robert Christgau wyrażał mieszaną opinię, nazywając "Dirt" „heroinowym albumem” i wystawiając mu ocenę B. „Zespół gra mocniej, głośniej i bardziej metalowo niż Soundgarden, ale cena tej mocy jest taka, że jest brzydsza i głupsza”. Brenda Herrmann z „Chicago Tribune” podkreślała szczerość albumu, uważając, że jest on zdecydowanie lepszy od debiutu. Philip Wilding z „Classic Rocka” oceniał, że "Dirt" jest „albumem pogrążonym w nasionach własnej destrukcji”. Zdaniem autora „brzmi on niczym idealna ścieżka dźwiękowa do pustego lata bezmyślnej nienawiści”. Janiss Garza z „Entertainment Weekly” opisywała płytę w następujących słowach: „"Dirt" jest ponurą psychodelią, medytującą kroniką piekła narkomanii, ustawioną na powolne rytmy Black Sabbath. Ból i wgląd, który udał się do tych dwunastu utworów sprawiają, że Alice in Chains świeci ponad i poza większość jej sąsiadów z Seattle”.
Don Kyle z brytyjskiego „Kerrang!” zwracał uwagę na „brutalną prawdomówność” stanowiącą „ostrą kołysankę referencji dla ludzkiej wytrzymałości”. Jonathan Gold z „Los Angeles Timesa” uznał zespół Alice in Chains za nieudolną imitację Mother Love Bone i Nirvany. Autor wyrażał również negatywną opinię o płycie, argumentując: „Na tym albumie, który nawet nie przynosi korzyści z lekko uroczej naiwności debiutu, Alice in Chains jest pompatyczna, tajemnicza, nie ma riffów, nudy. A grupa nawet nie jest rockowa – ta płyta dotyczy kompetencji, a nie ideologii”. Jon Pareles z „The New York Timesa” podkreślał, że utwory zespołu są „niestrudzenie ponure” i zawierają bezpośrednie odniesienia do uzależnienia oraz śmierci, a głos Staleya jest „zupełnie bez radości”. Recenzent zaznaczał, że album nie stanowi bezpośredniego odrzucenia ani gloryfikacji nałogu, lecz ukazuje walkę z uzależnieniem. Michael Christopher z PopMatters, recenzując wydawnictwo stwierdził: „Ciężko będzie znaleźć album bardziej przesiąknięty brutalną prawdą – i dlatego zawsze będzie stanowił jeden z najbardziej kultowych albumów w historii”. Brytyjski magazyn branżowy „Q” pisał: „"Dirt" posiada wielowarstwowe harmonie i modny nihilizm”.
Greg Kot oceniał w książce "Rolling Stone Album Guide" (2004), że „"Dirt" jest kandydatem do najsmutniejszego multiplatynowego albumu rockowego w historii”. Lauren Spencer za pośrednictwem magazynu „Spin” zwracała uwagę na brutalność oraz niepokojącą szczerość w tekstach. Autorka zauważała, że dzięki temu album jest „bardziej otwarty i pozwala słuchaczowi zajrzeć do środka”. Jordan Babula z „Teraz Rocka” pisał: „Album dojrzały pod każdym względem – produkcji, kompozycji, wykonania i w warstwie tekstowej […] Brzmienie jest bardzo klarowne; potężne, przestrzenne, choć brudne jak diabli”. Kyle Anderson, autor książki "Accidental Revolution: The Story of Grunge" (2007), uważał, że wielu wykonawców poruszało w swych tekstach problem uzależnienia, jednak nikt nie przedstawił tego w sposób tak bezpośredni jak Alice in Chains. „Staley razem z zespołem w szczególności byli w stanie odzwierciedlić, poprzez swoje brzmienie, całą historię związaną z uzależnieniem: mrok, desperację i eteryczność, ale z błyskami błogości w tym samym czasie”.
Komercyjny.
17 października 1992 album zadebiutował na 6. pozycji w zestawieniu Billboard 200, pozostając w notowaniu przez sto dwa tygodnie. 2 grudnia otrzymał od Recording Industry Association of America (RIAA) certyfikat platyny w Stanach Zjednoczonych (1 milion sprzedanych kopii). Obok m.in. "Badmotorfinger" (1991) Soundgarden i debiutu Temple of the Dog (1991), "Dirt" uplasował się w gronie stu najlepiej sprzedających się albumów 1992. 21 kwietnia 1993 płyta otrzymała od organizacji Music Canada (MC) certyfikat platyny (100 tys. egzemplarzy). W październiku "Dirt" osiągnął pułap sprzedaży 35 tys. kopii w Australii, dzięki czemu stowarzyszenie Australian Recording Industry Association (ARIA) przyznało mu certyfikat złotej płyty. 15 grudnia, przekroczywszy próg 2 milionów sprzedanych kopii, "Dirt" otrzymał certyfikat 2-krotnej platyny w Stanach Zjednoczonych. 1 stycznia 1995 pokrył się złotem w Wielkiej Brytanii (100 tys. sprzedanych kopii). Certyfikat został przyznany przez British Phonographic Industry (BPI). 31 stycznia uzyskał w Stanach Zjednoczonych certyfikat 3-krotnej platyny. Był notowany również na liście „Billboardu” Top Pop Catalog Albums, gdzie 22 czerwca 1996 dotarł do 28. pozycji.
Według danych przedstawionych przez system Nielsen SoundScan "Dirt" uzyskał na terenie Stanów Zjednoczonych nakład sprzedaży na poziomie 3 milionów 30 tys. kopii. 24 maja 2000 otrzymał od RIAA certyfikat 4-krotnej platyny, przekraczając sprzedaż 4 milionów egzemplarzy w Stanach Zjednoczonych. 5 sierpnia 2022 uzyskał certyfikat 5-krotnej platyny, osiągając próg sprzedaży 5 milionów kopii. W październiku otrzymał od ARIA certyfikat platyny w Australii – 70 tys. egzemplarzy. Po dziś dzień pozostaje najlepiej sprzedającym się albumem w dyskografii zespołu.
Nagrody i nominacje.
"Dirt" został wyróżniony przez National Academy of Recording Arts and Sciences (NARAS) nominacją do nagrody Grammy podczas 35. ceremonii wręczenia statuetek, która odbyła się 24 lutego 1993 w Shrine Auditorium. Album Alice in Chains był nominowany w kategorii Best Hard Rock Performance with Vocal, przegrywając z utworem „Give It Away” Red Hot Chili Peppers. Grupa przegrała również rywalizację o MTV Movie Award w kategorii Best Song from a Movie, będąc nominowanym za utwór „Would?” z filmu "Samotnicy" (1992). 2 września zespół został nagrodzony statuetką MTV Video Music Award, wygrywając w kategorii Best Video from a Film, także za utwór „Would?”, pochodzący ze wspomnianego filmu w reżyserii Crowe’a.
Dziedzictwo.
"Dirt" uznawany jest przez krytyków za "opus magnum" wydane w złotej erze grunge’u, arcydzieło w dorobku zespołu oraz jeden z najważniejszych albumów w gatunku metalu alternatywnego. Kyle Anderson pisał o nim, że jest jednym z najlepszych albumów wydanych w epoce grunge’u. Pod koniec 1992 redakcje branżowych magazynów muzycznych „Kerrang!” i „Metal Hammer” uznały drugi album studyjny Alice in Chains za najlepsze wydawnictwo roku. W opublikowanym w 2003 zestawieniu „50 najbardziej wpływowych albumów wszech czasów” „Kerrang!”, "Dirt" został zamieszczony na 8. pozycji. W kwietniu 2008 szwedzki „Close-Up” uznał płytę Alice in Chains za 5. najlepszy album dekady. W 2011 „Guitar World” ogłosił album najlepszym wydawnictwem 1992, wyprzedzając w rankingu takie płyty, jak m.in. "Countdown to Extinction" (1992) Megadeth, "Vulgar Display of Power" (1992) Pantery oraz "Fear of the Dark" (1992) Iron Maiden. Joe Robinson z magazynu on-line Loudwire określił "Dirt" mianem jednego z najlepszych albumów metalowych lat 90., zestawiając go obok "Rust in Peace" (1990) Megadeth i "Ænima" (1996) Toola. Swą ocenę autor uzasadniał: „Alice in Chains jako jeden z nielicznych zespołów potrafi łączyć fanów muzyki metalowej i grunge’owej”. James Conway pisał na łamach brytyjskiego „VultureHound”: „Pozostaje klasykiem gatunku. Niestety, cierpienie to udokumentowane jest zbyt realnie, a zespół nie był w stanie ponownie odzyskać tej mocy”.
Album, ze względu na przesterowane brzmienie gitar i pesymistyczny nastrój, częstokrotnie uznawany jest za jedno z ważniejszych wydawnictw stylu sludge metal, będącego fuzją gatunków doom metal i hardcore punk. "Dirt" został wyróżniony również przez kanadyjskiego dziennikarza muzycznego Martina Popoffa, który sklasyfikował go na 52. pozycji w wydanej przez siebie książce "The Top 500 Heavy Metal Albums of All Time" w 2004. Rok później płyta zespołu została zamieszczona w będącej zbiorem ocen i recenzji najważniejszych wydawnictw muzycznych z lat 1955–2005 książce "1001 Albums You Must Hear Before You Die", gdzie podkreślono, że album pomógł ukształtować grunge jako odrębny gatunek muzyki alternatywnej.
Album stał się również inspiracją dla wielu muzyków. Corey Taylor przyznawał, że „«Would?» to jedna z moich ulubionych kompozycji. Kiedy usłyszałem ją po raz pierwszy, uświadomiłem sobie, że w muzyce jest wszystko możliwe […] «Would?» wyszedł i uderzył mnie prosto w twarz. Pamiętam, że pomyślałem sobie wtedy, że to może być jeden z największych utworów jakie napisano!”. Perkusista Metalliki, Lars Ulrich wyznał, że największe wrażenie wywarł na nim liryczny ciężar, a sam album charakteryzował jako „niesamowicie głęboki i mroczny”. Jednocześnie przyznawał, że był on jednym z najczęściej słuchanych przez niego wydawnictw, jakie ukazały się w 1992. Robb Flynn z Machine Head wspominał "Dirt" jako „cholernie dobry”, dodając, że „mnóstwo czasu tego słuchałem”. Wokalista i gitarzysta Godsmack, Sully Erna twierdził, że „gdy wyszedł "Dirt", długo nie opuszczał mojego odtwarzacza. Nigdy wcześniej nie słyszałem, by czyjś głos brzmiał tak przebojowo na jakiejś płycie. Jest powodem, dla którego zacząłem śpiewać”. W ocenie „Metal Hammera”, "Dirt" miał również znaczący wpływ na szereg płyt innych wykonawców, w tym m.in. "Purple" (1994) Stone Temple Pilots, "Sixteen Stone" (1994) Bush, "My Own Prison" (1997) Creed czy debiut Godsmack z 1998.
29 września 2017, w 25. rocznicę premiery "Dirt", William Goodman z „Billboardu” nazwał Alice in Chains „królami grunge’u” oraz zaznaczył, że nie było w tamtych czasach bardziej nihilistycznego i agresywnego albumu niż "Dirt". „Heroina i inne uzależnienia odgrywały główną rolę na scenie muzycznej Seattle; wiele zespołów wykorzystało lub zostało zainspirowanych jej zniszczeniem. Ale żadna inna grupa tak rażąco nie zwróciła się w stronę swojej ciemnej spirali zarówno pod względem lirycznym, jak i muzycznym […] "Dirt" jest jednak [i na zawsze pozostanie], artystyczną marką wysokiej wody Alice in Chains. Emocjonalny ciężar jest przytłaczający, muzyka odurzająca, następstwo rozdzierające serce. Brzmienie Seattle nie byłoby możliwe bez ich wkładu i poświęcenia”.
18 września 2020 "Dirt" ukazał się jako tribute album w ramach serii Redux, wydanej przez wytwórnię Magnetic Eye, zawierający nowe aranżacje wszystkich trzynastu utworów w wykonaniu zespołów undergroundowych.
Personel.
Opracowano na podstawie materiału źródłowego:
Alice in Chains
Muzycy sesyjni
Produkcja
Oprawa graficzna
Management

</doc>
<doc id="789325" url="https://pl.wikipedia.org/wiki?curid=789325" title="Jacek Pałasiński">
Jacek Pałasiński

Jacek Pałasiński (ur. 30 września 1952 w Warszawie) – polski teatrolog, dziennikarz telewizyjny i radiowy, korespondent.
Życiorys.
Jest absolwentem Wydziału Wiedzy o Teatrze Państwowej Wyższej Szkoły Teatralnej w Warszawie. Pracował w Teatrze Narodowym w Warszawie, gdzie był asystentem reżysera Adama Hanuszkiewicza. Od 1977 był działaczem opozycji demokratycznej, był związany z Niezależną Oficyną Wydawniczą NOWA. W 1981 wyjechał z kraju do Włoch. Był jednym z założycieli i pierwszym przewodniczącym Komitetu Solidarności z „Solidarnością” w Rzymie. Jako dziennikarz pracował w Radiu ZET, „Rzeczpospolitej” i „Wprost”. Jest autorem publikacji dla włoskiej prasy (m.in. w „Il Messaggero”), a także twórcą reportaży politycznych oraz kulturowych poświęconych Włochom, gdzie przez pewien czas mieszkał. Został korespondentem i publicystą TVN24. Przez kilkanaście lat prowadził autorski program "Świat według Jacka," w którym poruszał zagadnienia z zakresu stosunków międzynarodowych. Wspólnie z Anną Kalczyńską w tej samej stacji tworzył cotygodniowy magazyn "Tu Europa". Z grupą medialną TVN współpracował do 2021. W tym samym roku został autorem podcastu "Allegro ma non troppo, czyli godzina z Jackiem" w portalu naTemat.pl, emitowanego za pośrednictwem serwisu YouTube. 
Był członkiem władz Stowarzyszenia Prasy Zagranicznej we Włoszech, był w gronie założycieli portalu Studio Opinii.

</doc>
<doc id="789332" url="https://pl.wikipedia.org/wiki?curid=789332" title="Piotr Odelian">
Piotr Odelian



</doc>
<doc id="789333" url="https://pl.wikipedia.org/wiki?curid=789333" title="Herkules II d’Este">
Herkules II d’Este

Ercole II d’Este (ur. 5 kwietnia 1508 w Ferrarze, zm. 3 października 1559 tamże) – książę Ferrary, Modeny i Reggio w latach 1534-1559. Najstarszy syn Alfonsa I i Lukrecji Borgii.
Życiorys.
Dzięki swojej matce Ercole był wnukiem papieża Aleksandra VI, siostrzeńcem Cezara Borgii i kuzynem świętego Franciszka Borgii. Dzięki ojcu – był bratankiem Isabelli d’Este – nazywanej "pierwszą damą renesansu" oraz kardynała Hipolita d’Este. Sam był starszym bratem Hipolita II – arcybiskupa Mediolanu (później kardynała), Eleonory – zakonnicy i Franciszka – markiza di Massa Lombarda.
Małżeństwo i potomkowie.
W kwietniu 1528 poślubił Renatę Walezjuszkę, młodszą córkę Ludwika XII, króla Francji i Anny Bretońskiej. Rodzice przykładali ogromną wagę do edukacji wszystkich swoich dzieci. Dzieci Ercole i Renée:
Książę Ferrary i Modeny.
Kiedy Ercole został księciem Ferrary i Modeny, zwrócił się przeciwko francuskim dworzanom ze świty swojej żony – swoim dawnym przyjaciołom. Stwierdził, że obaj są zbyt rozrzutni (kosztują dwór zbyt wiele pieniędzy) i mają zbyt duży wpływ na rodzinę księcia. Jeszcze przed rokiem 1543 obaj zostali oni odprawieni. Ercole był również pod presją papieża, który podejrzewał dworzan o herezję (w Ferrarze był m.in. Jan Kalwin około 1536). W tym samym czasie księżna Renée korespondowała z licznymi protestantami i była podejrzewana, że sama stała się jedną z nich, mimo obecności na dworze inkwizycji. 

</doc>
<doc id="789335" url="https://pl.wikipedia.org/wiki?curid=789335" title="Kościół Zwiastowania Najświętszej Maryi Panny w Żelechowie">
Kościół Zwiastowania Najświętszej Maryi Panny w Żelechowie

Kościół pod wezwaniem Zwiastowania Najświętszej Maryi Panny w Żelechowie – główna świątynia tutejszej parafii. Jest to neobarokowy budynek, usytuowany w rozwidleniu ulic Długiej i Krótkiej, na krawędzi wzniesienia na którym znajduje się miasto. Takie położenie daje wrażenie dodatkowej wysokości budynku. Wnętrze urządzone jest w stylu barokowym.
Historia.
Budowa murowanego kościoła z fundacji Stanisława Linkhauza rozpoczęła się w 1692 roku, po spłonięciu 2 maja tegoż roku stojącego w tym samym miejscu drewnianego kościoła pod wezwaniem św. Stanisława i kaplicy pw. Zwiastowania Najświętszej Marii Panny fundacji rodziny Leżeńskich wybudowanej w 1644 roku. Kościół drewniany pochodził prawdopodobnie z 1326 roku, wspominał o nim Jan Długosz: "Zyelyechow jest miastem mającym kościół parafialny drewniany. Łany miejskie dają dziesięcinę wartości 20 grzywien biskupowi krakowskiemu. Folwark rycerski daje dziesięcinę plebanii, wartości 4 grzywien".
W 1692 roku powstała także tymczasowa, drewniana kaplica fundacji Stanisława Linkauza. Budowa trwała bardzo długo z powodu błędów w projekcie ks. J. Ciołkoszewicza, które doprowadziły do pęknięć w stropie budynku, jak również z powodu braku funduszy. Rozmiary kościoła po ukończeniu wynosiły 26 metrów długości i 15 metrów szerokości. Także z powodów finansowych świątynia po ukończeniu nie miała jeszcze ołtarza głównego, a do nabożeństw wykorzystywano ołtarze boczne. W 1867 przebudowano wnętrze wykonując ołtarze boczne i główny, pracami kierował ks. Andrzej Krasuski. Znacząca przebudowa miała miejsce w latach 1889–1894, dobudowano wtedy nawy boczne i wieże, nadając budynkowi neobarokowy wygląd. Do kościoła sprowadzono wtedy organy z Warszawy i wykonano nową ambonę. Przebudowa miała miejsce gdy proboszczem był ks. Konstanty Bieńkowski. Autorem projektu nowej fasady był architekt Karol Kozłowski.
Oryginalne dzwony zostały wywiezione przez Rosjan podczas I wojny światowej.
W 1960 roku kościół wpisano do rejestru zabytków.
Otoczenie.
Kościół otoczony jest murem, przy którym znajduje się grota Najświętszej Marii Panny, i zabytkowa kostnica. Z tyłu świątyni znajdują się pozostałości dawnego cmentarza, a pod budynkiem katakumby. W pobliżu mieści się także siedziba parafii, a zarazem dekanatu żelechowskiego. Przy ulicy Długiej znajduje się dom Sióstr Opatrzności Bożej i inne budynki parafialne.
Wyposażenie.
Przedmioty cenne i zabytkowe:

</doc>
<doc id="789341" url="https://pl.wikipedia.org/wiki?curid=789341" title="Raszpel">
Raszpel



</doc>
<doc id="789343" url="https://pl.wikipedia.org/wiki?curid=789343" title="Legion Śmierci">
Legion Śmierci

Legion Śmierci (słow. Legija Smrti) – słoweńska ochotnicza formacja zbrojna podczas II wojny światowej.
Legion został utworzony w sierpniu 1942 r., kiedy siły słoweńskich czetników pod zwierzchnictwem mjr. Karlo Novaka weszły w skład Ochotniczej Milicji Antykomunistycznej (Milizia Volontaria Anti-Comunista, MVAC). Legion rekrutował się spośród członków Słoweńskiego Katolickiego Sojuszu Narodowego i rolniczej milicji pod nazwą Vaške Straže. Liczył wówczas ok. 640 ludzi, dochodząc do ponad 1,6 tys. w lutym 1943 r. W krótkim czasie stał się mobilną i wytrzymałą jednostką. Był jedynym niepokonanym oddziałem MVAC podczas ataków komunistycznych partyzantów na poddających się Włochów.
Struktura organizacyjna:
Ogółem 11 kompanii.
Linki zewnętrzne.
Historia i organizacja Legionu Śmierci (jęz. angielski)

</doc>
<doc id="789346" url="https://pl.wikipedia.org/wiki?curid=789346" title="Kiełpinko">
Kiełpinko

Kiełpinko – niezamieszkana osada w północno-zachodniej Polsce położona w województwie zachodniopomorskim, w powiecie gryfickim, w gminie Brojce. 
2 km na północ znajduje się wieś Kiełpino.
Ok. 0,3 km na południowy zachód od Kiełpinka płynie struga Brodziec.
W latach 1975–1998 miejscowość administracyjnie należała do województwa szczecińskiego.
Nazwę "Kiełpinko" wprowadzono urzędowo w 1948 roku, zastępując poprzednią niemiecką nazwę "Neukölpin".

</doc>
<doc id="789347" url="https://pl.wikipedia.org/wiki?curid=789347" title="Obiekt przejściowy">
Obiekt przejściowy

Obiekt przejściowy – termin wprowadzony przez Donalda Woodsa Winnicotta, który oznacza jakąś rzecz niemowlęcia, która ma dla niego szczególne znaczenie. Może to być np. kawałek szmatki lub pluszowy miś.
Stosunek dziecka do przedmiotu jest oralny; zwykle bierze ono część przedmiotu do buzi i go ssie.
Według Winnicotta, obiekt przejściowy znajduje się na granicy wewnętrznej, subiektywnej i zewnętrznej, obiektywnej rzeczywistości. Posiadanie obiektu przejściowego jest prawidłowym zjawiskiem, które ułatwia łagodne przejście od pierwszego związku z piersią matki do późniejszych relacji z obiektami. Możliwe jest utrzymywanie się obiektu przejściowego w dalszych etapach życia lub regresja do niego, co dowodzi trudności rozwojowych.

</doc>
<doc id="789350" url="https://pl.wikipedia.org/wiki?curid=789350" title="Fotosystem">
Fotosystem



</doc>
<doc id="789354" url="https://pl.wikipedia.org/wiki?curid=789354" title="Jar of Flies">
Jar of Flies

Jar of Flies – trzeci minialbum amerykańskiego zespołu muzycznego Alice in Chains, opublikowany 25 stycznia 1994 nakładem wytwórni Columbia. Tygodniowa sesja nagraniowa odbyła się w London Bridge Studio w Seattle w stanie Waszyngton. Produkcją epki zajęli się muzycy, którzy przygotowali zestaw siedmiu premierowych utworów. W stosunku do poprzednich wydawnictw, istotny wkład w komponowanie, poza duetem Layne Staley–Jerry Cantrell, mieli również pozostali członkowie, Mike Inez i Sean Kinney. "Jar of Flies" uchodzi za kontynuację akustycznego i melancholijnego brzmienia, zapoczątkowanego na wydawnictwie "Sap" (1992). Jest on również pierwszym materiałem nagranym wspólnie z nowym basistą Mikiem Inezem, który zastąpił zwolnionego w styczniu 1993 Mike’a Starra.
12 lutego 1994 minialbum zadebiutował na 1. pozycji w zestawieniu Billboard 200, przechodząc tym samym do historii jako pierwszy album wydany w formacie EP, który tego dokonał. Otrzymał on na ogół pozytywne recenzje od krytyków, którzy podkreślali, że mimo lżejszych aranżacji, utwory wciąż zachowują mroczny i przygnębiający charakter. "Jar of Flies" był promowany przez single „No Excuses” i „I Stay Away”, z czego druga z kompozycji uzyskała w 1995 nominację do nagrody Grammy w kategorii Best Hard Rock Performance.
"Jar of Flies" okazał się sukcesem komercyjnym, odnotowując wysoką sprzedaż. 24 kwietnia 1994, przekroczywszy próg 15 tys. kopii w Nowej Zelandii, uzyskał od stowarzyszenia Recorded Music NZ (RMNZ) certyfikat platyny. 31 sierpnia 1994, po osiągnięciu 200 tys. sprzedanych egzemplarzy w Kanadzie, epka otrzymała od tamtejszej organizacji Music Canada (MC) certyfikat 2-krotnej platyny. 1 stycznia 1995 "Jar of Flies", osiągnąwszy wolumen w liczbie 60 tys. egzemplarzy w Wielkiej Brytanii, otrzymał od British Phonographic Industry (BPI) certyfikat srebrnej płyty. 19 września 1995 minialbum przekroczył w Stanach Zjednoczonych sprzedaż na poziomie 1,5 miliona, dzięki czemu amerykańskie zrzeszenie wydawców muzyki Recording Industry Association of America (RIAA) przyznało mu certyfikat 3-krotnej platyny. 5 sierpnia 2022 epka uzyskała do RIAA certyfikat 4-krotnej platyny.
Geneza.
W styczniu 1993, w trakcie trwania trasy promującej drugi album studyjny "Dirt" (1992), w zespole Alice in Chains doszło do zmiany personalnej. Miejsce basisty Mike’a Starra zajął współpracujący z Ozzym Osbourne’em Mike Inez. Kontynuację tournée stanowiły występy na kontynencie europejskim oraz w Stanach Zjednoczonych od lutego do kwietnia. Korzystając z mniej napiętego kalendarza koncertowego, w kwietniu muzycy zarejestrowali w Bad Animals Studio w Seattle w stanie Waszyngton dwa utwory – „A Little Bitter” i „What the Hell Have I”, wykorzystane na ścieżce dźwiękowej do filmu "Bohater ostatniej akcji" (1993, reż. John McTiernan).
Od czerwca do sierpnia zespół występował jako jeden z "headlinerów" w ramach amerykańskiej 3. edycji festiwalu Lollapalooza. Jerry Cantrell zatelefonował do Toby’ego Wrighta z propozycją współpracy przy nowym materiale. Producent zareagował pozytywnie, rezerwując dziesięć dni w London Bridge Studio w Seattle. Pomimo zapewnień ze strony muzyka, zespół nie miał przygotowanych żadnych premierowych utworów przed inauguracją sesji. Kiedy Wright poprosił gitarzystę o przesłanie mu którejś z piosenek, Cantrell przekonał go, że zespół jest już w drodze do domu i wszystko będzie gotowe na miejscu.
Sean Kinney, odnosząc się do idei nagrania minialbumu, wspomniał: „Po graniu głośnej muzyki przez ostatni rok, chcieliśmy wrócić do domu, a ostatnią rzeczą jaką mieliśmy ochotę zrobić, to podkręcić nasze wzmacniacze od razu. Zrobiliśmy "Jar of Flies" by zobaczyć, jak to jest nagrywać z Mikiem Inezem. Po prostu poszliśmy do studia bez żadnego gotowego utworu, aby przekonać się jaka chemia jest między nami. To wszystko zaczęło się układać. Brzmienie i dźwięki były naprawdę dobre. Pomyśleliśmy, że wielkim marnotrawstwem byłoby niewydanie tego materiału”.
Nagrywanie.
Sesja rozpoczęła się 7 września 1993. Na miejscu okazało się, że zespół, mimo wcześniejszych zapewnień, nie ma przygotowanego żadnego materiału. Jedyny wyjątek stanowił utwór „Don’t Follow”, napisany przez Cantrella w trakcie europejskiej części trasy promującej "Dirt" (1992). Nie chcąc stracić dziesięciu dni zarezerwowanych w studiu, gitarzysta zaproponował, że grupa wykorzysta ten czas na jammowanie. „Najlepszy zespół na świecie tak po prostu jammujący? Cóż złego mogło się stać? Nie miałem nic lepszego do roboty” – wspominał Wright. Z kolei Layne Staley komentował na łamach „Hit Paradera”, że „gdy spotkaliśmy się i zaczęliśmy pisanie i nagrywanie, nie posiadaliśmy żadnej idei, nie wiedzieliśmy w którą stronę ma to zmierzać. To była część zabawy. Chcieliśmy jedynie udać się do studia na parę dni z naszymi gitarami akustycznymi i zobaczyć co się stanie. Dla nas było to jedynie doświadczenie, gdzie czterech facetów spotyka się razem w studiu i tworzy muzykę”.
Według Davida de Soli, autora książki "" (2015), proces pisania, nagrywania i miksowania przebiegał szybko. W ciągu tygodnia odbyły się dwie sesje. Pracowano intensywnie od 14 do 18 godzin dziennie. Pełniący rolę asystenta inżyniera dźwięku Jonathan Plum przyznawał, że sesja była wyczerpująca.
Znaczną część nowego materiału zarejestrowano na taśmie magnetycznej Digital Audio Tape (DAT). „Większość nagraliśmy na niej, ponieważ konwencjonalne taśmy 2-calowe posiadały tylko około 16 minut” – argumentował Wright, który chciał, by akustyczne brzmienie zespołu było „jak najbardziej naturalne”. „Jednym z żądań Layne’a było to, aby nie używać Pro Tools. Doskonale wiedział o swoich preferencjach dźwiękowych w studiu – a brzmienie analogowe było lepsze dla zespołu. Nagrane zostało w ciągu tygodnia na konsoli Neve 8068” – wspominał. Podkreślał również, że cała sesja była „płodna”, a utwory rejestrowano w większości za pierwszym lub drugim podejściem, ponieważ muzycy efektywnie nagrywali swoje poszczególne partie. Zdaniem Cantrella proces rejestracji przebiegał w sposób spontaniczny, a większość materiału nagrano za pierwszym podejściem. „Nawet nie myśleliśmy o strukturach piosenek, po prostu weszliśmy i jammowaliśmy. To było dość dzikie” – przyznawał. Niektóre z utworów, w wyniku improwizacji, w pierwotnych wersjach trwały znacznie dłużej niż w finalnym rezultacie, zamieszczonym na minialbumie.
Jednym z głównych zadań było skoncentrowanie się na brzmieniu gitar Cantrella. Wright wspominał, że w trakcie rejestracji ścieżek, w niektórych momentach wykonywano overdubbing poszczególnych partii akustycznych, a następnie poddawano je procesowi miksowania z pozostałymi. „Gdy członkowie zespołu nagrywali «na żywo», używałem różnych przetworników, które [Cantrell] miał w swoich gitarach w owym czasie, starając się trzymać dźwięk możliwie blisko brzmienia akustycznego. Dzięki temu odnosiło się wrażenie jakby była to gitara akustyczna, a nie elektroakustyczna”. Muzyk korzystał z gitar marki Ovation, starych modeli Fender Stratocaster i Gibson Les Paul (m.in. 1952 Goldtop) oraz ze wzmacniacza Twin Reverb Fender. Mike Inez partie basu rejestrował przy użyciu akustycznego modelu firmy Guild.
By w pełni oddać akustyczny klimat, podczas nagrywania partii perkusji, Kinney, prócz używania standardowych pałek, w niektórych momentach korzystał ze specjalnych szczotek, stosowanych w bluesie i swingu, uzyskując efekt cichszego i delikatniejszego uderzenia. Nad zestawem zamontowano mikrofony AKG C414, przy tom-tomach i bębnie basowym ustawiono AKG D-12 oraz Sennheiser MD 421, nad werblem Shure SM57, a poniżej Sennheiser MD 441. Charakterystyczne synkopowane otwarcie partii perkusji w „No Excuses” uzyskano w wyniku improwizacji. Kinney odgrywał technikę polegającą na uderzaniu w obręcz werbla. Wright – który nie był zwolennikiem jej stosowania – przyznawał: „Ostatecznie zdecydowaliśmy się zlikwidować niektóre bongosy i mniejsze bębny usytuowane przy hi-hatcie, dzięki czemu włączyliśmy je do tego rytmu”.
Podobnie jak w przypadku "Sap" (1992), tak i na "Jar of Flies" zespół zaprosił gości do współpracy. W charakterze sesyjnym zagrali: April Acevez i Matthew Weiss na altówce oraz Justine Foy i Rebecca Clemons-Smith na wiolonczeli w „I Stay Away” i „Whale &amp; Wasp”. David Atkinson, przyjaciel Chrisa Cornella, zarejestrował partie harmonijki ustnej w „Don’t Follow”.
Wszystkie teksty Staley pisał w trakcie sesji w studiu, po czym nagrywał wokale prowadzące i harmonie przy użyciu mikrofonu Neumann M-49. Proces rejestracji śpiewu przebiegał sprawnie; ścieżki nagrywano za pierwszym lub drugim podejściem. Cantrell nagrał wokal prowadzący w utworze „Don’t Follow”. Wright określał styl śpiewu gitarzysty jako „wspaniały”, wyróżniając przy tym doskonałą harmonię ze Staleyem. Sesja zakończyła się 14 września. Od 17 do 22 września Wright pracował nad procesem miksowania w Scream Studio w Los Angeles w stanie Kalifornia. Muzycy mieli jeszcze jeden bądź dwa gotowe utwory, lecz były one cięższe i bardziej „elektryczne”, przez co zdecydowali się zachować je na następny album studyjny.
Analiza.
Muzyka.
Paul Gallotta z magazynu „Circus” oceniał, że "Jar of Flies", mimo iż jest równie mroczny jak "Facelift" (1990) i "Dirt" (1992), to reprezentuje stylistyczny zwrot. Utwory na minialbumie zbudowane są wokół czystego, akustycznego oraz elektrycznego grania rytmicznego z ekspresyjnym, nieco funkowym zastosowaniem efektu wah-wah przez Cantrella. Na "Jar of Flies" dominuje otwarte strojenie w tonacjach durowych. Niespełna 7-minutowy utwór „Rotten Apple” wyróżnia efekt talk box w stylu Franka Zappy i spontaniczne frazowanie. Cantrell wykorzystał w nim akord Em7, a samą muzykę uważał za jedną z najlepszych, jaką udało mu się skomponować. W singlowym „I Stay Away” zastosował alternatywny i bardziej otwarty schemat D (Db-Ab-Db-Gb-Bb-Eb). „No Excuses” opiera się na „brzęczącej” (ang. "jangly") zmianie akordów durowych z A na B z otwartymi strunami B i E w stylu R.E.M. Instrumentalny „Whale &amp; Wasp” – który gitarzysta skomponował w wieku 18 lub 19 lat – posiada śpiewną melodię i otwarty akustyczny akord, nawiązujący do tradycji folkowej, połączony z brzmieniem wiolonczeli. Z kolei zamykający zestaw „Swing on This” cechuje powtarzalny akord Ab, przeskakujący do charakterystycznego, chromatycznego metalowego groove’u.
Z uwagi na przewagę instrumentów akustycznych, "Jar of Flies" uważany jest za kontynuację brzmienia zapoczątkowanego na "Sap" (1992). Płyta pokazuje zespół od innej strony muzycznej i szeroki zakres możliwości, oferując szereg utworów o akustycznej teksturze, zawierającej elementy AOR, blues-rocka, folk rocka, rocka alternatywnego i rocka klasycznego. W stosunku do poprzednich wydawnictw, większy wkład w komponowanie – poza Staleyem i Cantrellem – mieli również Inez i Kinney. Cechą charakteryzującą "Jar of Flies" jest duża różnorodność materiału; począwszy od melancholijnego „Nutshell”, przez utrzymany niemal w popowym brzmieniu „No Excuses”, będący połączeniem gitary akustycznej z przesterowaną gitarą elektryczną, cięższym basem i smyczkami „I Stay Away”, instrumentalny AOR („Whale &amp; Wasp”), nawiązujący do twórczości R.E.M. balladowo-bluesowy „Don’t Follow” z harmonijką, po zainspirowany jazzem „Swing on This”. Delikatniejsza i powściągliwsza gra na gitarze Cantrella w większym stopniu przypominała harmonie R.E.M., a odejście od tradycyjnych metalowych konwencji miało wpływ na technikę wokalną Staleya, która stała się znacznie bliższa tradycji „białego” blues-rocka.
Steve Huey z AllMusic podkreślał, że „nastrój jest wciąż beznadziejnie ponury, ale wzruszający; intrygujący ton rodzi poczucie akceptacji, która rzeczywiście jest kojąca. Rozwiązania Jerry’ego Cantrella stają się coraz bardziej szczegółowe i ułożone; podczas gdy jest kilka hałaśliwych momentów, większość "Jar of Flies" skąpana jest w czystej, migoczącej atmosferze, której źródło jest trudne do zdefiniowana”. Tom Sinclair z magazynu „Entertainment Weekly” „No Excuses” porównał do rocka klasycznego lat 70., a „Swing on This” opisał jako „postmodernistyczne boogie-woogie”. Podwojone harmonie w „I Stay Away” recenzenci przyrównywali do skrzyżowania The Beatles z duetem Simon &amp; Garfunkel.
Daina Darzin pisała na łamach branżowego „Kerrang!”, że „«Nutshell» „cechuje się nieposkromionym, rytmicznym i marzycielskim klimatem o odcieniach Pink Floyd, wstawiającym się w osiągnięcie apogeum smugi dźwięku”. Paul Evans z „Rolling Stone’a” uważał, że wokale Staleya w „Rotten Apple” i „Swing on This” – które dziennikarz przyrównywał do działalności zespołów Kansas i Styx – w połączeniu z pracą gitar Cantrella, przywołują na myśl dokonania Black Sabbath, wywołując przy tym patos i gniew. Greg Kot w recenzji zamieszczonej w książce "Rolling Stone Album Guide" (2004) napisał: „"Jar of Flies" może być zaprojektowany jako przerwa między wielkimi albumami, jednak ten minialbum z siedmioma utworami brzmi jak odpowiedź Alice na "Led Zeppelin III" [1970] – inspirowane tempem. Głos Staleya płynie z gitarami akustycznymi, harmonijką ustną i smyczkami, a melodie należą do najbardziej trwałych”.
Grzegorz Kszczotek z „Tylko Rocka” twierdził, że „ta krótka płyta jest chyba jakąś reakcją na inność anglosaskiej kultury muzycznej, ale też nie brak tu folk rockowych wątków, nierozerwalnie kojarzących się z hippisowskim zachodnim wybrzeżem Stanów Zjednoczonych. Podobieństwo harmonii wokalnych do Crosby, Stills and Nash nie jest chyba czystym przypadkiem…”. „Don’t Follow” zestawiał z twórczością Bruce’a Springsteena, a „Swing on This” opisywał jako „skoczne, pobrzmiewające jazzem granie i zadziorny śpiew w konwencji boogie. Nawet solo gitary trzyma się czystego brzmienia staromodnego bluesa”. Stanowi on parodię swingowych big-bandów pokroju Glenn Miller Orchestra. Kinney odgrywał improwizacyjnie partię perkusji, po czym dołączył do niego Cantrell i wspólnie namówili Ineza do zagrania „najgłupszej linii basowej” (głos basisty można usłyszeć na końcu utworu; Inez zajrzał do kabiny, mówiąc: "Toby’s still laughing").
Teksty.
Liryka, będąca w głównej mierze autorstwa Staleya, jest mroczna i ponura. Steve Huey pisał, że „"Jar of Flies" jest o życiu z konsekwencjami, pełnymi głęboko odczuwanych refleksji na temat samotności, nałożonej na siebie izolacji i utraty ludzkich powiązań”. Caren Myers z „Details” uznała, iż płyta „oddaje znajome motywy utraty oraz rozpaczy w łagodniejszych tonach”, a „Rotten Apple” określała mianem „tęsknej kołysanki”. Dan Winfield z „The Gleaner” zwracał uwagę, że w tekstach Staleya wciąż przeważa ból, lecz w jego głosie jest więcej oczekiwania, przeczucia czegoś, co może wydarzyć się w przyszłości. Jon Pareles przyznawał za pośrednictwem „The New York Timesa”, że „Alice in Chains opowiadają o samotności na "Jar of Flies", zestawie utworów o chropowatym indywidualizmie, który zmienił się w wygnanie”. Z kolei Kyle Anderson, autor książki " Accidental Revolution: The Story of Grunge" (2007), podkreślał, że w stosunku do warstwy lirycznej na "Dirt", gdzie – jego zdaniem – „Staley wykrzykiwał z bólu utwory z perspektywy ćpuna zamkniętego poprzez własny nałóg na świat”, teksty na "Jar of Flies" wydają się być „spojrzeniem człowieka dobrze zdającego sobie sprawę z tego, w jaki sposób uzależnił się od niego świat”. Anderson uważał, że otwierający wers w „I Stay Away” ("Yeah, I want to travel south this year") wskazuje na „chęć samodoskonalenia”.
Warstwa liryczna utworu „No Excuses”, będąca autorstwa Cantrella, porusza wątek relacji interpersonalnych. Matt Melis z Consequence of Sound podkreślał, że wers "You’re my friend, I will defend and if we change, well, I love you anyway", śpiewany wspólnie przez Cantrella i Staleya, czyni go „pięknym sentymentem o przyjaźni”. Według autora motyw osobistej walki z demonami wciąż się pojawia, ale w porównaniu z "Dirt", „zespół wydaje się śpiewać o kroplach rosy na różach i wąsach kociąt”.
Oprawa graficzna.
Autorem zdjęć jest Rocky Schenck. Główna fotografia użyta jako okładka minialbumu została wykonana 8 września 1993 w jadalni artysty. Jak wspominał: „Zespół wymyślił nazwę i chciał aby okładka przedstawiała młodego chłopca wpatrującego się w słoik pełen much. Pamiętam, że poprosili mnie o wykorzystanie «szalonych kolorów» podczas filmowania, więc użyłem wielu różnych kolorowych żeli w świetle, aby móc osiągnąć ostateczny wygląd”. Asystent Schencka odbył kilka podróży do pobliskiej stajni, gdzie za pomocą siatki na motyle złapał kilkaset sztuk much.
Początkowo muzycy chcieli nazwać minialbum "Son of Sap", nawiązując do poprzedniej epki z 1992 i pseudonimu "Son of Sam" (pol. „Syn Sama”) seryjnego mordercy Davida Berkowitza, lecz Cantrell zaproponował "Jar of Flies". Zaczerpnięto go z doświadczenia szkolnego wykonywanego na lekcji nauk przyrodniczych przez gitarzystę. Będąc w trzeciej klasie, przyszły muzyk wykonał doświadczenie polegające na trzymaniu w domu dwóch słoików pełnych much. W jednym znajdowały się muchy dokarmiane, w drugim głodzone. W słoiku gdzie muchy były dożywiane z powodu szybkiego rozmnażania ginęły na skutek przegęszczenia. W słoiku gdzie muchy były niedożywiane, niektóre z nich przeżyły nawet rok. „Wydaje mi się, że gdzieś w tym jest jakiś morał. Ewidentnie eksperyment zrobił na Jerrym wielkie wrażenie” – wspominał Staley.
Wydanie.
W pierwotnym założeniu muzycy chcieli, aby "Jar of Flies" został wydany bez żadnego rozgłosu i promocji, tak jak minialbum "Sap" w 1992, jednak wytwórnia Columbia, usłyszawszy premierowy materiał, zmieniła plany dotyczące dystrybucji i kampanii promocyjnej. Ideą muzyków był pomysł, aby do każdego CD wytwórnia dołączyła cztery lub pięć martwych much. „Chcieliśmy umieścić plastikowe muchy na płycie, ale było to za drogie […] Wtedy pomyśleliśmy, żeby umieścić na nim wysuszone gówno, aby przyciągało własne muchy – projekt z udziałem publiczności. Sony też tego nie lubił” – wspominał Inez.
Minialbum został wydany 25 stycznia 1994, choć niektóre źródła za datę premiery podawały 14 stycznia. W rozmowie z magazynem „Guitar” Cantrell twierdził, że „nie jest to duży, ciężko-rockowy album. Nie o to nam chodziło. To po prostu coś, co zrobiliśmy dla zabawy”. Inez, odnosząc się do różnorodności stylistycznej, argumentował: „["Jar"] jest jakby prawdziwą reprezentacją nas […] każda z piosenek brzmi trochę inaczej, co jest jedną z tych rzeczy, które lubię w Alice in Chains”.
Prócz standardowego wydania, decyzją wytwórni "Jar of Flies" ukazał się także w limitowanym nakładzie 2,5 tys. kopii na podwójnym winylu wraz z minialbumem "Sap" (1992; na pierwszej i drugiej stronie był "Jar of Flies", na trzeciej "Sap", a na czwartej znajdowało się logo Alice in Chains). W Europie "Jar of Flies" i "Sap" również wydano na podwójnym CD. W 1995 wyprodukowano limitowaną edycję CD-Plus. Dodatkami na albumie były teksty, biografia, dyskografia zespołu, teledyski do „No Excuses” i „I Stay Away” oraz fragmenty wywiadów z muzykami. Obraz był fioletowy, a zdjęcia pomarańczowe wykonane w negatywie. Na rynku ukazało się też LP/CD "Lid off the Jar", będące zapisem wywiadu z muzykami.
Po premierze Staley podejmował kolejne wysiłki w walce z nałogiem, udając się na leczenie odwykowe do Hazelton Clinic w stanie Minnesota, spowodowane uzależnieniem od heroiny. Pogłębiający się nałóg wokalisty miał wpływ na wycofanie się Alice in Chains z letniej trasy koncertowej Shit Hits the Sheds Tour w 1994, gdzie formacja z Seattle miała występować w roli supportu przed Metalliką, a także z koncertu na festiwalu w Woodstock.
Promocja.
Single.
Minialbum "Jar of Flies" był promowany przez dwa single – „No Excuses” i „I Stay Away”. Pierwszy z wymienionych utworów okazał się sukcesem w rozgłośniach radiowych; 26 marca 1994, po siedmiu tygodniach obecności w notowaniu, dotarł – jako pierwszy singel w dotychczasowym dorobku Alice in Chains – na szczyt Album Rock Tracks, listy opracowywanej przez tygodnik „Billboard”. 23 kwietnia uplasował się na 48. miejscu w notowaniu Billboard Hot 100 Airplay. Singel cieszył się również powodzeniem na liście Modern Rock Tracks, gdzie dotarł do 3. lokaty – co także było najwyższą pozycją, osiągniętą do tej pory przez utwór zespołu. 30 kwietnia zajął on 32. miejsce na innym z notowań „Billboardu” – Top 40 Mainstream. „No Excuses” był notowany również na kanadyjskiej RPM 100 Hit Tracks (17. lokata), opracowywanej przez magazyn „RPM”. Do singla nagrano teledysk w reżyserii Matta Mahurina.
Drugim singlem promującym był „I Stay Away”. Uplasował się on na 10. miejscu listy Album Rock Tracks „Billboardu”. Teledysk, zrealizowany w stylu animacji poklatkowej, wyreżyserował Nick Donkin. Członkowie zespołu zostali w nim przedstawieni w formie marionetek znajdujących się w cyrku. Wideoklip otrzymał regularną rotację w MTV.
Koncerty.
Po zarejestrowaniu "Jar of Flies", muzycy powrócili na trasę Down in Your Hole Tour, koncertując w Stanach Zjednoczonych, Europie, Japonii i po raz pierwszy na kontynencie australijskim, promując m.in. materiał z niewydanego jeszcze minialbumu. Członkowie zespołu zdecydowali się włączyć do swoich występów część nowych utworów, chcąc urozmaicić setlisty. Kompozycje „Rotten Apple” i „Nutshell” jako pierwsze zadebiutowały na żywo; ich premiery odbyły się w trakcie występów we wrześniu 1993 w Stanach Zjednoczonych. Prezentowano je również podczas koncertów w Europie, Japonii oraz w Australii w październiku i listopadzie. „No Excuses” zadebiutował na koncercie w Hollywood Palladium w Los Angeles 7 stycznia 1994, będącym częścią benefisu Johna Norwooda Fishera z zespołu Fishbone. Wszedł on także, wraz z „Nutshell”, w skład setlisty występu z serii MTV Unplugged, który odbył się 10 kwietnia 1996 w Majestic Theatre w Nowym Jorku. Jego zapis zamieszczono na albumie koncertowym "Unplugged" (1996).
Utwór „I Stay Away” został wykonany na żywo raz. Miało to miejsce 2 listopada 2007 w trakcie charytatywnego koncertu na rzecz szpitala Seattle Children’s, który odbył się w Benaroya Hall w Seattle, przy akompaniamencie ponad 200-osobowej orkiestry symfonicznej Northwest Symphony Orchestra. Z kolei „Don’t Follow” zadebiutował w 2006 w ramach Finish What we Started Tour. Kompozycja „Nutshell” jest regularnie dedykowana pamięci Layne’a Staleya i Mike’a Starra.
Odbiór.
Krytyczny.
Steve Huey z AllMusic opisywał minialbum jako „mroczny i wspaniały”, dodając, że „"Jar of Flies" jest dyskretnym szokiem, boleśnie wspaniałym i wstrząsająco smutny jednocześnie. W pewnym sensie jest to logiczny sequel "Dirt" [1992] – pomimo okleiny spokoju, głosy utworów wciąż winią tylko siebie samego”. Huey zwracał uwagę, że „nastrój panujący na płycie jest depresyjny i mroczny, lecz ze względu na wzruszającą warstwę brzmieniową, wytwarza pewne poczucie akceptacji”. Autor wyrażał pochlebną opinię na temat gry Cantrella, podkreślając techniczny aspekt pracy gitar, których brzmienie porównał do tego panującego na "Dirt". Tom Sinclair z „Entertainment Weekly” napisał: „Jeżeli przełomowy album Alice in Chains, "Dirt", uchwycił rozpacz mężczyzn tarzających się w duchowym szambie, to "Jar of Flies" brzmi jak opis tych samych facetów ze zwisającymi nogami w mętnej wodzie”. Katherine Turman przyznawała za pośrednictwem „Los Angeles Timesa”, że „"Jar of Flies" brakuje emocjonalnej intensywności i niezapomnianych utworów”, które wyróżniały Alice in Chains na poprzednich płytach. Autorka w dalszej części dodała: „Ogólny klimat kolekcji siedmiu utworów jest mocny, ciepły i eteryczny, ale poza kilkoma wyjątkami, kompozycje są zbyt liniowe i statyczne, by być przekonującymi”.
Brytyjski „Melody Maker” pisał: „To jest metal transponowany do czasu snu. Prawdziwy rarytas”. Jon Pareles z „The New York Timesa” zwracał uwagę na fakt, że mimo zastosowania wielu efektów gitarowych, brzmienie wcale nie prowadzi do wielkiego "crescendo", lecz dryfuje ku ponurej rezygnacji.Autor zaznaczał, że schemat budowy utworów i sama muzyka mocno nawiązują do kompozytorów lat 70., takich jak James Taylor („I Stay Away”) czy Neil Young („Nutshell”). Mark Cooper oceniał za pośrednictwem magazynu „Q”, że „nie ma niczego wyzwalającego na "Jar of Flies"; melodie to seria zabiegów, które nie są zainteresowane ucieczką czy transcendencją, a jedyną radością jest zdolność Alice do stawienia czoła własnym demonom. Delikatnie tkane instrumentalne partie we «Whale &amp; Wasp» i sekcja smyczkowa w «I Stay Away», to krótkie chwile wytchnienia pośród duchowego pustkowia takich kompozycji jak «Rotten Apple», ale w większości przypadków, ta muzyka jest przeciągana ze studni depresji”. Paul Evans z „Rolling Stone’a” zauważył, że niektóre kompozycje tematyką przypominają te z albumu "Dirt", jednak poprzez akustyczne brzmienie, nabierają zupełnie innego znaczenia. Według Roba Sheffielda z branżowego „Spin” „"Jar of Flies" oddaje mnóstwo złych nastrojów”. Autor podkreślał przy tym, że „jest to najcieplejszy i najbardziej odprężający album w dorobku zespołu”.
Komercyjny.
W pierwszym tygodniu od premiery "Jar of Flies" uzyskał sprzedaż na poziomie 141 tys. kopii w Stanach Zjednoczonych. 12 lutego 1994 zadebiutował on na 1. pozycji w zestawieniu Billboard 200, przechodząc do historii jako pierwszy album wydany w formacie EP, który tego dokonał. Łącznie był notowany na liście przez pięćdziesiąt dziewięć tygodni. Minialbum uplasował się także na czołowych miejscach list przebojów w wielu krajach, w tym w Australii (2. lokata), Finlandii (3. lokata), Kanadzie (5. lokata), Norwegii (7. lokata), Nowej Zelandii (1. lokata) oraz w Wielkiej Brytanii (4. miejsce). Cantrell, odnosząc się do kwestii przyjęcia minialbumu, przyznawał: „Nie mogliśmy uwierzyć, że poszło tak dobrze. Sukces "Jar of Flies" pokazał, że możemy robić co nam się podoba i że innym osobom także będzie się to podobać”. Również Inez wyrażał zaskoczenie związane z odbiorem płyty.
Niespełna dwa miesiące po premierze, 15 marca 1994 "Jar of Flies" otrzymał od zrzeszenia amerykańskich wydawców muzyki Recording Industry Association of America (RIAA) certyfikat 2-krotnej platyny w Stanach Zjednoczonych. 24 kwietnia – przekroczywszy próg 15 tys. sprzedanych kopii w Nowej Zelandii – uzyskał od tamtejszego stowarzyszenia Recorded Music NZ (RMNZ) certyfikat platyny. 30 maja płyta odnotowała w Kanadzie wolumen sprzedaży na poziomie 100 tys. egzemplarzy, otrzymując od organizacji Music Canada (MC) certyfikat platyny. 31 sierpnia sprzedaż "Jar of Flies" przekroczyła w Kanadzie 200 tys. kopii, dzięki czemu uzyskał on certyfikat 2-krotnej platyny. 1 stycznia 1995 epka odnotowała w Wielkiej Brytanii ilość sprzedanych egzemplarzy w liczbie 60 tys., otrzymując od British Phonographic Industry (BPI) certyfikat srebrnej płyty. 21 stycznia, z wynikiem 1 miliona 400 tys. nośników, "Jar of Flies" został uwzględniony w rankingu najlepiej sprzedających się albumów 1994, opublikowanym przez „Billboard”. 19 września, przekroczywszy próg sprzedaży 1,5 miliona kopii w Stanach Zjednoczonych, minialbum otrzymał od RIAA certyfikat 3-krotnej platyny.
Według danych przedstawionych przez Nielsen SoundScan w 2008, nakład płyty w Stanach Zjednoczonych wyniósł 2 miliony 200 tys. egzemplarzy, co czyni ją drugim – po "Dirt" – najlepiej sprzedającym się wydawnictwem w dyskografii Alice in Chains. 5 sierpnia 2022 "Jar of Flies" uzyskał od RIAA certyfikat 4-krotnej platyny, osiągnąwszy próg sprzedaży 4 milionów kopii w Stanach Zjednoczonych.
Nagrody i nominacje.
7 grudnia 1994, podczas 6. ceremonii wręczenia Billboard Music Award, „No Excuses” został wyróżniony nominacją w kategorii Top Rock Song. Utwór Alice in Chains przegrał rywalizację z kompozycją „Shine” Collective Soul. National Academy of Recording Arts and Sciences (NARAS) nominowało singel „I Stay Away” do nagrody Grammy w kategorii Best Hard Rock Performance, lecz w trakcie 37. gali wręczenia, która odbyła się 1 marca 1995 w Shrine Auditorium, kompozycja przegrała z utworem „Black Hole Sun” Soundgarden. Z kolei odpowiedzialna za design minialbumu Mary Maurer uzyskała nominację w kategorii Best Recording Package.
Dziedzictwo.
Dan Winfield z „The Gleaner” był zdania, że dzięki dużej różnorodności brzmieniowej, charakteryzującej "Jar of Flies", zespołowi udało się zerwać z przyczepioną łatką „grunge”. Jon Hotten z magazynu „Raw” uważał, że minialbum Alice in Chains był najlepszą płytą wywodzącą się z tzw. sceny Seattle, wydaną po "Ten" (1991) Pearl Jamu i "Nevermind" (1991) Nirvany.
Tim Karan ze strony The A.V. Club zwracał uwagę, że "Jar of Flies" – z perspektywy czasu – odegrał niedocenioną rolę w ewolucji grunge’u, który w połowie lat 90. znajdował się u szczytu popularności. Autor podkreślał, że minialbum Alice in Chains w znacznym stopniu poszerzył granice gatunku. Jak zaznaczał, zaledwie kilka tygodni po premierze "Jar of Flies", Soundgarden wydał przełomowy pod względem komercyjnym album "Superunknown" (także zadebiutował na szczycie zestawienia Billboard 200, co oznaczało, że w ciągu ostatnich sześciu miesięcy zespoły z Seattle zajmowały szczyty list przebojów przez nie mniej niż osiem tygodni), również zawierający eksperymentalne rozwiązania brzmieniowe. Podobna sytuacja miała miejsce w przypadku Stone Temple Pilots (uważanego za piąty pod względem popularności zespół kojarzony z grunge’em) i płyty "Purple" (1994), posiadającej elementy muzyki popowej i country. W podsumowaniu autor stwierdził, że „"Jar of Flies" pozostanie kapsułą czasu, nie tylko jako ważny element w złotym okresie działalności Alice in Chains, ale również jako jeden z najbardziej nieoczekiwanych tygodni w historii gatunku – biorąc pod uwagę, że etos grunge’u był zakorzeniony w niechętnych próbach osiągnięcia czegokolwiek”.
Ivan Moody, frontman i wokalista Five Finger Death Punch, wspominał: „Alice in Chains naprawdę mnie ukształtowali. Są jednym z moich największych wpływów i pozostaną na zawsze. Cały czas wracam do "Dirt" [1992]. "Jar of Flies" to jedna z moich ulubionych płyt wszech czasów. Teksty na obu tych wydawnictwach są po prostu tak zapadające w pamięć i tak potężne. Layne był jedyny w swoim rodzaju”. Minialbum Alice in Chains miał również znaczący wpływ na innych wykonawców, których utwory nawiązywały do brzmienia "Jar of Flies", czego przykładem mogą być: „Touch, Peel and Stand” (Days of the New), „Touché” (Godsmack), „Blurry” (Puddle of Mudd), „Broken” (Seether) oraz „It’s Been Awhile” (Staind). Akustyczna epka "Black Out the Sky" (2018) zespołu Strung Out była inspirowana "Jar of Flies", podobnie jak minialbum "Kill the Sun" (2019) grupy Cane Hill.
Marionetki użyte w teledysku do „I Stay Away” są dostępne w muzeum Rock and Roll Hall of Fame w Cleveland w stanie Ohio.
Personel.
Opracowano na podstawie materiału źródłowego:
Alice in Chains
Muzycy sesyjni
Produkcja
Oprawa graficzna
Management

</doc>
<doc id="789355" url="https://pl.wikipedia.org/wiki?curid=789355" title="Ketino Kachiani-Gersinska">
Ketino Kachiani-Gersinska

Ketino Kachiani-Gersinska (ur. 11 września 1971 w Mestii) – niemiecka szachistka gruzińskiego pochodzenia, arcymistrzyni od 1990, posiadaczka męskiego tytułu mistrza międzynarodowego od 1997 roku.
Kariera szachowa.
W 1986 r. zdobyła tytuł mistrzyni ZSRR juniorek do 16 lat, jak również tytuł wicemistrzyni świata juniorek w tej samej kategorii wiekowej. W latach 1989 (Tunja) i 1990 (Santiago) dwukrotnie zdobyła tytuły mistrzyni świata juniorek do 20 lat. W 1990 r. zwyciężyła również (wraz z Alisą Galliamową) w turnieju międzystrefowym w Azowie i awansowała do turnieju pretendentek w Bordżomi, w którym zajęła VII miejsce. W 1992 r. zdobyła w Antwerpii brązowy medal akademickich mistrzostw świata. W 1995 r. po raz drugi wywalczyła awans do grona pretendentek, zajmując w Kiszyniowie II miejsce. W rozegranym dwa lata później w Groningen turnieju pretendentek zajęła ostatnie, X miejsce. Dwukrotnie wystąpiła na mistrzostwach świata systemem pucharowym, w 2004 r. w Eliście awansując do najlepszej ósemki turnieju.
Wielokrotnie reprezentowała Gruzję oraz Niemcy w turniejach drużynowych, m.in.:
Najwyższy ranking w karierze osiągnęła 1 kwietnia 2002 r., z wynikiem 2465 punktów zajmowała wówczas 18. miejsce na światowej liście FIDE, jednocześnie zajmując 1. miejsce wśród niemieckich szachistek.

</doc>
<doc id="789356" url="https://pl.wikipedia.org/wiki?curid=789356" title="Optical Burst Switching Network">
Optical Burst Switching Network

Optical Burst Switching Network ("OBSN") – sieć z komutacją zgęstek optycznych.
Technika OBS przeznaczona jest dla sieci szkieletowych. Węzeł znajdujący się na krawędzi sieci szkieletowej zbiera przychodzące do niego pakiety (spoza sieci szkieletowej). Pakiety te są następnie sortowane; pakiety kierowane do tego samego węzła końcowego sieci szkieletowej są grupowane razem w jednostkę danych o zmiennym rozmiarze, która następnie w postaci optycznej przesyłana jest przez sieć szkieletową. Taką porcję danych nazywa się zgęstką optyczną (ang. "optical burst").
Sieci z komutacją zgęstek optycznych mogą być postrzegane jako rozwiązanie pośrednie pomiędzy sieciami z komutacją pakietów (gdy długość zgęstki jest bardzo mała), a sieciami z komutacją łączy (czas trwania zgęstki dochodzący kilku ms). Sieci są bardzo obiecującym rozwiązaniem dla przyszłych wyłącznie optycznych sieci WDM.
Najistotniejszą chyba cechą charakterystyczną omawianego typu sieci jest bardzo ostre rozgraniczenie między kanałami kontrolnymi a tymi, w których przesyłane są dane. Zastosowanie kanału kontrolnego umożliwia skuteczne elektroniczne sterowanie siecią, natomiast sama sieć pozostaje bardzo elastyczna, ponieważ transmisja zgęstki odbywa się wyłącznie w postaci optycznej (bez żadnej konwersji na sygnał elektryczny).
OBS na krawędzi sieci.
Podstawową funkcją na krawędzi sieci jest zbieranie ruchu z wyższych warstw, sortowanie go i grupowanie w zmiennej wielkości zgęstki (ze względu na adres odbiorcy). Algorytm wykorzystywany w tym celu musi uwzględniać parametry takie jak: dokładny czas utworzenia nowej zgęstki; jej rozmiar minimalny oraz maksymalny. Zbyt mały rozmiar wiąże się ze zwiększeniem liczby zgęstek przesyłanych w sieci, a to może generować nadmierną liczbą przesyłanych pakietów kontrolnych. Z drugiej strony zbyt duży rozmiar zgęstki może zajmować zasoby sieci na zbyt długi czas uniemożliwiając transmisję innych zgęstek, a tym samym powodując straty.
Sygnalizacja.
Przed transmisją zgęstki węzeł wejściowy przesyła do węzła docelowego pakiet kontrolny. Zawiera on informację o skojarzonej zgęstce i odpowiada za rezerwację drogi dla zgęstki aż do odbiorcy. Warto zauważyć, że pakiet może być przesyłany w kanale sygnalizacyjnym czy w osobnej sieci elektronicznej (np. ATM). Pakiet przesyłany optycznie podlega konwersji optyczno-elektryczno-optycznej, co umożliwia jego analizę, oraz określenie trasy, którą przesłana ma być zgęstka. Sama zgęstka przesyłana jest wyłącznie w postaci optycznej. Oczywiście zgęstka wysyłana jest z pewnym opóźnieniem wobec pakietu kontrolnego (bez oczekiwania na potwierdzenie, że ścieżka została poprawnie zestawiona). W przypadku, gdy pakiet kontrolny zostanie „dogoniony” przez zgęstkę może dojść do jej utraty (chyba, że zastosujemy linie opóźniające – "Fiber Delay Line" – FDL).
W sieciach OBS warto jest stosować konwersję długości fali, gdyż proces ten może pomagać w zapobieganiu utracie zgęstek. Ma to miejsce w czasie, gdy na tym samym porcie wyjściowym i na tej samej długości fali mają być w tym samym czasie przesłane dwie zgęstki optyczne. W przypadku braku możliwości konwersji długości fali jedna ze zgęstek zostałaby przesłana, a druga utracona. Zastosowanie konwersji fali umożliwia przesłanie drugiej zgęstki na innej, wolnej długości fali.
Bardzo ważnym jest określenie opóźnienia ("offset time") z jakim po wysłaniu pakietu kontrolnego przesyłana jest zgęstka optyczna. Czas ten musi być na tyle duży, aby pakiet kontrolny zdążył zarezerwować drogę dla zgęstki, i aby ta została przesłana przez sieć bez konieczności jakiegokolwiek buforowania. Czas ten zależny jest od liczba węzłów, przez które przesyłać będziemy zgęstkę, oraz od bieżącego obciążenia sieci. Najbardziej popularną procedurą jego obliczania jest JET ("Just-Enough-Time"). Określa ona "offset time" jako sumę czasów przetwarzania i przełączania we wszystkich węzłach. 
Wewnątrz sieci OBS.
Na podstawie pakietów kontrolnych wysyłanych przez użytkowników węzły sieci OBS w oparciu o zawarte w nich informacje rezerwują zasoby sieci dla zgęstek. Architektury OBS różnią się od siebie w sposobie rezerwacji i zwalniania zasobów (długość fali). Schematy te zostały sklasyfikowane na podstawie ilości czasu zajmowanego na przełączniku węzła sieci OBS na potrzeby danej zgęstki optycznej.
Metody zwalniania zasobów.
W przypadku stosowania buforów FDL metody rezerwacji i zwalniania zasobów OBS muszą zostać poszerzone o algorytmy zarządzania nimi. Istnieją dwie metody planowania użycia FDL:
Klasy ruchu.
W architekturze sieci OBS wymagana jest obsługa różnych klas ruchu sieciowego użytkowników. Jedną z przyczyn jest fakt, że aplikacje głosowe lub wideo nie dopuszczają długich opóźnień związanych z kolejkowaniem, dlatego mogą wymagać wyższego priorytetu niż zwykle transmitowanych danych. W dodatku, aby zapewnić prawidłową transmisję, system protekcji i odtwarzania danych w sieci OBS również musi mieć wyższy priorytet w stosunku do normalnych danych użytkownika. Szczególnie podczas filtrowania danych pochodzących z wyższych warstw i przy nadawaniu zgęstce priorytetu.
Aby zminimalizować opóźnienia połączenia "end-to-end" w ruchu o wysokim priorytecie, algorytm składania zgęstki może mieć zmienne parametry. Dobranie odpowiednich wartości jest trudnym zadaniem, ponieważ przepływność różni się w poszczególnych klasach ruchu.
1. Klasy oparte na rozszerzonych przesunięciach.
Ruchowi o wysokim priorytecie jest przypisywany dłuższy odstęp czasowy między transmisją pakietu kontrolnego a odpowiadającą mu zgęstką. Prawdopodobieństwo blokady zgęstki zmniejsza się wraz ze wzrostem "offset time".
2. Klasy oparte na kolejkach priorytetów.
W architekturze WR-OBS użytkownicy utrzymują klasę usług ("Class of service" – CoS) przez sortowanie ruchu górnej warstwy wykorzystujące adresy docelowe i maksymalne akceptowalne opóźnienie. Każdy użytkownik dysponuje C*(N-1) buforami, gdzie C – liczba klas, (N-1) – liczba możliwych adresów docelowych użytkownika. W tej architekturze zgęstka o danym priorytecie jest tworzona przez określony czas, a po jego upływie użytkownik niezwłocznie wysyła żądanie do centrum rezerwacji zasobów. Żądania są umieszczane w C kolejkach, gdzie są przetwarzane na podstawie nadanego im priorytetu.
3. Klasy oparte na własnościach sygnału optycznego i mechanizm wywłaszczania.
Schemat oparty jest na fizycznej jakości sygnału optycznego (maksymalne pasmo, współczynnik błędów, stosunek sygnał-szum, odstęp między poszczególnymi długościami fal). W protokole sygnalizacyjnym "Jump-start", te parametry CoS są zawarte w pakietach kontrolnych. Połączenie jest nawiązywane tylko wtedy gdy każde z tych wymagań jest spełnione. "Jump-start" implementuje też priorytety oparte na mechanizmie wywłaszczania, w którym w razie potrzeby transmisja zgęstki o niższym priorytecie może zostać przerwana przez transmisję zgęstki o wyższym priorytecie.

</doc>
<doc id="789357" url="https://pl.wikipedia.org/wiki?curid=789357" title="Ketino Kachiani">
Ketino Kachiani



</doc>
<doc id="789359" url="https://pl.wikipedia.org/wiki?curid=789359" title="Sesja plakatowa">
Sesja plakatowa

Sesja plakatowa (sesja posterowa) – element konferencji naukowej polegający na dyskusji przy publicznie rozwieszonych plakatach naukowych. Sesje posterowe są zwykle planowane w programach konferencji naukowych w taki sposób, aby nie kolidowały z innymi formami prezentacji (na przykład sesjami wykładowymi).
Typowy przebieg sesji plakatowej.
Uczestnik konferencji przywozi swoją prezentację w postaci dużego plakatu, wiesza na przygotowanym stojaku i staje przed nim w wyznaczonej w programie porze. Zainteresowani podchodzą, oglądają i dyskutują w bezpośrednim kontakcie z autorem, mając przez oczami wszystkie potrzebne dane i ilustracje. Dodatkowo w czasie sesji posterowej do wielu plakatów dołączane są "miniaturki", wydrukowane i powielone w formacie A4 lub kopie publikacji naukowych, które uczestnicy konferencji mogą zabrać ze sobą. 
Zwykle sesje posterowe trwają od jednej do dwóch godzin. W ich trakcie podawane są często przekąski i napoje. Na części dużych konferencji istnieje obowiązek zdjęcia plakatu po skończonej sesji posterowej, na wielu mniejszych plakaty mogą wisieć przez cały czas trwania konferencji, co umożliwia dyskutowanie nad ich treścią także poza formalnym czasem sesji. 
Czasami sesje posterowe są poprzedzane możliwością krótkiej, ustnej autoprezentacji przez ich autorów, co jest szczególnie popularne na małych konferencjach naukowych oraz na tzw. warsztatach naukowych. Wówczas sesja zaczyna się od krótkich 2-3 minutowych wystąpień ustnych, które wygłasza się stojąc pod posterem i ilustrując to wystąpienie przez wskazywanie określonych fragmentów posteru. Uczestnicy sesji przechodzą od posteru do posteru wysłuchując kolejno ich autorów i dopiero po tym "obchodzie" jest czas na swobodną dyskusję. Niektóre małe konferencje i seminaria są organizowane w formie wyłącznie sesji posterowej z "obchodem".
Zalety i wady sesji plakatowych.
Sesje posterowe są bardzo wydajną formą prezentacji i coraz częściej stanowią bardzo istotny element konferencji naukowych, wypierając sympozja z krótkimi referatami i zbyt małą ilością czasu na dyskusje. Umożliwiają one bardziej nieskrępowaną dyskusję bezpośrednio zainteresowanych tematem uczestników i łatwe nawiązywanie osobistych kontaktów. 
Z drugiej jednak strony powodują one atomizację konferencji i dzielenie jej na małe grupki uczestników, blokując możliwość wymiany opinii w szerszym gronie. Plakat ze swojej natury prawie zawsze dociera do mniejszej liczby uczestników konferencji niż wykład, a jego wykonanie zajmuje więcej czasu. Na sesjach plakatowych często zdarza się też, że trudno jest odnaleźć na sali autora plakatu. Teoretycznie wymagane jest, aby autor stał cały czas pod plakatem, jednak często zniechęcony brakiem zainteresowania lub przeciwnie - "porwany na stronę" przez grupę żywo zainteresowanych jego treścią naukowców znika gdzieś w kuluarach konferencji.
Na sesji plakatowej nie sposób jest zaprezentować prac przeglądowych czy wyników obszernych, kilkuletnich programów badawczych. Z tego względu na większości konferencji naukowych sesje posterowe są łączone z innymi formami prezentacji. Często zdarza się, że w trakcie sesji wykładowej prezentowane są referaty omawiające ogólnie wyniki programu naukowego realizowanego przez grupę badawczą, zaś szczegółowe wyniki są prezentowane przez poszczególne osoby z tej grupy w formie plakatu, przy czym wykładowca w swojej prezentacji zachęca słuchaczy do obejrzenia plakatów członków jego grupy badawczej.

</doc>
<doc id="789366" url="https://pl.wikipedia.org/wiki?curid=789366" title="Niten'ichi-ryū">
Niten'ichi-ryū

 – sztuka walki koryū-bujutsu polegająca na walce daishō, czyli dwoma mieczami: krótszym wakizashi oraz dłuższym katana. 
Technika tego stylu polegała na przygotowaniu akcji dłuższym mieczem i zakończenia jej krótszym. Posługiwanie się dwoma mieczami było uważane w Japonii za szczyt umiejętności szermierczych. Większość wojowników posługiwała się tylko jednym mieczem. 
Największym mistrzem tej szkoły, który także uczynił ją sławną na całą Japonię, był legendarny szermierz Musashi Miyamoto. Jego pośmiertne imię buddyjskie brzmi .

</doc>
<doc id="789369" url="https://pl.wikipedia.org/wiki?curid=789369" title="Hadis Zubanović">
Hadis Zubanović

Hadis Zubanović (ur. 14 stycznia 1978 w Sarajewie) – bośniacki piłkarz występujący na pozycji napastnika.
Przebieg kariery.
Zubanović zaczął karierę w klubie FK Željezničar, podczas której dwukrotnie do niego wracał. Łącznie spędził w tym klubie 8 sezonów. Występował także w tureckich: Karabükspor, İstanbulspor A.Ş., rosyjskiej Anży Machaczkała, klubie z ZEA Diba Al-Hisn, Veležu Mostar i Zagłębiu Sosnowiec.

</doc>
<doc id="789374" url="https://pl.wikipedia.org/wiki?curid=789374" title="Licznik odwiedzin strony WWW">
Licznik odwiedzin strony WWW

Licznik odwiedzin strony WWW – mechanizm zliczający odwiedziny dokumentu udostępnionego w sieci WWW. Wartość licznika zostaje zwiększona o jeden wraz z każdą unikalną wizytą. Obecnie liczniki odwiedzin tracą popularność na rzecz kompleksowych systemów statystyk zapisujących także szczegółowe dane każdego odwiedzającego.
Obecnie za licznik również uważa się graficzny lub numeryczny element strony, który wyświetla informację o jej oglądalności. Innymi słowy, licznik nie musi sam liczyć odsłony, może pobierać te dane z systemu statystyk, co pozwala na poszerzenie możliwości w zakresie prezentowania danych - mogą to być nie tylko liczba odsłon ogółem, lecz też liczba użytkowników czy wizyt, za określony okres, na przykład dzisiaj. Taki licznik nie reaguje bezpośrednio na odświeżenie strony, dlatego nie jest podatny na problem opisany poniżej.
Odporność na odświeżanie.
Wadą prostych liczników jest brak odporności na celowe, powtarzane odświeżanie strony. Wartość staje się wówczas nierzetelna, ponieważ odświeżenie strony nie wyraża chęci odwiedzin zasobu. W dużym stopniu uodpornić licznik na sztuczne odświeżanie można poprzez:

</doc>
<doc id="789376" url="https://pl.wikipedia.org/wiki?curid=789376" title="Anthony Head">
Anthony Head

Anthony Stewart Head (ur. 20 lutego 1954 w Camden Town w Londynie) – brytyjski aktor filmowy, telewizyjny i teatralny, także muzyk, najlepiej znany z roli Ruperta Gilesa w amerykańskim serialu "" i jako premier z brytyjskiej produkcji "Mała Brytania". 
Życiorys.
Wczesne lata.
Urodził się w Camden Town, dzielnicy w północnej części Wewnętrznego Londynu jako młodszy syn brytyjskiego dokumentalisty Seafielda Laurence’a Stewarta Murraya Heada (1919–2009) i aktorki Helen Shingler (1919-2019). Dorastał w Hampton w London Borough of Richmond upon Thames. Studiował w London Academy of Music and Dramatic Art (LAMDA). Jego starszy brat Murray Head (ur. 5 marca 1946) to piosenkarz i aktor, który grał Judasza w oryginalnej wersji "Jesus Christ Superstar". Obaj bracia grali rolę Freddiego Trumpera w musicalu "Chess" ("Szachy") w Prince Edward Theatre w Londynie; Murray był obsadzony w 1986 roku, a Anthony w 1989 roku.
Kariera.
Po występie w musicalu "Godspell", trafił do telewizji jako Clive Martel w serialu wojennym "Wróg u drzwi" ("Enemy at the Door", 1978). Wystąpił też w kilku innych brytyjskich serialach i filmach, w tym ekranizacji kontrowersyjnej powieści D.H. Lawrence’a "Kochanek lady Chatterley" ("Lady Chatterley's Lover", 1981) z Sylvią Kristel i Nicholasem Clayem czy dramacie sensacyjnym Mike’a Hodgesa "Modlitwa za konających" ("A Prayer for the Dying", 1987) z Mickeyem Rourke i Liamem Neesonem.
Jego dokonania muzyczne to m.in. nagranie płyty "Music For Elevators" razem z George Sarah. Wystąpił też jako dr Frank N Furter w londyńskiej adaptacji "The Rocky Horror Picture Show" ("The Rocky Horror Tribute Show", 2006). W 1983 roku występował z zespołem Two Way, z którym nagrał 45 singli.
W latach dziewięćdziesiątych zasłynął z roli Ruperta Gilesa, mentora Buffy (Sarah Michelle Gellar) w amerykańskim serialu "".
Życie prywatne.
W 1984 związał się z Sarah Fisher, z którą ma dwie córki: Emily Rose (ur. 15 grudnia 1988) i Daisy May (ur. 17 marca 1991). Zamieszkał razem ze swoją rodziną w Bath w Anglii.

</doc>
<doc id="789378" url="https://pl.wikipedia.org/wiki?curid=789378" title="Boris Karloff">
Boris Karloff

Boris Karloff, właśc. William Henry Pratt (ur. 23 listopada 1887 w Londynie, zm. 2 lutego 1969 w Midhurst) – angielski aktor, który wyemigrował do Kanady w 1910 roku. Znany z postaci stwora Frankensteina ("Frankenstein", "Narzeczona Frankensteina" i "Syn Frankensteina") oraz z ról w innych horrorach.
Życiorys.
Młodość.
Boris Karloff urodził się jako William Henry Pratt w londyńskiej dzielnicy Peckham Rye przy 36 Forest Hill Road. Obecnie w tym miejscu wisi niebieska tabliczka („blue plaque”) upamiętniająca miejsce urodzenia aktora. Jego dziadkowie był angielsko-indyjskiego pochodzenia.
Aktor dorastał w Enfield. Był najmłodszym z siedmiorga dzieci i po śmierci matki był wychowywany przez swoje rodzeństwo. Podjął naukę na wydziale konsularnym w londyńskim King’s College, jednak w 1909 roku rzucił szkołę i pracował w różnych fachach m.in. jako robotnik na farmie aż do rozpoczęcia kariery aktorskiej. Jego brat, sir John Henry Pratt, został brytyjskim dyplomatą. Karloff jako chłopiec miał pałąkowate nogi, jąkał się oraz seplenił. W dorosłym życiu pozbył się jąkania, natomiast seplenienie słychać w filmach z jego udziałem.
Wczesna kariera.
W 1909 roku William Pratt wyjechał do Kanady i tam przyjął swój pseudonim sceniczny „Boris Karloff”. Jedna z teorii genezy pseudonimu głosi, że pochodzi on od nazwiska szalonego uczonego („Boris Karlov”) z opowiadania Harolda MacGratha "The Drums of Jeopardy". Jednak opowiadanie to zostało opublikowane dopiero w 1920 roku, czyli co najmniej 8 lat po tym jak aktor zaczął używać pseudonimu w niemych filmach. Inna z teorii wskazuje na wpływ postaci „Prince Boris of Karlova” z opowiadania science-fiction Edgara Rice’a Burroughsa, lecz ponieważ ukazało się ono w 1915 roku, wpływ może być odwrotny. Karloff utrzymywał, że imię „Boris” wybrał, ponieważ brzmiało ono obco i egzotycznie i że „Karloff” było nazwiskiem rodzinnym. Jednakże jego córka Sara Karloff zaprzeczyła znajomości przodków o takim nazwisku.
W 1911 roku Karloff dołączył do Jeanne Russell Co. i występował m.in. w Kamloops i Prince Albert. W 1912 podczas występów w Reginie był świadkiem huraganu Regina. Następnie podjął pracę jako bagażowy na stacji kolejowej oraz dołączył do trupy Harry St. Clair Co., która występowała przez rok w Minot.
Z powodu podejmowania ciężkich prac fizycznych podczas pobytu w Kanadzie i Stanach Zjednoczonych, cierpiał na kłopoty z plecami przez resztę swojego życia. Z powodu problemów zdrowotnych nie walczył w I wojnie światowej.
Hollywood.
Po przyjeździe do Hollywood Karloff wystąpił w dziesiątkach niemych filmów, jednak nadal musiał dorabiać pracując fizycznie. Rola potwora Frankensteina w filmie "Frankenstein" z 1931 roku uczyniła z niego gwiazdę. Rok później potwierdził ten status grając postać Imhotepa w filmie "Mumia".
Karloff poza horrorami zagrał role w filmach z różnych gatunków. Godna zapamiętania jest rola w filmie "Człowiek z blizną", w którym został zastrzelony w kręgielni. W obrazie Johna Forda "Patrol na pustyni" z 1934 roku wystąpił jako religijny żołnierz z I wojny światowej.
W latach trzydziestych i czterdziestych aktor rywalizował o tron króla horroru z Bélą Lugosi, który odmawiając zagrania potwora Frankensteina utorował drogę kariery Karloffa. Współpraca z Lugosi nie poprowadziła do przyjaźni, jednakże stworzyła cenione obrazy "Czarny kot" (1934), "Kruk" (1935), "The Invisible Ray" (1936), "Black Friday", "You'll Find Out" (1940) i "Porywacz ciał" (1945).
Karloff powrócił do legendy Frankensteina w 1944 roku filmem "Dom Frankensteina", w którym wcielił się w postać nikczemnego doktora Niemanna oraz w 1958 roku rolą barona Victora von Frankensteina, wnuka wynalazcy w filmie "Frankenstein 1970".
W 1941 aktor powrócił na deski teatru sztuką "Arszenik i stare koronki", w której zagrał gangstera rozwścieczonego faktem częstego mylenia go z Karloffem. W 1950 wystąpił jako kapitan Hook w musicalu "Piotruś Pan". W 1952 roku był nominowany do nagrody Tony za rolę u boku Julie Harris w sztuce Jeana Anouilha "Skowronek".
W latach pięćdziesiątych Karloff zaczął występować w serialach telewizyjnych "Out of This World", "Thriller", "The Veil". W latach sześćdziesiątych grał w filmach wytwórni American International Pictures m.in.: "Strach", "Kruk", "The Comedy of Terrors" oraz "Giń Stworze, Giń!".
W połowie lat sześćdziesiątych popularność przyniosła mu narracja filmu animowanego "Grinch: Świąt nie będzie", za którą otrzymał nagrodę Grammy.
Użyczył swojego głosu w nagraniach dla dzieci "Trzy małe świnki", "Takie sobie bajeczki" Rudyarda Kiplinga, "Mother Goose Nursery Rhymes" z Celeste Holm i Cyril Ritchard i "Wyprawa na żmirłacza" Lewisa Carrolla.
W 1968 roku wystąpił w filmie "Żywe tarcze" Petera Bogdanovicha, w którym zagrał emerytowanego aktora dreszczowców. Karloff zakończył karierę grą w trzech niskobudżetowych meksykańskich horrorach, które ukazały się po jego śmierci.
Życie osobiste.
Był sześciokrotnie żonaty, miał jedną córkę z Dorothy Stine, z piątą żoną.
Był członkiem Stowarzyszenia Aktorów Filmowych.
W 1931 roku ubezpieczył się od przedwczesnego starzenia się, spowodowanego makijażem filmowym. Miało to związek z rolą monstrum w filmie Frankenstein. Przy produkcji tego filmu charakteryzowanie Karloffa na monstrum, a następnie usuwanie charakteryzacji zajmowało łącznie kilka godzin i Karloff, który zresztą aktywnie uczestniczył w jej opracowaniu, zażądał uznania tej czynności za czas pracy aktora. Wobec odmowy wystąpił do sądu i wygrał sprawę, co miało ważne znaczenie dla Stowarzyszenia Aktorów Filmowych, w którym Karloff działał.
Boris Karloff ostatnie lata życia spędził w Bramshott w hrabstwie Hampshire. Zmarł na zapalenie płuc. Jego ciało zostało skremowane, tablica pamiątkowa znajduje się w kościele św. Pawła na Covent Garden.
Wyróżnienia.
Został uhonorowany dwiema gwiazdami na Hollywood Walk of Fame: przy 1737 Vine Street za twórczość kinową i telewizyjną przy 6664 Hollywood Boulevard.
We wrześniu 1997 roku wizerunek potwora Frankensteina i Mumii ukazał się w serii znaczków „Classic Monster Movie Stamps”.
Dodatkowe informacje.
W odcinku piątym serialu "Eerie, Indiana" młodszy brat Simona ogląda "Mumię". W wyniku działania sił nadprzyrodzonych zamienia się z Mumią miejscami. On grasuje w filmie i niszczy plan filmowy. Tymczasem we współczesnym świecie znalazł się Boris Karloff jako on sam, nie postać filmowa. Jego rolę zagrał Tony Jay.

</doc>
<doc id="789380" url="https://pl.wikipedia.org/wiki?curid=789380" title="Przemysław Urbaniak">
Przemysław Urbaniak

Przemysław Urbaniak (ur. 9 marca 1975 w Gnieźnie) – polski piłkarz, występujący na pozycji obrońcy oraz trener piłkarski. Od 2020 trener klubu Mieszko Gniezno.
W I lidze polskiej rozegrał 191 spotkań i strzelił jednego gola.

</doc>
<doc id="789382" url="https://pl.wikipedia.org/wiki?curid=789382" title="Alice in Chains (album)">
Alice in Chains (album)

Alice in Chains – trzeci album studyjny amerykańskiego zespołu muzycznego Alice in Chains, wydany 7 listopada 1995 nakładem wytwórni Columbia. Procesem produkcji zajął się Toby Wright. Sesja nagraniowa trwała od kwietnia do sierpnia 1995 w Bad Animals Studio w Seattle. Płytę promowały trzy single – „Grind”, „Heaven Beside You” i „Again”, z czego pierwsza i ostatnia z kompozycji uzyskały nominacje do nagrody Grammy w kategorii Best Hard Rock Performance.
25 listopada 1995 album zadebiutował na najwyższej pozycji w zestawieniu Billboard 200. 18 stycznia 1996 otrzymał od kanadyjskiej organizacji Music Canada status platynowej płyty, za sprzedaż 100 tys. kopii. 4 marca 1997 Recording Industry Association of America przyznała płycie certyfikat 2-krotnej platyny w Stanach Zjednoczonych, po przekroczeniu progu sprzedaży 2 milionów egzemplarzy.
Kontekst.
Po wydaniu minialbumu "Jar of Flies" w styczniu 1994, Staley udał się na leczenie odwykowe do Hazelton Clinic w Minnesocie, spowodowane uzależnieniem od heroiny. W lipcu zespół planował ruszyć w trasę koncertową Shit Hits the Sheds Tour wraz z Danzig, Fight i Suicidal Tendencies, występując jako support przed grupą Metallica oraz zagrać w sierpniu na festiwalu w Woodstock, jednak gdy Staley przyszedł na jedną z prób będąc pod wpływem narkotyków, Kinney odmówił dalszej chęci grania z wokalistą. „Byliśmy jak cztery rośliny, próbujące rosnąć w tej samej doniczce” – relacjonował Cantrell na łamach „Rolling Stone’a”. Jeden dzień przed rozpoczęciem wspólnego tournée, zespół odwołał swój udział, będąc zastąpionym przez Candlebox. Kinney: „Nie byliśmy wtedy ze sobą szczerzy. Gdybyśmy dalej to ciągnęli, byłoby spore prawdopodobieństwo, że pożarlibyśmy się na trasie, a zdecydowanie nie chcieliśmy, by coś takiego wydarzyło się publicznie”. Muzycy zrezygnowali z uczestnictwa w ceremonii Rock and Roll Hall of Fame. Z uwagi na narastające wewnątrz zespołu napięcie i konflikty, podjęli decyzję o przerwie w działalności. Za pośrednictwem rzecznika wystosowali oświadczenie dla prasy. W rozmowie z „Hit Parader” rzecznik grupy przyznał, że członkowie zespołu potrzebują czasu na uporanie się z własnymi problemami. „Alice in Chains to zespół posiadający tyle talentu, że będzie prawdziwą tragedią, jeśli nie będzie miał szansy realizacji swojego potencjału”.
W trakcie przerwy w działalności, Cantrell rozpoczął przygotowania do nagrań solowego albumu. W październiku 1994 Staley dołączył do supergrupy Mad Season, powstałej z inicjatywy gitarzysty Pearl Jam, Mike’a McCready’ego. Skład uzupełnili perkusista Screaming Trees, Barrett Martin i basista John Baker Saunders. Muzycy zrealizowali album studyjny "Above", i zagrali krótką trasę, w trakcie której zarejestrowali koncertowe wideo "Live at The Moore". Cantrell: „Myślę, że album ten jest cholernie dobry. Kiedy po raz pierwszy go usłyszałem, byłem zazdrosny jak cholera. To było tak, jakby ktoś podprowadził ci twoją dziewczynę. Ale po tej reakcji początkowej, zobaczyłem ich na żywo w Moore Theatre, i byłem z nich tak dumny, że prawie się rozpłakałem, kiedy widziałem jak grali, a potem się wkurzyłem, bo nie grałem z nimi (…) Rozmawiałem z Layne’em wiele na temat tej płyty. Była to dla niego bardzo dobra sprawa, bo dzięki temu pozbył się wielu złych rzeczy ze swojej głowy (…) Żywię do niego najwyższy szacunek za to co zrobił. Layne w najpiękniejszy sposób wśród ludzi jakich znam, mówi o strasznych rzeczach”.
Inez zrealizował z supergrupą Slash’s Snakepit debiutancki album "It’s Five O’Clock Somewhere", i zagrał trasę promującą. Na przełomie 1994 i 1995 Cantrell odbywał próby przygotowujące do nagrania solowego albumu. Pracował przy pomocy Scotta McCulluma, perkusisty Gruntruck. Materiał rejestrowany był przez technicznego Cantrella, Darrella Petersa. Następnie trafił on do Ineza i Kinneya. Muzyk zarezerwował trzy miesiące w Bad Animals Studio. Wiosną do zespołu został zaproszony Staley. W jednym z wywiadów wokalista przyznał, że „wszyscy czuliśmy się rozbici i mieliśmy poczucie jakbyśmy się nawzajem zdradzili”.
Nagrywanie.
Przed rozpoczęciem procesu nagrań, Cantrell zadzwonił do producenta Toby’ego Wrighta z propozycją współpracy. „Chciał iść do studia by nagrać album, ale inni członkowie zespołu nie byli tym zainteresowani. Mike, basista, zawsze wyrażał chęć, ale Layne i Sean w tym czasie nie chcieli, więc Jerry zadzwonił do mnie i zaprosił do swojego domu, abyśmy mogli popracować nad materiałem na jego solowy album. Powiedziałem: «świetnie, zróbmy to». Kiedy tam dotarłem, miał już napisany numer «Grind» i kilka innych rzeczy, zarejestrowanych na magnetofonie ADAT. Więc zaczęliśmy prace nad albumem”. Roboczy tytuł planowanej płyty brzmiał "Jerry’s Kids". W owym czasie Staley współpracował przy projekcie Mad Season.
Wiosną, za namową Wrighta, wokalista i Kinney dołączyli do Cantrella na etapie wczesnych prac. Członkowie zespołu wynajęli Bear Creek Studio w Woodinville w stanie Waszyngton, gdzie przez tydzień pracowali nad wersjami demo. W trakcie sesji powstał utwór „Frogs”. Cantrell: „Nad jeziorem były naprawdę fajne, głośne pieprzone żaby, więc wystawialiśmy nasze mikrofony na zewnątrz i nagrywaliśmy je. Kosztowało nas to 10 tys. dolarów”.
Sesja rozpoczęła się w kwietniu 1995. Muzycy nagrywali w systemie zmianowym. Cantrell i Inez swoje partie rejestrowali rano, następnie Staley, a na końcu Kinney. Prace trwały po 12 godzin dziennie. Z uwagi na częstą nieobecność Staleya w studiu, prezes wytwórni Columbia, Don Ienner, w rozmowie z Wrightem zagroził, że proces zostanie wstrzymany, jeśli sytuacja nie ulegnie zmianie.
Przy rejestrowaniu partii perkusji, Wright, pełniący z Tomem Nellenem obowiązki inżyniera dźwięku, korzystał z modeli mikrofonów Sennheiser MD 421 i AKG D-12, zamontowanych na dużym bębnie, D-12 na tom-tomach i 414s nad zestawem. Na górnej części bębna małego zastosowano 451 i 57, na dole 441. W przeciwieństwie do perkusistów nagrywających swoje partie z metronomem, w celu zachowania odpowiedniego tempa, Kinney zrezygnował z tej techniki. Według Wrighta grał w „wolnym stylu”. Cantrell w trakcie sesji korzystał ze wzmacniaczy Bogner i Marshall, a także Peavey 5150, gitar G&amp;L (G&amp;L Rampage), Gibson Les Paul (52 Goldtop), Fender Stratocaster i Telecaster. Wright: „Gdy Jerry nagrywał swoje partie, nabyliśmy wiele szalonych modeli gitar od różnych osób, mianowicie od Nancy Wilson z Heart, która jest kolekcjonerką. Miała tego małego Gibsona Lesa Paula Juniora, który jest fenomenalną gitarą, i był jednym z niewielu niegrzecznych chłopców, których użyliśmy na tej płycie. Więc była to tylko kwestia uzyskania różnych dźwięków z różnych gitar w razie potrzeby”.
Staley korzystał z mikrofonu pojemnościowego Soundelux U95 nagrywając partie wokalne. Wright: „Kiedy Layne był w studiu nagrań, muzycznie był twórczy i świetnie się bawił. Pod względem liczby wokalnych zabiegów wymaganych na ścieżkę, zazwyczaj zależało to od danego utworu, ale na ogół było to jedno lub dwa podejścia”. Cantrell przyznał: „Layne jest niesamowity. Poszliśmy na zewnątrz i graliśmy w piłkę, kiedy on nagrywał partie wokalne. Po powrocie okazało się, że ma już gotowych pięć rewelacyjnych numerów. Toby posłuchał tego i powiedział: «nie mogę ci powiedzieć, żebyś cokolwiek zrobił w inny sposób»”. Producent podkreślał, że harmonie wokalne Staleya i Cantrella były „wyróżniające się”. „Mieli pewne zaufanie muzyczne między sobą, absolutnie. W mojej opinii byli jak Lennon/McCartney”. Swoje partie muzycy nagrywali osobno. Staley dużą część czasu spędzał na eksperymentowaniu z pomysłami na partie wokalne i harmonijne.
W trakcie sesji powstało w sumie dwadzieścia pięć utworów, z czego kilka w wersjach instrumentalnych. Proces miksowania Wright wykonał w nowojorskim Electric Lady Studios. Stephen Marcussen zajął się masteringiem w Marcussen Mastering Studio w Hollywood. Sesja została zakończona w sierpniu. Według Ineza „był to bardzo mroczny i smutny okres (…) To była zdecydowanie jedna z najtrudniejszych sesji nagraniowych w jakiej brałem udział”. Sam Hofstedt, pełniący obowiązki asystenta inżyniera dźwięku, przyznał, że sesja trwała dłużej niż pierwotnie zakładano. „Zespół przeszedł przez około siedemdziesiąt rolek na taśmę dwukolumnową. Prawdopodobnie budżet samych tylko taśm był większy niż dzisiejsze koszty związane z nagraniem całej płyty”. Zarządzająca grupą Susan Silver, z uwagi na zaawansowany stopień uzależnienia Staleya, proces nagrań opisała jako „naprawdę bolesny”. Jak zaznaczyła, sesja była wielokrotnie przerywana.
Analiza.
Muzyka.
Większość materiału została skomponowana przez Cantrella, Ineza i Kinneya w czasie, gdy odbywali próbne sesje poprzedzające wejście do studia. Ze względu na mroczny i przygnębiający klimat, album często uznawany jest za kontynuację nastroju panującego na "Dirt" z 1992. Na płycie dominują kompozycje oparte na niskim schemacie strojenia, kierując się bardziej w stronę doom metalu. Cechą dominującą są wolne i toporne gitarowe riffy, osadzone w „brudnym” grunge’owym brzmieniu, z elementami bluesa i rocka psychodelicznego. Warstwa muzyczna, w porównaniu do poprzednich wydawnictw zespołu, w mniejszym stopniu odwołuje się do tradycyjnego metalu. "Alice in Chains" charakteryzuje się większą liczbą różnorodnych rozwiązań względem tekstury, niejednokrotnie przypominając delikatniejsze, akustyczne brzmienia, kojarzone z minialbumów "Sap" i "Jar of Flies".
Cantrell w wywiadzie dla magazynu „Guitar” odniósł się do poszczególnych kompozycji. Do zagrania charakterystycznego intra w „Brush Away”, muzyk użył modelu Fender Stratocaster, korzystając przy tym z efektu sprężenia i techniki gry slappingiem. Odnosząc się do „Sludge Factory” podkreślił, że utwór został skomponowany wcześniej. „Jest to kolejny riff, który wyszedł podczas sesji demo. Faktycznie jest on dość stary, ma może siedem lat, powstał gdy dopiero formowaliśmy zespół. Pochodzi z tego samego okresu co «Love, Hate, Love» (…) Prawdopodobnie dlatego brzmi tak brutalnie, ponieważ czekał siedem lat, aby trafić na płytę”. Na temat „Head Creeps” powiedział: „Layne to wymyślił, i jest to dobry pieprzony riff, który okazał się bardziej brutalny niż się spodziewałem”. „Shame in You” omówił w następujący sposób: „Pracowaliśmy razem z Mikiem i Seanem nad tym riffem na próbach od stycznia do marca (…) Jest tu otwarte stronie i występują fajne sekwencje akordów”. „So Close” podsumował: „Ostatni utwór który nagraliśmy. Nie dostał się on gdy dotarliśmy do końca procesu, byliśmy wypaleni i wykończeni. Ale słuchaliśmy go przez około tydzień i stwierdziliśmy, że powinniśmy go dodać. To był utwór, który czekał na tekst”. „Nothin’ Song” skomentował: „Jeden z utworów o otwartym strojeniu, który ma realny riff w stylu Page’a. Jedną z wielkich rzeczy na tej płycie dla mnie jest to, że duża ilość moich wpływów i inspiracji, wyszła na tym albumie w bardziej widoczny sposób niż kiedykolwiek wcześniej (…) Kiedy skończyliśmy nagrywać ten numer, wszyscy wykrzykiwali: «Brian May!»”. „Over Now” został skomponowany przez Cantrella, Ineza i Kinney podczas wczesnych prób. Jako intro do utworu posłużył fragment „Good Night” z repertuaru Teda Lewisa.
Jon Wiederhorn z „Rolling Stone’a”, odnosząc się do warstwy muzycznej napisał: „Brzmi jak złowieszczy wynik eksperymentu chemicznego obejmującego zarówno narkotyki, jak i psychodelikę. Śpiew Alice nadal zanurzany jest w mroku gwałtownych gitar i pulsującym basie, z tą różnicą, że tym razem to wszystko jest splecione warstwowymi, fluorescencyjnymi lizawkami i rosnącymi harmonijnymi wokalami”. Autor zaznaczył, że „Heaven Beside You”, „Shame in You”, „Frogs” i „Over Now”, ze względu na „folkowo-akustyczny segment, stanowią nawiązanie do "Jar of Flies", łącząc przy tym klasyczne style rockowe pokroju The Allman Brothers Band, Cream i Crosby, Stills and Nash”.
Krzysztof Celiński z miesięcznika „Tylko Rock” podkreślił: „Otwierający płytę, obrazowo zatytułowany utwór «Grind», to niejako powrót do metalowych korzeni. Potężne brzmienie, oparte na super prostym riffie, zderza się z chaotyczną «kaczkowatą» gitarą”. „«Brush Away» jest aranżacyjnym połączeniem flangerowego brzmienia z niemal kotłującym się tłem, które charakteryzują „arabskie” zawirowania melodii. Solo gitary, niemal amatorskie w brzmieniu i wykonaniu, na żywo przypomina styl George’a Harrisona z odległych, beatlesowskich czasów”. „Over Now” autor opisał jako „bardziej typowy rock w gitarowym stylu Rolling Stonesów, a wokalnym… znowu Crosby, Stills and Nash. Rzecz brzmi najbardziej melodyjnie ze wszystkich utworów na płycie”.
Teksty.
Warstwa liryczna, będąca w głównej mierze autorstwa Staleya, ma charakter depresyjny. Teksty napisane przez Cantrella koncentrują się na relacjach interpersonalnych, czego przykładem mogą być „Heaven Beside You” i „Over Now”. Jeden z dziennikarzy napisał: „Jeśli "Dirt" było dziennikiem cierpienia i złości spowodowanych nałogiem, zdradą i obłudą, to "Alice in Chains" dokumentuje przykre następstwa konfliktu, usiłowanie poskładania rozbitych kawałków”. Cantrell przyznał na łamach „Rolling Stone’a”: „Pozwoliliśmy temu całemu gównu wyjść na tym albumie. Było to często przygnębiające, a robienie tego było jak wyrywanie włosów, lecz była to najfajniejsza pieprzona rzecz i cieszę się, że przez to przeszedłem. Będę pielęgnować to wspomnienie na zawsze”. Niektóre teksty Staley pisał w studiu w trakcie sesji.
Steve Huey z AllMusic przyznał w swojej ocenie, że warstwa liryczna skupia się wokół takich tematów jak rozpacz, nieszczęście, samotność i rozczarowanie. Autor podkreślił, że „zostały one przedstawione w jeszcze bardziej przygnębiający sposób niż miało to miejsce wcześniej”. Jon Pareles z „The New York Timesa” napisał: „Na poprzednich wydawnictwach, Layne Staley i Jerry Cantrell, gitarzyści i główni kompozytorzy, specjalizowali się w socjopatologicznym nieszczęściu, pisaniu o rozpaczy, izolacji i narkomanii. "Alice in Chains" przenosi się z męki w nienawiść”. Dziennikarz zwrócił uwagę, że w tekście do „Shame in You” narrator „akceptuje część winy”, natomiast liryka „God Am” i „Nothin’ Song” koncentruje się wokół anomii nawiedzanej przez śmierć. Jon Wiederhorn z „Rolling Stone’a” zaznaczył, że album od strony tekstowej nie koncentruje się jedynie na narkomanii, lecz odnosi się także do bólu i bezradności, czego przykładem mogą być „Sludge Factory” i „Head Creeps”. Zdaniem Wiederhorna, „reszta utworów płynie bardziej wyraźnie, koncentrując się wokół obsesji, relacji interpersonalnych i śmierci”.
Liryka „Grind” odnosi się do środowiska dziennikarzy, którzy tworzyli na temat zespołu różnego rodzaju plotki, pisząc o przedwczesnej śmierci Staleya i Cantrella. Tekst do „Sludge Factory” opisuje sytuację, w której Don Ienner i Michele Anthony z wytwórni Columbia, naciskali na Staleya, tłumacząc, że „ma dziewięć dni na skończenie płyty”. „Again” opowiada o możliwości przebaczenia za popełnione wcześniej błędy. W tekście pojawiają się także odniesienia do zdrady najbliższej osoby. W rozmowie z „Guitar World” Cantrell przyznał: „Tak, ten album jest również lirycznie trudny. Nie mogę powiedzieć, że jest lepszy od poprzedniego, ale ten jest bardziej kąśliwy. Ma dużo więcej ironii”.
Oprawa graficzna.
Okładka albumu przedstawia suczkę na trzech łapach imieniem Sunshine, którą członkowie zespołu znaleźli w Los Angeles. Zdjęcie zostało zrobione 23 sierpnia przez Rocky’ego Schencka na placu zabaw nieopodal centrum miasta. Jak wspominał: „Wykonałem casting dla trzech trójnogich psów, a zespół zakończył wybieranie faksu jednego ze zgłoszonych zdjęć jako okładki. Ostatecznie zdjęcia które realizowaliśmy na placu zabaw, pojawiły się w pudełku box setu "Music Bank"”.
Zdjęcie trójnogiego psa jest bezpośrednim nawiązaniem do wydarzeń z młodzieńczych lat Kinneya. „Jako dzieciak roznosiłem gazety, i bez przerwy ganiał mnie pies z trzema nogami. Wołano na niego Tripod. Był naprawdę wredny. Chciałem nazwać płytę "Tripod", ale koledzy się nie zgodzili”. W rozmowie z MTV Cantrell przyznał, że „[Kinney] ma tę powtarzającą się psychozę i wydaje mi się, że to zdarzenie z trójnogim psem o imieniu Tripod, który ścigał go jako dziecko, wciąż do niego wraca”.
Na tylnej stronie opakowania płyty zamieszczono fotografię przedstawiającą amerykańskiego artystę cyrkowego Franka Lentiniego, który z powodu choroby posiadał trzy nogi.
Wydanie.
Premiera albumu o eponimicznej nazwie nastąpiła 7 listopada nakładem Columbia, choć niektóre źródła za datę wydania podają 3 listopada. Płyta znana jest również jako "Tripod". Wydanie w formacie CD ukazało się w trzech różnych kolorach – fioletowym, żółto-zielonym i szarym. Album w formacie kasety opublikowano w dwóch kolorach. 12 grudnia Columbia w celach promocyjnych udostępniła mockument "The Nona Tapes" w reżyserii Schencka, przedstawiający losy początkującej dziennikarki Nony Weisbaum (granej przez Cantrella).
Ówczesny redaktor „Rolling Stone’a”, Jon Wiederhorn, którego recenzja albumu spodobała się muzykom, wyraził chęć napisania artykułu o zespole. W tym celu, na przełomie listopada i grudnia, udał się do Seattle, gdzie spotkał się z muzykami. Spędził wiele godzin na indywidualnych rozmowach z każdym z członków grupy, w tym ze Staleyem, który otwarcie przyznał się do nałogu. Po publikacji artykułu na początku 1996, wokalista poczuł się urażony jego treścią, uważając, że został w nim niesprawiedliwie przedstawiony. Wiederhorn utrzymywał, że artykuł przeredagowano i opublikowano bez jego wiedzy.
"Alice in Chains" promowany był przez trzy single – „Grind”, „Heaven Beside You” i „Again” – które uplasowały się w pierwszej dziesiątce Album Rock Tracks. Do wszystkich zrealizowano teledyski. Magazyn „Spin” napisał: „Klipy Alice to takie minipodróże przez życie ćpuna, heroinowe uzależnienie i walka z nim to obraz poetyki, jaką buduje Layne, coś na podobieństwo syreniego śpiewu”.
21 listopada 1996, za pośrednictwem Sony Music, wydano w Japonii specjalną edycję albumu, wzbogaconą o dwa remiksy utworu „Again” autorstwa Pragi Khana.
Odbiór.
Krytyczny.
Album otrzymał pochlebne, jak i bardziej krytyczne opinie. Steve Huey z AllMusic podkreślił w swojej recenzji, że jest to „najbardziej dojrzała płyta zespołu”. Autor zwrócił uwagę, że "Alice in Chains" charakteryzuje się mniejszą liczbą metalowych riffów, a większą różnorodnością rozwiązań względem tekstury, przypominających momentami te, cechujące minialbumy "Sap" i "Jar of Flies". Paul Verna z tygodnika „Billboard” napisał: „Fani wczesnego Alice in Chains będą zachwyceni, aby dowiedzieć się, że zespół z Seattle powrócił do swojego znaku towarowego, czyli «brudnego» brzmienia, po bardziej melodyjnym terenie jakim był minialbum "Jar of Flies"”. Autor zaznaczył, że utwory takie jak „Grind”, „Brush Away”, „Sludge Factory” i „Shame in You”, charakteryzują „stary nowy” dźwięk. Verna podkreślił również, że momentami brzmienie albumu przypomina styl akustycznej gitary spod znaku grupy R.E.M. („Heaven Beside You”). Nisid Hajari z amerykańskiego tygodnika „Entertainment Weekly” wyraził krytyczną opinię, pisząc, że poza utworem „Head Creeps” (który określa jako „złowieszczy”), album nie wyróżnia się niczym szczególnym. Jason Arnopp z brytyjskiego „Kerrang!” napisał: „Jest to zapewne najmroczniejszy, najbardziej posępny album ze wszystkich trzech, wymagający kilku powtórnych przesłuchań, jeżeli chce się uzyskać jakąkolwiek perspektywę”.
Jon Pareles z „The New York Timesa” zauważył, że album w przeciwieństwie do surowych zakłóceń charakterystycznych dla muzyki grunge’owej, prezentuje wytyczone staranne warstwy. Brytyjski magazyn „Q” zwrócił uwagę na „gęste, szlifowane partie gitar i harmonie wokalne, przypominające późne lata 60.” Jon Wiederhorn z „Rolling Stone’a” napisał: „Alice in Chains w porównaniu do poprzednich wydawnictw, które wydawały się nieco usidlone w formule grunge-metalu, wynalazł nową, ten album jest wyzwalający i pouczający. Jeśli "Jar of Flies" był kluczem, który otworzył potencjał twórczy grupy, to nowa płyta jest muzycznym odrodzeniem. Co tak naprawdę sprawia, że Alice in Chains poprzez swoje przejmujące wypowiedzi artystyczne są zespołem niezachwianym jeśli chodzi o szczerość (…) Alice in Chains doszli do następującego wniosku: Podczas gdy przeżycie jest lepsze od zapomnienia, to ból i istnienie pozostają nierozłączni”. Gina Arnold z magazynu „Spin” przyznała: „"Alice in Chains" zaprzecza mrokowi i wygładzonej melodii, która w przeszłości przyniosła spore melodyjne przeboje takie jak «Rooster» czy «No Excuses». Zamiast tego, utwory «Grind», «Head Creeps» i «God Am», polegają w całości na surowych, jednowymiarowych riffach, średnich tempach i głośnym śpiewie Staleya. W samym sobie, brzmienie albumu to mieszanka "Dirt" z "Jar of Flies", ale żaden z utworów nie przemierza w centrum energii słuchacza jak «Them Bones»”. Krzysztof Celiński z „Tylko Rocka”, napisał w swojej recenzji: „Ostatnia studyjna płyta Alice to dalsza «destylacja» charakterystycznych brzmień i aranżacji. Nie jest to jednak tylko cyzelowanie własnej stylistycznej niszy. Alice in Chains jest też wyraźnym krokiem ku upoetycznieniu ciągle mrocznych tekstów grupy”.
Komercyjny.
W pierwszym tygodniu od premiery, "Alice in Chains" uzyskał w Stanach Zjednoczonych nakład sprzedaży na poziomie 189 tys. egzemplarzy. 25 listopada 1995 zadebiutował na 1. miejscu w zestawieniu Billboard 200, na którym utrzymał się przez tydzień. Łącznie na liście notowany był przez 46 tygodni. W Australii i Kanadzie album uplasował się w pierwszej dziesiątce, zajmując 5. lokatę notowań przygotowywanych przez ARIA Charts i magazyn RPM. 30 listopada pokrył się złotem w Kanadzie. 2 stycznia 1996 uzyskał status platynowej płyty w Stanach Zjednoczonych. 18 stycznia otrzymał certyfikat platyny w Kanadzie, po przekroczeniu progu 100 tys. sprzedanych kopii. 2 marca 1997 pokrył się 2-krotną platyną w Stanach, za sprzedaż ponad 2 milionów egzemplarzy. Certyfikat został przyznany przez zrzeszenie amerykańskich wydawców muzyki Recording Industry Association of America.
Nagrody i nominacje.
Kompozycje „Grind” i „Again” otrzymały kolejno w 1996 i 1997 wyróżnienia w postaci nominacji do nagrody Grammy w kategorii Best Hard Rock Performance. Podczas gali MTV Video Music Award, która odbyła się 4 września 1996 w Radio City Music Hall, teledysk do „Again” uzyskał nominację w kategorii Best Hard Rock Video.
Promocja.
Mimo pochlebnych recenzji, zespół zrezygnował z trasy promującej album. Powodem takiej decyzji był zły stan zdrowia wokalisty Layne’a Staleya, silnie uzależnionego od heroiny. 10 kwietnia 1996 członkowie zespołu zagrali pierwszy koncert od 7 stycznia 1994. Występ odbył się w Majestic Theatre w Brooklyn Academy of Music w ramach cyklu MTV Unplugged. 30 lipca zapis koncertu został wydany na albumie "Unplugged".
20 kwietnia muzycy wykonali „Again” w programie telewizyjnym "Saturday Night Special". 10 maja zespół zagrał w programie "Late Show with David Letterman", prezentując skrócone wersje „Again” i „We Die Young”. 20 maja muzycy rozpoczęli w Moore Theatre próby mające na celu przygotowanie się do wspólnej trasy koncertowej z zespołem Kiss. Staley początkowo nie był przychylny powrotowi na scenę i odmówił, jednak ostatecznie zgodził się na udział w trasie. Rozpoczęła się ona 28 czerwca i objęła jedynie cztery występy. Miało to związek ze złym stanem zdrowia wokalisty, który w owym czasie był silnie uzależniony od heroiny. Na scenie występował w czarnych okularach i rękawiczkach, które zakrywały nakłucia po igłach. Po koncercie, który odbył się 3 lipca w Kemper Arena w Kansas City, trafił do miejscowego szpitala, w związku z problemami zdrowotnymi powstałymi na skutek długoletniego uzależnienia. Silver: „Wyszłam z hotelu i miałam rano lecieć do Seattle z Kansas. Chłopaki jechali na lotnisko autobusem. Kiedy wylądowałam, dostałam informację, że nie mogą ocucić Layne’a. Skończyło się na wizycie w szpitalu w Kansas”.
Personel.
Opracowano na podstawie materiału źródłowego:
Alice in Chains
Produkcja
Oprawa graficzna
Management

</doc>
<doc id="789389" url="https://pl.wikipedia.org/wiki?curid=789389" title="Leigh Lisker">
Leigh Lisker

Leigh Lisker (1918-2006) - znany amerykański językoznawca, wykładowca fonetyki.
Większą część życia zawodowego spędził na Uniwersytecie Pensylwanii w USA. W roku 1949 otrzymał tytuł doktorski.

</doc>
<doc id="789398" url="https://pl.wikipedia.org/wiki?curid=789398" title="Unplugged (album Alice in Chains)">
Unplugged (album Alice in Chains)

Unplugged – album koncertowy amerykańskiego zespołu muzycznego Alice in Chains, opublikowany 30 lipca 1996 nakładem wytwórni Columbia. Jest on zapisem występu z serii MTV Unplugged, który miał miejsce 10 kwietnia 1996 w nowojorskim Majestic Theatre w Brooklyn Academy of Music (BAM). Produkcją muzyczną zajął się Toby Wright, telewizyjną Alex Coletti, a całość wyreżyserował Joe Perota. Muzycy przygotowali zestaw trzynastu utworów, zaaranżowanych w akustycznych wersjach. Na koncercie grupa wystąpiła w pięcioosobowym składzie – Scott Olson pełnił rolę drugiego gitarzysty. Był to zarazem pierwszy publiczny występ Alice in Chains od przeszło dwóch lat. Retransmisja koncertu odbyła się 28 maja 1996 w MTV. Wydawnictwo promował singel „Over Now”.
Album uzyskał w większości przychylne oceny od krytyków. Zwracali oni uwagę na techniczne umiejętności zespołu oraz panujący przygnębiający klimat, mimo akustycznej oprawy. Część z nich pozytywnie wyrażała się o nowych aranżacjach cięższych utworów z dwóch albumów studyjnych "Dirt" (1992) i "Alice in Chains" (1995), natomiast krytykowano odtworzenie oryginalnych wersji kompozycji pochodzących z minialbumów "Sap" (1992) i "Jar of Flies" (1994). 17 sierpnia 1996 "Unplugged" zadebiutował na 3. pozycji w zestawieniu Billboard 200. 23 września otrzymał od zrzeszenia amerykańskich wydawców muzyki Recording Industry Association of America (RIAA) certyfikat platynowej płyty, za sprzedaż miliona egzemplarzy. Dzień później "Unplugged" uzyskał certyfikat złotej płyty od organizacji Music Canada (MC), przekroczywszy próg sprzedaży 50 tys. egzemplarzy. 31 grudnia 2008 stowarzyszenie Australian Recording Industry Association (ARIA) przyznało albumowi certyfikat złotej płyty, za sprzedaż 35 tys. nośników. 1 lipca 2022 "Unplugged" otrzymał od British Phonographic Industry (BPI) certyfikat srebrnej płyty w Wielkiej Brytanii, osiągnąwszy próg 60 tys. kopii. 5 sierpnia RIAA przyznało płycie certyfikat 2-krotnej platyny, za sprzedaż przekraczającą 2 miliony egzemplarzy w Stanach Zjednoczonych. 
Po latach występ Alice in Chains zyskał miano kultowego i przeszedł do historii jako jeden z bardziej pamiętnych oraz ważniejszych w całej serii MTV Unplugged. W 1999 i 2007 na rynku ukazały się reedycje płyty w formatach DVD i specjalnym pakiecie CD/DVD.
Geneza.
Po wydaniu w listopadzie 1995 trzeciego albumu studyjnego – "Alice in Chains", zespół ponownie zrezygnował z aktywności koncertowej. Powodem tej decyzji było pogłębiające się uzależnienie Layne’a Staleya od heroiny oraz jego stopniowa izolacja od członków grupy, przyjaciół i rodziny. W wywiadach prasowych muzycy unikali jednoznacznych deklaracji na temat trasy, argumentując, że w przeszłości byli wielokrotnie zmuszeni odwoływać zaplanowane występy. W marcu 1996 Jerry Cantrell wystąpił w epizodycznej roli mężczyzny obsługującego ksero (Jesus of CopyMat) w filmie "Jerry Maguire" (reż. Cameron Crowe), wypowiadając jedną kwestię. Scenę z udziałem gitarzysty i odtwórcy głównej roli Toma Cruise’a nagrano w Kinko’s na Bulwarze Zachodzącego Słońca w Los Angeles w Kalifornii. W tym samym czasie stacja MTV zwróciła się do zespołu z propozycją akustycznego występu w ramach serii MTV Unplugged. Negocjacje prowadził odpowiedzialny za wyszukiwanie talentów Rick Kirm. „Z pewnością mogliśmy to zrobić jakiś czas temu […] TV mnie przeraża. Ciężko brzmieć dobrze w telewizji, zwłaszcza dla zespołu jak nasz, który jest trochę surowy i szorstki” – wspominał Cantrell na łamach „Guitar School”. Muzycy mieli już doświadczenie z muzyką akustyczną, prezentując swe łagodniejsze oblicze na dwóch minialbumach – "Sap" (1992) i "Jar of Flies" (1994).
Pierwsze próby rozpoczęły się w Seattle w stanie Waszyngton. Sean Kinney – odnosząc się do problemów panujących wewnątrz grupy – stwierdził: „Stało się bardziej oczywiste, że jeśli rzeczy się nie zmienią, nie będziemy mogli wyjść i zagrać z naszym potencjałem – na tym poziomie. Nie możemy nawet przezwyciężyć półtora tygodnia bez jakiegoś dramatu i przerażającego g***a. To prawda, zacząłem przygotowywać się psychicznie na wersję mówiącą: «to się skończyło». Podobnie z MTV Unplugged – spytali czy to zrobimy”. Według Alexa Colettiego, producenta wykonawczego współpracującego z MTV, fakt, że zespół nie koncertował od pewnego czasu, był czynnikiem wpływającym na korzyść. „Jeśli grasz co wieczór w arenach i dużych miejscach rockowe występy, odłączenie się od tego, gdy siedzi to w twojej głowie, jest naprawdę trudną rzeczą”.
Coletti udał się do miejsca prób w Seattle, by sprawdzić, jak muzycy dopasowali się do parametrów występu – od instrumentów i sprzętu, po ustawienie na scenie. Członkowie zespołu do współpracy zaprosili Scotta Olsona, grającego w owym czasie z Heart jako drugi gitarzysta. „Przed tym koncertem poszedłem do sali prób Alice in Chains w Seattle. Gdy tam wszedłem, ucieszyłem się, że widzę Layne’a jedzącego kurczaka z kubełka. Miał na dłoniach rękawiczki-mitenki, które były całe uwalone tłuszczem, więc nie podał mi dłoni, ale stuknęliśmy się łokciami. Był bardzo przyjazny. To, że zobaczyłem go jak je, rozwiało nieco moje obawy związane z jego stanem zdrowia. Był w dobrej formie i sądzę, że gdy dotarł do Nowego Jorku, nadal był w dobrej formie” – wspominał Coletti.
Nagranie.
Przygotowania.
Na początku kwietnia muzycy udali się do Nowego Jorku, gdzie na 10 kwietnia był ustalony termin występu – pierwszego od ponad dwóch lat (ostatni koncert zespołu odbył się 7 stycznia 1994). Mike Inez stwierdził: „Na pewno nie jest czymś, co mieliśmy w planach. Po prostu przed wspólnymi koncertami z Kiss mieliśmy trochę wolnego czasu. Zebraliśmy się więc, by trochę pojammować, i wyszła z tego sesja dla MTV”. Bilety trafiły do sprzedaży w cenie 25 dolarów i zostały wyprzedane po kilkunastu minutach.
Występ zaplanowano w Majestic Theatre (obecnie BAM Harvey Theater) w Brooklyn Academy of Music. Ostatnie próby muzycy odbywali w Sony Music Studios i według zatrudnionego do roli producenta Toby’ego Wrighta, wypadły one bardzo dobrze. Jak wspominał Coletti w ramach przygotowań „tamtejszy dyrektor artystyczny odrestaurował to miejsce tak, by celowo wyglądało na «trochę zniszczone». Dowiedziałem się od pracowników scenicznych, że wystrzelali dziury w ścianach w głębi sceny, aby stworzyć pęknięcia. Ale całą łuszczącą się farbę celowo malowano ręcznie, co dało piękny efekt. Masz ten kształt miski, półkolisty amfiteatr, i to było idealne dla Unplugged. Spośród wszystkich wykonawców, których tam nagrywaliśmy, było to najdoskonalsze dla Alice. Miało się nieodparte wrażenie starego teatru, poczucia historii, mroku, wystarczająco dużo nastrojów i piękna artystycznego”.
Na krótko przed rozpoczęciem koncertu, Coletti otrzymał prośbę na dekorację sceny lampami lava. „Dostałem je zbyt późno. Widocznie ten rodzaj lamp musi być rozgrzany, włączony na chwilę, zanim zrobią to co mają za zadanie wykonać” – argumentował. W wyniku tej sytuacji, lampy nie w pełni wykorzystywały swój potencjał wizualny, podkreślając spokojny ton występu. Dodatkowo scenę oświetlały duże białe świece, zakupione przez Staleya na targu Pike Place Market w Seattle.
Ze względu na różowy kolor włosów Staleya, dyrektor oświetlenia starał się dopasować tło, które kontrastowałoby z fryzurą wokalisty. Gdy zespół wykonywał test dźwięku i próbę przed kamerą, paletę kolorów wybrano na podstawie każdego z utworów, który reżyser oświetlenia słyszał. Fakt, że grupa miała określoną setlistę i przekazała ją stacji MTV z wyprzedzeniem, pomógł przygotować oświetlenie. Coletti, który był odpowiedzialny za produkcję telewizyjną, nadzorował proces z ciężarówki produkcyjnej znajdującej się na zewnątrz budynku. Z kolei Wright odpowiadał za produkcję audio i również pracował we wspomnianej ciężarówce. Informował on także członków zespołu, co brzmiało dobrze, a co należało przerobić.
Występ.
Na nagranie występu Alice in Chains przeznaczono dwie godziny – od 20:00 do 22:00, natomiast publiczność wpuszczono do teatru o 19:00. Przed rozpoczęciem wystąpiły nieprzewidziane komplikacje; Cantrell doznał zatrucia pokarmowego po zjedzeniu hot-doga zakupionego na rogu ulicy i nieustannie wymiotował. Na wypadek gdyby muzyk poczuł się źle w trakcie koncertu, obok stolika na scenie ustawiono specjalny kosz. Randy Biro, gitarzysta techniczny Cantrella, i Staley odczuwali przed występem silny głód narkotyczny. Wokalista miał ze sobą starą szklaną butelkę z korkową nakrętką zawierającą gotową heroinę, której niewielką ilość zażył nim wyszedł na scenę. Muzycy przygotowali na potrzeby koncertu trzynaście utworów, zaaranżowanych w nowych wersjach. Zestaw objął materiał odzwierciedlający wszystkie etapy rozwoju zespołu, z wyjątkiem debiutanckiego albumu "Facelift" (1990), choć w pierwotnym założeniu grupa planowała wykonać „We Die Young” i „Love, Hate, Love”, lecz zrezygnowała z uwagi na ograniczenia czasowe. Na koncercie było obecnych 400 osób.
Występ rozpoczął się od kompozycji „Nutshell”, pochodzącej z minialbumu "Jar of Flies" (1994). Cały koncert, ze względu na prace związane z ustawianiem kamer, oświetlenia, doboru dźwięku oraz dużą ilość pomyłek w utworach, które trzeba było rejestrować po kilka razy (m.in. „Got Me Wrong” wykonywano czterokrotnie), trwał ponad trzy godziny. Jedynie „Brother”, „No Excuses”, „Rooster”, „Heaven Beside You” i „Over Now” nagrano za pierwszym podejściem. Staley kilkukrotnie mylił się w tekście przy „Sludge Factory”. Wright przyznawał, że mogło mieć to związek ze stresem i zdenerwowaniem, ponieważ ówczesny prezes Columbia, Don Ienner, i szefowa Sony, Michele Anthony – do których bezpośrednio nawiązuje fragment tekstu kompozycji – siedzieli na widowni naprzeciw wokalisty. Przed ponownym wykonaniem utworu, Inez zagrał na basie główny riff do „Enter Sandman” z repertuaru zespołu Metallica, którego członkowie byli obecni na widowni. Napis "Friends Don’t Let Friends Get Friends Haircuts" na gitarze Ineza miał charakter żartobliwy i odnosił się do fryzur muzyków Metalliki, którzy ścięli długie włosy podczas sesji do albumu "Load" (1996). W dalszej części koncertu, gdy zespół przygotowywał się do wykonania „Angry Chair”, pochodzącego z płyty "Dirt" (1992), Cantrell odegrał część sekwencji otwierającej „Battery” z albumu "Master of Puppets" (1986), a następnie zaśpiewał fragment piosenki „Gloom, Despair and Agony on Me” z programu telewizyjnego "Hee Haw".
Pomiędzy wykonywaniem utworów muzycy często żartowali wspólnie ze zgromadzoną publicznością, odnosząc się przy tym do obecnego na widowni Randy’ego Biro. Staley, mimo iż znajdował się w słabej kondycji spowodowanej długoletnią i wyniszczającą walką z nałogiem narkotykowym, sporadycznie odzywał się do publiki łamiącym głosem, pozwalając sobie na żarty. Na zakończenie koncertu zespół zaprezentował premierowy utwór „Killer is Me”. Zaśpiewana w głównej mierze przez Cantrella kompozycja została skomponowana podczas jednej z prób poprzedzających występ. Pierwotnie nie zamierzano uwzględniać jej na albumie, lecz po namowach ze strony wytwórni, zdecydowano o dodaniu utworu. „Down in a Hole”, „Sludge Factory”, „Heaven Beside You”, „Frogs” i „Over Now” wykonano po raz pierwszy na żywo.
Podczas występu Cantrell korzystał z gitar akustycznych marki Guild (modele JF30 i D50), a Inez grał na akustycznym basie firmy Alvarez (AB60CE). Staley w utworze „Angry Chair” korzystał z modelu Gibson Hummingbird. Coletti zwracał uwagę na sposób gry Kinneya na perkusji, określając go „cichym bohaterem "Unplugged"”. Jak twierdził, szczególnie w przypadku zespołów rockowych biorących udział w sesjach MTV Unplugged, kluczowa jest rola perkusisty, potrafiącego dopasować odpowiedni i stonowany styl gry, oddając w pełni akustyczny klimat wydarzenia.
Montaż.
Pierwszą, roboczą wersję nagrania MTV przesłało zespołowi około dwa tygodnie po zakończeniu koncertu. Staley przejrzawszy gotowy materiał nie był zadowolony z efektów i nie chciał, aby został on wydany. Wright, na prośbę wokalisty, podjął się jego sprawdzenia. Jak wspominał producent:
Kiedy film przeszedł proces edycji, Layne wzgardził nim. Nie chciał, żeby to w ogóle zostało wydane. Uważał, że przedstawili go w najgorszym możliwym świetle, więc spytał mnie, czy podejmę się ponownej edycji […] Problem polegał na tym, że podczas wykonywania piosenek robił pewne rzeczy, które mu się podobały, lecz nie był zadowolony ze sposobu ich pocięcia, i szukał czegoś, aby móc pokazać go w bardziej pozytywny sposób, z dala od piętna lub czegokolwiek złego, co działo się w jego życiu osobistym. Zawsze zwracał na siebie uwagę, ale wyglądał, jakby zasypiał w pewnych momentach lub kiwał głową, a potem nagle jego część pojawiła się i wybuchła! On tam był. Ale pokazali mu, że po prostu siedzi tam z zamkniętymi oczami przez kilka taktów muzyki, a następnie, kiedy nadszedł czas na jego partie śpiewania, nie pokazywali go – kierowali kamerę na Jerry’ego, Mike’a lub gdzieś indziej, i wyglądało to tak, jakby przesypiał całą rzecz podczas niektórych utworów.
Stacja zastosowała się do przedstawionych przez Wrighta sugerowanych zmian w postaci konkretnych notatek i kodów czasowych, które chciał naprawić. Pierwsza retransmisja występu Alice in Chains odbyła się w MTV 28 maja 1996. Podczas pokazu zostały wycięte utwory „Angry Chair”, „Frogs” i „Killer is Me”.
Wydanie.
Premiera albumu "Unplugged" w wersji CD miała miejsce 30 lipca 1996, choć niektóre źródła za datę wydania podawały 17 lipca. Zapis koncertu ukazał się również na kasecie i nośniku VHS. W ocenie Cantrella „to był wspaniały koncert, a album jest tego pełną kroniką”. Muzyk nie potrafił dokonać wyboru ulubionych utworów, lecz wyróżniał „Down in a Hole” oraz „Killer is Me”. Zdaniem Ineza „ta płyta pokazuje trochę inne oblicze Alice in Chains. Można na niej bowiem posłuchać superciężkich utworów w rodzaju «Sludge Factory» w jakby obnażonych wersjach – dopiero tutaj można się wsłuchać w to, co śpiewają Layne i Jerry. No więc ta płyta pokazuje nas od trochę innej strony. Gdy grasz jakiś kawałek na okrągło w tej samej wersji, zaczyna cię to nudzić. Fajnie pokazać go w trochę innej oprawie”.
W listopadzie 1999 na rynku ukazała się reedycja, wydana w formacie DVD w zremasterowanej wersji z dźwiękiem w 5.1 Dolby Digital. Wśród szeregu zamieszczonych dodatków były m.in. dostęp do poszczególnych rozdziałów, interaktywne menu, kompletna dyskografia zespołu, link do strony internetowej i oś czasu. 18 września 2007 Columbia opublikowała "Unplugged" w specjalnym pakiecie CD/DVD, wzbogaconym o różne dodatki i wycięte wcześniej kompozycje „Angry Chair”, „Frogs” i „Killer is Me”. W 2010 zapis koncertu ukazał się na podwójnym, 180 gramowym winylu o numerze katalogowym MOVLP138.
Promocja.
Single.
W celach promocyjnych Columbia wydała w lipcu singel „Over Now”. Na stronie B znalazła się studyjna wersja utworu, pochodząca z albumu "Alice in Chains" (1995). 21 września kompozycja uplasowała się na 4. pozycji listy Mainstream Rock Tracks „Billboardu”, a 5 października dotarła do 24. miejsca innego z notowań wspomnianego pisma branżowego – Modern Rock Tracks. Niespełna tydzień później, 11 października singel osiągnął 50. pozycję na kanadyjskiej liście RPM 100 Hit Tracks – publikowanej przez magazyn RPM. Za teledysk posłużyło koncertowe wykonanie dla MTV. Reżyserem jest Joe Perota.
Dodatkowo Columbia opublikowała dwa single promocyjne z albumu "Unplugged" – „Would?” i „Got Me Wrong”. Pierwszy z nich 11 listopada uplasował się na 21. pozycji kanadyjskiej listy RPM Alternative 30 i 14 grudnia dotarł do 19. lokaty na Mainstream Rock Tracks „Billboardu”. „Got Me Wrong” nie został odnotowany na żadnych listach. Na stronie B singla wytwórnia zamieściła utwory „No Excuses” i „Would?”, także pochodzące z koncertu zespołu w ramach MTV Unplugged.
Podobnie jak w przypadku trzeciego albumu studyjnego z listopada 1995, zespół nie odbył trasy promującej "Unplugged", przez co w prasie ponownie zaczęły pojawiać się liczne spekulacje o nieuchronnym rozpadzie grupy.
Odbiór.
Krytyczny.
Album "Unplugged" otrzymał na ogół pozytywne recenzje. Stephen Thomas Erlewine z AllMusic podkreślał, że na podstawie przesłuchanego materiału, trudno jest uwierzyć w to, że muzycy nie grali ze sobą od dłuższego czasu, co – w jego ocenie – sprawia, że "Unplugged" jest pozycją wyjątkową. Autor wyrażał mieszane odczucia względem samej zawartości, pisząc: „Alice in Chains wyselekcjonowali ze swoich trzech albumów studyjnych i dwóch minialbumów, oferując nowe, bardziej refleksyjne ustalenia dotyczące trudniejszych utworów takich jak «Would?» i praktycznie ponownego odtworzenia oryginalnych wersji «Got Me Wrong» i «No Excuses». Na albumie grupa wydaje się mocna i profesjonalna”. W podsumowaniu Erlewine dodał, że akustyczne aranżacje mocniejszych utworów brzmią jak nowość, a reszta stanowi jedynie powtórkę wcześniejszych nagrań zespołu, tyle, że pozbawiona jest dużej ilości energii”. Stephen Thompson z The A.V. Club podawał w wątpliwość sens wydawania akustycznego albumu przez Alice in Chains, biorąc pod uwagę ich dwa wcześniejsze minialbumy. Zdaniem autora muzycy „dostarczyli najbardziej oczywiste reinterpretacje jakie można sobie wyobrazić – brzmią tak samo jak oryginały”. I chociaż według niego brzmienie utworów z płyty "Alice in Chains" [1995] – w tym „Sludge Factory” – jest znacznie lepsze niż w wydaniu studyjnym, to sam album uważał za „przyjemny, lecz bezwartościowy”.
Paul Verna pisał na łamach magazynu „Billboard”: „Występując z przeszywającą intymnością oraz pięknym zapisem, ten album będzie prawdopodobnie pobudzać główną playlistę i da zespołowi kolejny impuls w MTV”. Essi Berelian z „Classic Rocka”, recenzując album, przyznawał: „Ze wszystkich zespołów, które mogłyby opanować te najbardziej intymne style koncertowe, AIC są – czy powinno to być? – wśród najlepszych wykładników. Delikatne i niepokojące melodie gitary Jerry’ego Cantrella, w niezmiernie nieszczęśliwej symbiozie z torturowanym wokalem Layne’a Staleya – wzniosły wzór grunge’u, przygnieciony do maksimum, i głęboko dokuczliwy, gdy pozbawi się go zasadniczych elementów przed adorującym tłumem”. Tom Sinclair uważał na łamach „Entertainment Weekly”, że przebieranie ich mulistych pieśni żałobnych w błyszczące, akustyczne zdobienia niewiele robi, by przeciwdziałać panującemu nastrojowi beznadziejnego przygnębienia w piosenkach takich jak «Down in a Hole» i «Rooster»”.
W ocenie Sary Sherr z „The Philadelphia Inquirer” "Unplugged" jest dokumentem dotyczącym zmagania się z osobistymi demonami i przeżywania ich. Sandy Masuo z „Rolling Stone’a” zaznaczała, że niektóre utwory prawie w ogóle nie różnią się od oryginalnych wersji; według autorki „No Excuses” posiada jedynie szybsze tempo i bardziej „pikantną” partię perkusji, „Heaven Beside You” zawiera bardziej folkowy ton, a utwór „Rooster” odznacza się „melancholijną elegancją”. Masuo zwracała również uwagę na bardziej bluesowy aspekt gry Cantrella oraz „utrzymującą dramaturgię i intensywność” pracę Ineza i Kinneya. W podsumowaniu recenzentka pisała: „"Unplugged" z pewnością potwierdza emocjonalny zasięg i umiejętności techniczne Alice in Chains. Ale brakuje mu energii elektrycznej na więcej niż jeden sposób. Skoncentrowane "katharsis" w muzyce zespołu jest wciąż najlepiej słyszalne, gdy wzmacniacze są podkręcone do maksimum”.
Jordan Babula z „Teraz Rocka” pozytywnie oceniał akustyczną oprawę ballad „Down in a Hole” i „Rooster” oraz cięższe utwory z albumu "Dirt" (1992). Wyróżniał on także klimat całego występu, dzięki – jak pisał – „charakterowi muzyki Alice in Chains, która zawsze dotykała najgłębszych, często najbardziej mrocznych zakamarków duszy” i osobie Staleya, który, w jego ocenie, mimo wyraźnego osłabienia i wyniszczenia nałogiem, „nie stracił nic na swej ekspresywności i autentyczności”. Krzysztof Celiński z „Tylko Rocka” pisał: „Płyta dowodzi, że w okrojonej aranżacji emocjonalna i muzyczna istota stylu Alice pozostaje nietknięta. W związku z tym, ich dotychczasowa twórczość wydaje się tym bardziej szczera. Bardzo udane są wielogłosowe fragmenty, które w otoczeniu akustycznych gitar i charakterystycznych dysonansów znów przypominają poczynania artystów pokroju Crosby’ego i reszty”.
Komercyjny.
W pierwszym tygodniu od premiery "Unplugged" uzyskał wolumen sprzedaży na poziomie 124 tys. egzemplarzy. 17 sierpnia 1996 zadebiutował on na 3. pozycji w zestawieniu Billboard 200 – utrzymywał się w notowaniu przez trzydzieści trzy tygodnie. Osiągnął lokaty w pierwszej dziesiątce na listach w Kanadzie (9. miejsce), Norwegii (9. miejsce), Nowej Zelandii (8. miejsce), Portugalii (9. miejsce) oraz w Szwecji (7. miejsce). W niespełna dwa miesiące po premierze, 23 września uzyskał od zrzeszenia amerykańskich wydawców muzyki Recording Industry Association of America (RIAA) certyfikat platynowej płyty w Stanach Zjednoczonych za sprzedaż miliona nośników. W Kanadzie album osiągnął status złotej płyty, przyznanej 24 września 1996 przez organizację Music Canada (MC) – 50 tys. sprzedanych egzemplarzy.
Według danych przedstawionych przez system Nielsen SoundScan "Unplugged" przekroczył 1 milion 240 tys. sprzedanych egzemplarzy, co czyni go jednym z sześciu wydawnictw z serii MTV Unplugged w historii, których łączna sprzedaż przekroczyła milion kopii. Wersja "Unplugged" w formacie wideo (VHS) uzyskała 12 kwietnia 2001 od RIAA certyfikat złotej płyty w Stanach Zjednoczonych, za sprzedaż 50 tys. kopii. 31 grudnia 2008 album otrzymał od stowarzyszenia Australian Recording Industry Association (ARIA) certyfikat złotej płyty, uzyskawszy nakład sprzedaży przekraczający próg 35 tys. kopii. 1 lipca 2022, osiągnąwszy 60 tys. sprzedaż w Wielkiej Brytanii, otrzymał od British Phonographic Industry (BPI) certyfikat srebrnej płyty. 5 sierpnia RIAA przyznało płycie certyfikat 2-krotnej platyny, po przekroczeniu przez nią progu sprzedaży 2 milionów kopii w Stanach Zjednoczonych.
Dziedzictwo.
Po latach występ Alice in Chains zyskał miano kultowego i przeszedł do historii popkultury jako jeden z bardziej pamiętnych i ważniejszych w całej serii MTV Unplugged, a sam zapis uważany jest za jedną z najważniejszych płyt koncertowych w historii. Alice Pattillo z „Metal Hammera” uznała album Alice in Chains za najlepszy w całej historii MTV Unplugged. Płyta, mimo powściągliwych recenzji w momencie premiery w 1996, zyskała uznanie po śmierci Staleya w 2002, a wielu recenzentów – którzy początkowo wystawiali albumowi zjadliwe oceny – doceniało talent i moc wykonania, pomimo gorszego stanu zdrowia wokalisty w owym czasie.
Kyle Anderson, autor książki " Accidental Revolution: The Story of Grunge" (2007), przyznawał, że chociaż występ zespołu w ramach MTV Unplugged był niesamowity, to zdrowie Staleya wyraźnie słabło. 10 kwietnia 2016, w artykule poświęconym 20. rocznicy nagrania płyty, felietonista Diffuser, Brendan Manley występ grupy określał mianem historycznego, a sam koncert uważał za jeden z najlepszych w historii. Pozytywnie odnosił się również do śpiewu Staleya, pisząc, że „zapewnia [on] uduchowione, niepowtarzalne nucenie, które uczyniło go legendą, delikatnie sunie między turkotem o niskiej oktawie a przewiewnym falsetem z niezwykłą gracją”. Na koniec podsumował, że "Unplugged" „to ulotny moment zachowany na zawsze… dokumentacja ostatniego wkładu jednego z wielkich wokalistów naszych czasów”. W 2018 Siân Llewellyn z „Classic Rocka”, w obszernym artykule na temat tego, jak MTV Unplugged na nowo zdefiniowało generację rocka, odniosła się do koncertu Alice in Chains, podkreślając, że występ grupy jest nadal trudny do oglądania, a jeszcze trudniejszy do słuchania. W ocenie autorki zły stan zdrowia Staleya, na którym wieloletnie uzależnienie narkotykowe odcisnęło silne piętno, nie przeszkodził zespołowi w stworzeniu „porywającego (aczkolwiek stonowanego) show”. Llewellyn – biorąc pod uwagę tragedię związaną ze świadomością, że wokalista zmarł kilka lat później – wymieniła „Rooster” i „Heaven Beside You” jako najbardziej wzruszające momenty, drugi z nich nazywając „złowieszczo proroczym”.
5 kwietnia 2020 stacja radiowa WRIF z Detroit w stanie Michigan sklasyfikowała występ Alice in Chains na liście „6 klasycznych programów MTV Unplugged”. Erica Banas, autorka artykułu, nazwała koncert „wybitnym” oraz „słodko-gorzkim”, podkreślając, że mimo złej kondycji fizycznej Staleya i zatrucia pokarmowego Cantrella, „zestaw AIC przypomniał, dlaczego byli pierwszym zespołem, który naprawdę wyrwał się z owocnej sceny muzycznej w Seattle”. Will Lavin z brytyjskiego czasopisma „NME”, umieściwszy w czerwcu 2020 koncert zespołu na 5. pozycji w rankingu „MTV Unplugged: 20 najlepszych występów”, przyznał, że „piękna wrażliwość jego [Staleya] głosu była paraliżująca, dodając zespołowi przewagę, która zachęciła ich do zdobycia jednego z najbardziej pamiętnych występów Unplugged w 31-letniej historii programu”.
Tim Coffman z serwisu WhatCulture zwracał uwagę na mroczną atmosferę panującą w trakcie występu grupy, podkreślając, że „kiedy masz piosenki, które na początku były już mroczne, oglądanie Alice in Chains wykonujących je na surowo wydaje się jak otwieranie rany”. Autor dodawał, że słuchając „Nutshell” „możesz poczuć emocje w pokoju, ponieważ Staley desperacko próbuje słuchać własnych rad i rzucić nałóg”.
Personel.
Opracowano na podstawie materiału źródłowego:
Alice in Chains
Dodatkowy personel
Produkcja
Oprawa graficzna
Management

</doc>
<doc id="789403" url="https://pl.wikipedia.org/wiki?curid=789403" title="Dyżur">
Dyżur



</doc>
<doc id="789404" url="https://pl.wikipedia.org/wiki?curid=789404" title="Pro Bowl">
Pro Bowl

Pro Bowl (oficjalna nazwa: AFC-NFC Pro Bowl) – pokazowy mecz gwiazd ligi NFL, w którym grają drużyny złożone z wybranych zawodników obu konferencji ligi: AFC i NFC. Pierwszy mecz tego typu rozegrano w styczniu 1951 roku.
Od 1980 do 2009 roku mecz rozgrywany był na stadionie Aloha Stadium w Honolulu na Hawajach. Od 2010 roku mecz rozgrywany jest tydzień przed Super Bowl, każdego roku na innym stadionie.

</doc>
<doc id="789406" url="https://pl.wikipedia.org/wiki?curid=789406" title="Pistolet maszynowy Typ 79">
Pistolet maszynowy Typ 79

Typ 79 – chiński pistolet maszynowy. Znajduje się na uzbrojeniu policji ChRL. Budowa wewnętrzna i zasada działania automatyki zbliżona tej broni jest zbliżona do budowy karabinu szturmowego Typ 56.
Typ 79 działa na zasadzie odprowadzania gazów prochowych, strzela z zamka zamkniętego. Zamek ryglowany przez obrót zamka (dwa rygle). Komora zamkowa tłoczona z blachy stalowej. Dźwignia przełącznika rodzaju ognia-bezpiecznika po prawej stronie broni, w położeniu zabezpieczonym dźwignia zasłania szczelinę komory zamkowej w której porusza się rękojeść przeładowania. Przyrządy celownicze mechaniczne. Kolba metalowa, składana na wierzch broni.

</doc>
<doc id="789408" url="https://pl.wikipedia.org/wiki?curid=789408" title="Muhammad">
Muhammad

Muhammad (محمد) – imię męskie pochodzenia arabskiego. Wariantami tego imienia są: Mohammed, Mehmed, Mamadu i Mahomet. 
Imię Muhammad wywodzi się od rdzenia trójspółgłoskowego Ḥ-M-D i oznacza „chwalony”. Inne imiona wywodzące się z tego samego rdzenia to: Ahmad, Mahmud i Hamid. Imię to było rzadkie w czasach dżahilijji, jednak po upowszechnieniu się islamu zyskało na popularności i jest dziś noszone przez około 15 milionów osób na świecie, niekoniecznie Arabów.

</doc>
<doc id="789414" url="https://pl.wikipedia.org/wiki?curid=789414" title="Apsyda (astronomia)">
Apsyda (astronomia)

Apsyda – jeden z dwóch skrajnych punktów orbity eliptycznej. Apsydami są:
Linia prosta łącząca apsydy orbity – perycentrum z apocentrum – nazywa się linią apsyd (na rysunku obok czerwony odcinek ).
Ujęcie matematyczne.
Wartości apsyd można wyznaczyć z następujących równań:
Nazewnictwo.
Apsydy ważnych ciał niebieskich, w szczególności Układu Słonecznego, mają własne nazwy. Pochodzą one od greckiej lub łacińskiej, nazwy ciała niebieskiego.
Apsydy orbity Ziemi.
Ziemia przechodzi przez aphelium i peryhelium swojej orbity, odpowiednio, w lipcu i w styczniu. Z powodu zjawiska precesji, związek apsyd z porami roku na Ziemi ulega stopniowemu odwróceniu z okresem 25 765 lat (rok platoński).

</doc>
<doc id="789421" url="https://pl.wikipedia.org/wiki?curid=789421" title="Doris Leuthard">
Doris Leuthard

Doris Leuthard (ur. 10 kwietnia 1963 w Merenschwand, kanton Argowia) – szwajcarska polityk i prawnik. Członkini Szwajcarskiej Rady Federalnej od 1 sierpnia 2006 do 31 grudnia 2018. Prezydent Konfederacji Szwajcarskiej w 2010 oraz 2017 roku. W latach 2010–2018 stała na czele Departamentu Środowiska, Transportu, Energii i Komunikacji.
Życiorys.
Doris Leuthard urodziła się w 1963 w Merenschwand. Ukończyła studia prawnicze na Uniwersytecie w Zurychu oraz kursy językowe w Paryżu i Calgary. W 1989, po odbyciu aplikacji w sądzie w Bremgarten, rozpoczęła praktykę prawniczą. W latach 1991–2006 pracowała jako adwokat.
W latach 1997–2000 wchodziła w skład parlamentu Kantonu Argowia, w którym była członkinią Komisji ds. Równości Płci oraz Komisji Sprawiedliwości. W latach 1999–2006 zasiadała w Radzie Narodu, wchodząc w skład Komisji Spraw Prawnych; Instytucji Politycznych; Sądowniczej; Spraw Gospodarczych i Podatkowych.
Jako członkini Chrześcijańsko-Demokratycznej Partii Ludowej (CVP/PDC), w latach 2001–2004 pełniła funkcję jej wiceprzewodniczącej, a od 2004 do 15 czerwca 2006 przewodniczącej partii.
Po rezygnacji Josepha Deissa z członkostwa w Radzie Federalnej, 14 czerwca 2006 została wybrana jego następczynią i piątą kobietą w historii rady. 1 sierpnia 2006 objęła urząd i stanęła w niej na czele Federalnego Departamentu Spraw Gospodarczych. 1 listopada 2010 objęła w zamian departament środowiska, transportu, energii i komunikacji.
W wyborach do Szwajcarskiej Rady Federalnej z 12 grudnia 2007 zdobyła wymaganą większość głosów i zachowała mandat. W grudniu 2008 wybrana została wiceprezydentem Szwajcarii na rok 2009, w grudniu 2009 prezydentem na rok 2010, zaś w grudniu 2015 na wiceprezydenta na rok 2016.
7 grudnia 2016 została wybrana na urząd prezydenta Szwajcarii, który objęła 1 stycznia 2017. Jej kandydaturę poparło 188 spośród 207 deputowanych.
Doris Leuthard jest zamężna z doktorem chemii, Rolandem Hausinem.

</doc>
<doc id="789425" url="https://pl.wikipedia.org/wiki?curid=789425" title="Albena">
Albena

Albena – miejscowość turystyczna w Bułgarii, oddalona ok. 32 km na północ od Warny, 14 km od Złotych Piasków i 12 km na południowy zachód od Bałcziku.
Nazwa miejscowości pochodzi od bohaterki sztuki Jordana Jowkowa – Ałbeny. Rozwój kurortu rozpoczął się w 1968 r. W 2002 r. w miejscowości zostały rozegrane międzynarodowe mistrzostwa akrobatyki powietrznej. We wrześniu 2011 r. odbyły się tu mistrzostwa Europy juniorów w szachach.
Kurort został odznaczony Błękitną Flagą za zlokalizowanie w ekologicznie czystym regionie.

</doc>
<doc id="789448" url="https://pl.wikipedia.org/wiki?curid=789448" title="Pień wulkaniczny">
Pień wulkaniczny

Pień wulkaniczny – duże (o średnicy do kilku kilometrów) ciało skalne cylindrycznego kształtu powstałe przez zastygnięcie lawy w kominie wulkanicznym. Czasem termin ten traktuje się jako synonim dużego komina wulkanicznego.

</doc>
<doc id="789449" url="https://pl.wikipedia.org/wiki?curid=789449" title="Jiyū-kumite">
Jiyū-kumite

 – odmiana sparingu w japońskich sztukach walki, w której atakujący i broniący nie przeprowadzają uzgodnionych ataków, lecz próbują pokonać przeciwnika dowolną kombinacją ciosów, kopnięć, rzutów. Jest to najtrudniejsza forma kumite.

</doc>
<doc id="789450" url="https://pl.wikipedia.org/wiki?curid=789450" title="Sparring">
Sparring



</doc>
<doc id="789455" url="https://pl.wikipedia.org/wiki?curid=789455" title="Danuta Wawiłow">
Danuta Wawiłow

Danuta Wawiłow (ur. 14 kwietnia 1942 w Koźmodiemiansku, zm. 29 maja 1999 w Warszawie) – autorka literatury dziecięcej, poetka, prozaiczka, tłumaczka, autorka słuchowisk radiowych.
Życiorys.
Debiutowała w 1961 w dwutygodniku „Współczesność”. Pierwszy tomik wierszy dla dzieci "Rupaki" wydała w 1977. Wiersze dla najmłodszych zaczęła pisać po urodzeniu córki Natalii. Córka (Natalia Usenko – poetka, tłumaczka) i syn Kostek (muzyk i pisarz, znany m.in. z zespołu Super Girl &amp; Romantic Boys) byli adresatami jej wierszy i pierwszymi czytelnikami. Książki dla dzieci wydawała również wspólnie z mężem, Olegiem Usenką. Są to baśnie poetyckie: "Bajka o królewiczu", "Baśń o kalejdoskopach i babie", "O stu królach Lulach". Z córką Natalią opublikowała humorystyczną opowieść w konwencji fantastyki "Wierzbowa 13". Danuta Wawiłow, laureatka wielu prestiżowych nagród literackich, jest również autorką krótkich utworów prozatorskich dla dzieci. Jej książki weszły do kanonu literatury dziecięcej, znalazły się w programie nauczania w klasach 1-3 szkoły podstawowej oraz w lekturach szkolnych. Wiersze i opowiadania są nieustannie wznawiane przez różne wydawnictwa w różnych kompilacjach.
W latach 1992-1996 prowadziła Klub Ludzi Artystycznie Niewyżytych (KLAN).
Przez ostatnie lata życia zmagała się z guzem mózgu. Sprawę swojej choroby poruszyła w jednym ze swych ostatnich felietonów na łamach „Filipinki”.
Została pochowana na Cmentarzu Komunalnym Północnym w Warszawie (kwatera S-VII-9, rząd 8, grób 10).

</doc>
<doc id="789456" url="https://pl.wikipedia.org/wiki?curid=789456" title="Music Bank">
Music Bank

Music Bank – kompilacyjny box set amerykańskiego zespołu muzycznego Alice in Chains, będący drugą składanką w dyskografii grupy. Ukazał się na rynku 26 października 1999 nakładem wytwórni fonograficznej Columbia.
W skład box setu wchodzi czterdzieści osiem utworów zamieszczonych na trzech płytach CD. Czwarty dysk zawiera teledyski i multimedia. Kompilacja – prócz kompozycji studyjnych – wyposażona jest również w wersje demo z końca lat 80. i początku 90., remiksy, wersje koncertowe oraz nieopublikowane wcześniej utwory. Składankę zapowiadała premierowa kompozycja „Fear the Voices”, pochodząca z sesji nagraniowej do albumu studyjnego "Dirt" (1992). "Music Bank" otrzymał w większości pozytywne oceny; krytycy i recenzenci wyróżniali różnorodność materiału, w tym rzadkie nagrania demo i nieopublikowane dotychczas utwory.
Opis albumu.
"Music Bank" jest drugą, po "" (1999), kompilacją w dorobku zespołu. Retrospekcyjny box set składa się z czterdziestu ośmiu utworów zamieszczonych na trzech płytach CD. Czwarty dysk zawiera remiks singla „Again”, teledyski do „Get Born Again” „I Stay Away”, „No Excuses” i „We Die Young”, grę komputerową "The Journey" oraz różnego rodzaju multimedia. W skład kompilacji wchodzą wyselekcjonowane utwory z trzech albumów studyjnych – "Facelift" (1990), "Dirt" (1992) i "Alice in Chains" (1995), dwóch minialbumów – "Sap" (1992) i "Jar of Flies" (1994), wersje koncertowe (m.in. z występu dla MTV Unplugged z 1996), dema (pochodzące m.in. z albumu "The Treehouse Tapes" z 1988 oraz z sesji z 1989 i 1991), remiksy, a także nieopublikowane wcześniej kompozycje „Fear the Voices”, „Lying Season” i „Died”. Dwa pierwsze utwory były przygotowywane na potrzeby ścieżki dźwiękowej do filmu "Samotnicy"; 1992, reż. Cameron Crowe) i zostały nagrane w trakcie sesji do albumu "Dirt" w 1992. „Died” zespół zarejestrował, razem z „Get Born Again”, jesienią 1998 podczas ostatniej sesji z wokalistą Layne’em Staleyem. Utwór „Untitled”, z gościnnym udziałem Toma Arayi, został zamieszczony pod nazwą „Iron Gland”.
Kompozycje „Get Born Again” i „Died”, zarejestrowane przez Alice in Chains na przełomie września i października 1998 pod kierownictwem Dave’a Jerdena i Toby’ego Wrighta, w pierwotnym założeniu były przeznaczone na drugi album studyjny Jerry’ego Cantrella – "Degradation Trip" (2002). „Zamierzałem zrobić kolejną płytę solową, ale chłopakom spodobały się piosenki… Nagraliśmy więc muzykę, a Layne wziął się za teksty” – wspominał. Za proces produkcji składanki odpowiedzialny jest Peter Fletcher. Mastering wykonał Stephen Marcussen w studiu w Hollywood.
Nazwa "Music Bank" pochodzi od kompleksu sal prób, który pod koniec lat 80. mieścił się w Seattle w stanie Waszyngton. Muzycy Alice in Chains pomieszkiwali tam i odbywali pierwsze próby na początku działalności grupy.
Wydanie i promocja.
Premiera "Music Bank" odbyła się 26 października 1999. Box set został opublikowany nakładem wytwórni Columbia. Tego samego dnia, na rynku ukazała się kompilacja teledysków "". Składanka była promowana singlem „Fear the Voices”, nieopublikowanym utworem pochodzącym z sesji do albumu "Dirt" (1992). 20 listopada 1999 kompozycja Alice in Chains osiągnęła 11. pozycję na liście „Billboardu” Mainstream Rock Tracks.
Odbiór.
Krytyczny.
Stephen Thomas Erlewine z AllMusic przyznał albumowi cztery gwiazdki w pięciostopniowej skali, argumentując: „Trzy płyty studyjne, dwie EP-ki, kilka europejskich stron B pozornie wydaje się być skromnym dorobkiem, niewystarczającym do zapełnienia albumu kompilacyjnego, ale w przypadku "Music Bank" wydaje się to całkiem nieuzasadnione”. Autor podkreślał, że box set nie zawiera wszystkiego co stworzył zespół, ale jest wypełniony wieloma rarytasami – w tym mnóstwem demówek, dwunastoma nieopublikowanymi wcześniej utworami oraz kompozycjami w wersjach koncertowych, dzięki czemu może być przydatnym wydawnictwem dla fanów zespołu, z uwagi na swoją zawartość. Tygodnik „Kerrang!” zaznaczał, że zestaw otwiera nowy utwór „Get Born Again”, który zwiastuje „niesamowitą formę zespołu”. Z uwagi na zróżnicowany materiał wypełniający album, recenzent opisywał go jako „istotny”.
Ann Powers pisała za pośrednictwem „The New York Timesa”: „Ci którzy nie uczestniczą regularnie w gatunku hardrockowym, mogą zastanawiać się, dlaczego zespół, który zajął trzecie miejsce w wyścigu konnym sceny Seattle na początku lat 90., zasługuje na pudełkowy zestaw, zwłaszcza z zaledwie trzema albumami studyjnymi. Ale akolici z mrocznych, gitarowych sztuk wiedzą, że Alice in Chains jest następcą Black Sabbath; niezwykle wpływowi zarówno w sferze muzycznej, jak i ciężkim języku. Przedstawiając dziwną podróż zespołu od boogie w stylu Ratt do piekielnej psychodelii, ten zestaw oferuje wiele, w tym interaktywny CD-ROM (…) "Music Bank" w sposób przekonujący argumentuje artystyczną wartość zespołu, który pokazał dzisiejszym gwiazdom sceny heavy-rockowej, jak być introspektywnym”. John Aizlewood z brytyjskiego „Q” podkreślał, że „"Music Bank" jest potwierdzeniem tego, iż Alice in Chains posiadają wiele czadowych, wywyższających partii gitar; muskularnych melodii, a Layne Staley jest niezwykle wspaniałym wokalistą”. W ocenie magazynu „Spin” "Music Bank", poza kilkoma rarytasami w postaci demówek, utworów koncertowych czy też nieopublikowanych dotychczas, oferuje praktycznie ten sam zestaw co kompilacja "" wydana parę miesięcy wcześniej.
Jordan Babula z „Teraz Rocka” pozytywnie oceniał box set, określając go mianem „udanego i wartościowego”, stanowiącego esencję twórczości zespołu. Autor szczególnie wyróżniał różnorodność materiału, w tym rzadkie nagrania demo z końca lat 80., gdzie brzmienie początkującego zespołu nawiązywało, w ocenie recenzenta, do dokonań Guns N’ Roses.
Komercyjny.
13 listopada 1999 "Music Bank" zadebiutował na 123. pozycji zestawienia Billboard 200. Składanka uplasowała się również na 12. lokacie notowania Billboard Top Internet Albums. Według danych opublikowanych przez Nielsen SoundScan box set na terenie Stanów Zjednoczonych uzyskał nakład sprzedaży na poziomie 86 tys. egzemplarzy.
Personel.
Opracowano na podstawie materiału źródłowego:
Alice in Chains
Muzycy sesyjni
Produkcja
Oprawa graficzna
Management

</doc>
<doc id="789460" url="https://pl.wikipedia.org/wiki?curid=789460" title="Eliksir życia">
Eliksir życia

Eliksir życia (łac. "elixir vitae "od arab. "El Iksir") – znany także jako "eliksir nieśmiertelności" – substancja (płyn, napój) mająca zatrzymywać proces starzenia u osoby, która ją wypiła. Miała dawać młodość i wieczne życie (nieśmiertelność). Czasem przypuszczano, że żeby go stworzyć, potrzebny jest kamień filozoficzny.
W średniowieczu substancja ta była poszukiwana przez alchemików. Pod pojęciem eliksir rozumieli oni jeden z czterech specyfików:
W postaci leku, w jego skład wchodziły surowce aromatyczne (piżmo, ambra), surowce roślinne (lawenda, rzewień) i alkohol.
Według współczesnej definicji, eliksir to płynna, słodka, aromatyczna postać leku oparta na alkoholu, do stosowania wewnętrznego, w skład której mogą wchodzić nalewki, ekstrakty, olejki eteryczne, czyste substancje aktywne. Najczęściej eliksir ma postać klarownego wodno-alkoholowego roztworu, w którym znajduje się przynajmniej jedna substancja aktywna.

</doc>
<doc id="789461" url="https://pl.wikipedia.org/wiki?curid=789461" title="Edylowie">
Edylowie



</doc>
<doc id="789462" url="https://pl.wikipedia.org/wiki?curid=789462" title="Czynny wulkan">
Czynny wulkan



</doc>
<doc id="789466" url="https://pl.wikipedia.org/wiki?curid=789466" title="Réseau Ferré de France">
Réseau Ferré de France



</doc>
<doc id="789481" url="https://pl.wikipedia.org/wiki?curid=789481" title="Live (album Alice in Chains)">
Live (album Alice in Chains)

Live – album kompilacyjno-koncertowy amerykańskiego zespołu muzycznego Alice in Chains, opublikowany nakładem wytwórni fonograficznej Columbia. Premiera wydawnictwa miała miejsce 5 grudnia 2000.
W skład zestawu wchodzi czternaście wyselekcjonowanych przez wytwórnię utworów, zarejestrowanych przez Alice in Chains pomiędzy 1990 a 1996 w trakcie różnych tras koncertowych. Album uzyskał w większości przychylne recenzje krytyków. Część z nich podkreślała dużą energię grupy, zwłaszcza w początkowych latach działalności, a także możliwość usłyszenia koncertowych wersji mniej znanych kompozycji („A Little Bitter”). Inni z kolei zarzucali płycie zbyt ograniczoną liczbę utworów, słabą jakość dźwięku oraz brak w zestawie akustycznych kompozycji grupy.
Opis albumu.
"Live" to kompilacyjno-koncertowy zestaw, w skład którego weszło czternaście utworów, zarejestrowanych na koncertach pomiędzy 1990 a 1996 przez zespół Alice in Chains. Nagrania pochodzą między innymi z tras Facelift Tour (1990–1992) i Down in Your Hole Tour (1992–1993). Otwierający album „Bleed the Freak” jest wersją pochodzącą z wydanego w lipcu 1991 wideo "Live Facelift", będącego zapisem występu w Moore Theatre w Seattle w stanie Waszyngton z 22 grudnia 1990. Kompozycje „Them Bones”, „Dam That River”, „A Little Bitter”, „Again” i „God Am” są fragmentami z dwóch ostatnich koncertów zagranych wspólnie z wokalistą Layne’em Staleyem, które odbyły się 2 i 3 lipca 1996 w Saint Louis i Kansas City w stanie Missouri. Zespół występował w owym czasie w ramach Alive/Worldwide Tour, pełniąc rolę supportu przed Kiss.
Wydanie i promocja.
Premiera albumu odbyła się 5 grudnia 2000. "Live" ukazał się nakładem wytwórni Columbia. Za produkcję odpowiedzialny jest Peter Fletcher. Materiał został zmasteringowany przez Stephena Marcussena w Hollywood. Jako zapowiedź wytwórnia opublikowała singel promocyjny z utworem „Man in the Box” w wersji koncertowej. 30 grudnia zadebiutował on na 39. pozycji notowania opracowywanego przez „Billboard” Hot Mainstream Rock Tracks. Łącznie na wspomnianej liście spędził dwa tygodnie – 6 stycznia 2001 spadł o jedną pozycję w dół.
Odbiór.
Krytyczny.
Album spotkał się z przychylnymi opiniami. Na podstawie ocen z recenzji na stronie Metacritic, zliczono średnią przedstawiającą przyjęcie płyty przez medium krytyków. "Live" osiągnął wynik 80/100, co pozwala sklasyfikować go jako „ogólnie przychylne recenzje”.
Greg Prato z AllMusic uważał, że „"Live" to dobry przykład na to, by pokazać jak niszczycielskim zespołem Alice in Chains potrafi być”. Autor podkreślał, że charakterystyczne brzmienie grupy oraz mroczne teksty są jeszcze bardziej złowrogie i porywające w wersjach koncertowych. Greg Kot pisał za pośrednictwem „Chicago Tribune”: „Oto czwórka z Seattle zabiera do najmroczniejszych głębin […] Medytacje dotyczące Boga, śmierci czy uzależnienia, brzmią jak preambuła listu pożegnalnego”. Charles R. Cross z „Guitar World” podkreślał, że „być może największą niespodzianką na "Live" jest poziom energii Staleya […] Jego głos jest jednym z elementów brzmienia Alice, którego nie da się skopiować”. Dziennikarz wyróżniał także grę Jerry’ego Cantrella oraz sekcji rytmicznej. Scott Hudson z PopMatters stwierdził: „"Live" to naprawdę wspaniały zbiór, obejmujący różne okresy działalności zespołu, począwszy od rzadkich klubowych występów na początku lat 90., poprzez ich pierwszą krajową trasę koncertową, a skończywszy na wspólnych występach w roli supportu przed Kiss. Utwory sprawiają wrażenie, jakby zostały nagrane tego samego wieczora. Album wypełniony jest największymi przebojami grupy […] Minusem wydawnictwa jest jednak to, że album został ograniczony tylko do jednej płyty. Z pewnością zabrakło tu takich kompozycji, jak «Got Me Wrong», «Down in a Hole» czy «Rain When I Die». Niezależnie od tego, kolekcja jest na tyle bogata, że bez problemu pozwoli zadowolić fana zespołu”.
Jędrzej Sołtysiak z portalu rockmetal.pl napisał: „Generalnie materiał umieszczony na tej płycie różni się od wersji studyjnych przybrudzonym brzmieniem i ciężarem, ale także tym, że praktycznie brak tu tak charakterystycznych dla zespołu dwugłosów […] To eksponuje wokal Staleya, który wywiązuje się jednak ze swojej roli bardzo dobrze. Jego głos pasuje do muzyki i nie brak w nim ekspresji – sprawia wrażenie, jak gdyby każdy utwór głęboko przeżywał”. Negatywną opinię wystawił Jordan Babula z „Teraz Rocka”. Według autora kompilacja nagrań z różnego okresu powoduje, iż różnią się one jakością i sposobem nagrania. Babula skrytykował zbyt dużą ociężałość w brzmieniu Alice in Chains, bootlegową jakość dźwięku w pięciu ostatnich kompozycjach oraz brak akustycznych utworów z repertuaru zespołu, które – w jego ocenie – nadałyby albumowi przestrzeni i świeżych barw. Jako zaletę wymienił możliwość usłyszenia mniej znanych piosenek – „Queen of the Rodeo” oraz „A Little Bitter”. Grzesiek Kszczotek z „Tylko Rocka” przyznał: „Co zapamiętałem? Głównie mrok i posępność tej muzyki. I ten głos Layne’a Staleya, przepełniony pesymizmem, nie wspominając o smutku. I jeszcze tę niebywałą ekspresję, energię zespołu wyczarowaną jedynie z instrumentów, a nie jak to zwykle bywa, z bieganiny po scenie, "headbangingu" i czegoś tam jeszcze. I na "Live" dokładnie to słychać, a może raczej czuć”.
Komercyjny.
23 grudnia 2000 "Live" zadebiutował na 142. pozycji w zestawieniu Billboard 200. Na liście utrzymał się przez dwa tygodnie. Na podstawie danych opublikowanych przez system monitorowania Nielsen SoundScan, płyta osiągnęła w Stanach Zjednoczonych sprzedaż wynoszącą 114 tys. egzemplarzy.
Informacje.
Opracowano na podstawie materiału źródłowego:
Personel.
Opracowano na podstawie materiału źródłowego:
Alice in Chains
Produkcja
Oprawa graficzna
Management

</doc>
<doc id="789482" url="https://pl.wikipedia.org/wiki?curid=789482" title="Reprezentacja Serbii i Czarnogóry w piłce siatkowej mężczyzn">
Reprezentacja Serbii i Czarnogóry w piłce siatkowej mężczyzn



</doc>
<doc id="789484" url="https://pl.wikipedia.org/wiki?curid=789484" title="Kinesiotaping">
Kinesiotaping



</doc>
<doc id="789485" url="https://pl.wikipedia.org/wiki?curid=789485" title="Giorgio Scerbanenco">
Giorgio Scerbanenco

Giorgio Scerbanenco (Володимир-Джорджо Щербаненко ur. 28 lipca 1911, zm. 27 października 1969) – włoski pisarz pochodzenia ukraińskiego, autor kryminałów.
Urodził się w Kijowie 28 lipca 1911. Ojciec pisarza był Ukraińcem, a matka Włoszką. W jego dzieciństwie, w 1919 roku wyemigrował wraz matką do Rzymu. Następnie, gdy miał 18 lat, przeprowadził się do Mediolanu.
Zanim został powieściopisarzem pracował jako wolny pisarz dla wielu włoskich magazynów. Stworzył serię kryminałów rozgrywających się w Mediolanie z postacią lekarza Duca Lambertiego. Jego najpopularniejsze dzieła to "Venere privata"(tyt. pol. "Wenus zniewolona"), "Traditori di tutti", "I ragazzi del massacro", "I milanesi ammazzano al sabato" oraz "Sei giorni di preavviso" (tyt. pol. "Zabiję cię 12 listopada"). Jego późniejsza proza zawiera opis nowych form przestępczości w powojennej rzeczywistości Włoch. 
Zmarł na zawał serca w Mediolanie 27 października 1969 roku.

</doc>
<doc id="789486" url="https://pl.wikipedia.org/wiki?curid=789486" title="Zasada współmierności">
Zasada współmierności

Zasada współmierności w rachunkowości polega na tym, że koszty poniesione w celu osiągnięcia określonych przychodów muszą być ujęte w księgach rachunkowych w tym samym okresie rozrachunkowym, co osiągnięte przychody. Dotyczy to głównie kosztów bezpośrednich, np. kosztów wytworzenia sprzedanych wyrobów.
Ustawa o rachunkowości z dnia 29 września 1994 roku formułuje tę zasadę w art. 6 ust. 2:

</doc>
<doc id="789499" url="https://pl.wikipedia.org/wiki?curid=789499" title="Kraj frankofoński">
Kraj frankofoński

Kraj frankofoński – kraj, którego kultura, obyczaje, system prawny i ustrój polityczny są oparte na parlamentaryzmie, a ludność w dużym stopniu ma korzenie francuskie, a także w którym urzędowym i narodowym językiem jest francuski, w którym mówi 220 milionów osób na świecie. Do "krajów frankofońskich" należą: i Monako, oraz częściowo Kanada, Belgia i Szwajcaria jednak nie Francja.

</doc>
<doc id="789501" url="https://pl.wikipedia.org/wiki?curid=789501" title="Taping">
Taping



</doc>
<doc id="789502" url="https://pl.wikipedia.org/wiki?curid=789502" title="Greatest Hits (album Alice in Chains)">
Greatest Hits (album Alice in Chains)

Greatest Hits – trzeci album kompilacyjny amerykańskiego zespołu muzycznego Alice in Chains. Składanka ukazała się na rynku 24 lipca 2001 nakładem wytwórni fonograficznej Columbia.
Album "Greatest Hits" jest trzecią kompilacją w dyskografii Alice in Chains. W jej skład wchodzi dziesięć utworów, zawartych na płycie CD. Zestaw obejmuje materiał pochodzący z trzech albumów studyjnych i jednego minialbumu. Składanka otrzymała na ogół przychylne recenzje, choć krytycy jako główną jej wadę wymieniali okrojoną liczbę utworów. 5 sierpnia 2022, przekroczywszy nakład miliona sprzedanych kopii, "Greatest Hits" otrzymał od zrzeszenia amerykańskich wydawców muzyki Recording Industry Association of America (RIAA) certyfikat platynowej płyty.
Opis albumu i wydanie.
Jednopłytowa kompilacja "Greatest Hits" jest trzecią – po "" (1999) i "Music Bank" (1999) – składanką w dyskografii Alice in Chains. Jej zestaw obejmuje dziesięć utworów pochodzących z trzech albumów studyjnych – "Facelift" (1990), "Dirt" (1992) i "Alice in Chains" (1995) – oraz z minialbumu "Jar of Flies" (1994).
Kompilacja "Greatest Hits" ukazała się na rynku 24 lipca 2001 nakładem wytwórni Columbia. Jest to zarazem ostatnie wydawnictwo zespołu, wydane za życia wokalisty Layne’a Staleya, który zmarł na początku kwietniu 2002 z powodu przedawkowania narkotyków ("speedball").
Oprawa graficzna.
Odpowiedzialną za oprawę graficzną albumu jest Mary Maurer. Oryginalne wydanie płyty z 2001 przedstawiało na okładce zdjęcie amerykańskiego boksera Gene’a Fullmera. Fotografia ukazywała sportowca podczas walki z Sugar Ray Robinsonem z 15 listopada 1957. Fullmer stracił tytuł mistrza wagi średniej cztery miesiące wcześniej na rzecz wspomnianego Robinsona. Walka odbyła się w Madison Square Garden w Nowym Jorku.
Odbiór.
Krytyczny.
Steve Huey z AllMusic przyznał albumowi trzy gwiazdki w pięciostopniowej skali, stwierdzając, że kompozycje są dobrze dobrane i zawierają znane utwory z repertuaru grupy, lecz jedyną wadą kompilacji jest jej skromna liczba. „"Greatest Hits" zaspokoi potrzeby zwykłych fanów, którzy chcą tylko dziesięciu najlepszych piosenek Alice in Chains na jednej płycie bez wydawania zbyt dużych pieniędzy, ale w katalogu grupy jest zbyt wiele innych dobrych momentów, aby uczynić to dobrym zakupem” – argumentował. Bill Adams z „Ground Control” podjął wątpliwości sens wydania składanki zawierającej największe przeboje. Zaznaczył, że większe zainteresowanie wzbudziłby zestaw zawierający unikatowe nagrania koncertowe lub też box set. Andrew Gilstrap z PopMatters zwracał uwagę, że „"Greatest Hits" jest zestawem mocno okrojonym jeśli chodzi o twórczość zespołu”. Podkreślał, że to dobry album dla słuchacza chcącego dopiero zapoznać się z dokonaniami grupy, lecz nie dla fana. Jordan Babula przyznawał za pośrednictwem „Teraz Rocka”, że płyta będzie stanowić atrakcję dla osób, które w swej kolekcji nie posiadają żadnego albumu Alice in Chains.
Komercyjny.
15 września 2001 album zadebiutował na 112. pozycji zestawienia Billboard 200. 30 listopada 2005, przekroczywszy próg sprzedaży 500 tys. egzemplarzy, "Greatest Hits" uzyskał na terenie Stanów Zjednoczonych certyfikat złotej płyty, który przyznało amerykańskie zrzeszenie wydawców muzyki Recording Industry Association of America (RIAA). 4 kwietnia 2015 składanka zadebiutowała na 45. pozycji w notowaniu „Billboardu” Catalog Albums. Utrzymała się na liście przez dwa tygodnie. W 2021 "Greatest Hits" był notowany na greckiej liście Top 75 Albums, plasując się na 16. lokacie.
5 sierpnia 2022 album, uzyskawszy w Stanach Zjednoczonych nakład przekraczający milion sprzedanych egzemplarzy, otrzymał od RIAA certyfikat platynowej płyty.
Personel.
Opracowano na podstawie materiału źródłowego:
Alice in Chains
Muzycy sesyjni
Produkcja
Oprawa graficzna
Management

</doc>
<doc id="789504" url="https://pl.wikipedia.org/wiki?curid=789504" title="Plastrowanie">
Plastrowanie

Plastrowanie (inaczej "", nalepianie plastra) – metoda uważana za sposób leczenia poprzez aplikację na ciele nierozciągliwego lub elastycznego plastra. Nalepiony plaster ma być źródłem bodźców wyłącznie mechanicznych (nie jest nasączony żadnym lekiem) i w zależności od rodzaju, sposobu i miejsca aplikacji, ma mieć różne oddziaływanie lecznicze. Jedną z metod plastrowania jest plastrowanie dynamiczne.
Lecznicze działanie plastrowania było przedmiotem badań naukowych, jednak nie wykazano jego większej skuteczności od placebo, a jego stosowanie budzi kontrowersje. , a wiele firm szkoleniowych oferuje odpłatne szkolenia z tego zakresu.

</doc>
<doc id="789505" url="https://pl.wikipedia.org/wiki?curid=789505" title="Kraje frankofońskie">
Kraje frankofońskie



</doc>
<doc id="789509" url="https://pl.wikipedia.org/wiki?curid=789509" title="Christoph Blocher">
Christoph Blocher

Christoph Blocher (ur. 11 października 1940) – szwajcarski polityk i przemysłowiec, członek Szwajcarskiej Rady Federalnej od 1 stycznia 2004 do 31 grudnia 2007. Wiceprzewodniczący Szwajcarskiej Partii Ludowej.
Edukacja.
Blocher urodził się w Szafuzie. Studiował prawo na Uniwersytecie w Zurychu, a następnie w Montpellier we Francji. W 1971 uzyskał tytuł doktora prawoznawstwa.
Kariera polityczna.
Blocher prowadził działalność biznesową i jako przedsiębiorca zdobył majątek na działalności w przemyśle chemicznym. Następnie zaangażował się w życie polityczne. Od 1980 do 2003 reprezentował kanton Zurych w Radzie Narodowej jako deputowany Szwajcarskiej Partii Ludowej (SVP/UDC).
Blocher zbudował swą polityczną karierę na hasłach ekonomii wolnorynkowej. Sprzeciwiał się członkostwu Szwajcarii w Unii Europejskiej, był zwolennikiem ograniczania imigracji. W latach 1986-2003 przewodził również Akcji na rzecz Niezależności i Neutralności Szwajcarii, organizacji społecznej opowiadającej za zachowaniem neutralnej polityki kraju w stosunkach międzynarodowych.
Członek Rady Związkowej.
W wyborach parlamentarnych 19 października 2003 Szwajcarska Partia Ludowa (SVP) zdobyła najwięcej (55) mandatów w Radzie Narodowej. Z tego powodu zaczęła się domagać dla siebie drugiegio miejsca w Radzie Związkowej. W rezultacie Christian Blocher został 13 grudnia 2003 wybrany w skład Rady Federalnej. Zastąpił na tym stanowisku Ruth Metzler-Arnold z Chrześcijańsko-Demokratycznej Partii Ludowej Szwajcarii. W trzeciej rundzie głosowania Blocher pokonał ją stosunkiem głosów 121 do 116. Wybór Blochera odbił się szerokim echem w krajowych i zagranicznych mediach i spowodował protesty szwajcarskiej lewicy.
1 stycznia 2004 Blocher objął w Radzie Związkowej Departament Sprawiedliwości i Policji. W czasie pełnienia przez niego urzędu, poprzez swoje wypowiedzi i działalność wywołał kilkakrotnie ogólnonarodowe kontrowersje. W styczniu 2006 określił dwóch Albańczyków, ubiegających się w Szwajcarii o azyl, jako kryminalistów, chociaż na mężczyznach nie ciążył żaden wyrok sądowy. Został za swoją wypowiedź ukarany reprymendą komisji Rady Narodowej. We wrześniu 2007 komisja parlamentarna zarzuciła natomiast Blocherowi nadużycie zajmowanego stanowiska w celu odwołania szefa prokuratury rok wcześniej.
W wyborach parlamentarnych 21 października Szwajcarska Partia Ludowa odniosła drugie zwycięstwo z rzędu, zdobywając 29% głosów poparcia i 62 mandaty w 200-osobowej Radzie Narodowej. W czasie kampanii wyborczej SVP podkreślała w swoim programie akcenty narodowe, czy wręcz nacjonalistyczne, czego najbardziej znanym przejawem wydawał się być plakat wyborczy przedstawiający trzy białe owce na tle szwajcarskiej flagi oraz czwartą, czarną, będącą wykopywaną na ubocze. We wrześniu 2007 doszło nawet w Lozannie do protestów przeciwników Blochera, które przerodziły się w zamieszki z policją.
W wyborach do Szwajcarskiej Rady Związkowej 12 grudnia 2007 Christoph Blocher nie uzyskał wymaganej większości głosów do utrzymania swojego mandatu. W jego miejsce została wybrana Eveline Widmer-Schlumpf, bardziej umiarkowana członkini Szwajcarskiej Partii Ludowej, która potwierdziła objęcie mandatu 13 grudnia 2007. W rezultacie Blocher ogłosił wykluczenie Widmer-Schlumpf oraz Samuela Schmida z klubu parlamentarnego SVP i przejście jego partii do opozycji.
Po rezygnacji ze stanowiska przez Samuela Schmida, Blocher postanowił po raz kolejny ubiegać się o miejsce w Szwajcarskiej Radzie Związkowej. 27 listopada 2008 Szwajcarska Partia Ludowa mianowała Blochera oraz Uelego Maurera swoimi kandydatami w wyborach do Rady Związkowej. 10 grudnia 2008 w trzeciej rundzie głosowania parlament większością zaledwie jednego głosu wybrał Maurera nowym członkiem Szwajcarskiej Rady Związkowej oraz ministrem obrony. Christoph Blocher odpadł z rywalizacji już w pierwszej rundzie głosowania.

</doc>
<doc id="789513" url="https://pl.wikipedia.org/wiki?curid=789513" title="Anastazja Dzieduszycka">
Anastazja Dzieduszycka

Anastazja Julianna z Jełowickich Dzieduszycka (ur. 1842 w Woskodawach na Wołyniu, zm. 16 maja 1890 w Poznaniu) – polska nauczycielka, autorka książek o wychowaniu dzieci.
Rodzina.
Była córką Edwarda Jełowickiego i Felicji Dąbrowskiej. W młodym wieku straciła rodziców i prowadziła swój majątek Woskodawy, z pomocą dziada Pawła Jełowickiego.
Opisywana jako osoba majętna i „[...] bardzo piękna z powierzchowności, a stokroć jeszcze piękniejsza z przymiotów serca i duszy, przy tem bardzo wykształcona i nad wiek rozumna” (Władysław Jełowicki "Wspomnienia z lat 1856 – 1862")
Wkrótce po zamążpójściu za Izydora hr. Dzieduszyckiego straciła majątek, głównie na skutek nieszczęśliwych i utopijnych eksperymentów gospodarczych męża. Pomoc rodziny i sąsiadów uchroniła Anastazję przed przymusową sprzedażą ojczystych Woskodaw. Po długoletniej dzierżawie, Woskodawy przejął brat Anastazji, Adolf Jełowicki. Sytuacja zmusza ją do obrania zawodu nauczycielki.
Początek kariery.
W 1871 wydaje poradnik zatytułowany "Myśli o wychowaniu i wykształceniu naszych niewiast". Opowiada się za dopuszczeniem kobiet do wszelkiej pracy i zarobku, walczy o tworzenie szkół zawodowych. Przychyla się jednak do odrębnych szkół wyższych dla mężczyzn i kobiet.
Wydaje w 1872: „Gawędy matki”; 1881: „Książka młodej kobiety”; w 1883: „Listy nauczycielki”. Dużą popularność zyskała książeczka dla dzieci: „Jak sobie dziatwa radziła”.
Cieszyła się popularnością w szerszych kołach społeczeństwa, a wspomnienia, jakie ukazały się po jej śmierci w konserwatywnym: „Czasie” i postępowej: „Nowej Reformie” były tego dowodem.
Strata dwojga jedynych dzieci, męża i majątku, również nie bez wpływu pozostały na pewno nieszczęścia brata: śmierć bratanka (1865) i szwagierki Janiny Czetwertyńskiej (1866) na jej dalszy los.
Praca.
Od 17 marca 1879 rozpoczęła pracę w żeńskim seminarium nauczycielskim jako "zastępczyni nauczycielki starszej". 30 sierpnia 1881 otrzymała w tymże seminarium etat "rzeczywistej nauczycielki starszej" i uczyła języka polskiego i pedagogiki: 
Pani Anastazja Dzieduszycka stanęła na gruncie radykalnych nowszych pojęć i pragnie zupełnego równouprawnienia kobiety..."Bogactwo treści, znajomości życia, trafność poglądu, rozumna dążność do urzeczywistnienia najśmielszych wymagań postępu"... „Mało zajmując się teorią, kładła nacisk na te rzeczy, które rychło mogły wejść w wykonanie” (P. Chmielowski).
Przepracowawszy jedynie pięć lat, po półrocznym urlopie zdrowotnym w 1884 r. całkowicie przestała pracować. Wpadłszy w nieuleczalną melancholię w 1885 r. zamieszkała w klasztorze Sióstr Miłosierdzia w Poznaniu i tam cierpiąc na chorobę umysłową spędziła ostatnie lata życia (według Polskiego Słownika Biograficznego chorowała od 1887 r.)
Śmierć.
Zmarła w Poznaniu 16 maja 1890 roku i tam pochowana. „Słuszne zatem wydaje się, aby dzisiaj, kiedy od Anastazji Dzieduszyckiej dzieli nas już bez mała dystans stu lat, przypomnieć o jej zasługach, bo w dziejach narodowej edukacji naszych dziewcząt w trudnych czasach postyczniowych przeobrażeń społeczno-ekonomicznych i zmienionych warunków politycznej egzystencji jako nauczycielka języka polskiego i jako pedagog zapisała wcale piękną kartę – mimo cierpień i nieszczęść, którymi naznaczone było jej osobiste życie” (L. Słowiński).

</doc>
<doc id="789519" url="https://pl.wikipedia.org/wiki?curid=789519" title="Andreas Nauck">
Andreas Nauck

Andreas Nauck (Naucke) (zm. 18 lutego 1567), patrycjusz świdnicki, rajca, burmistrz miasta kadencji 1562/1563.
Był żonaty z Ludmillą z domu Pförtner (zm. 23 maja 1584). Ich wspólne epitafium znajduje się w kościele św. Stanisława i Wacława (Kaplica Krawców).

</doc>
<doc id="789521" url="https://pl.wikipedia.org/wiki?curid=789521" title="Pistolet maszynowy Typ 85">
Pistolet maszynowy Typ 85

Typ 85 – chiński pistolet maszynowy skonstruowany w pierwszej połowie lat 80. XX wieku. Poza wersją standardową produkowana była wersją z integralnym tłumikiem dźwięku. Miała ona długość 631/869 mm (z kolbą złożoną/rozłożoną) i masę 2,5 kg bez amunicji.
Typ 85 działa na zasadzie odrzutu zamka swobodnego. Komora zamkowa rurowa, ze stali. Bezpiecznik połączony z przełącznikiem rodzaju ognia po prawej stronie broni nad chwytem pistoletowym. Kolba składana.

</doc>
<doc id="789522" url="https://pl.wikipedia.org/wiki?curid=789522" title="Kyrgystan">
Kyrgystan



</doc>
<doc id="789526" url="https://pl.wikipedia.org/wiki?curid=789526" title="The Essential Alice in Chains">
The Essential Alice in Chains

The Essential Alice in Chains – dwupłytowy album kompilacyjny amerykańskiego zespołu muzycznego Alice in Chains. Premiera wydawnictwa odbyła się 5 września 2006 nakładem wytwórni fonograficznej Columbia.
Album jest czwartą i ostatnią kompilacją w dorobku Alice in Chains. W jej skład wchodzi dwadzieścia osiem utworów zamieszczonych na dwóch płytach CD. Prócz studyjnych wersji, zawiera również dwie koncertowe kompozycje („Nutshell” i „Over Now”), których zapis pochodzi z występu w ramach MTV Unplugged z 1996. Składanka otrzymała pozytywne recenzje. Krytycy jako główną zaletę wymieniali znacznie większy wybór utworów w porównaniu do poprzedniej kompilacji zespołu – "Greatest Hits" (2001).
"The Essential Alice in Chains" ukazał się też w rozszerzonych edycjach, wzbogaconych o nośnik DVD z mockumentem "The Nona Tapes" (1995). W 2010 składanka została ponownie opublikowana, a jedyną zmianą była nowa oprawa graficzna. 5 sierpnia 2022 kompilacja uzyskała od Recording Industry Association of America (RIAA) certyfikat złotej płyty, osiągnąwszy 500 tys. sprzedanych kopii w Stanach Zjednoczonych.
Opis albumu.
"The Essential" jest czwartym – po "" (1999), "Music Bank" (1999) i "Greatest Hits" (2001) – i zarazem ostatnim, jak dotychczas, albumem kompilacyjnym w dyskografii zespołu. Składa się on z największych przebojów, a jego zawartość stanowią niemalże wszystkie singlowe kompozycje (pominięte zostały jedynie „Down in a Hole” i „Fear the Voices”). Kompilację wypełniają dwa utwory w zremiksowanych wersjach ze ścieżki dźwiękowej do filmu "Bohater ostatniej akcji" (1993, reż. John McTiernan) („What the Hell Have I” i „A Little Bitter”) oraz dwie kompozycje pochodzące z koncertu MTV Unplugged („Nutshell”, „Over Now”), którego zapis ukazał się w lipcu 1996 na albumie "Unplugged". Wydawnictwo składa się z dwudziestu ośmiu kompozycji zawartych na dwóch płytach CD.
Wydanie.
Pierwotnie składanka "The Essential" miała ukazać się na rynku 30 marca 2004. Jej premiera nastąpiła 5 września 2006. Album został wydany nakładem wytwórni Columbia. 25 września płytę opublikowano w Wielkiej Brytanii. Ukazała się również rozszerzona wersja, sprzedawana za pośrednictwem Best Buy, wzbogacona o DVD z mockumentem "The Nona Tapes" (1995, reż. Rocky Schenck), wydanym w pierwotnej edycji jedynie na nośniku VHS. W 2010 kompilacja "The Essential" została ponownie opublikowana, a jedyną zmianą była nowa oprawa graficzna.
Odbiór.
Krytyczny.
Stephen Thomas Erlewine z AllMusic ocenił album na cztery i pół gwiazdki w pięciostopniowej skali. Autor przyznawał, że zestaw ma dużo więcej do zaoferowania niż skąpie wydana składanka "Greatest Hits" z 2001. „To najlepiej wykonana kompilacja zespołu Alice in Chains, która jeszcze funkcjonuje dobrze, jako skuteczne podsumowanie i wprowadzenie do ich zbyt krótkiej i skomplikowanej kariery”. Colin Larkin przyznał płycie cztery gwiazdki na pięć możliwych, w wydanej przez siebie książce "Encyclopedia of Popular Music" z 2011, będącej zbiorem ocen i recenzji wydawniczych. Andrew Gilstrap z PopMatters oceniał składankę na siedem gwiazdek w dziesięciostopniowej skali, argumentując: „Ten album jest flirtem zespołu z arcydziełem kroniki uzależnień”. W dalszej części dziennikarz pisał: „Pierwsza płyta oferuje naprawdę mocny portret zespołu. Dysk drugi jest trochę słabszy, choćby dlatego, że chronologiczne podejście zestawu ukazuje malejące skupienie i produktywność zespołu […]. Chociaż nie jest to chronologiczne, jeden z najsilniejszych utworów zespołu, «Would?», zamyka zestaw. Mądry ruch. Przypomina słuchaczowi po raz ostatni o mocy, jaką Alice in Chains była w stanie okiełznać. Jako podsumowanie silnego zespołu, "The Essential Alice in Chains" wykonuje swoją pracę bardzo dobrze”.
Komercyjny.
Według danych opublikowanych przez system Nielsen SoundScan, w pierwszym tygodniu od momentu premiery, "The Essential Alice in Chains" uzyskał sprzedaż na poziomie 6 tys. egzemplarzy. 23 września 2006 składanka zadebiutowała na 139. pozycji zestawienia Billboard 200. Na wspomnianej liście utrzymała się przez tydzień. 5 sierpnia 2022, przekroczywszy próg 500 tys. sprzedanych egzemplarzy w Stanach Zjednoczonych, kompilacja otrzymała od zrzeszenia amerykańskich wydawców muzyki Recording Industry Association of America (RIAA) certyfikat złotej płyty.
Personel.
Opracowano na podstawie materiału źródłowego:
Alice in Chains
Muzycy sesyjni
Produkcja
Oprawa graficzna
Management

</doc>
<doc id="789528" url="https://pl.wikipedia.org/wiki?curid=789528" title="15 Armia (III Rzesza)">
15 Armia (III Rzesza)

15 Armia Niemiecka – jedna z niemieckich armii w czasie II wojny światowej. 
Utworzona w styczniu 1941 we Francji. Cały okres działań spędziła na zachodzie Europy. Skapitulowała w kwietniu 1945 w Zagłębiu Ruhry.
Podporządkowanie.
Grupa Armii D (do maja 1944), Grupa Armii B (do grudnia 1944), Grupa Armii H (do stycznia 1945), ponownie Grupa Armii B (do końca wojny)

</doc>
<doc id="789530" url="https://pl.wikipedia.org/wiki?curid=789530" title="Eric3">
Eric3



</doc>
<doc id="789532" url="https://pl.wikipedia.org/wiki?curid=789532" title="Combine">
Combine

Combine – miasto w Stanach Zjednoczonych, w stanie Teksas, w hrabstwie Dallas.

</doc>
<doc id="789535" url="https://pl.wikipedia.org/wiki?curid=789535" title="Jan Filipkowski">
Jan Filipkowski

Jan Filipkowski (ur. 23 stycznia 1929 w Buszkowie koło Bydgoszczy, zm. 30 stycznia 2021 w Koszalinie) – polski inżynier budownictwa, profesor i rektor Wyższej Szkoły Inżynierskiej w Koszalinie.
Życiorys.
Urodził się w rodzinie rolniczej Adama i Bolesławy z Chojnowskich. W 1941 razem z rodziną przeżył wysiedlenie do Generalnego Gubernatorstwa. Po wojnie uzupełnił podstawowe wykształcenie w rodzinnej miejscowości, następnie ukończył szkołę średnią w Bydgoszczy. W latach 1950–1956 studiował na Wydziale Budownictwa Lądowego Politechniki Gdańskiej. Po studiach podjął pracę na tej uczelni jako asystent, następnie starszy asystent, a po uzyskaniu stopnia doktora nauk technicznych (1964) – jako adiunkt.
W 1968 związał się z organizowaną w Koszalinie Wyższą Szkołą Inżynierską (od 1996 Politechnika Koszalińska). Był w gronie pierwszych zatrudnionych pracowników uczelni (obok m.in. docenta Jerzego Smoleńskiego), w czerwcu 1968 uzyskując nominację na stanowisko docenta. Współtworzył Katedrę Mechaniki Budowli (do 1974 pod nazwą Zespół Mechaniki Budowli, 1974–1991 Zakład Mechaniki Budowli), którą kierował (z przerwami) do 1996. Brał udział również w tworzeniu Międzyzakładowego Laboratorium Wytrzymałości i Konstrukcji Budowlanych oraz Ośrodka Elektronicznej Techniki Budowlanej. W lipcu 1978 jako pierwszy pracownik naukowo-dydaktyczny Wyższej Szkoły Inżynierskiej w Koszalinie uzyskał tytuł profesora nadzwyczajnego, w 1991 został profesorem zwyczajnym. W latach 1978–1981 pełnił funkcję rektora Wyższej Szkoły Inżynierskiej. W okresie jego kadencji rektorskiej doszło m.in. do uruchomienia studium doktoranckiego przy udziale Politechniki Gdańskiej. W latach 1987–1989 pracował na Uniwersytecie Dar es Salaam w Tanzanii. Po powrocie przez dwie kadencje był dziekanem Wydziału Budownictwa i Inżynierii Środowiska uczelni koszalińskiej (1990–1996) i na tym stanowisku powołał Laboratorium Techniki Budowlanej (współpracujące z Instytutem Techniki Budowlanej w Warszawie) oraz doprowadził do uzyskania praw doktoryzowania przez wydział.
Specjalizuje się w teorii konstrukcji inżynierskich. Jego prace obejmowały m.in. dwuwymiarowe zagadnienia teorii naprężeń cieplnych oraz praktyczne metody obliczania konstrukcji wiszących i ich zastosowanie w projektowaniu i wykonawstwie unikatowych przekryć dachowych o dużych rozpiętościach. W zakresie prac inżynierskich uczestniczył w odbudowie kościoła św. Jakuba w Gdańsku, budowie kościoła w Laskach pod Bydgoszczą, renowacji obiektów sakralnych polskich i ukraińskich. Jest również współtwórcą przekrycia amfiteatru koszalińskiego i sztucznego lodowiska w Bydgoszczy, a także zajmował się modernizacją tekstylnego przekrycia amfiteatru w Połczynie-Zdroju i przekrycia Wodnego Centrum Rekreacyjno-Sportowego w Gryfinie. Ogłosił szereg publikacji naukowych, m.in. monografię "Problemy drgań fundamentów blokowych i zagadnienia falowe" (Koszalin 1987, wspólnie z Z. Hryniewiczem i Z. Sienkiewiczem). Ma na koncie kilka patentów („Sposób sprężania powłoki tekstylnej”, „Sposób wstępnego sprężania dwukierunkowej siatki cięgnowej”, „Konstrukcja uszczelniająca rurociąg w ścianie basenu kąpielowego”). Pod jego kierunkiem dyplom doktora uzyskało pięciu współpracowników (na podstawie prac dotyczących konstrukcji wiszących lub konstrukcji współpracujących z podłożem gruntowym).
W 1974 został członkiem Sekcji Mechaniki Konstrukcji Komitetu Inżynierii Lądowej i Wodnej Polskiej Akademii Nauk. Przez dwie kadencje zasiadał w zarządzie głównym Polskiego Towarzystwa Mechaniki Teoretycznej i Stosowanej. Otrzymał wiele wyróżnień, nagród resortowych (indywidualnych i zespołowych), nagród koszalińskiego oddziału Naczelnej Organizacji Technicznej, a także honorowy tytuł „Mister Techniki Polskiej” (1973).
Zmarł 30 stycznia 2021, tydzień po swoich 92 urodzin i został pochowany na cmentarzu komunalnym w Koszalinie.

</doc>
<doc id="789536" url="https://pl.wikipedia.org/wiki?curid=789536" title="Çorovodë">
Çorovodë

Çorovodë, Çorovoda – miasto w Albanii, nad rzeką Osum, stolica okręgu Skrapar w obwodzie Berat. Prawa miejskie uzyskało w 1958. Liczba mieszkańców wynosi około 14 tys. (2006). Burmistrzem miasta jest Nesim Spahiu.

</doc>
<doc id="789544" url="https://pl.wikipedia.org/wiki?curid=789544" title="The Citadel">
The Citadel

The Citadel, Military College of South Carolina – amerykański college wojskowy, położony w Charleston w Karolinie Południowej. Najbardziej znany z programu Korpusu Kadetów. 
Obecnym prezesem uczelni jest John W. Rosa – emerytowany generał sił powietrznych.

</doc>
<doc id="789547" url="https://pl.wikipedia.org/wiki?curid=789547" title="We Die Young">
We Die Young

We Die Young – debiutancki minialbum, a zarazem pierwszy singel amerykańskiego zespołu muzycznego Alice in Chains, promujący opublikowany w sierpniu 1990 nakładem wytwórni Columbia album studyjny "Facelift". Singel został wydany w limitowanym nakładzie w lipcu 1990 w trzech formatach – nośnika CD, zawierającego tytułowy utwór, kasety, posiadającej dodatkowo na stronie B kompozycje „It Ain’t Like That” i „Killing Yourself”, a także na 12”-calowym winylu, również zawierającym zestaw trzech wspomnianych utworów. Autorem warstwy lirycznej tytułowej kompozycji i utworu „It Ain’t Like That” jest Jerry Cantrell. Tekst do „Killing Yourself” napisał Layne Staley. Cantrell skomponował również muzykę do wszystkich trzech wymienionych utworów – z czego „It Ain’t Like That” wspólnie z Mikiem Starrem i Seanem Kinneyem.
Dwie pierwsze kompozycje trafiły na "Facelift", natomiast „Killing Yourself” odrzucono; w 1999 został on zamieszczony na kompilacyjnym box secie retrospekcyjnym "Music Bank". Mimo że utworu „We Die Young” nie odnotowano na listach przebojów w momencie wydania, to zyskał on uznanie w emitujących muzykę rockową rozgłośniach w Seattle w stanie Waszyngton, a minialbum wywarł wpływ na społeczność związaną z heavy metalem.
Tytułowy utwór trafił w późniejszych latach na trzy kompilacje Alice in Chains – "" (1999), gdzie został zamieszczony w nieopublikowanej wcześniej wersji demo, "Music Bank" (1999) oraz "The Essential Alice in Chains" (2006).
Analiza.
Inspiracją dla Jerry’ego Cantrella do napisania liryki do „We Die Young”, której głównym motywem jest temat śmierci, był widok nastolatków handlujących narkotykami. Muzyk obserwował ich przez okno autobusu, gdy dojeżdżał na próby zespołu. Tekst jest również swoistym aktem oskarżenia wobec przemocy gangów w rodzinnym mieście grupy, Seattle w stanie Waszyngton. Często dochodziło do incydentów, gdzie strzelano do dzieci, po czym, gdy były martwe, zdzierano im buty do tenisa z nóg. „Wyglądało na to, że sprawy wymykają się spod kontroli” – uważał Cantrell. W rozmowie z magazynem „Guitar School” odniósł się do interpretacji tekstu: „Pamiętam dokładnie, kiedy pierwszy raz przyszedł mi do głowy ten riff. Naprawdę utknął mi w głowie – miał takie gwałtowne brzmienie. Pomysł na tekst wziął się z takiego terenu w Seattle, nazywanego Seward Park, na którym znajduje się dużo "cracku" i broni, i ogólnie jest to strefa kontrolowana przez lokalne gangi. Widywałem 12-latków narąbanych każdego dnia, widok ten zadziwił mnie i przestraszył i dlatego napisałem o tym tekst”.
W wywiadzie dla „RIP” muzyk zaznaczał, że utwór nie jest ostrzeżeniem, lecz osobistą refleksją na temat tego, jak młodzi ludzie schodzą na złą drogę za sprawą gangów i narkotyków. „Wiek niewinności zdecydowanie się obniżył” – argumentował. Layne Staley w wywiadzie dla magazynu „Rock Scene” podkreślał, że „We Die Young” nie jest utworem o samobójstwie. „To idzie dalej, bo to jest całe tempo tego stylu życia”. W ocenie jednego z recenzentów czasopisma „Rock Beat” liryka kompozycji okazuje zarówno gniew, jak i introspekcję, tworząc „imponującą kombinację, która przyciągnie czyjąś uwagę”.
„We Die Young” jest skomponowany w niskim strojeniu D (ang. "drop D"), obniżonym o półtora tonu w dół według Db-Ab-Db-Gb-Bb-Eb. Utwór charakteryzuje się agresywnym i masywnym gitarowym riffem, gdzie – jak pisała za pośrednictwem „Guitar World” Katherine Turman – „Cantrell nadaje potężne tempo z masywnym dolnym przesterem”. Wspomniany riff jest odgrywany przez cały czas trwania zwrotki. Wokale Staleya cechują się energicznym i gardłowym stylem, do którego dołączają partie wspierające Cantrella w refrenach. Po wykonaniu drugiej zwrotki i refrenu, na pierwszy plan wysuwa się krótkie, dynamiczne, utrzymane w bluesowym stylu, solo Cantrella, po czym utwór powraca do głównego riffu.
Ned Raggett z AllMusic podkreślał wyrazistą dynamikę i „chytre jęki Staleya”. Według autora sposób gry Cantrella stanowi odwołanie do Tony’ego Iommiego, przypominając gwałtowne doomowe riffy i nawiązując do szkoły myślenia Black Sabbath. Dale Turner z „Guitar One” uważał, że połączenie niepokojącej tematyki tekstowej z niskim strojem gitary Cantrella zwiastowało wczesny przebłysk mrocznej i ponurej mocy, do jakiej był zdolny zespół. Magazyn „Metal Forces” porównywał brzmienie „We Die Young” do Stormtroopers of Death. Krzysztof Celiński z „Tylko Rocka” wyróżniał „zgiełkliwe brzmienie, metalowe riffy i artykulacje oraz «ciągnące się» tempo”.
Teledysk.
Produkcja i realizacja.
9 sierpnia 1990 członkowie zespołu spotkali się z Rockym Schenckiem, by porozmawiać o pomysłach na fabułę do swojego pierwszego teledysku. W owym czasie w Los Angeles w stanie Kalifornia miało miejsce kilka pożarów. Schenck zasugerował wykorzystanie jednego ze spalonych domów razem z basenem jako głównego pleneru. Realizację rozpoczęto 28 sierpnia przy 1015 Avonoak Terrace w Glendale w Kalifornii, znajdującego się w zespole miejskim Los Angeles–Long Beach. Na prośbę reżysera ruiny domu pomalowano na jasnoczerwony kolor, a basen wypełniono odpadami znalezionymi na miejscu. Jak przyznawał Schenck: „Pamiętam dokładnie reakcję rodziny, która kiedyś mieszkała w tym domu i oglądała nas z boku. Ich wyraz twarzy zdawał się być cichym przerażeniem, gdy realizowaliśmy ujęcia w ich niegdyś pięknym basenie, używając do tego spalonych mebli i zabawek dzieci jako rekwizytów”. 10 września reżyser w studiu w Hollywood realizował sceny z udziałem zespołu. Materiał filmowy z płonącymi oraz unoszącymi się w basenie odpadami był wyświetlany na twarzach muzyków. Zdjęcia do teledysku zakończono 17 września.
Wideoklip był często emitowany w programach stacji MTV – "120 Minutes" i "Headbangers Ball", lecz nie cieszył się powodzeniem. Schenck przyznawał po latach: „Wydaje się, że zespół i wytwórnia zdają się to lubić, a i ja byłem zadowolony z efektu końcowego. Wygląda na to, że wideo całkiem dobrze pasuje do muzyki i myślę, że wykorzystaliśmy w nim wiele różnych elementów, których nie widziałem w teledyskach w tamtych czasach”. Melinda Garcia pisała na łamach „Screamer”: „Teledysk zawiera atrakcyjną, niepożądaną, podziemną strukturę. I przy lekkim psychodelicznym odczuciu dużej ilości dymu, wydajność zespołu wzbogacają ich stały, mroczny i ciężki dźwięk”.
Istnieje także druga wersja teledysku, wyreżyserowana w dniach 28–30 listopada 1989 przez szkołę artystyczną The Art Institute of Seattle, która znajduje się na kompilacji "" (1999). Wideoklip w reżyserii Schencka zamieszczono również na koncertowym VHS "Live Facelift" (1991), będącym częściowym zapisem występu grupy w Moore Theatre w Seattle z 22 grudnia 1990.
Oprawa graficzna.
Autorem oprawy graficznej jest Rocky Schenck. Jednym z dyskutowanych pomysłów, który miał posłużyć za główną okładkę albumu studyjnego "Facelift" (1990), była wizja zdjęcia, na którym członkowie zespołu mieli wyłaniać się z ludzkiego oka. W tym celu powierzchnię basenu przykryto cienką folią z tworzywa sztucznego. Zdjęcia rozpoczęto 2 maja 1990 w Oakwood Apartments w Burbank w hrabstwie Los Angeles. Muzycy nurkowali pod plastikiem, po czym wyłaniali się na powierzchnię, łapiąc oddech. Jak wspominał Schenck: „Tworzywa sztuczne zniekształcały ich twarze, a ja dostałem świetne, upiorne zdjęcia zespołu z ich pierwszą rolą w filmie”. W trakcie sesji członkowie zespołu eksperymentowali z wieloma pomysłami, włącznie z ujęciem przedstawiającym Staleya owiniętego folią, trzymanego przez pozostałych. Zdjęcie to zostało wykorzystane jako okładka minialbumu "We Die Young".
Wydanie.
„We Die Young” był pierwszym singlem promującym debiutancki album studyjny "Facelift" (1990). Wytwórnia Columbia opublikowała go w lipcu 1990 w limitowanym nakładzie. Ukazał się on w trzech wersjach – nośnika CD (nr kat. CSK 2163), posiadającego jedynie tytułowy utwór i inną okładkę, oraz w rozszerzonych wydaniach na kasecie (nr kat. CAT 2095) i 12”-calowym winylu (nr kat. CAS 2095) w formie minialbumu. Edycje te na stronach B zawierały kompozycje „It Ain’t Like That” i „Killing Yourself”. Ostatnia z nich pochodziła ze starszych sesji z końca lat 80. Wolniejsza wersja „Killing Yourself” znalazła się na demie "The Treehouse Tapes" (1988). W ramach promocji singel rozsyłano do wybranych miejscowych sklepów muzycznych, których właściciele otrzymywali zysk ze sprzedaży.
„It Ain’t Like That” trafił na album "Facelift", natomiast „Killing Yourself” został odrzucony, z powodu niechęci Staleya do niego. Teledysk do tytułowej kompozycji został wydany na nośniku VHS 22 sierpnia 1990 przez Columbia. W 1992 „We Die Young” znalazł się na stronie B rozszerzonej edycji singla „Would?”, opublikowanej w Europie, natomiast w marcu 1993 ukazał się on na stronie B brytyjskiej wersji singla „Them Bones”.
Demonstracyjna wersja „We Die Young”, zarejestrowana pod kierownictwem producenta Ricka Parashara w 1989, została zamieszczona na kompilacji "" (1999), natomiast studyjna ukazała się na retrospekcyjnym box secie "Music Bank" (1999) i składance "The Essential Alice in Chains" (2006).
23 kwietnia 2022, z okazji Record Store Day, będącego częścią czarnego piątku, minialbum został wydany nakładem Legacy w limitowanej edycji na 12”-calowym winylu. Ponowny mastering materiału wykonał Bob Ludwig.
Odbiór.
Krytyczny.
Recenzent Ned Raggett z AllMusic określał „We Die Young” jako „dwie i pół minuty czystego heavy metalu”, a także „dzieło sztuki aranżacji i produkcji”. Ric Albano z brytyjskiego pisma „Classic Rock” przyznawał, że brzmienie „We Die Young” nawiązuje do klasycznego hard rocka. Bill Adams na łamach „Ground Control” krytykował tytułowy utwór, zarzucając mu, że brzmi jak „każdy inny hardrockowy numer, produkowany pod koniec lat 80.” W dalszej części autor negatywnie odnosił się do wokalu Staleya; chociaż w jego ocenie śpiew wokalisty jest „niesamowicie potężnym narzędziem”, to w „We Die Young” brzmi on niczym „Paul Stanley z wrednym kacem”. Z kolei partie gitary Cantrella uważał za „rozdęte i niespójne”. Tom Forsythe z „Guitar” brzmienie gitar w „We Die Young” porównywał do błotnistego wiru rzeki Missisipi, a Rob Andrews z „Hit Paradera” tekst utworu określał mianem „kontrowersyjnego”. Mike Gitter z „Hot Rockers” „We Die Young” charakteryzował mianem „ogromnego, zdesperowanego lamentu”, a jego akordy, zdaniem autora, „wibrują na tle szarego nieba północno-zachodniego Pacyfiku z mrożącą krew w żyłach intencją”. Sam Law przyznawał na łamach „Kerrang!”, że mimo upływu trzech dekad, „We Die Young” „nadal zapewnia niesamowicie ciężkie 153 sekundy”.
W ocenie Judith Fisher z „Metal Forces” kompozycja była „pełzającym, melancholijnym numerem, pełnym pompujących linii basu”. Paul Elliot z magazynu „Q” podkreślał, że ze względu na niski strój, a także charakterystyczne riffy Cantrella w „We Die Young” i „Man in the Box”, zespół wypracował wyrazistą dynamikę lat 90. Eli Enis z branżowego „Revolver” – odnosząc się do analizy utworu – przyznawał: „Patrząc wstecz, można by pomyśleć, że AIC czerpie inspirację z "Black Albumu" [1991] Metalliki w «We Die Young», ale ten groovemetalowy deptacz był właściwie pierwszy”. Z kolei jeden z recenzentów portalu rockmetal.pl pisał o utworze: „«We Die Young» to jeden z najjaśniejszych punktów "Facelift" [1990]. Mocny, energetyczny, świetnie bujający, z przeszywającym ciało odbiorcy wokalem Layne’a Staleya i iście heavymetalowymi zagrywkami Cantrella – prawdziwy hymn dla dorastającej, dekadenckiej młodzieży początków lat 90., z bardzo znamiennym przesłaniem”.
Przedwczesna śmierć Staleya w 2002 i Mike’a Starra w 2011 spowodowała, że część krytyków znaczenie utworu interpretowała jako zapowiedź tragicznych wydarzeń. Alan Ritch wyrażał przekonanie, że „piosenka stała się bolesną rzeczywistością, gdy członkowie Mike Starr i Layne Staley przegrali walkę z uzależnieniem od narkotyków. Gdyby tylko wers «"Take another hit / and bury your brother"» nie był tak dosłowny”. Z kolei Vince Neilstein pisał, że „«We Die Young» to idealna uwertura do bogatej kariery Alice in Chains; pierwsza piosenka z ich pierwszego albumu mówi w zasadzie wszystko, co musisz wiedzieć o zespole”.
Komercyjny.
Tytułowy utwór zyskał uznanie w lokalnych rozgłośniach radiowych, emitujących muzykę rockową oraz metalową, natomiast minialbum wywarł wpływ na społeczność związaną z heavy metalem. Choć singel dobrze sobie radził w radiu, to, zdaniem Gillian G. Gaar, atrakcyjność zespołu dla szerszej publiczności nie była początkowo widoczna.
Po wznowionym wydaniu epki z okazji Record Store Day w 2022, utwór „We Die Young” został odnotowany na dwóch listach brytyjskiej organizacji Official Charts Company (OCC) – 29 kwietnia zadebiutował na 11. pozycji w zestawieniu Official Physical Singles Chart Top 100, oraz na 9. miejscu listy Official Vinyl Singles Chart Top 40. Minialbum zajął 30. miejsce w zestawieniu najlepiej sprzedających się płyt winylowych 2022, przygotowanym przez bazę danych Discogs.
Wykorzystanie utworu.
12 stycznia 2010 „We Die Young” został wydany jako zawartość do pobrania (ang. "downloadable content", "DLC") dla komputerowej gry muzycznej "Rock Band" (2007) na platformy Xbox 360, Wii i PlayStation 3, jako część zestawu obejmującego też inne kompozycje zespołu – „Grind”, „Heaven Beside You”, „Last of My Kind” i „Your Decision”.
Zestawienia.
W 2009 redakcja „Kerrang!” sklasyfikowała główny riff utworu na 53. lokacie w przygotowanym przez siebie rankingu „100 zabójczych riffów, które wstrząsnęły światem”. W uzasadnieniu pisano, że „otwierająca linia gitarowa, ma wiele wspólnego ze sceną hair bandów w Los Angeles, a także z bluesowym grzmotem Tony’ego Iommiego z Black Sabbath. Ten glammowy riff został, z różnych intencji i celów, przeciągnięty przez bulgoczącą, gęstą smołę, aby stworzyć w piosence imponujący nastrój strachu i przerażenia […] W lipcu 1990 ten otwierający utwór z ich debiutanckiego albumu stał się hitem w metalowym radiu i ugruntował pozycję zespołu jako jednej z głównych gwiazd rozwijającej się sceny grunge’owej w ich rodzinnym mieście”.
Utwór na koncertach.
Premiera koncertowa „We Die Young” miała miejsce 15 lipca 1989 w klubie Natacha’s w Bremerton w stanie Waszyngton. W relacji z występu Alice in Chains na Uniwersytecie Stanu Waszyngton w Pulman w stanie Waszyngton z 1 grudnia 1989 pisano, że „«We Die Young» przyciąga zgromadzony tłum do "headbangu". Ale kiedy basista Mike Starr rozpoczyna swój charakterystyczny ruch biegania w kółko, wir, który tworzy, nie może zostać zatrzymany i Layne wkrótce wskakuje w tłum”. 22 grudnia 1990 muzycy wykonali utwór podczas koncertu w Moore Theatre w Seattle. Jego zapis ukazał się na VHS "Live Facelift" (1991), jednak „We Die Young” (poza teledyskiem) nie uwzględniono na płycie. Recenzując koncert Alice in Chains w londyńskim The Town &amp; Country Club z 28 lutego 1993, Mörat pisał za pośrednictwem magazynu „Kerrang!”, że „w dzisiejszym zestawie jest zbyt mało materiału z ich klasycznego, pierwszego albumu "Facelift" [1990], ale kiedy po «Dam That River» następuje «We Die Young», strach nie jest już «w drodze» [odniesienie do pierwszego wersu kompozycji: "Scary is on the wall, scary is on his way"]. Strach jest tutaj, w tym pieprzonym budynku z nami, większy niż życie!”.
Cantrell w rozmowie z „Guitar School” wspominał, że przy okazji występu grupy w ramach MTV Unplugged w 1996, muzycy planowali wykonać utwór w wersji akustycznej, jednak zrezygnowali z tego pomysłu z uwagi na ograniczenia czasowe. 10 maja 1996 zespół zagrał występ w talk-show "Late Show with David Letterman", w trakcie którego wykonał skrócone wersje „Again” i „We Die Young”. Kelsey Chapstick z „Revolvera” pisała, że „choć wydawał się chudy i melancholijny, Staley trzymał to razem, by zapewnić porywający występ, podczas gdy energia jego kolegów z zespołu z nawiązką rekompensowała jego bezruch i introwersję”.
2 lipca 2006, podczas koncertu w Goffertpark w Nijmegen w ramach Finish What we Started Tour, „We Die Young” został wykonany z gościnnym udziałem wokalisty Tima Williamsa i basisty Kyle’a Sandersa z zespołu Bloodsimple. Kompozycja jest regularnie prezentowana podczas wszystkich tras zespołu.
Lista utworów na singlu.
singel CD :
kaseta :
Strona A:
Strona B:
winyl 12” :
Strona A:
Strona C:
Personel.
Opracowano na podstawie materiału źródłowego:
Alice in Chains
Produkcja

</doc>
<doc id="789550" url="https://pl.wikipedia.org/wiki?curid=789550" title="Nainital (miasto)">
Nainital (miasto)

Nainital – miasto w północnych Indiach w stanie Uttarakhand, na pogórzu Himalajów Małych. Jest położone na wysokości 2084 m n.p.m. tuż przy górze o nazwie Naina o wysokości 2615 m n.p.m. 
Populacja miasta w 2001 roku wynosiła 38 560 mieszkańców.
Nainital ma swoje miejsce w mitologii indyjskiej dzięki świętemu jezioru o tej samej nazwie a także świątyni bogini Śakti. O Nainital pisał w swoich powieściach Rudyard Kipling.

</doc>
<doc id="789553" url="https://pl.wikipedia.org/wiki?curid=789553" title="Echidna aculeata">
Echidna aculeata



</doc>
<doc id="789554" url="https://pl.wikipedia.org/wiki?curid=789554" title="Echidna hystrix">
Echidna hystrix



</doc>
<doc id="789556" url="https://pl.wikipedia.org/wiki?curid=789556" title="Myrmemophaga aculeata">
Myrmemophaga aculeata



</doc>
<doc id="789558" url="https://pl.wikipedia.org/wiki?curid=789558" title="Ornithorhynchus hysterics">
Ornithorhynchus hysterics



</doc>
<doc id="789561" url="https://pl.wikipedia.org/wiki?curid=789561" title="Johannes Mueller">
Johannes Mueller

Johannes Mueller (Hans Müller) – mieszczanin świdnicki, mistrz piekarski, następnie burmistrz miasta w latach 1595/1596, 1598/1599, 1601/1602, 1604/1605, 1607/1608, 1610/1611 i 1612/1613.
W 1573 wybudował kamienicę przy obecnej ul. Długiej 37. Na renesansowym portalu tego budynku widnieją inicjały burmistrza oraz jego gmerk.
Mueller jest wzmiankowany przez Nikolausa Thomasa w wydanej w 1597 roku "Pieśni pochwalnej o mieście Świdnicy".

</doc>
<doc id="789565" url="https://pl.wikipedia.org/wiki?curid=789565" title="Janina Jełowicka">
Janina Jełowicka

Janina Jełowicka z ks. Czetwertyńskich (ur. 1840 w Antopolu w powiecie jampolskim, zm. 1865 w Kijowie) – polska działaczka narodowościowa, kompozytorka i śpiewaczka.
Życiorys.
Janina, córka Leopolda i Kazimiery Łuba, wnuczka Antoniego ks. Czetwertyńskiego, kasztelana bracławskiego i prawnuczka Katarzyny Marianny Jełowickiej [l. Mychlińska] była wychowana w kulturalnym i patriotycznym środowisku, w okresie mody na „cudowne dzieci”. Wcześnie wykazywała talent muzyczny i usposobienie nacechowane romantycznym idealizmem. Rodzice po konsultacjach, m.in. u Józefa Korzeniowskiego, który uznał fenomenalne zdolności dziecka, wywieźli czternastoletnią córkę za granicę; nauczycielami jej byli: G. Rossini we Florencji, M. Giuliani i G.J. Duprez w Paryżu, gdzie odnosiła już liczne sukcesy, śpiewając mezzosopranem, często własne kompozycje. Z czasem piękność i szczególnie wówczas ceniony talent improwizowania melodii i wierszy, wdzięk towarzyski oraz fortuna rodziców zapewniły jej powodzenie na koncertach w Hotelu Lambert i w Tuileriach na dworze Napoleona III. To zrodziło złudzenia, że będzie mogła użyć swych wpływów dla sprawy polskiej, w czym utwierdzały ją nieobowiązujące obietnice i żartobliwie nadany tytuł „politycznej ambasadorki polskiej”. Kursował wówczas po Polsce, w odbitkach litograficznych list księżnej Czetwertyńskiej, opisujący jej rozmowę z cesarzem na balu maskowym i rzekome jego obietnice dla Polaków. Nie jest jasne, czy Napoleon III sam chciał zdobyć względy Janiny, czy też szło o wydanie jej za adiutanta cesarskiego, wicehrabiego Toulongeon; w każdym razie panna Czetwertyńska przerwała tę dwuznaczną sytuację i powróciła do kraju.
Po powrocie z Francji przeznaczyła połowę swego majątku na uwłaszczenie chłopów, spodziewając się ich tym pozyskać dla zbliżającego się powstania. Miała nadzieję dać również przykład innym ziemianom, co się jej nie udało. Po wybuchu powstania Janina Czetwertyńska objeżdżała dwory, rozwożąc manifesty Rządu Narodowego. Obciążona zarzutami spiskowania na dworze francuskim, bałamucenia chłopów i popierania powstania, została uwięziona w Kijowie. Po uwolnieniu, poślubiła w 1863 roku Adolfa Jełowickiego, właściciela Aresztowa, Toropowa i Frenopola, w posagu wnosząc Antopol. Zamieszkała w Aresztowie, gdzie stworzyła ognisko życia towarzyskiego.
Przyczyną tragicznego końca jej życia stała się fatalna pomyłka, wynikająca podobno ze świadomej i upartej niechęci do uczenia się języka rosyjskiego. Złe odczytanie wskazówek lekarskich, w urzędowym wówczas języku rosyjskim, spowodowało, że podała swemu choremu dziecku sublimat. Wstrząs wywołany śmiercią dziecka stał się przyczyną melancholii, a następnie zgonu Jełowickiej na jesieni 1865 r. w Kijowie. 
Twórczość.
W Kijowie ukazał się jej "Śpiewnik", dedykowany „bratniej szlachcie”, a zawierający liczne kompozycje m.in. do utworów Mickiewicza ("Pieśń myśliwca", "Rękawiczka", "Sen") i Zaleskiego. Niektóre jej kompozycje zyskały wielką popularność, były też osobno wydawane. Skomponowała m.in.: "Powrót bocianów", do słów K. Kucza; "Spojrzyj na mnie"; "Mazurek"; "On mnie pytał co ja wolę"; "Zwij mnie dusza"; "Złota nutka". Estreicher wspomina o uroczystości chrzcin w lutym 1861 r. w Czarnominie pod Bałtą na Podolu (majątku Michała Henryka Czarnomskiego i Szembekówny), na których grano komedię księżniczki Janiny Czetwertyńskiej "Wróżba z czasów Zygmunta Augusta". W sztuce grali: Feliks Sobański, Czarnomski, Seweryn Lipkowski, Drohojowski, Morawski.

</doc>
<doc id="789570" url="https://pl.wikipedia.org/wiki?curid=789570" title="Antena kierunkowa">
Antena kierunkowa

Antena kierunkowa – antena promieniująca prawie całą moc w jednym wyróżnionym kierunku. Zysk kierunkowy może wynosić nawet kilkadziesiąt dBi. Kształt charakterystyki promieniowania anteny jest przeważnie szpilkowy. Szerokość wiązki na poziomie połowy mocy (kąt połowy mocy) wynosi kilka-kilkanaście stopni. Dla porównania szerokość wiązki dipola półfalowego na poziomie połowy moc wynosi 78°.

</doc>
<doc id="789577" url="https://pl.wikipedia.org/wiki?curid=789577" title="Damiq-ilishu">
Damiq-ilishu



</doc>
<doc id="789578" url="https://pl.wikipedia.org/wiki?curid=789578" title="Śledziu">
Śledziu



</doc>
<doc id="789585" url="https://pl.wikipedia.org/wiki?curid=789585" title="Chrotruda">
Chrotruda

Chrotruda (wymawiana też jako Rotruda). Urodzona około 690 roku w Austrazji; prawdopodobnie córka świętego Leudwinusa biskupa Trewiru i Willigardy z Bawarii. Poślubiła Karola Młota. Ich dziećmi byli Pepin Krótki i Karloman. Zmarła w 724 roku.

</doc>
<doc id="789586" url="https://pl.wikipedia.org/wiki?curid=789586" title="Lojze Peterle">
Lojze Peterle

Alojz (Lojze) Peterle (ur. 5 lipca 1948 w m. Čužnja vas) – słoweński polityk i ekonomista. Jeden z inicjatorów uzyskania przez Słowenię niezależności i pierwszy premier tego kraju. Były przewodniczący partii chadeckiej i minister spraw zagranicznych, poseł do Parlamentu Europejskiego V (w 2004) oraz VI, VII i VIII kadencji.
Życiorys.
Ukończył studia ekonomiczne na Uniwersytecie Lublańskim. Pracował w Instytucie Urbanizmu oraz w Instytucie Planowania Społecznego.
W maju 1990 Lojze Peterle objął urząd premiera Słowenii, po kwietniowych wyborach parlamentarnych, które wygrała koalicja DEMOS, zawiązana przeciw rządzącym komunistom przez socjaldemokratów, demokratów i chadeków. W 1991 należał do inicjatorów ogłoszonej przez słoweński parlament deklaracji niepodległości i uniezależnienia się od Jugosławii. W maju 1992 po kryzysie koalicyjnym odszedł z zajmowanego stanowisko. W gabinecie swojego następcy, Janeza Drnovška, został w styczniu 1993 wicepremierem i ministrem spraw zagranicznych, funkcje te pełnił do października 1994, odchodząc po kolejnym kryzysie koalicyjnym. Od czerwca do listopada 2000 ponownie objął stanowisko ministerialne, kierując resortem spraw zagranicznych w rządzie Andreja Bajuka.
Od 1989 do 2000 przewodniczył Słoweńskim Chrześcijańskim Demokratom, którzy w 2000 połączyli się ze Słoweńską Partią Ludową. W tym samym roku Lojze Peterle wziął jednak udział w tworzeniu odrębnego ugrupowania pod nazwą Nowa Słowenia-Chrześcijańska Partia Ludowa. Od 1990 sprawował mandat poselski do krajowego Zgromadzenia Narodowego. Był przedstawicielem Słowenii w Konwencie Europejskim. Od maja do lipca 2004 był europosłem V kadencji w ramach delegacji krajowej. W 2004 uzyskał mandat deputowanego do Parlamentu Europejskiego VI kadencji z ramienia Nowej Słowenii.
W 2007 wystartował jako kandydat niezależny w wyborach na urząd prezydenta Słowenii, otrzymując poparcie 3 z 4 ugrupowań rządzącej koalicji centroprawicowej, tj. Nowej Słowenii, Słoweńskiej Partii Demokratycznej oraz Słoweńskiej Partii Ludowej. 21 października, w pierwszej turze, zajął pierwsze miejsce z wynikiem 28,7% głosów. W drugiej turze z 11 listopada przegrał znacząco z Danilem Türkiem, uzyskując 31,7% głosów.
W wyborach europejskich w 2009 uzyskał reelekcję do Europarlamentu ponownie z listy NSi. Przystąpił do grupy Europejskiej Partii Ludowej. W 2014 został wybrany na kolejną kadencję Europarlamentu.
Uhonorowany m.in. Orderem Piusa IX.

</doc>
<doc id="789587" url="https://pl.wikipedia.org/wiki?curid=789587" title="Atmosferyki">
Atmosferyki

Atmosferyki – zwyczajowa nazwa fal radiowych od długościach od 15 do 1 500 000 metrów (częstotliwości 20MHz-200Hz) powstających w atmosferze Ziemi. Pochodzenie atmosferyków jest naturalne, z wyładowań elektrycznych zachodzących w atmosferze - stanowią więc naturalne szumy przy odbiorze fal radiowych. Obserwacje atmosferyków służą badaniom jonosfery i magnetosfery.
Najistotniejszym rodzajem atmosferyków są "świsty", częstotliwości 1-15 kHz, powstające podczas wyładowań atmosferycznych (piorun). 

</doc>
<doc id="789591" url="https://pl.wikipedia.org/wiki?curid=789591" title="Korpusy armijne III Rzeszy">
Korpusy armijne III Rzeszy

Korpusy armijne III Rzeszy ("niem". Die Armeekorps) – zgrupowania niemieckiego wojska w czasie II wojny światowej, tworzone od 1934, m.in. z: dywizji Reichswehry, sztabów dywizyjnych, sztabów do zadań specjalnych, dowództw korpusów rezerwowych i innych korpusów, sztabów wojsk pogranicznych i innych. Ich skład nie był jednolity.
Skład.
Zwyczajowo Korpus Armijny (niemiecki) składał się z 2 do 7 dywizji piechoty oraz jednostek korpuśnych: dowództw artylerii, batalionów łączności, oddziałów zaopatrzenia, urzędów poczty polowej, oddziałów kartograficznych czy też batalionów żandarmerii. Często jednak dochodziło do podporządkowywania korpusom oddziałów pancernych, spadochroniarzy, strzelców górskich, dywizji SS, a także mniejszych jednostek, np. batalionów budowlanych, pociągów pancernych, kolumn mostowych, oddziałów artylerii, pionierów, itp. Ogólnie utworzono ponad 80 korpusów armijnych. Najwyższy (101) numer nosił CI Korpus Armijny (niemiecki).
Lista niemieckich korpusów armijnych, sformowanych w latach 1934–1945.
Ponadto istniały jeszcze:

</doc>
<doc id="789592" url="https://pl.wikipedia.org/wiki?curid=789592" title="Surfing with the Alien">
Surfing with the Alien

Surfing With the Alien – album studyjny amerykańskiego gitarzysty Joe Satrianiego. Wydawnictwo ukazało się w październiku 1987 roku nakładem wytwórni muzycznej Relativity Records. Płyta dotarła do 29. miejsca listy Billboard 200 w Stanach Zjednoczonych. 
Pochodzące z płyty kompozycje “Satch Boogie” i “Surfing With the Alien” dotarły odpowiednio do 22. i 37. miejsca listy Mainstream Rock w USA. Ponadto utwór “Surfing With the Alien” był nominowany do nagrody Grammy w kategorii Best Rock Instrumental Performance. 
17 lutego 1989 roku płyta uzyskała status złotej w Stanach Zjednoczonych. Natomiast 3 lutego 1992 roku "Surfing With the Alien" otrzymał status platynowej płyty. Tytuł i okładkę płyty Satriani zaczerpnął z popularnego komiksu Marvela, Silver Surfer.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="789593" url="https://pl.wikipedia.org/wiki?curid=789593" title="Hiltruda (córka Karola Młota)">
Hiltruda (córka Karola Młota)

Hiltruda (zm. 754) – córka Karola Młota i jego żony Chrotrudy. 
Po śmierci ojca, wbrew braciom Pepinowi Krótkiemu i Karlomanowi, poślubiła Odylona I, księcia Bawarii. Śmierć Odylona w 748 roku wywołała bunt w Bawarii przeciw władzy frankijskiej, schronienie znalazł tam także Griffon, przyrodni brat Pepina i Karlomana, który w 741 podniósł przeciw bunt. Pepin interweniował na rzecz Hiltrudy i jej siemioletniego syna Tassilona. Uzyskał wydanie Griffona i uznanie władzy Tassilona i jego matki, jako regentki, pod kontrolą frankijskich hrabiów.
Bibliografia.
 

</doc>
<doc id="789597" url="https://pl.wikipedia.org/wiki?curid=789597" title="Romet 50 T-3">
Romet 50 T-3

Romet 50 T-3 – dwuosobowy motorower, którego produkcję planowano zacząć w zakładach Romet w Bydgoszczy od 1980 roku. Nigdy nie wyszedł poza stadium prototypu. 
Motorower był udoskonaloną wersją poprzednika (50 T-1) Główną różnicą między poprzednikiem a jego następcą były mniejsze koła 17", o zwiększonej szerokości. Pozwoliło to na zwiększenie komfortu jazdy i bezpieczeństwa z uwagi na obniżenie środka ciężkości. Zastosowano też wiele drobnych zmian konstrukcyjnych.

</doc>
<doc id="789600" url="https://pl.wikipedia.org/wiki?curid=789600" title="La Passione">
La Passione

La Passione – album Chrisa Rei, wydany w listopadzie 1996 roku, zawierający ścieżką dźwiękową do filmu o tym samym tytule. Autorem scenariusza i producentem filmu był również Chris Rea.

</doc>
<doc id="789602" url="https://pl.wikipedia.org/wiki?curid=789602" title="Mieczysław Krzywicki">
Mieczysław Krzywicki

Mieczysław Romuald Krzywicki (ur. 19 lutego 1903 w Smoleńsku, zm. 27 stycznia 1988 w Lublinie) – docent magister inżynier elektryk. Jeden z współorganizatorów wyższego szkolnictwa technicznego w Lublinie, pierwszy dziekan Wydziału Elektrycznego Wieczorowej Szkoły Inżynierskiej w Lublinie (potem Wyższej Szkoły Inżynierskiej, a obecnie Politechniki Lubelskiej). Entomolog amator.
Życiorys.
Szkoła i studia.
Urodził się w Smoleńsku w polskiej rodzinie inteligenckiej – ojciec Stanisław, matka Melania, z domu Zalewska. W Smoleńsku ukończył szkołę podstawową i średnią w roku 1929. Po szkole średniej rozpoczął studia na Wydziale Elektrycznym Politechniki Warszawskiej, które ukończył w roku 1937 uzyskując tytuł magistra inżyniera elektryka.
Okres międzywojenny i wojna.
Po studiach rozpoczął pracę w Państwowej Wytwórni Uzbrojenia w Warszawie, potem został przeniesiony do Urzędowa, gdzie pracował do wybuchu wojny. W czasie wojny podejmował się różnych prac, najdłużej pracował jako robotnik i był księgowym w Krasnostawskim Tartaku.
Organizacja szkolnictwa technicznego średniego i wyższego.
Po wojnie Mieczysław Krzywicki pracował na rzecz reaktywowania i rozwijania szkolnictwa średniego technicznego. Został nauczycielem i dyrektorem Szkoły im. S. Syroczyńskiego w Lublinie. W późniejszym czasie został dyrektorem Okręgowego Ośrodka Kształcenia Kard Pedagogicznych. W tym czasie działał także w Naczelnej Organizacji Technicznej, SEP, Towarzystwie Wiedzy Powszechnej oraz Radach Naukowych przy Prezydium Wojewódzkiej Rady Narodowej w Lublinie.
Od roku 1950 prowadził starania na rzecz utworzenia w Lublinie wyższej szkoły technicznej. Od roku 1955 został wykładowcą w Wieczorowej Szkole Inżynierskiej, początkowo na część etatu. Całkowicie przeniósł się do WSI w roku 1964, a w tym samym roku obejął funkcję dziekana nowo powstałego Wydziału Elektrycznego.
W roku 1968 został mianowany na stanowisko docenta etatowego.
Jego portret znajduje się w Sali Posiedzeń Rady Wydziału Elektrotechniki i Informatyki Politechniki Lubelskiej w Gmachu przy ul. Nadbystrzyckiej 38a.
Pochowany został na cmentarzu rzymskokatolickim przy ul. Droga Męczenników Majdanka (sektor S1K4, rząd 6, numer 17).
Publikacje.
Mieczysław Krzywicki opracował około 30 programów nauczania oraz wiele podręczników dla szkolnictwa zawodowego i skryptów dla szkół wyższych. Do ważniejszych podręczników należy zaliczyć pierwszy wydany w kraju podręcznik z zakresu maszyn elektrycznych (1948) oraz poradnik dla elektryków.
Łącznie nakład książek Krzywickiego z dziedziny inżynierii elektrycznej wyniósł ok. 160 000 egzemplarzy.
Entomologia.
Jego pasją życia od wczesnych lat młodości była entomologia, a ściślej lepidopterologia, gdzie jako samouk uzyskał znaczące rezultaty w badaniach nad motylami dziennymi. Doświadczenie zdobywał w latach okołowojennych, łowiąc nawet w okresie okupacji. Działał w warunkach trudnych, pionierskich jeśli chodzi o dziedzinę lepidopterologii.
W latach 1963-1970 opracował i wydał drukiem komplet "Kluczy do oznaczania owadów Polski" dotyczących tej grupy motyli.
Następnie opracował faunę Rhopalocera Puszczy Białowieskiej oraz Tatr, podsumowując całą swą wieloletnią działalność publikacją "Monografii motyli dziennych Polski", której niestety nigdy nie wydano drukiem. Autor pozostawił 4 egz. maszynopisu tego dzieła, które udało się w jakimś stopniu rozpowszechnić dopiero w roku 1997. Po napisaniu monografii wydano jeszcze książeczkę "Ginące i zagrożone gatunki motyli w faunie Polski" w której część dotyczącą kraśników opracował prof. Jerzy Dąbrowski, natomiast całość motyli dziennych opracował Mieczysław Krzywicki.
Nie wydana do dziś drukiem "Monografia motyli dziennych Polski", stanowiąca kompendium wiedzy na temat krajowych motyli dziennych straciła dziś trochę na pewno pod względem aktualności, jednak na zawsze pozostanie tym brakującym ogniwem zamykającym i podsumowującym działalność na polu entomologii tego niezwykle zaangażowanego badacza. Stworzył wyjątkowo liczne i perfekcyjnie udokumentowane zbiory motyli dziennych, które obecnie wzbogacają zbiory naukowe Wydz. Biologii i Nauk o Ziemi UMCS w Lublinie, muzea w Krakowie i kolekcje prywatne w całej Polsce.
T. Riedl w pracach: "Główne osiągnięcia polskiej lepidopterologii" oraz w "Wiadomościach Entomologicznych" t. 1, 1980, nr 4, t. 2, 1981, nr 1-2 podkreśla znaczący udział Krzywickiego w postępie badań entomologicznych w Polsce. We wszystkich swoich publikacjach Romuald Mieczysław Krzywicki używał tylko imienia Mieczysław.
Publikacje dotyczące motyli dziennych

</doc>
<doc id="789605" url="https://pl.wikipedia.org/wiki?curid=789605" title="Griffo">
Griffo

Griffo (726-753) – syn Karola Młota i jego drugiej żony Swanhildy bawarskiej.
Po śmierci ojca nie otrzymał żadnego dziedzictwa. Jego bracia Karloman i Pepin Krótki uwięzili go i zamknęli w zamku Chèvremont w pobliżu Liège. Po abdykacji Karlomana w 747 roku uciekł najpierw do Sasów, a potem do Bawarów, którzy po śmierci księcia Odilona I zbuntowali się przeciwko władzy frankijskiej. Pepin łatwo podporządkował sobie Bawarię i przebaczył bratu, nadając mu kilka hrabstw w okolicach Maine. Po koronacji Pepina na króla Franków Griffo ponownie podniósł bunt przeciw bratu, sprzymierzając się między innymi z Waifrem, księciem Akwitanii. Swoją rebelię kontynuował do 753 roku, kiedy to prawdopodobnie zginął w bitwie pod Saint-Jean-de-Maurienne.

</doc>
<doc id="789608" url="https://pl.wikipedia.org/wiki?curid=789608" title="Błony śluzowe">
Błony śluzowe



</doc>
<doc id="789610" url="https://pl.wikipedia.org/wiki?curid=789610" title="Brokuły">
Brokuły



</doc>
<doc id="789614" url="https://pl.wikipedia.org/wiki?curid=789614" title="Abelianizacja">
Abelianizacja



</doc>
<doc id="789615" url="https://pl.wikipedia.org/wiki?curid=789615" title="Uprzemiennienie">
Uprzemiennienie



</doc>
<doc id="789618" url="https://pl.wikipedia.org/wiki?curid=789618" title="Gazy palne">
Gazy palne

Gaz palny – gaz, który w kontakcie z powietrzem może w odpowiednio wysokiej temperaturze lub pod wpływem innych czynników (np. zapłonu iskrą elektryczną) ulec reakcji spalania.
Temperatura, w której gaz może ulec reakcji spalania pod wpływem dodatkowych czynników, nazywa się temperaturą zapłonu. Temperatura, w której gaz zaczyna palić się spontanicznie, nazywa się temperaturą samozapłonu.
Palne pierwiastki w stanie gazowym:
Palne związki chemiczne w stanie gazowym:

</doc>
<doc id="789619" url="https://pl.wikipedia.org/wiki?curid=789619" title="Pojemność polowa">
Pojemność polowa

Pojemność polowa (ang. "field capacity", stąd też nazywana wartość FC) − ilość wody, jaka może być przechowywana pomimo grawitacji przez naturalną ziemię przez 2 dni po dłuższym okresie opadów lub po odpowiedniej irygacji (definicja według Dyrektywy Komisji Europejskiej 2004/73/WE z 29 kwietnia 2004). 
Jest określana w nienaruszonej glebie na miejscu (in situ) w terenie. Ten pomiar nie może więc być stosowany do naruszonych, laboratoryjnych próbek gleb. Wartości FC oznaczone w naruszonych glebach mogą wykazywać większe odchylenia systematyczne.
Polowa pojemność wodna jest wielkością retencji bardzo charakterystyczną z punktu widzenia praktyki rolniczej, gdyż określa zdolność magazynowania wody w danej glebie.
Linki zewnętrzne.
Dyrektywa Komisji Europejskiej 2004/73/WE

</doc>
<doc id="789626" url="https://pl.wikipedia.org/wiki?curid=789626" title="Oksygenaza">
Oksygenaza



</doc>
<doc id="789633" url="https://pl.wikipedia.org/wiki?curid=789633" title="John Abell">
John Abell

John Abell (ur. 1652 w Aberdeen; zm. w 1724 w Cambridge) – szkocki kompozytor i lutnista, śpiewak klasyczny (kontratenor).
Abell był początkowo członkiem chóru Royal Chapell. Przechrzcił się na katolicyzm i opuścił Anglię gdy Jakub II Stuart opuścił kraj. Objeździł wiele europejskich krajów, odwiedził między innymi księstwo Hesji i jego stolicę Kassel. W roku 1700 powrócił do kraju. Od 1702 do 1704 służył u jednego z angielskich książąt w Irlandii.
John Abell był kompozytorem zbiorów piosenek. Jego angielskie piosenki mają wydźwięk patriotyczny. Pod koniec życia spróbował swych sił jako śpiewak.

</doc>
<doc id="789635" url="https://pl.wikipedia.org/wiki?curid=789635" title="Romet 50 T-1">
Romet 50 T-1

Romet 50-T-1 – dwuosobowy motorower, produkowany w zakładach Romet w Bydgoszczy w latach 1975–1982.
Charakterystyka.
Jako jednostkę napędową posiadał jednocylindrowy, dwusuwowy silnik Dezamet 019 o pojemności 49,8 cm³ chłodzony powietrzem, będący rozwinięciem konstrukcji silnika 017. Silnik 019 miał moc 2,5 KM przy 5200 obr./min, moment obrotowy 0,35 kGm oraz stopień sprężania równy 8. Został zastosowany także gaźnik GM13F, który różnił się od popularnego GM12F zwiększoną średnicą gardzieli z 12 do 13 mm i dyszą główną z 0,40 do 0,55 mm. Średnica cylindra wynosiła 38 mm, a skok tłoka 44 mm. Sprzęgło było pierwotnie trzytarczowe, pracujące w kąpieli olejowej. Później zastąpione typowym dwutarczowym spotykanym w innych silnikach Dezamet. Maksymalne obciążenie motoroweru wynosiło 150 kg, a prędkość maksymalna 55 km/h, zużycie paliwa wynosiło 2,8 l/100 km przy 40 km/h.

</doc>
<doc id="789638" url="https://pl.wikipedia.org/wiki?curid=789638" title="Mikaszewicze">
Mikaszewicze

Mikaszewicze (czasem błędnie Mikaszewice; biał. Мiкaшэвiчы) – miasto w południowej Białorusi, w rejonie łuninieckim, 100 km na wschód od Pińska, ok. 13 tys. mieszkańców (2010).
Znajduje tu się stacja kolejowa Mikaszewicze, położona na linii Homel – Łuniniec – Żabinka. W okresie międzywojennym była ona polską stacją graniczną na granicy ze Związkiem Sowieckim.
W mieście działają parafie: prawosławna Narodzenia św. Jana Chrzciciela i rzymskokatolicka Wniebowzięcia Najświętszej Maryi Panny.
W 2007 ogłoszono plany połączenia elektrowni jądrowej w Równem na Ukrainie ze stacją energetyczną w Mikaszewiczach na Białorusi poprzez nowo wybudowane linie energetyczne. Ma być to sposób na umożliwienie wzrastającego importu energii elektrycznej z Ukrainy przez Białoruś oraz na połączenie Ukrainy z Litwą, Łotwą i Polską.
Historia.
Wieś magnacka położona była w końcu XVIII wieku w księstwie słuckim w powiecie nowogródzkim województwa nowogródzkiego Wielkiego Księstwa Litewskiego.
W okresie międzywojennym w granicach II Rzeczypospolitej, na jej wschodniej granicy.
Miejsce tajnych negocjacji polsko-bolszewickich, które trwały od 24 października 1919 roku do połowy listopada 1919 roku, podczas których kpt. Ignacy Boerner – wysłannik Piłsudskiego, zakomunikował Marchlewskiemu – wysłannikowi Lenina, że nie wyda rozkazu posuwania się poza linię zajmowaną przez wojsko polskie nad Berezyną. Piłsudski zażądał jednak nieatakowania Petlury i oddania Dyneburga Łotwie. Dodatkowym warunkiem było zaprzestanie agitacji komunistycznej w wojsku polskim. Moskwa odmówiła. W międzyczasie Armia Czerwona rozbiła ofensywę Denikina.

</doc>
<doc id="789640" url="https://pl.wikipedia.org/wiki?curid=789640" title="Jedzący kartofle">
Jedzący kartofle

Jedzący kartofle () – dwa obrazy Vincenta van Gogha o tym samym tytule, ale różnych wymiarach, namalowane w kwietniu 1885 w Nuenen; pierwszy z nich (nr kat.: F 78, JH 734) jest wstępną, olejną wersją drugiego i znajduje się w Kröller-Müller Museum w Otterlo, drugi (nr kat.: F 82, JH 764) należy do stałej ekspozycji Muzeum van Gogha w Amsterdamie. Istnieje też trzecia wersja, określana jako studium do obrazu głównego, zatytułowana "Czterech chłopów jedzących kartofle".
Obraz "Jedzący kartofle" jest całkowicie własnym, stworzonym w samotności i izolacji dziełem Vincenta van Gogha, najważniejszym w pierwszym okresie jego twórczości, stanowiącym podsumowanie pracy pierwszych pięciu lat. Namalowany grubymi pociągnięciami pędzla i przy użyciu ciemnych, ziemistych barw jest pierwszym arcydziełem artysty.
Okoliczności powstania.
Obraz "Jedzący kartofle", namalowany przez Vincenta van Gogha w 1885, był pierwszą próbą stworzenia arcydzieła, które miało ustalić reputację malarza. Zadanie to było praktycznie poza jego zasięgiem, jako że ledwie opanował sztukę malowania. Sportretowanie pięciu postaci i nadanie im naturalnego wyglądu było niemożliwe dla niewprawnej ręki, zaś osiągnięcie efektu światła rzucanego przez lampę naftową czyniło to zamierzenie jeszcze trudniejszym. Zastosowanie koloru było nie mniej ambitne, ponieważ artysta chciał ukazać ponure wnętrze tak jasnym, jak to tylko możliwe.
Van Gogh w ramach przygotowań przed namalowaniem ostatecznego płótna zrealizował liczne studia portretowe i kilka szkiców kompozycji węglem i farbami olejnymi. Obraz "Jedzący kartofle" miał być podsumowaniem pięciu lat studiów i dowodem talentu ambitnego młodego artysty. Skupiony na tworzeniu dojrzałych postaci, van Gogh liczył się z faktem, że pierwsza próba nie obejdzie się bez potknięć. Jeszcze w 1883, podczas pobytu w Hadze, kiedy opanował zaledwie podstawy malarstwa, miał nadzieję namalować postacie, które świadczyłyby o jego talencie. Obraz "Kopiący kartofle", nad którym pracę rozpoczął w sierpniu tego samego roku, był efektem pierwszej próby stworzenia dużej kompozycji. Pragnienie wywarcia wrażenia okazało się jednak większe niż jego artystyczne umiejętności i po wykonaniu pierwszego szkicu van Gogh zarzucił projekt. Również w Nuenen, gdzie osiadł pod koniec 1883, postawił sobie za cel stworzenie dojrzałej kompozycji z kilkoma postaciami. Nie udało mu się zrealizować tego zamierzenia, a jedynymi jego pracami z więcej niż jedną postacią były szkice do dużych malowideł zleconych mu jako dekoracje wnętrza jadalni jego przyjaciela Hermansa. To, że van Gogh ograniczył się do dwóch lub trzech postaci (zamiast pięciu lub sześciu, jak chciał Hermans), wskazuje, jak artysta oceniał swoje ówczesne malarskie umiejętności. Tych planów również nie udało się zrealizować, a całe przedsięwzięcie zatrzymało się na etapie szkiców. Mimo że wciąż nie był pewien swych zdolności, jeśli chodzi o malowanie żywej natury, był na ogół zadowolony ze swoich studiów postaci. Konsultował się z bratem Theo, wpływowym marszandem firmy Goupil &amp; Cie, jednak ten miał zastrzeżenia do jakości ostatniej pracy Vincenta, uważając ją za niedojrzałą i niewartą promowania.
Van Gogh w ciągu 1884 rozwinął swoje umiejętności malarskie. Jego paleta stała się solidniejsza i dokładniejsza, a technika bardziej osobista. Dlatego też trudno mu było zaakceptować obiekcje brata. Bez pomocy Theo miał jednak niewielkie szanse na udany debiut na rynku sztuki. Posłał bratu fotografie swoich ostatnich obrazów z postaciami i napisał kilka listów narzekając, że pomoc finansowa bez moralnego wsparcia jest bezużyteczna, a nawet okrutna.
Na początku marca 1885 Theo nieoczekiwanie zmienił zdanie i zapytał zaskoczonego Vincenta, czy ten nie miałby jakiejś pracy do pokazania w paryskim Salonie. Powodem zmiany stanowiska był fakt, że Theo miał dość ciągłych skarg brata i prawdopodobnie miał nadzieję na uratowanie ich gwałtownie pogarszających się relacji; zaoferował Vincentowi możliwość wykazania się, bez konieczności narażania na szwank swojej reputacji w Goupil &amp; Cie. Vincent był wdzięczny bratu za zachętę, ponieważ chciał rozpocząć prawdziwą karierę artystyczną; czuł jednak, że nie ma nic ciekawego do wysłania. Tym niemniej gest brata przywrócił mu pewność siebie, wkrótce potem odpisał, że szkice portretowe, nad którymi pracował w czasie ostatnich kilku miesięcy, zaowocują ambitną, strukturalną kompozycją. Jako przykład podał kilka opracowanych postaci umieszczonych „na tle światła padającego z okna”.
Choć van Gogh w tym czasie narysował setki rysunków przedstawiających wieśniaków oraz namalował ok. 50 portretów ukazujących ich głowy, miał problem ze znalezieniem chłopów chętnych do pozowania zbiorowego. Spośród mieszkańców Nuenen pozostawał w dobrych relacjach z rodziną de Groot, której członków portretował. Odwiedził ich pewnego wieczora, na przełomie lutego i marca 1885, w momencie gdy rodzina przygotowywała się do spożycia skromnego, wieczornego posiłku. Pomieszczenie, w którym siedzieli, oświetlone było mdłym blaskiem pojedynczej lampy naftowej. Ta właśnie scena, z udziałem Cornelii de Groot, dwóch jej braci i jej dorosłej córki, miała stać się motywem jego późniejszego obrazu, stanowiącego podsumowanie pracy wśród brabanckich chłopów.
Szkice przygotowawcze.
"Jedzący kartofle" – pierwsze studium.
Vincent wykonał pierwsze szkice do swoich „chłopów wokół talerza ziemniaków” przypuszczalnie tuż po napisaniu listu o postaciach umieszczonych „na tle światła padającego z okna”. Wkrótce po rozpoczęciu projektu wysłał Theo przykładowy, prawdopodobnie niewielki, spontaniczny szkic olejny kompozycji. Chociaż dokładna data wysyłki jest niepewna, artysta ewidentnie pracował nad obrazem przed śmiercią ojca, która miała miejsce 26 marca 1885. Można o tym wywnioskować z korespondencji Vincenta z bratem, według której Theo widział wczesny projekt chłopskiej rodziny jedzącej ziemniaki przed wyjazdem z Paryża na pogrzeb ojca.
"Jedzący kartofle " – drugie studium.
Na początku kwietnia Vincent van Gogh wznowił pracę nad motywem chłopskiego posiłku. W ciągu trzech dni, między 6 a 13 kwietnia, wykonał duże studium (wersja z Kröller-Müller Museum), a szkic tej kompozycji załączył do jednego z listów do Theo. O ile pierwszy, nieskrępowany szkic olejny wierne odwzorował scenę wziętą z realnego życia, to w drugim artysta zmienił założenia kompozycji, dodając piątą postać do pierwotnych czterech. Jednocześnie wprowadził nowy temat, pokazując grupę pijącą kawę, czy raczej napar wykonany z cykorii. Szkic ten, podobnie jak poprzedni, stanowił przede wszystkim studium w chiaroscuro, chociaż farby kładzione były pobieżnie, bez dbałości o szczegóły, a Vincent przyznał w kolejnym liście do brata, że nie był w stanie ukończyć tej pracy tak, jak zamierzał. Ten drugi szkic powstał wewnątrz wiejskiego domu, a Vincent miał poczucie, że udało mu się uchwycić witalność, której poszukiwał w studium z natury. Od czasu nieco sztucznych, akademickich szkiców wykonanych do jadalni Hermansa zrobił postępy, ale miał przy tym świadomość, że prawdziwa próba sił nadal była przed nim. Musiał jeszcze opanować trudne zadanie wykonania w studiu dopracowanego szkicu tak, by nie utracić spontaniczności pierwszego wrażenia. Kiedy tylko ten drugi szkic został ukończony, Vincent wykonał z niego odwróconą litografię. Wysłał pewną liczbę odbitek do Theo (z wyraźnymi instrukcjami przekazania kilku z nich paryskiego marszandowi Portierowi) oraz swemu koledze Anthonowi van Rappardowi. Jakiś czas później wysłał również kilka kopii do Amsterdamu, do marszanda van Wisselingha. Litografia miała najwyraźniej stanowić zapowiedź, że w ślad za nią wkrótce przyjdzie ostateczny obraz.
W dołączonym do litografii liście artysta stwierdził, że praca nad obrazem posuwa się powoli naprzód:
"Jedzący kartofle" – wersja ostateczna.
Ostateczną wersję obrazu van Gogh ukończył między 13 kwietnia a początkiem maja 1885. Użył płótna większego formatu, a dzieło zatytułował "Jedzący kartofle". W przeciwieństwie do szkicu nie było ono namalowane jako studium z natury, ale powstało w domu Schafrata, zakrystiana z Nuenen, gdzie van Gogh miał swoją pracownię. Namalowano je zasadniczo z pamięci, utrzymano w tradycji akademickiej. Pod koniec kwietnia van Gogh zabrał "Jedzących kartofle" do Eindhoven, do swojego znajomego Kerssemakersa. Między 2 a 4 maja przy pomocy cienkiego pędzla naniósł kilka zmian na płótno. Następnie zabrał obraz z powrotem do Nuenen i pracował nad nim, używając tego samego pędzla. Najwyraźniej starał się stworzyć dzieło doskonałe technicznie, bez uszczerbku dla jego spontaniczności. Ponieważ bardzo mu zależało na opinii Theo, zrezygnował z wykonania litografii i 6 maja zapakował ledwo podeschnięte płótno do płaskiej skrzyni i wysłał do brata.
Opis.
Obraz przedstawia pięć osób jedzących kartofle (jak wskazuje tytuł obrazu), siedzących wokół prostego, drewnianego stołu. Na stole znajdują się filiżanki do kawy oraz naczynie z kartoflami. Na niskiej belce stropowej wisi lampa naftowa, będąca jedynym źródłem światła w wieczornym mroku. Wyposażenie ciasnej izby jest skromne: na ścianie z lewej strony znajduje się zegar i mały obrazek przedstawiający Ukrzyżowanie, a na ścianie z prawej strony widoczna jest półka z naczyniami kuchennymi. Młodsza kobieta trzyma przed sobą miskę gorących, parujących kartofli. Stara kobieta naprzeciwko niej nalewa kawę zbożową do kubków. Trzy pokolenia rodziny chłopskiej żyjące pod jednym dachem zgromadziły się, aby spożyć skromny posiłek. Lampa naftowa rzuca słabe, migotliwe światło na scenerię, ukazując ubóstwo i atmosferę milczącej wdzięczności; jednakowe oświetlenie postaci podkreśla ich równość. Na twarzach biesiadników widoczny jest codzienny trud, ale ich oczy wyrażają ufność, harmonię, zadowolenie z życia i miłość, którą widać również w ich gestach. Zgromadzeni ludzie jednocześnie nie zwracają na siebie uwagi, ponieważ artysta nigdy nie widział ich razem – ich usadowienie jest w pewnym stopniu wynikiem jego niedostatecznej umiejętności w przeniesieniu poszczególnych szkiców studialnych na kompozycję grupową. Van Gogh umieścił pięć postaci tak, jakby komponował martwą naturę. Obraz cechuje wizualna symetria: młoda para z ziemniakami z lewej strony wobec starszej pary z kawą po prawej; siedzące pośrodku dziecko, ukazane od tyłu tworzy rodzaj osi wyznaczającej te połowy.
Pierwsza próba namalowania grupy jedzącej kartofle była od strony kompozycyjnej bardziej interesująca – są w niej obecne tylko cztery postacie zgromadzone wokół stołu, a wrażenie ich naturalnego usadowienia zostało osiągnięte poprzez nieregularność pozycji i nierównomierne oświetlenie postaci przez lampę. Choć obraz ten jest tylko wstępnym studium, cechuje go bezpretensjonalną spontaniczność, której brakuje ostatecznej wersji. Druga próba wskazuje, że van Gogh miał trudności z zachowaniem spokojnego nastroju pierwszej wersji, a ukazana od tyłu postać dziecka jest w drugiej próbie mniej istotna, niż w ostatecznej wersji obrazu – stanowi jedynie figurę geometryczną w porównaniu z innymi czterema postaciami scenerii. Z wersji ostatecznej, namalowanej z dbałością o szczegóły, zostały usunięte wszelkie ślady spontanicznej relacji. Jeden szczegół wskazuje na sposób, w jaki van Gogh zmienił swoje podejście: w wersji drugiej obrazu stara kobieta trzyma dzbanek, z którego nalewa kawę z boku, jest on więc widoczny płasko na płótnie, natomiast w wersji ostatecznej trzyma ona dzbanek tak, że jest on zwrócony w stronę widza, co pomaga stworzyć iluzję głębi przestrzennej obrazu
Zwyczajna scena kolacji została zmieniona w tajemnicze, pełne skupienia i napięcia misterium dzięki specjalnie dobranemu, szorstkiemu płótnu oraz surowej prostocie zastosowanych przez artystę „brudnych” barw: ciemnych brązów, oliwkowej zieleni i czerni, przywołując nastrój zbliżony do nastroju niektórych obrazów Rembrandta. Ręce wieśniaków zostały namalowane z patetyczną prostotą – mają ten sam kolor i konsystencję, co wykopane nimi kartofle. Twarz chłopki z prawej strony została impresyjnie przedstawiona za pomocą oszczędnych półtonów. Jasne tło, namalowane delikatnymi pociągnięciami pędzla, wydobywa kontur postaci z cienia. Bezkompromisowe, surowe sportretowanie wieśniaków przez van Gogha wskazuje na chęć stworzenia prawdziwie wiejskiego obrazu. Artysta odczuwał głęboką solidarność z biednymi ludźmi ze wsi, których życie, podobnie jak jego własne, było przepełnione cierpieniem. Stół, przy którym siedzą jedzący kartofle stał się stołem ołtarzowym, a jedzenie – sakramentem rozdzielanym przez wieśniaków.
Światło zostało potraktowane nierealistycznie: jego źródłem wydaje się być zawieszona nad stołem lampa, ale emanuje ono ze wszystkich przedmiotów, a zwłaszcza z twarzy ludzi siedzących przy stole. Ich zdeformowane w karykaturalny sposób kształty są poważne, pełne godności i na swój sposób piękne w swym skupieniu. W obrazie zaciera się granica pomiędzy potocznymi wyobrażeniami o tym co piękne a co brzydkie – ważna jest moc działania i głębia przeżycia treści.
Sam van Gogh opisując swój obraz stwierdził:
Idea, o której wspomniał, powstała być może pod wpływem fragmentu dzieła "Les caractères de Théophraste" Jean de La Bruyère’a z 1688, opisującego różne ludzkie zachowania. Van Gogh nie czytał oryginału, ale znał ten fragment z "La vie et l’oeuvre de J.F. Millet" Alfreda Sensiera. Sensier zacytował go w związku obrazem "Człowiek z motyką" Milleta, który uważał za ilustrację do pewnego fragmentu z La Bruyère’a, gdzie ten porównał ludzi mieszkających na wsi do dzikich zwierząt uprawiających ziemię, żyjących o chlebie i wodzie i ujawniających swe ludzkie oblicza dopiero po podniesieniu się z ziemi i stanięciu na nogach. W przeciwieństwie do "Człowieka z motyką" Milleta, "Jedzący kartofle" van Gogha stanowiły próbę tchnięcia życia w nieokrzesane, chłopskie fizjonomie ukazane w scenerii ich własnych domostw. Brak szlachetności chłopów oraz ich dziki charakter, były kluczowe dla zrozumienia obrazu, który van Gogh określił jako „prawdziwy wiejski obraz”.
Planując namalowanie obrazu van Gogh poszukiwał jako modeli ludzi o surowych, płaskich twarzach, niskich czołach i grubych wargach, podobnych do wieśniaków z obrazów Milleta. Pisał o tym kilkakrotnie w listach do brata. Chciał przedstawić brabanckich chłopów jako prostackich, brutalnych, ordynarnych i brzydkich. W poszukiwaniach kierował się stereotypami, z którymi zapoznał się studiując fizjonomiczne teorie Galla i Lavatera, według których wygląd twarzy i jej cechy decydują o określonym charakterze człowieka, jego wrażliwości i inteligencji. Te cechy – grube wargi, wystające kości policzkowe i niskie, płaskie czoła – widać we wszystkich portretach chłopów namalowanych przez van Gogha, w tym również w postaciach z obrazu "Jedzący kartofle". Ich usta i kości policzkowe ukazane zostały w sposób przesadzony. Kobieta po prawej stronie obrazu i mężczyzna po lewej stronie o płaskim czole i sterczących uszach, są tu czymś więcej niż tylko groteskowymi karykaturami. Inne charakterystyczne cechy to szeroko otwarte oczy dwóch postaci z lewej strony, przypominające oczy zwierząt. To akcentowanie przez van Gogha dzikiej natury postaci z "Jedzących kartofle" nie miało na celu przedstawianie ludzi ze wsi w negatywnym świetle; artysta postrzegał ich jako typowych ludzi z prowincji, a jego obraz stanowił próbę ukazania chłopów w ich najczystszym i najbardziej pierwotnym stanie, jako reprezentantów dawnych, tradycyjnych wiejskich wartości. Podobnie jak zwierzęta, żyli oni w harmonii z nieskażonym środowiskiem naturalnym, co van Gogh podziwiał.
Krytyka.
Projekt, z którym Vincent van Gogh wiązał swoje nadzieje, cieszył się mniejszym powodzeniem, niż się spodziewał. Obraz nie został wystawiony ani w Salonie, ani u wpływowego marszanda Durand-Ruela, czego Vincent stanowczo domagał się od Theo. Jedyne osoby, o których wiadomo, że widziały ten obraz, to sąsiad Theo, marszand obrazów impresjonistycznych Alphonse Portier, oraz przyjaciel Vincenta, Charles Serret. Sam Theo nie miał dobrej opinii o obrazie brata, co wynika z ówczesnej korespondencji z Vincentem. Według listu napisanego później przez Theo do matki, Serret określał prace Vincenta jako niedojrzałe, ale obiecujące. Podobne opinie innych malarzy Theo zawarł w innym liście podkreślając, że piękno dzieła wynikało z prawdziwości ukazanych postaci. Takie uwagi wzmacniały wiarę Vincenta w artystyczne i finansowe widoki na przyszłość.
Jego optymizm zgasiła ostra krytyka ze strony jego przyjaciela, van Rapparda, który stwierdził w swoim liście, że praca Vincenta jest niepoważna, a wszystko w niej zostało przedstawione powierzchownie; postacie wyglądały, jakby pozowały, a powoływanie się Vincenta na Milleta i Bretona było jego zdaniem nieuzasadnione. Nadrzędnym celem van Gogha było wyrażenie ludzkiego ducha. Zgodnie z takim sposobem myślenia, wartość artystyczna płótna nie leżała w jego jakości technicznej, ale w szczerości i żarliwości jego zaangażowania w sprawę. Z tego powodu był oburzony krytyką van Rapparda uważając, że przyjaciel nie potrafił zrozumieć przesłania dzieła.
Komentarze van Rapparda ilustrowały zasadnicze różnice pomiędzy jego raczej konwencjonalnym pojmowaniem sztuki a nieposkromionymi ambicjami Vincenta van Gogha, których van Rappard nie rozumiał. Van Gogh odesłał list do przyjaciela opatrzony jedynie krótkim komentarzem. I choć van Rappard próbował później załagodzić spor i dojść do zgody z van Goghiem korespondując z nim przez jakiś czas, to jego krytyka "Jedzących kartofle" oznaczała koniec ich przyjaźni
Na zarzuty „nieudolności” i „błędów” dotyczących obrazu van Gogh odpowiadał:
W liście do siostry Willeminy, napisanym dwa lata później w Paryżu van Gogh wciąż uważał "Jedzących kartofle" za swój najlepszy obraz:
Dla van Gogha był to jedyny z jego obrazów, który uważał za wart publicznego pokazywania, jedyny, który mógł zająć miejsce w tradycji Milleta i Bretona i jedyny (w jego mniemaniu), który przekazywał te wartości, które jego zdaniem powinna przekazywać prawdziwa sztuka; dlatego nalegał, aby Theo go pokazywał. Jeśli Vincent nie zrobiłby kariery jako artysta, pozostałby malarzem tego jedynego obrazu, dzieła w które włożył całą swoją ambicję. Żyjąc na wsi jako przyjaciel ludu i zagorzały chłop, wystawił swoją artystyczną autentyczność na próbę, uzależniając ją od odbioru obrazu; jako człowiek utożsamił się z artystą.
Wpływ szkoły haskiej na twórczość van Gogha.
W powszechnej świadomości van Gogh jest często kojarzony z ruchem impresjonistów, jednak w rzeczywistości jego artystyczne korzenie bliższe są założeniom przedstawicieli szkoły haskiej, reprezentowanej przez takich artystów jak Anton Mauve czy Jozef Israëls.
W liście do brata, napisanym w połowie czerwca 1884 z Nuenen van Gogh zauważył:
Zanim van Gogh namalował "Jedzących kartofle", Israëls podjął już ten sam temat w swoim obrazie "Wiejska rodzina przy stole"; sądząc z listu napisanego do brata 11 marca 1882 van Gogh widział ten obraz (lub przynajmniej jakąś jego wersję):
i zainspirował się nim, malując własne dzieło. Kompozycyjnie oba obrazy są podobne: w obu w centrum umieszczona jest postać obrócona plecami do widza.
Z drugiej strony obraz van Gogha jest bardzo odległy od holenderskiej tradycji malarskiej, która opierała się na realistycznym detalu i dokładnym portretowaniu. Van Gogh uważał, iż obraz powinien być bardziej skupiony na uchwyceniu nastroju i wyrażeniu emocji, niż na przedstawieniu go przy użyciu powierzchownego, precyzyjnego detalu.
Historia obrazu.
Obraz w latach 1890–1891 należał do Theo van Gogha, a po jego śmierci do wdowy po nim, Johanny (1891–1925). Po jej śmierci obraz był w posiadaniu jej syna, Vincenta Willema. W 1962 trafił do fundacji im. artysty, Van Gogh Foundation. W latach 1962–1973 był wypożyczony do Stedelijk Museum, a od 1973 znajduje się Muzeum Vincenta van Gogha na zasadzie stałego wypożyczenia z Van Gogh Foundation.
Kradzież.
Obie wersje "Jedzących kartofle" padły ofiarą kradzieży. Najpierw, w grudniu 1988, została z Kröller-Müller Museum skradziona (razem z 2 innymi obrazami van Gogha: "Tkacz we wnętrzu" i "Cztery ścięte słoneczniki") pierwsza wersja obrazu (F 78). Złodzieje mieli nadzieję na uzyskanie okupu w wysokości 2,5 miliona dolarów za obrazy, których wartość rynkową szacowano wówczas na 100–125 milionów dolarów. "Tkacz we wnętrzu" został odnaleziony 6 kwietnia 1989 w samochodzie zaparkowanym w pobliżu domu dyrektora muzeum (okupu nie zapłacono). Dwa pozostałe obrazy zostały odnalezione w stanie lekko uszkodzonym w lipcu 1989.
15 kwietnia 1991 uzbrojeni złodzieje skradli z Muzeum Vincenta van Gogha 20 obrazów, w tym ostateczną wersję "Jedzących kartofle" i jedno z ostatnich dzieł artysty, "Pole pszenicy z krowami". Wszystkie obrazy udało się odzyskać, ponieważ złodzieje z niewiadomych powodów po 35 minutach od momentu kradzieży porzucili swój łup razem z samochodem w pobliżu dworca kolejowego.

</doc>
<doc id="789642" url="https://pl.wikipedia.org/wiki?curid=789642" title="Emolient">
Emolient

Emolient (nazwa pochodzi od oznaczającego zmiękczać) – preparaty stosowane we współczesnej kosmetologii i dermatologii, działające zmiękczająco, nawilżająco i natłuszczająco oraz regeneracyjnie. Są przeznaczone do pielęgnacji skóry z problemami, m.in. przy atopowym zapaleniu skóry czy objawach alergii (również u niemowląt) oraz łuszczycy. Łagodzą świąd i stany zapalne oraz poprawiają wygląd chorej skóry. Nie są zalecane do skory zdrowej żadnego typu.
Emolienty działają na skórę na trzy sposoby:
Emolienty najczęściej są składnikami kosmetyków, między innymi:
Emolienty we włosach.
Emolienty tworzą na powierzchni włosa warstwę zabezpieczającą, która chroni je przed nadmierną utratą wody. Osłania włókna włosów przed uszkodzeniami mechanicznymi, wysoka temperaturą i promieniowaniem UV. Do emolientów zaliczamy zarówno naturalne oleje, masła, woski, alkohole tłuszczowe, estry i kwasy tłuszczowe, silikony, a także parafinę. Na niedobór emolientów we włosach wskazują włosy lekkie, elektryzujące się, suche i szorstkie lub mało sprężyste. Nadmiar charakteryzują włosy obciążone, ulizane lub strączkujące się.

</doc>
<doc id="789644" url="https://pl.wikipedia.org/wiki?curid=789644" title="Królewski Dwór">
Królewski Dwór



</doc>
<doc id="789659" url="https://pl.wikipedia.org/wiki?curid=789659" title="Girolamo Abos">
Girolamo Abos

Girolamo Abos (ur. 16 listopada 1715 w Valletcie, zm. w październiku 1760 w Neapolu) – włoski kompozytor pochodzenia maltańskiego, działał w epoce baroku.
Życiorys.
Abos był synem Hiszpana. W 1729 roku dostał się do "Conservatorio dei Poveri di Gesù" w Neapolu, gdzie uczył go Gaetano Greco, a potem Francesco Durante. Pierwsza opera Abosa "Le due zingare simili" została wystawiona w 1742 w "Teatro Nuovo" w Neapolu.
Pracował w różnych konserwatoriach muzycznych w Neapolu:
W 1756 roku odwiedził Londyn. Po 1759 roku przestał nauczać muzyki i pracował w różnych kościołach w Neapolu.

</doc>
<doc id="789664" url="https://pl.wikipedia.org/wiki?curid=789664" title="Auksotrof">
Auksotrof

Auksotrofy – organizmy żywe, pozbawione zdolności syntezy określonych, niezbędnych do ich wzrostu, skomplikowanych związków organicznych, takich jak witaminy, zasady purynowe czy aminokwasy. Organizm auksotroficzny musi pobierać ten związek z otoczenia, jako składnik swojego pożywienia. Przeciwieństwem auksotrofów są prototrofy.
Auksotroficzne szczepy mikroorganizmów mogą powstawać ze szczepów prototroficznych w wyniku mutacji, np. delecji genu szlaku biosyntezy aminokwasu. Takie szczepy są często celowo generowane metodami inżynierii genetycznej i wykorzystywane w badaniach naukowych. Wiele gatunków organizmów żywych (np. ludzie) jest w sposób naturalny auksotrofami wobec licznych substancji.

</doc>
<doc id="789665" url="https://pl.wikipedia.org/wiki?curid=789665" title="Stanisław Sarnicki">
Stanisław Sarnicki

Stanisław Sarnicki herbu Ślepowron, inna forma nazwiska: "Sarnicius", (ur. ok. 1532 w Mokrelipiu, zm. 23 września 1597 tamże) – polski historyk, działacz i polemista kalwiński, senior zborów polskich, twórca i wydawca utworów o tematyce wojennej oraz jeden z ideologów polskiego sarmatyzmu. W 1603 roku jako autor trafił do pierwszego polskiego Indeksu Ksiąg Zakazanych powstałego z inicjatywy biskupa Bernarda Maciejowskiego. 
Życiorys.
Urodził się około roku 1532, jako syn Jana i Elżbiety z Gorzkowskich. Studiował w Królewcu (na koszt księcia pruskiego Albrechta), Wittenberdze (od 1547) i Genewie, gdzie zetknął się z działaczami reformacyjnymi. Był m.in. słuchaczem wykładów Filipa Melanchtona w Wittenberdze oraz nauk Jana Kalwina w Genewie, którego był uczniem i zwolennikiem. Po powrocie do Polski został ministrem zboru w Niedźwiedziu i Włodzisławiu, a następnie seniorem zborów kalwińskich ziemi krakowskiej. Podpisał zgodę sandomierską w 1570 roku. Po roku 1570 odsunął się od działalności reformacyjnej i osiadł w rodzinnym Mokrymlipiu obejmując funkcję wojskiego krasnostawskiego.
Twórczość.
Należał do grona Rzeczypospolitej Babińskiej. Na jej temat opublikował relację łacińską „Descriptio Republicae Babinensis”, którą włączył do druku swego głównego dzieła historycznego zatytułowanego "Annales, sive de origine et rebus gestis Polonorum et Lithuanorum librii octo" wydanego w Krakowie u Rodeckiego w 1587 roku. W dziele tym, idąc śladem wcześniejszych kronikarzy wykorzystując różne relacje, poezje, a nawet wątki biblijne, przedstawił historię Polski od najdawniejszych czasów aż do panowania Stefana Batorego, stawiając tezę o tożsamości Sarmatów z dawnymi Słowianami.
Na zlecenie Jana Zamoyskiego rozpoczął pisanie historii Polski, która w założeniu protektora miała być ujęta w duchu monarchicznym. Kiedy okazało się, że dzieło propaguje wartości szlacheckie Zamoyski wycofał swoją protekcję. "Roczniki, czyli o pochodzeniu i sprawach Polaków i Litwinów Ksiąg VIII" ("Annales, sive de origine et rebus gestis Polonorum et Lithuanorum libri VIII") wydane zostały w 1587 roku. Autor rozpoczyna opis dziejów Polski od roku 2210 przed Chrystusem. Udowadnia, że biblijnym protoplastą Polaków był syn Sema, Asarmota. Ponadto przodkowie Polaków mieli być spokrewnieni z Jezusem Chrystusem, który również pochodził z pokolenia Sema. W mitotwórczym utworze historycznym pojawia się również wątek trojański: przodkowie Polaków, sarmaccy Heneci (Weneci) mieli przybyć do Europy pod wodzą trojańskiego Antenora.
Był autorem kompilacji aktów prawnych Korony Królestwa Polskiego, wydanych w Krakowie w 1594 pod tytułem "Statuta i metryka przywilejów koronnych".

</doc>
<doc id="789668" url="https://pl.wikipedia.org/wiki?curid=789668" title="Cukrzyca brunatna">
Cukrzyca brunatna



</doc>
<doc id="789669" url="https://pl.wikipedia.org/wiki?curid=789669" title="Cukrzyca brązowa">
Cukrzyca brązowa



</doc>
<doc id="789672" url="https://pl.wikipedia.org/wiki?curid=789672" title="Oberaudorf">
Oberaudorf

Oberaudorf – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży w Alpach Bawarskich, około 25 km na południe od Rosenheimu, nad rzeką Inn, przy autostradzie A93 i linii kolejowej Monachium – Innsbruck.
Polityka.
Wójtem gminy jest Hubert Wildgruber z CSU, rada gminy składa się z 16 osób.

</doc>
<doc id="789675" url="https://pl.wikipedia.org/wiki?curid=789675" title="Aaron Nguimbat">
Aaron Nguimbat

Aaron Nguimbat (ur. 13 maja 1978 w Jaunde) – kameruński piłkarz, występował na pozycji obrońcy.
Kariera klubowa.
Swoją karierę rozpoczynał w Canonie Jaunde. W 2000 roku zajął z tym klubem 7. miejsce, a rok później, 4. W 2003 roku trafił do Skonto Ryga. Przez pierwsze dwa sezony jego klubowym partnerem był Polak, Krzysztof Łągiewka. Nguimbat z początku nie mógł się przebić do podstawowego składu Skonto. W pierwszym sezonie gry wystąpił w czterech spotkaniach, strzelając jedną bramkę. 29 września klub z Rygi podejmował na własnym boisku FK Ventspils. Nguimbat strzelił bramkę w 75 minucie, wyrównując wynik meczu na 1:1. Skonto zostało mistrzem Łotwy z dwupunktową przewagą nad drugim Ventspilsem. Zarówno w sezonie 2003, jak i 2004 Skonto obroniło tytuł mistrzowski, a Nguimbat miał w tym większy udział rozgrywając odpowiednio 23 i 26 meczów. Niestety już w sezonie 2005 ta sztuka się nie powiodła, bowiem Nguimbat i spółka uplasowali się na drugiej pozycji.
Kariera reprezentacyjna.
Nguimbat ma za sobą występy w reprezentacji Kamerunu Under-23. W 2000 roku grał na Igrzyskach Olimpijskich w Sydney, kiedy to „Nieposkromione Lwy” pokonały Hiszpanię 5:3 w karnych, 2:2 w regulaminowym czasie. Warto dodać, że piłkarze z Afryki przegrywali 2:0 i musieli odrabiać straty, co im się udało. Decydującą jedenastkę o pierwszym złotym medalu dla swojego kraju na bramkę zamienił Pierre Wome. Tym samym został bohaterem meczu. Hiszpanie zajęli drugie miejsce, a trzecie przypadło zespołowi z Chile. był to największy sukces w karierze Nguimbata.

</doc>
<doc id="789676" url="https://pl.wikipedia.org/wiki?curid=789676" title="Ratusz Arsenał">
Ratusz Arsenał

Ratusz Arsenał (w latach 2001–2006 Ratusz) – stacja linii M1 metra w Warszawie zlokalizowana przy placu Bankowym w rejonie ul. Andersa i al. „Solidarności”.
Opis stacji.
Stacja dwukondygnacyjna – peron oraz antresola. Peron-wyspa o szerokości 12 m i długości 120 m. Na stacji, po obu stronach peronu znajdują się schody ruchome i stacjonarne oraz winda. Stacja jest utrzymana w kolorach szaro-srebrnym. Na terenie stacji znajdują się: punkty handlowo-usługowe, toalety i bankomat. Stacja na poziomie antresoli spełnia też funkcję przejścia podziemnego. Na tej stacji znajduje się defibrylator. Na terenie stacji jest też punkt obsługi pasażerów ZTM.
31 sierpnia 2006 podjęto uchwałę o zmianie nazwy stacji. Początkowo planowano zmianę nazwy na Arsenał, dla upamiętnienia akcji pod Arsenałem. Ostatecznie zatwierdzono zmianę z Ratusz na Ratusz Arsenał (bez łącznika). Zmiana weszła w życie 29 grudnia 2006 wraz z przyłączeniem do I linii stacji Marymont, lecz dopiero od 12 stycznia lektor w pociągach zaczął odczytywać nazwę stacji według nowego wzoru. 26 marca 2007 r. ok. godz. 17:30 odbyła się uroczystość zmiany nazwy stacji na Ratusz Arsenał. Odsłonięcie nowej nazwy nastąpiło, przy wyjściu ze stacji od strony ul. Długiej, w 64 rocznicę akcji pod Arsenałem.
Projekt stacji: Biuro Projektów AiB-Gen.Projektant arch.Zdzisław Kostrzewa
Wnętrza-Agencja 3A -Agnieszka Sadkowska, Mirosław Duchowski

</doc>
<doc id="789678" url="https://pl.wikipedia.org/wiki?curid=789678" title="Łada Kalina">
Łada Kalina

Łada Kalina – zaprezentowany w 1999 roku niewielki, 5-drzwiowy hatchback Kalina 1119, napędzany silnikami 1,6l/81 KM lub 1,4l/90 KM (prędkość maksymalna 162 - 167 km/h) wszedł do produkcji małoseryjnej w 2005 r., a wielkoseryjnej 21 lipca 2006. Sprzedaż rozpoczęła się 4 sierpnia 2006 roku.
W 2005 r. zadebiutował hatchback Kalina Sport z silnikiem 1,4l/113 KM (200 km/h), który jest przeznaczony do wyścigów. W 2006 natomiast światło dzienne ujrzała wersja GTI napędzana jednostką o pojemności 1,6l i mocy 116 KM (185 km/h).
9 lipca 2008 rozpoczęła się produkcja modelu Lada Kalina Sport (pierwsze zdjęcia pojawiły się 15 maja), pojazd ten wyposażono w silnik 1.4 16v o mocy 90KM oraz fabryczny pakiet stylistyczny, nadający autu sportowy charakter. Już 4 września tego samego roku dołączył silnik 1.6.
Lada Kalina Sedan.
W 2000 roku został zaprezentowany i 18 listopada 2004 r. wszedł do produkcji taśmowej sedan Kalina 1118, z silnikami 1,6l/81 KM lub 1,4l/90 KM.
Lada Kalina Universal/Kalina 1117.
W 2001 r. AvtoVAZ zaprezentował odmianę kombi Kalina 1117 z takimi samymi silnikami jak sedan. Produkcja tego modelu rozpoczęto 26 grudnia 2007, a do sprzedaży wprowadzony został w styczniu 2008 roku. Pojazd ten posiada te same silniki co modele 1118 i 1119.
W 2006 r. zostało zaprezentowane kombi Kalina 4x4 z silnikiem 1,8l/99 KM (185 km/h, produkcja od 2008 roku).

</doc>
<doc id="789680" url="https://pl.wikipedia.org/wiki?curid=789680" title="Clement Beaud">
Clement Beaud



</doc>
<doc id="789684" url="https://pl.wikipedia.org/wiki?curid=789684" title="20 mensō ni onegai!!">
20 mensō ni onegai!!

 – shōjo-manga zespołu Clamp, wydana przez Kadokawa Shoten w dwóch tomach w latach 1990-1991.
Opis fabuły.
Historia opowiada o 9-letnim chłopcu, uczęszczającym do trzeciej klasy podstawówki, nazywającym się Akira Ijyuin, który kradnie piękne i cenne przedmioty, by podarować je swojej matce i ciotce-bliźniaczce matki. Ogólnie jest znany jako podstępny i sprytny złodziej.
Mimo że jest mistrzem kamuflażu i mistrzem złodziejstwa, nic nie mogło przygotować go na spotkanie z podbijającą męskie serca młodą dziewczyną Utako Ohkawa. Pewnej nocy, gdy zostaje zmuszony poszukać sobie kryjówki przed policją, znajduje azyl w jednym z pokoi i ją poznaje. Młodzi zakochują się w sobie, pomimo różnicy 4 lat, które ich dzielą. Co teraz Akira zrobi ze swoim sekretnym zajęciem?
Crossover.
Manga ta stanowi prequel do wydarzeń w "Clamp Gakuen tanteidan". Akira pojawia się także w mangach "Gakuen tokkei Duklyon", "X" oraz w krótkim klipie "CLAMP in Wonderland".
Manga.
Manga została wydana w dwóch tomach przez Kadokawa Shoten kolejno 5 czerwca 1990 i 1 października 1991. Mangę wydano ponownie w lutym 2001 roku w dwóch tomach, oraz wersję kolekcjonerską w 2012, tym razem w pojedynczym tomie.

</doc>
<doc id="789685" url="https://pl.wikipedia.org/wiki?curid=789685" title="Jan van der Straet">
Jan van der Straet

Jan van der Straet, (także Johannes Stradanus, Giovanni Stradano, Stradanus) (ur. 1523 w Brugii – zm. 2 listopada 1605 we Florencji) – malarz i grawer flamandzki, aktywny głównie we Włoszech.
Kształcił się początkowo u ojca (zm. 1535), a po jego śmierci w Antwerpii u Pietera Aertsena. W 1545 został członkiem gildii św. Łukasza. Ok. 1550 pojawił się we Florencji, gdzie pracował w służbie u Medicich. Był aktywny w Wenecji, Florencji, Reggio Emilia i Neapolu. Prawdopodobnie przebywał w Rzymie w latach 1550-1553 i Flandrii od 1576 do 1578.

</doc>
<doc id="789687" url="https://pl.wikipedia.org/wiki?curid=789687" title="Rohrdorf (Bawaria)">
Rohrdorf (Bawaria)

Rohrdorf – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 8 km na południowy wschód od Rosenheimu, przy autostradzie A8.
Polityka.
Wójtem gminy jest Christian Praxl z CSU, wcześniej funkcję tę sprawował Fritz Tischner, rada gminy składa się z 20 osób.
Współpraca.
Miejscowości partnerskie:

</doc>
<doc id="789689" url="https://pl.wikipedia.org/wiki?curid=789689" title="Drzewiny">
Drzewiny

Drzewiny (kaszb. "Drzéwianë") – osada leśna w Polsce położona w województwie pomorskim, w powiecie kościerskim, w gminie Stara Kiszewa. 
Drzewiny są miejscowością pogranicza kaszubsko-kociewskiego leżącą w kompleksie leśnym Borów Tucholskich.
W latach 1975–1998 miejscowość położona była w województwie gdańskim.

</doc>
<doc id="789692" url="https://pl.wikipedia.org/wiki?curid=789692" title="Pistolet maszynowy OCz-02 Kiparis">
Pistolet maszynowy OCz-02 Kiparis

OC-02 Kiparis (ros. "ОЦ-02 Кипарис") – rosyjski pistolet maszynowy wprowadzony do uzbrojenia formacji podporządkowanych rosyjskiemu ministerstwu spraw wewnętrznych (MWD) na początku lat 90. XX wieku. Broń może być zamiennie zasilana amunicją 9 mm Makarow i PMM
OC-02 jest bronią samoczynno-samopowtarzalną działającą na zasadzie odrzutu zamka swobodnego. Komora zamkowa tłoczona z blachy stalowej. Przełącznik rodzaju ognia połączony z bezpiecznikiem po lewej stronie komory zamkowej, nad chwytem pistoletowym. Zasilanie z magazynków dwurzędowych z dwurzędowym wyprowadzeniem o pojemności 20 lub 30 naboi. Kolba składana na wierzch broni. Do broni może być dołączony tłumik dźwięku.

</doc>
<doc id="789695" url="https://pl.wikipedia.org/wiki?curid=789695" title="Muzyka klezmerska">
Muzyka klezmerska

Muzyka klezmerska – niegdyś muzyka związana z żydowskimi obrzędami religijnymi, z czasem przerodziła się w muzykę rozrywkową, graną w czasie żydowskich ślubów i uroczystości, by wreszcie połączyć się z jazzem.
Historia.
Muzyka klezmerska rozpowszechniła się w drugiej połowie XVIII wieku, gdy pojawiły się wędrowne grupy żydowskich muzykantów. Ich nazwa pochodziła od hebrajskiego כלי זמר ("klej zemer" – „instrumenty muzyczne”, dosłownie: „narzędzia pieśni”), powiązane jest ono z kultem świątynnym i dotyczy instrumentów używanych w czasie obrzędów składania ofiar. Instrumenty, z których wtedy korzystano, to głównie trąbka, instrumenty perkusyjne czy harfy i liry. W czasach nam bliższych instrumentarium powiększyło się o obecnie najbardziej kojarzone z klezmerami instrumenty takie jak skrzypce, klarnet i kontrabas. Ale nie można powiedzieć jednoznacznie, jakie instrumenty były najczęściej używane, bowiem sięgano często po instrumenty popularne w danym regionie czy kraju. Zawód klezmera często przechodził z pokolenia na pokolenie, zaś muzycy uświetniali swoją grą ważne uroczystości – wesela czy wystawne dworskie przyjęcia. Tak jak dziś, mieli oni bardzo urozmaicony repertuar, sięgali po utwory regionalne, muzykę żydowską, z czasem utworzyło się kilkanaście nurtów tej muzyki, tworzonych przez różne rody muzyków. Od bardziej religijnej muzyki chasydzkiej po bardziej świecką i rozrywkową. Holocaust sprawił, iż najwięcej wykonawców działa obecnie w USA. W Polsce prawdziwy renesans nastąpił w latach 90., obecnie powstaje coraz więcej grup klezmerskich, a także restauracje, które poza kuchnią dają też możliwość posłuchania muzyki w oryginalnym wykonaniu.
Obecnie.
Poza klasycznym graniem funkcjonuje też swego rodzaju muzyczna awangarda, czerpiąca z klasycznej muzyki klezmerskiej czy chasydzkiej, nie unikając wpływów jazzu, folku, elektroniki, rocka, a nawet funka, reggae czy hip-hopu. Obecnie najlepiej rozpoznawalnym przedstawicielem tych ostatnich jest Matisyahu. Nie jest jedynym żydowskim raperem, ale na pewno jednym z nielicznych wplatających w swoją muzykę także tradycyjne dźwięki. Pozostali podobni wykonawcy nie są zbyt znani. Jeśli chodzi o awangardę korzystającą z dobrodziejstw muzyki klezmerskiej, należy wymienić między innymi saksofonistę Johna Zorna, grupę Charming Hostess, Koby Israelite oraz innych wykonawców powiązanych z wytwórnią Tzadik Records, założoną przez Zorna. Zjawisko określa się czasem jako „Radical Jewish Culture”.
Wykonawcy polscy.
Polskie zespoły klezmerskie, znane także poza granicami kraju, to przede wszystkim: Kroke, The Cracow Klezmer Band (który zmienił nazwę na początku 2007 r. na Bester Quartet), KlezmaFour, Sounds of Times, Rzeszów Klezmer Band, Accorinet Klezmer Band, Klezzmates oraz Di Galitzyaner Klezmorim czy Quartet Klezmer Trio. Także i w Polsce często odchodzi się od tradycji i sięga po awangardę, nowi wykonawcy zaś pojawiają się nieustannie. Do muzyki klezmerskiej nawiązuje np. w swojej twórczości saksofonista jazzowy Mikołaj Trzaska, m.in. wraz z Raphaelem Rogińskim w zespole Shofar oraz w swoim kwartecie klarnetowym Ircha.
__INDEKSUJ__
__LINKNOWEJSEKCJI__

</doc>
<doc id="789697" url="https://pl.wikipedia.org/wiki?curid=789697" title="Muhammad Chuna uld Hajdalla">
Muhammad Chuna uld Hajdalla

Muhammad Chouna uld Hajdalla (ur. 1940 w regionie Dachlat Nawazibu), przywódca Mauretanii od 4 stycznia 1980 do 12 grudnia 1984, jako przewodniczący Wojskowego Komitetu Zbawienia Narodowego (CMSN, "Comité Militaire de Salut National"). Dwukrotny premier w latach 1979–1980 oraz w 1984. Kandydat w wyborach prezydenckich w 2003 i w 2007.
Młodość i kariera wojskowa.
Muhammad Chuna uld Haidalla urodził się w 1940 w regionie Dachlat Nawazibu. Ukończył szkołę średnią w Rossa przy granicy z Senegalem. W 1961 otrzymał tytuł baccalauréat w Dakarze. W 1962 wstąpił da armii mauretańskiej. W czasie służby uczył się we francuskim kolegium wojskowym w Saint-Cyr.
Po 1975 dowodził wojskami na północy Mauretanii w czasie wojny z siłami Frontu Polisario w regionie miast Bir Umm Karajn i Zuwirat. W 1978 uczestniczył w zamachu stanu, który obalił prezydenta Moktara uld Daddaha. Jako członek junty wojskowej, Wojskowego Komitetu Uzdrowienia Narodowego (CMRN, "Comité Militaire de Redressement National"), został awansowany na stanowisko szefa Sztabu Generalnego.
Szef państwa i rządu.
31 maja 1979 objął stanowisko premiera, kilka dni po śmierci poprzednika w katastrofie lotniczej.
4 stycznia 1980 zastąpił Muhammada Mahmuda uld Luliego na stanowisku szefa państwa, pozostając jednocześnie premierem do grudnia 1980. Objął funkcję przewodniczącego Wojskowego Komitetu Zbawienia Narodowego (CMSN).
16 marca 1981 w kraju miał miejsce nieudany zamach stanu przeciw władzy Hajdalli. Hajdalla o jego przygotowanie oskarżył Maroko, które jednak zaprzeczyło wszelkim oskarżeniom. W marcu 1984 po raz drugi objął funkcję szefa rządu po tym, jak ze stanowiska został usunięty Maawija uld Sid’Ahmad Taja.
12 grudnia 1984 Hajdalla został usunięty z urzędu szefa państwa i rządu na skutek zamachu stanu przeprowadzonego pod przywództwem Maawiji Taji. W tym czasie przebywał w Burundi na Szczycie Francusko-Afrykańskim i dowiedział się o zamachu dopiero w drodze powrotnej w czasie międzylądowania w Kongu. Powrócił jednak do Mauretanii, gdzie został aresztowany. Z aresztu zwolniony został dopiero w grudniu 1988.
W czasie jego rządów w Mauretanii zakończyła się oficjalnie epoka niewolnictwa. W lipcu 1980 Hajdalla ogłosił zniesienie niewolnictwa, a w listopadzie 1981 wydał stosowny dekret w tej sprawie. W latach 1980–1983 w kraju obowiązywało prawo szariatu.
W polityce zagranicznym jego głównym osiągnięciem było zakończenie wojny z Frontem Polisario na północy kraju. Hajdalla wycofał wojska z południowego Rio de Oro i uznał Polisario za reprezentanta ludności Sahrawi. Doprowadziło to do zaognienia stosunków z Marokiem. Z drugiej strony poprawie uległy stosunki z Algierią, popierającą niepodległość Sahary Zachodniej. W 1984 rząd Hajdalli uznał niepodległość Sahary Zachodniej.
Działalność po utracie władzy.
Po zwolnieniu z aresztu w 1988, Hajdalla przez długi czas nie angażował się w działalność polityczną. Dopiero 7 listopada 2003 wziął udział w wyborach prezydenckich. Przegrał jednak z urzędującym prezydentem Tają, zdobywając 18,77 głosów. 8 listopada 2003, razem z innymi kandydatami opozycji Ahmadem uld Daddahem oraz Massaudem uld Bu al-Chajrem, oskarżył władze o fałszerstwa wyborcze i wezwał mieszkańców kraju do odrzucenia wyników wyborów. Tego samego dnia został aresztowany i oskarżony o oskarżony o próbę zamachu. 28 grudnia 2003 otrzymał wyrok pięciu lat więzienia w zawieszeniu. Pozostał na wolności, ale ciążył na nim zakaz pełnienia funkcji publicznych przez pięć lat.
3 listopada 2004 razem z Daddahem został aresztowany i oskarżony o udział w planowaniu kolejnego zamachu stanu. W czasie procesu groziło mu 5 lat więzienia, jednak ostatecznie 3 lutego 2005 został uniewinniony.
Po zamachu wojskowym przeciw władzy prezydenta Taji w sierpniu 2005, wyrok sądu został anulowany, a Hajdalla oczyszczony z zarzutów. W grudniu 2006 zapowiedział udział w wyborach prezydenckich w marcu 2007. W wyborach 11 marca 2007 zajął jednak dopiero 10. miejsce z wynikiem 1,73 głosów poparcia.
Po zamachu stanu z sierpnia 2008 przeciw władzy prezydenta Sidi uld Szajcha Abdallahiego, Hajdalla wyraził poparcie dla junty wojskowej i skrytykował negatywne reakcje zachodnich rządów wobec wydarzeń.

</doc>
<doc id="789698" url="https://pl.wikipedia.org/wiki?curid=789698" title="Nußdorf am Inn">
Nußdorf am Inn

Nußdorf am Inn, Nußdorf a.Inn – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 15 km na południowy wschód od Rosenheimu, nad rzeką Inn, przy autostradzie A8.
Polityka.
Wójtem gminy jest Josef Oberauer z CSU, rada gminy składa się z 14 osób.

</doc>
<doc id="789700" url="https://pl.wikipedia.org/wiki?curid=789700" title="Martyr">
Martyr

Martyr (właściwy tytuł – Martyr from Love) – singel zespołu Depeche Mode, promujący album "The Best Of, Volume 1".

</doc>
<doc id="789704" url="https://pl.wikipedia.org/wiki?curid=789704" title="Dżulunica (rzeka)">
Dżulunica (rzeka)

Dżulunica (bułg. Джулюница) – rzeka w północnej Bułgarii, lewy dopływ Starej reki w dorzeczu Dunaju. Długość – 85 km, powierzchnia zlewni – 892 km².
Źródła Dżulunicy znajdują się na północnych stokach szczytu Czumerna w paśmie górskim Eleno-Twyrdiszka Płanina w środkowej Starej Płaninie. Rzeka spływa na północ na Nizinę Naddunajską, gdzie wpada do Starej reki (dopływu Jantry) koło wsi Dżulunica.

</doc>
<doc id="789705" url="https://pl.wikipedia.org/wiki?curid=789705" title="Dżulunica">
Dżulunica

 

</doc>
<doc id="789706" url="https://pl.wikipedia.org/wiki?curid=789706" title="Hallam Tennyson">
Hallam Tennyson

Hallam Tennyson, 2. baron Tennyson (ur. 11 sierpnia 1852 w Twickenham, Anglia, zm. 2 grudnia 1928 w Wight) – brytyjski arystokrata i polityk, w latach 1903–1904 gubernator generalny Australii.
Życiorys.
Urodził się jako syn Alfreda Tennysona, jednego z najbardziej znanych brytyjskich poetów swoich czasów. Uczył się w Marlborough College, a następnie ukończył Trinity College na Uniwersytecie Cambridge. Musiał porzucić plany kariery naukowej, aby zostać sekretarzem i opiekunem swoich sędziwych rodziców. W 1883 stał się członkiem Ligi Federacji Imprerialnej, organizacji wspierającej politykę kolonialną Josepha Chamberlaina. Związki te oraz siła nazwiska pozwoliły mu uzyskać w 1899 nominację na gubernatora Australii Południowej, a następnie gubernatora generalnego Australii, którym został w 1903. Na własną prośbę mianowano go na zaledwie roczną kadencję, co wiązało się m.in. z wysuwanymi wobec niego zarzutami o brak niezbędnego na takim stanowisku doświadczenia politycznego.
Po powrocie do Anglii zamieszkał na wyspie Wight, gdzie w 1913 został zastępcą gubernatora. Żył tam aż do śmierci.

</doc>
<doc id="789708" url="https://pl.wikipedia.org/wiki?curid=789708" title="Kiefersfelden">
Kiefersfelden

Kiefersfelden – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży w Alpach Bawarskich, około 27 km na południe od Rosenheimu, nad rzeką Inn, przy granicy z Austrią, autostradzie A93 i linii kolejowej Monachium – Innsbruck.
Polityka.
Wójtem gminy jest Erwin Rinner z CSU, rada gminy składa się z 20 osób.

</doc>
<doc id="789711" url="https://pl.wikipedia.org/wiki?curid=789711" title="Mistrzostwa Świata w Piłce Ręcznej Mężczyzn 1938">
Mistrzostwa Świata w Piłce Ręcznej Mężczyzn 1938

Mistrzostwa Świata w Piłce Ręcznej Mężczyzn 1938 – pierwsze mistrzostwa świata w piłce ręcznej mężczyzn, oficjalny międzynarodowy turniej piłki ręcznej organizowany przez IAHF. Odbył się w dniach 5–6 lutego 1938 roku w Berlinie. Zwycięzcą został gospodarz imprezy – III Rzesza.
System rozgrywek.
Zawody zostały rozegrane systemem kołowym w gronie czterech zespołów, spośród których niepokonani okazali się gospodarze. Mecze składające się z dwóch dziesięciominutowych połów rozgrywano w hali o wymiarach 50 na 25 metrów.
Zwycięzca.
III Rzesza PIERWSZY TYTUŁ
Skład: Karl Herbolzheimer, Gerd Brüntgens, Hans Keiter, Kurt Mahnkopf, Günther Ortmann, Will Steininger, Adolar Woczinski, Herbert Schmidt, Walter Hömke, Kurt Lubenow, Hans Obermark, Gerd Schauer, Hans Theilig, Philipp ZimmermannTrener: Günther Otto Kaundynia

</doc>
<doc id="789712" url="https://pl.wikipedia.org/wiki?curid=789712" title="Marian Rapacki (trener)">
Marian Rapacki (trener)

Marian Tadeusz Rapacki (ur. 26 sierpnia 1919 w Płocku, zm. 19 kwietnia 2009 w Olsztynie) – polski trener kajakarstwa, działacz sportowy, twórca i wieloletni kierownik Olsztyńskiego Muzeum Sportu, honorowy obywatel Olsztyna.
Życiorys.
Urodził się w rodzinie dyrektora szkół rolniczych. Po zdanej maturze kontynuował naukę w szkole podchorążych, mając w planach studia w Centralnym Instytucie Wychowania Fizycznego w Warszawie; zamiary te udaremnił wybuch II wojny światowej. Rapacki brał udział w kampanii wrześniowej, później trafił do partyzantki w powiecie grójeckim, był związany z Armią Krajową. Pod koniec wojny służył w Wojsku Polskim i jako żołnierz liniowej 15 Dywizji Piechoty trafił w 1945 do Olsztyna. Został skierowany do pracy w wojskowych jednostkach odpowiedzialnych za sport i kulturę fizyczną (Urząd Wychowania Fizycznego i Przysposobienia Wojskowego w Olsztynie). Wkrótce trafił do Łuczan (przemianowanych w 1946 na Giżycko), gdzie tworzył podstawy powojennego ruchu sportowego w takich dyscyplinach, jak lekkoatletyka, boks, piłka nożna, żeglarstwo, bojery. Był również kierownikiem Wydziału Wyszkolenia Liniowego Powszechnej Organizacji "Służba Polsce" w Olsztynie. W 1950 został przeniesiony do rezerwy w stopniu kapitana.
Po przejściu do rezerwy kontynuował działalność w sporcie olsztyńskim. Aktywnie działał w Lidze Morskiej i Lidze Przyjaciół Żołnierza, kierował ośrodkami wodnymi tych stowarzyszeń w Olsztynie, przy Lidze Przyjaciół Żołnierza stworzył pierwszą w województwie sekcję kajakarstwa. Założył także sekcje kajakarskie Olsztyńskiego Klubu Sportowego (Stomil Olsztyn, początkowo pod nazwą Olsztyński Klub Sportów Wodnych) i Zrywu Olsztyn. Stworzył w ten sposób podstawy pod wyczynowe kajakarstwo na Warmii i Mazurach. Jako czołowy trener kajakarstwa w województwie (miał trenerską klasę mistrzowską) znalazł także uznanie w oczach krajowej federacji. W 1955 został trenerem reprezentacji młodzieżowej Polski, w latach 1956-1964 był drugim trenerem kadry seniorskiej. Krótko przed olimpiadą w Tokio zastąpił Stanisława Zantarę na stanowisku pierwszego trenera i prowadził kadrę na igrzyskach. W Tokio Daniela Pilecka zajęła 7. miejsce, dwójka Pilecka – Izabella Antkowiak 8. miejsce, pozostałe osady nie zdołały awansować do olimpijskiego finału. Brak spektakularnego sukcesu nie pozwolił Rapackiemu na kontynuację pracy z zespołem narodowym.
W latach 1961-1976 był kierownikiem sekcji kajakarskiej i trenerem w Olsztyńskim Klubie Sportowym (później Stomilu Olsztyn). Łącznie wychował około 150 medalistów mistrzostw Polski, mistrzostw Europy, mistrzostw świata. Do jego najbardziej znanych podopiecznych należą Wacław Sklinsmont, Kazimierz Nikin (wicemistrz świata na 10 000 m, 1975), Andrzej Gronowicz (wicemistrz olimpijski z Montrealu, 1976 na 500 m w kanadyjkach dwójkach). Poza pracą trenerską był również sędzią klasy związkowej.
W latach 1977-1979 pracował w Wojewódzkiej Federacji Sportu w Białymstoku jako szef wyszkolenia, następnie powrócił do Olsztyna i krótko był kierownikiem organizacyjnym oraz kierownikiem wyszkolenia Wojewódzkiego Zespołu Metodyczno-Szkoleniowego. Pod koniec 1979 przeszedł na emeryturę. Nie zaprzestał działalności w sporcie – doprowadził do powstania Wojewódzkiego Klubu Olimpijczyka, a w 1988 Olsztyńskiego Muzeum Sportu (uroczyste otwarcie 12 maja 1989), mieszczącego się początkowo w siedzibie klubu Stomil Olsztyn, a od 2004 w hali widowiskowo-sportowej „Urania” (przy okazji zmiany siedziby nazwę placówki zmieniono na Muzeum Sportu w Olsztynie). Marian Rapacki był wieloletnim kierownikiem muzeum (do 2000), udało mu się zgromadzić dokumentację i liczne eksponaty związane przede wszystkim z powojennym sportem na Warmii i Mazurach. Wiedzę na ten temat popularyzował również w czasie licznych spotkań z młodzieżą szkolną, a także w publikacjach prasowych (m.in. wiosną 1998 ogłosił na łamach "Gazety Olsztyńskiej" razem z Pawłem Jarząbkiem cykl „"Alfabet Mariana Rapackiego"”, przedstawiający sylwetki wiodących postaci sportu olsztyńskiego).
W Polskim Związku Kajakowym był przez pewien czas (w latach 50. i 60.) w składzie zarządu, potem przewodniczył Radzie Trenerów. Otrzymał odznaczenia bojowe i państwowe, w tym Krzyżem Kawalerskim Orderu Odrodzenia Polski oraz odznakę Zasłużonego Działacza Kultury Fizycznej. 26 maja 2004 władze Olsztyna nadały mu tytuł honorowego obywatela miasta (razem z Rapackim zaszczyt ten spotkał przedstawicieli olsztyńskiej siatkówki – Mieczysława Doroszuka i Zbigniewa Lubiejewskiego).
20 października 2009 jego imieniem uhonorowano Muzeum Sportu w Olsztynie.
Był żonaty, ojciec dwójki dzieci (córka Jadwiga, ur. 1946 i syn Marian, 1950-1995).

</doc>
<doc id="789714" url="https://pl.wikipedia.org/wiki?curid=789714" title="Marian Rapacki">
Marian Rapacki



</doc>
<doc id="789716" url="https://pl.wikipedia.org/wiki?curid=789716" title="Piotr Pilik">
Piotr Pilik

Piotr Pilik (łac. Pilkonis) herbu Rogala (zm. po 1435), zwany Pilikowicem lub Pilikowiczem – syn Jana (wojewody czerskiego który poległ 12 lub 16 sierpnia 1399 w bitwie nad Worsklą).
Marszałek dworu Janusza I (1381-1398), podstoli warszawski (1385), podkomorzy zakroczymski (1390-1400), wojewoda mazowiecki (1402-1435).
Był sygnatariuszem pokoju mełneńskiego 1422 roku.
Właściciel rozległych dóbr - Drwalew, Chynów, Skuły, Węgrów (nadany przez Janusza).
Wystawił kościół w Węgrowie (dnia 2 grudnia 1414), Chynowie (1434).
Zmarł bezdzietnie i dobra węgrowskie wróciły do książąt litewskich, dobra w ziemi czerskiej zapisał bratankom ze Skuł używających nazwiska Skulski.

</doc>
<doc id="789718" url="https://pl.wikipedia.org/wiki?curid=789718" title="Aschau im Chiemgau">
Aschau im Chiemgau

Aschau im Chiemgau, Aschau i.Chiemgau – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży w Alpach Chiemgawskich.
Geografia.
Położenie.
Aschau im Chiemgau leży 23 km na południowy wschód od Rosenheimu, 20 km na południe od Prien am Chiemsee i 28 km na północ od Kufsteinu, przy czym granica z Austrią (Tyrolem) jest oddalona od centrum miejscowości o 13 km. Aschau jest końcową stacją linii kolejowej Prien am Chiemsee – Aschau im Chiemgau. Znajduje się tu też początkowa stacja kolejki linowej na Kampenwand.
Jezioro Bärnsee.
W odległości ok. 4 km na północny wschód od centrum znajduje się rezerwat przyrody Bärnsee. Samo jezioro jest otoczone torfowiskiem wysokim, zwanym "Aschauer Fuizn" i z powodu bogactwa gatunkowego, zarówno roślin, jak i zwierząt, podlega ochronie. W ostatnim czasie osiedliły się tu również bobry. Przez bagno został poprowadzony szlak turystyczny po drewnianych pomostach. Ze względu na ochronę przyrody kąpiel w jeziorze jest zakazana.
Podział gminy.
Gmina Aschau im Chiemgau składa się z 43 urzędowo nazwanych części:
Historia.
Do połączenia gmin.
Zamek Hohenaschau został wybudowany w górnej części doliny rzeki Prien w drugiej połowie XII wieku przez Konrada i Arnolda von Hirnsbergów. Znaczący ród szlachecki poszerzał stan swego posiadania i wybudował w zamek, który stał się centrum władzy ich państwa. Państwo Hohenaschau nie było wprawdzie księstwem we właściwym tego słowa znaczeniu, posiadało jednak szereg przywilejów, jak na przykład prawo wykonywania kary śmierci i kar okaleczających.
W czasie przebudowy i rozbudowy zamku w stylu renesansowym (1540–1560) i późnego baroku (1672–1686) została wzniesiona barokowa kaplica zamkowa i były dom beneficjatów, obecnie Muzeum Priental (Muzeum doliny rzeki Prien). Po dalszych zmianach, szczególnie tych, przeprowadzonych przez przemysłowca Theodora von Cramer-Kletta w latach 1905–1908, przeszedł w 1942 r. na własność państwa niemieckiego i obecnie używany jest jako dom wczasowy Federalnej Administracji Podatkowej.
Hohenaschau i Niederaschau stały się w czasie reformy administracyjnej w Bawarii w 1818 r. samodzielnymi gminami. 1 stycznia 1966 r. obie miejscowości zostały połączone w jedną gminę Aschau im Chiemgau.
Kolejne przyłączenia.
1 maja 1978 w ramach reformy gminnej przyłączono do gminy dotychczasową gminę Sachrang, a także południową część dotychczasowej gminy Umrathshausen i utworzono obecną gminę Aschau im Chiemgau. W wyniku tego stała się największą gminą powiatu.
Herb.
Blazonowanie: w srebrnym polu, na środkowym wierzchołku niebieskiego, skalistego trójwzgórza znajduje się zielony jesion.
Herb został wprowadzony w 1967 roku. Jesion wywodzi się od nazwy miejscowości: niem. Esche – jesion.
Polityka.
Wójtem gminy jest Peter Solnar, wcześniej urząd ten obejmował Werner Weyerer, a przed nim Kaspar Öttl, rada gminy składa się z 20 osób.
Komunikacja.
Funkcjonują linie autobusowe Rosenheim–Aschau (linia 9496) i Wildbich–Aschau–Felden (linia 9502), która latem dociera do Oberaudorfu oraz połączenie kolejowe do Prien am Chiemsee. W miejscowości znajduje się dworzec kolejowy użytkowany również przez Deutsche Bahn.
Najbliższe lotnisko znajduje się w odległym o ok. 60 km Salzburgu.
Edukacja.
Szkoła podstawowa: Preysing Grundschule Aschau im Chiemgau
Prywatna szkoła specjalna: Privates Förderzentrum (Kinderklinik)

</doc>
<doc id="789721" url="https://pl.wikipedia.org/wiki?curid=789721" title="Frasdorf">
Frasdorf

Frasdorf – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 15 km na południowy wschód od Rosenheimu, przy autostradzie A8.
Polityka.
Wójtem gminy jest Marianne Steindlmüller z CSU, wcześniej urząd ten pełnił Benno Voggenauer, rada gminy składa się z 14 osób.

</doc>
<doc id="789723" url="https://pl.wikipedia.org/wiki?curid=789723" title="Kozia (Chwarzno)">
Kozia (Chwarzno)

Kozia – część wsi Chwarzno w Polsce, położona w województwie pomorskim, w powiecie kościerskim, w gminie Stara Kiszewa, na południe od Starej Kiszewy i na północnym obrzeżu kompleksu leśnego Borów Tucholskich.
W latach 1975–1998 Kozia położona była w województwie gdańskim.

</doc>
<doc id="789724" url="https://pl.wikipedia.org/wiki?curid=789724" title="Live in New York City">
Live in New York City

Live in New York City – album koncertowy Johna Lennona wydany w 1986 roku pod nadzorem Yoko Ono. Płyta jest drugim albumem koncertowym w karierze Johna (po wydanym w 1969 roku "Live Peace in Toronto 1969") i zawiera zapis koncertu, który odbył się w Madison Square Garden w Nowym Jorku, 30 sierpnia 1972 roku.
Opis albumu.
Album jest zapisem ostatniego publicznego występu Johna Lennona. Zawiera on piosenki z jego trzech pierwszych solowych płyt ("John Lennon/Plastic Ono Band", "Imagine" oraz "Some Time in New York City"). Koncert został przeprowadzony w okresie, kiedy władze amerykańskie śledziły i prześladowały Lennona, czego skutki słychać w często nerwowych komentarzach artysty. Poza własnymi kompozycjami John podczas koncertu zagrał "Come Together" (piosenka napisana wraz z Paulem McCartneyem i wydana w 1969 roku na płycie zespołu The Beatles – "Abbey Road") i "Hound Dog" (utwór wykonywany pierwotnie przez Elvisa Presleya).
Pozycja na listach przebojów.
Płyta sprzedawała się dobrze, na listach przebojów w Wielkiej Brytanii zajęła 55. miejsce, w USA, natomiast była 41. i osiągnęła status złotej.
Lista utworów.
Wszystkie piosenki napisane przez Johna Lennona, poza zaznaczonymi.

</doc>
<doc id="789727" url="https://pl.wikipedia.org/wiki?curid=789727" title="Annie">
Annie

Annie, właśc. Anne Lilia Berge Strand (ur. 21 listopada 1977 w Trondheim) – norweska piosenkarka pop i didżejka z Bergen.
Kariera artystyczna.
Od 1993 członkini dziewczęcej grupy indierockowej Suitcase. Po ukończeniu szkoły średniej rozpoczęła działalność jako DJ, zapoznając się z lokalną sceną muzyki tanecznej. W tym okresie poznała Tore Andreasa Kroknesa, przyszłego chłopaka i zarazem współtwórcę wczesnych singli Annie.
Pierwszy singel "Greatest Hit", wykorzystujący fragment przeboju Madonny "Everybody" wydała w 1999. Kolejny – "I Will Get On" – dwa lata później w 2001. W tym samym roku zmarł Tore Kroknes (w wieku 23 lat) na skutek problemów z układem krążenia.
Po okresie depresji powróciła do działalności muzycznej. W marcu 2003 roku podpisała kontrakt z brytyjską wytwórnią "679 Recordings", następnie nawiązała współpracę z producentem Richardem X (udzielając się wokalnie na "Just Friends" z płyty "X-Factor Volume 1"). Dalsza współpraca zaowocowała wydaniem we wrześniu 2004 roku singla "Chewing Gum" (m.in. 25 miejsce na brytyjskiej liście przebojów) oraz debiutanckiego albumu "Anniemal". Została nagrodzona kilkoma nagrodami norweskiego przemysłu muzycznego.

</doc>
<doc id="789729" url="https://pl.wikipedia.org/wiki?curid=789729" title="El hefe">
El hefe



</doc>
<doc id="789730" url="https://pl.wikipedia.org/wiki?curid=789730" title="ECC">
ECC



</doc>
<doc id="789732" url="https://pl.wikipedia.org/wiki?curid=789732" title="Antena dipolowa">
Antena dipolowa

Antena dipolowa – najstarszy rodzaj anteny. Słowo dipol pochodzi z języka greckiego i oznacza układ dwubiegunowy. 
Antena dipolowa składa się przeważnie z dwóch symetrycznych ramion zasilanych za pomocą symetrycznej linii transmisyjnej. Jest ona wówczas tak zwaną anteną symetryczną, gdyż prądy płynące w obu ramionach anteny są równe co do amplitudy i mają przeciwne zwroty. Można spotkać również anteny dipolowe o niesymetrycznych ramionach oraz anteny zasilane bocznikowo, optymalizowane, załamane. Anteny dipolowe ze względu na słabe parametry (wąskie pasmo pracy, mały zysk kierunkowy) występują rzadziej jako samodzielne, pojedyncze anteny, a częściej stosuje się je jako elementy składowe bardziej skomplikowanych i rozbudowanych układów antenowych. 

</doc>
<doc id="789733" url="https://pl.wikipedia.org/wiki?curid=789733" title="Intelsat 24">
Intelsat 24

Intelsat 24 (dawniej Amos 1) – pierwsza izraelska satelita telekomunikacyjna. Jego budowa została oparta na doświadczeniu zebranym przy budowie satelitów szpiegowskich Ofeq we współpracy z brytyjską Defence Analytical Services Agency (DASA) i Alcatel Espace.
Satelita został wystrzelony 16 maja 1996 na pokładzie rakiety Ariane 4 z kosmodromu Kourou w Gujanie Francuskiej. Został on umieszczony na orbicie geostacjonarnej na 4 stopniu długości geograficznej zachodniej.
Amos 1 posiada dziewięć transponderów pasma Ku (w tym 2 zapasowe). Przy starcie ważył 996 kg, w tym 450 kg paliwa w postaci gazowej (monometylohydrazyna oraz specjalna mieszanina MON-3). Do napędu służy 400-niutonowy silnik Liquid Apogee Boost (ABM) i czternaście 10-niutonowych małych silniczków, którymi regulowana jest wysokość orbity. Czas pracy satelity został ustalony na 12 lat.
Satelita jest stabilizowany trójosiowo, do stabilizacji używa sensorów Słońca, Ziemi i kół reakcyjnych. Rozpiętość paneli baterii słonecznych Amosa 1 wynosi ok. 10,5 m. Początkowo generowały one ok. 1300 W mocy, pod koniec misji generowana moc spadnie do 1150 W. Akumulatory Ni-Cd gromadzą 24 Ah.
Amos 1 jest wykorzystywany do przesyłania sygnału TV dla prywatnych domowych celów (DTH/DBS przez przedsiębiorstwa YES, HBO i innych w Europie). Space Communications LTD bardzo szybko zapełniło wszystkie wolne łącza telekomunikacyjne satelity, co zmusiło firmę do rozpoczęcia prac nad nowym satelitą Amos 2.
W 2009 firma Spacecom, będąca operatorem satelity, sprzedała go firmie Intelsat. Nowy operator nadał mu obecną nazwę i przeniósł nad obszary Środkowego Wschodu.

</doc>
<doc id="789735" url="https://pl.wikipedia.org/wiki?curid=789735" title="El Hefe">
El Hefe

Aaron Abeyta, lepiej znany jako El Hefe lub krócej Hefe (ur. 8 sierpnia 1965) - gitarzysta punk rockowej grupy NOFX, grywa także na trąbce i śpiewa chórki. Jego pseudonim pochodzi od "el jeffe" z hiszpańskiego "szef". W zespole gra od roku 1991. Jest żonaty, ma 167 cm wzrostu. Mieszka w Kalifornii w USA. Z pochodzenia jest latynosem. Na płycie "White Trash, Two Heebs and a Bean" odpowiada mu Bean, czyli "Fasolka".
Sprzęt.
W roku 1999 używał gitary 1972 Fender Telecaster Guitar, efektu Dunlop 535 Cry-Baby Wah-Wah, i zestawu Mesa Boogie Mark III 

</doc>
<doc id="789738" url="https://pl.wikipedia.org/wiki?curid=789738" title="Zomrze">
Zomrze

Zomrze – część wsi Lipy w Polsce, położona w województwie pomorskim, w powiecie kościerskim, w gminie Stara Kiszewa, na północnym obrzeżu kompleksu leśnego Borów Tucholskich.
W latach 1975–1998 Zomrze położone było w województwie gdańskim.

</doc>
<doc id="789742" url="https://pl.wikipedia.org/wiki?curid=789742" title="John Dennis (dramaturg)">
John Dennis (dramaturg)

John Dennis (ur. 1657 w Londynie, zm. 6 stycznia 1734) – angielski krytyk i dramaturg. Zajmował się m.in. pracami Williama Shakespeare'a. Urodzony jako syn siodlarza. Edukację odebrał w Gonville and Caius College oraz w Trinity Hall na Uniwersytecie Cambridge.
Do jego najważniejszych utworów, pisanych pod pseudonimem "Furius", zaliczyć należy: 

</doc>
<doc id="789748" url="https://pl.wikipedia.org/wiki?curid=789748" title="Smolarz (województwo lubuskie)">
Smolarz (województwo lubuskie)

Smolarz – osada w Polsce położona w województwie lubuskim, w powiecie strzelecko-drezdeneckim, w gminie Stare Kurowo.
W latach 1975–1998 miejscowość administracyjnie należała do województwa gorzowskiego.

</doc>
<doc id="789752" url="https://pl.wikipedia.org/wiki?curid=789752" title="Edgar Basel">
Edgar Basel

Edgar Basel (ur. 1 listopada 1930 w Mannheimie, zm. 7 września 1977) – niemiecki pięściarz kategorii muszej. Srebrny medalista Igrzysk Olimpijskich z Helsinek z 1952 oraz złoty medalista Mistrzostw Europy z 1955 roku.

</doc>
<doc id="789755" url="https://pl.wikipedia.org/wiki?curid=789755" title="Sprężarka chemiczna">
Sprężarka chemiczna

Sprężarka chemiczna (nazywana także sprężarką termiczną) – sprężarka, której działanie polega na:
Podstawową energią napędową dla sprężarki chemicznej jest energia cieplna dostarczana do desorbera. W układzie absorpcyjnym sprężarka została zastąpiona pompą, której napęd wymaga małego wkładu pracy. Sprężarki chemiczne stosowane są w sytuacji łatwego dostępu do taniego źródła ciepła w obiegach technologicznych przemysłowych ziębiarek. Ziębiarki absorpcyjne mogą być stosowane w połączeniu z ciepłowniami. Para używana w zimie do celów grzejnych może w porze letniej służyć do napędu ziębiarek cieplnych (np. w mleczarniach, pomieszczeniach mieszkalnych itd).
Innym przykładem sprężarki termicznej wykorzystującej do swojego napędu energię cieplną jest parowo-wodny wymiennik ciepła stosowany w obiegu termodynamicznym siłowni parowych, tj. kocioł parowy współpracujący z pompą zasilającą. Kondensat pary wodnej po podniesieniu ciśnienia przez pompę, po dostarczeniu w kotle energii cieplnej, zamieniany jest z powrotem na parę o znacznie większym ciśnieniu. Obieg termodynamiczny siłowni parowej może być traktowany jako współpraca sprężarki termicznej z turbiną (analogicznie jak obieg turbiny gazowej – współpraca sprężarki mechanicznej z turbiną).

</doc>
<doc id="789757" url="https://pl.wikipedia.org/wiki?curid=789757" title="Struga (powiat kościerski)">
Struga (powiat kościerski)

Struga – wieś w Polsce położona w województwie pomorskim, w powiecie kościerskim, w gminie Stara Kiszewa. 
Wieś kociewska na północnym obrzeżu kompleksu leśnego Borów Tucholskich, położona przy drodze wojewódzkiej nr , między jeziorami Struga i Wielkim.
W latach 1975–1998 miejscowość administracyjnie należała do województwa gdańskiego.
W 2015 oddano do użytku kąpielisko gminne nad jeziorem Wielkim.

</doc>
<doc id="789759" url="https://pl.wikipedia.org/wiki?curid=789759" title="Mistrzostwa Europy w Łyżwiarstwie Figurowym 2007">
Mistrzostwa Europy w Łyżwiarstwie Figurowym 2007

Mistrzostwa Europy w łyżwiarstwie figurowym 2007 – zawody rangi mistrzowskiej dla łyżwiarzy figurowych z Europy. Mistrzostwa odbywały się od 22 do 28 stycznia 2007 w hali Torwar II w Warszawie.
W konkurencji solistów zwyciężył Francuz Brian Joubert, zaś wśród solistek Włoszka Carolina Kostner. W parach sportowych swój pierwszy tytuł mistrzów Europy wywalczyli reprezentanci Niemiec Alona Sawczenko i Robin Szolkowy, zaś w parach tanecznych zwyciężyli Francuzi Isabelle Delobel i Olivier Schoenfelder.
Kwalifikacje.
W zawodach udział brali zawodnicy, którzy przed dniem 1 lipca 2006 roku ukończyli 15 rok życia (tj. urodzili się do 30 czerwca 1993 roku). Liczba dopuszczonych do startu zawodników z poszczególnych krajów była uzależniona od miejsc, jakie reprezentanci krajów zdobyli na ubiegłorocznych mistrzostwach.
Wyniki.
Pary taneczne.
Tańcem obowiązkowym był "Golden Waltz".

</doc>
<doc id="789761" url="https://pl.wikipedia.org/wiki?curid=789761" title="Wzgórza Kőszeg">
Wzgórza Kőszeg

Wzgórza Kőszeg (t. Alpy Węgierskie; węg. "Kőszegi-hegység", niem. "Günser Gebirge", "Rechnitzer Schiefergebirge") – niewielkie pasmo gór średnich na granicy zachodnich Węgier (Komitat Vas) i wschodniej Austrii (Burgenland). Jedno ze skrajnych wschodnich pasm górskich łańcucha Alp. 
Pasmo zajmuje powierzchnię około 15 na 20 km w trójkącie między miastami Oberwart, Oberpullendorf i Kőszeg. Około 80% gór leży w Austrii. Na zachodzie przechodzi w pogórze Bucklige Welt, na wschodzie opada w Małą Nizinę Węgierską. Mimo izolowanego położenia pod względem geologicznym stanowi przedłużenie Alp Centralnych. Najwyższe szczyty – graniczny Írott-kő ("Geschriebenstein"), 884 m n.p.m. i Großer Hirschenstein, 862 m n.p.m. (z przekaźnikiem radiowym). 
Trzon całych tzw. Alp Węgierskich tworzą paleozoiczne skały krystaliczne, częściowo silnie zmetamorfizowane, głównie gnejsy i łupki mikowe. W znacznej części pokrywają je grube warstwy osadów trzeciorzędowych. Kształty tych niewysokich gór są łagodne, szczyty zaokrąglone. Nigdzie nie ma partii skalnych, nie występują gołoborza.
Podnóża wzgórz pokrywają łąki kośne. Na południowych zboczach między wsiami Rechnitz i Stadtschlaining znajdują się sady i winnice oraz plantacje kasztanów jadalnych. Wyżej Wzgórza Kőszeg są niemal w całości zalesione. Oprócz wspomnianych kasztanów jadalnych, występujących tu również dziko, rosną tu również dęby i brzozy. Najwyższe partie porastają lasy iglaste.

</doc>
<doc id="789763" url="https://pl.wikipedia.org/wiki?curid=789763" title="Double backflip">
Double backflip

Double backflip – ewolucja, która polega na podwójnym salcie w tył, czyli obrocie o 720 stopni. Jako pierwszy na FMX-ie wykonał ją Travis Pastrana. Pojedynczy "backflip" jest jedną z częściej wykonywanych ewolucji w FMX. Duża liczba zawodników łączy ją w kombinację z innymi ewolucjami np. z tsunami lub lazy boy. Podobną ewolucją jest Frontflip, która polega na tym samym tylko, że zawodnik obraca się do przodu (robi salto do przodu).

</doc>
<doc id="789764" url="https://pl.wikipedia.org/wiki?curid=789764" title="Kamera Bakera-Nunna">
Kamera Bakera-Nunna

Kamera Bakera-Nunna – połączenie aparatu fotograficznego z teleskopem, zaprojektowane przez dwóch Amerykanów, dr Jamesa G. Bakera i Josepha Nunna. Używana do optycznego śledzenia sztucznych satelitów. Została zbudowana w związku z badaniami Międzynarodowego Roku Geofizycznego.
Teleskop optyczny typu Schmidta, o średnicy zwierciadła 75 cm i masie 3,5 tony, połączony był ze specjalnym aparatem fotograficznym. Pole widzenia teleskopu wzdłuż toru lotu obiektu wynosiło 30°, a w poprzek, 5°. Unikalna migawka aparatu powodowała, że przelatujące satelity pozostawiały na zdjęciach charakterystyczne i łatwo zauważalne przerywane linie. Każda z tych kamer była połączona ze specjalnym zegarem kwarcowym, który w sposób automatyczny odnotowywał czas dla wykonania każdego zdjęcia z dokładnością do 1/1000 części sekundy. Dokładność pomiaru położenia satelitów wynosiła do 9 metrów.
Dwanaście takich kamer rozlokowanych w różnych miejscach na kuli ziemskiej tworzyło, między latami 50. a 70. XX wieku, amerykańską sieć optycznego śledzenia obiektów kosmicznych, głównie sztucznych satelitów. Sieć należała do Smithsonian Astrophysical Observatory.

</doc>
<doc id="789766" url="https://pl.wikipedia.org/wiki?curid=789766" title="Dorota Bayer">
Dorota Bayer

Dorota Bayer (z domu Iwaniuk, ur. 20 stycznia 1980 w Mińsku Mazowieckim) – polska szachistka, mistrzyni międzynarodowa od 2000 roku.
Kariera szachowa.
W 1990 r. zdobyła w Toruniu tytuł mistrzyni Polski w kategorii do 10 lat. W 1994 r. zdobyła w Szeged srebrny medal na mistrzostwach świata juniorek do lat 14. W późniejszych latach wielokrotnie reprezentowała Polskę na mistrzostwach świata i Europy juniorek do lat 16, 18 i 20. W latach 1996–1999 czterokrotnie wystąpiła w finałach mistrzostw Polski seniorek. Najlepszy wynik osiągnęła w 1997 w Cisnej, zajmując V miejsce. W 2000 r. zdobyła w Trzebini brązowy medal mistrzostw Polski juniorek do 20 lat. W następnym roku wystąpiła na mistrzostwach Europy kobiet w Warszawie oraz zwyciężyła w "turnieju C" międzynarodowego festiwalu "Cracovia 2000/01" w Krakowie.
Najwyższy ranking w karierze osiągnęła 1 stycznia 2001 r., z wynikiem 2266 punktów zajmowała wówczas 7. miejsce wśród polskich szachistek. Od 2002 r. nie uczestniczy w turniejach klasyfikowanych przez Międzynarodową Federację Szachową.

</doc>
<doc id="789768" url="https://pl.wikipedia.org/wiki?curid=789768" title="Dorota Iwaniuk">
Dorota Iwaniuk



</doc>
<doc id="789771" url="https://pl.wikipedia.org/wiki?curid=789771" title="Sprężarka termiczna">
Sprężarka termiczna



</doc>
<doc id="789772" url="https://pl.wikipedia.org/wiki?curid=789772" title="Cytogenetyka">
Cytogenetyka

Cytogenetyka – dział genetyki zajmujący się badaniem chromosomów. Cytogenetyka koncentruje się zarówno na kształcie jak i liczbie chromosomów, jak również na ich dziedziczeniu. W ostatnich latach rozwinęła się cytogenetyka molekularna, umożliwiająca badanie materiału genetycznego w stadium interfazy, bez uformowanych chromosomów.
Klasyczne badanie cytogenetyczne.
Klasyczne badanie cytogenetyczne opiera się na analizie chromosomów w stadium metafazy, po ich ewentualnym uprzednim wytrawieniu trypsyną i zabarwieniu. W wyniku barwienia uzyskuje się obraz ciemniejszych i jaśniejszych prążków, charakterystyczny dla danego chromosomu. 
W przypadku, gdy chromosomy barwione są technikami nie pozwalającymi na uzyskanie wzoru prążkowego, ich analiza opiera się na klasyfikacji do jednej z 7 grup, na podstawie długości i położenia centromeru.
Nazewnictwo prążków.
Wszelkie nazewnictwo cytogenetyczne regulowane jest przez Międzynarodowy System Nazewnictwa Cytogenetycznego (International System for Human Cytogenetic Nomenclature). Określenie pozycji w obrębie prążka na chromosomie wymaga podania numeru chromosomu, następnie ramienia (codice_1 - ramię krótkie (z fr. "petit" - mały) lub codice_2 - ramię długie (następna litera alfabetu po p)), numeru regionu i numeru prążka. Regiony leżące najbliżej centromeru noszą numer 1, oddalające się w kierunku telomerów – kolejne numery. Dla przykładu zapis 4q31 oznacza chromosom 4, ramię długie, region 3 i prążek 1. Dokładniejsze pozycje podaje się po kropce, np. 4q31.1, 4q31.2, 4q31.3.
Zapis kariotypu.
Klasyczne badanie cytogenetyczne kończy się zapisaniem kariotypu. Prawidłowy kariotyp żeński to codice_3, kariotyp męski codice_4. Wszelkie odchylenia od wyników prawidłowych zapisywane są przy użyciu szeregu skrótów, np. codice_5 (translokacja), codice_6 (delecja), codice_7 (inwersja). Przykładowo, codice_8 oznacza kobietę z translokacją zrównoważoną pomiędzy krótkim ramieniem chromosomu 2 (miejsce pęknięcia p21), a długim ramieniem chromosomu 10 (pęknięcie w miejscu q24). Dodatkowe chromosomy w kariotypie podaje się po znaku +, np. codice_9 oznacza osobnika płci męskiej z dodatkowym chromosomem 21 (trisomia 21, zespół Downa).
Zastosowanie klasycznych badań cytogenetycznych.
Badanie chromosomów metafazowych przeprowadza się m.in. w przypadkach:
Technika wykonania badań.
Wykonanie badania cytogenetycznego opiera się na przeprowadzeniu hodowli "in vitro" komórek, których chromosomy będą następnie poddane badaniu. Najczęściej są to limfocyty krwi obwodowej, amniocyty, komórki guza, rzadziej fibroblasty. W celu zatrzymania podziałów komórkowych na etapie metafazy do hodowli dodaje się kolchicynę, bądź jej pochodne. Powoduje to zahamowanie tworzenia wrzeciona kariokinetycznego. Następnie komórki są utrwalane, barwione w formie preparatu na szkiełku mikroskopowym i poddawane analizie mikroskopowej.
Cytogenetyka molekularna.
Cytogenetyka molekularna opiera się na technikach porównawczej hybrydyzacji genomowej (CGH) i fluorescencyjnej hybrydyzacji "in situ" (FISH). CGH wykrywa obecność dodatkowego bądź też brak materiału genetycznego. Metoda ta stosowana jest przede wszystkim w cytogenetyce onkologicznej. Technika FISH pozwala na badanie jąder komórkowych w stadium metafazy jak i interfazy. Znajduje zastosowanie w detekcji konkretnych mutacji, miejsc pęknięć, czy dokładnej analizie translokacji. Badanie techniką FISH jąder interfazowych ma miejsce przy badaniach prenatalnych i diagnostyce preimplantacyjnej. W obu przypadkach FISH pozwala na wykrycie anomalii liczbowych i strukturalnych w obrębie genomu.

</doc>
<doc id="789773" url="https://pl.wikipedia.org/wiki?curid=789773" title="Modeste M’Bami">
Modeste M’Bami

Modeste M’Bami (ur. 9 października 1982 w Jaunde, zm. 7 stycznia 2023) – kameruński piłkarz, występujący na pozycji pomocnika.
Na początku 2023 roku zdiagnozowano u niego COVID-19. 7 stycznia 2023 roku zmarł na zawał serca, prawdopodobnie w wyniku powikłań.
Kariera klubowa.
M’Bami zaczynał w Dynamie Duala. W sezonie 1999 spadł z tym klubem do drugiej ligi. Na zapleczu pierwszej ligi M’Bami był wyróżniającym się zawodnikiem Dynama i wprowadził ten klub ponownie do najwyższej klasy rozgrywkowej, jednak po sezonie odszedł do Francji.
Jego nowym klubem został CS Sedan, gdzie spotkał swojego rodaka, Piusa N’Diefi, a później Pierre’a Njankę. Debiutował 21 grudnia 2000, w przegranym 0:2 meczu ze Stade Rennes. W pierwszym sezonie gry, M’Bami wystąpił w 10 meczach, a Sedan zajął 5. miejsce, promowane grą w Pucharze UEFA. W sezonie 2001/2002 było już gorzej, bowiem klub Kameruńczyka z trudem utrzymał się w Ligue 1, zajmując 14. miejsce. Sezon później ta sztuka się nie udała i podopieczni Dominique Bathenaya spadli do Ligue 2, zajmując przedostatnie miejsce.
W przerwie letniej, po M’Bamiego zgłosili się działacze Paris Saint Germain i piłkarz zmienił barwy klubowe. W drugiej kolejce, podczas wyjazdowego meczu z Lille OSC M’Bami zaliczył debiut. Rozegrał pełne 90 minut, niestety jego klub przegrał 0:1. Na pierwszą bramkę, dla swojej nowej drużyny (i ogólnie w Ligue 1), musiał czekać aż do 25 kolejki, kiedy to PSG podejmowało u siebie En Avant Guingamp. Kameruńczyk otworzył wynik spotkania, trafiając na 1:0. Wynik podwyższył Danijel Ljuboja i PSG zainkasowało 3 punkty. Jak się później okazało, to było jedyne trafienie M’Bamiego w ciągu całego sezonu. Klub z Paryża zajął drugie miejsce w lidze i wziął udział w rozgrywkach Ligi Mistrzów. PSG trafiło do grupy H, w której rywalami były takie kluby, jak Chelsea F.C., FC Porto i CSKA Moskwa. M’Bami wziął udział we wszystkich spotkaniach, zarówno w rundzie pierwszej, jak i rewanżowej. Niestety Paryżanie zajęli ostatnie miejsce w grupie i mogli pożegnać się z rozgrywkami. Również fatalnie poszło im w lidze, bowiem zajęli tylko 9. miejsce, a M’Bami rozegrał 19 meczów. W sezonie 2005/2006 M’Bami wziął udział w 34 spotkaniach PSG, które ponownie zajęło 9. miejsce, jednak poprzez Puchar Francji awansowali do rozgrywek Pucharu UEFA. Podczas letniego okna transferowego Kameruńczyk został piłkarzem Olympique Marsylia, podpisując 3-letni kontrakt. W 2009 roku odszedł do UD Almería. W 2011 roku został zawodnikiem chińskiego Dalian A’erbin, jednak nie rozegrał w nim żadnego spotkania i niedługo potem został wypożyczony do Changchun Yatai. W 2012 roku przeszedł do Ittihad FC.
Kariera reprezentacyjna.
M’Bami ma za sobą występy w reprezentacji Kamerunu Under-23. W 2000 roku grał na igrzyskach olimpijskich w Sydney, kiedy to "Nieposkromione Lwy" pokonały Hiszpanię 5:3 w karnych, 2:2 w regulaminowym czasie. Warto dodać, że piłkarze z Afryki przegrywali 2:0 i musieli odrabiać straty, co im się udało. Decydującą jedenastkę o pierwszym złotym medalu dla swojego kraju na bramkę zamienił Pierre Wome. Tym samym został bohaterem meczu. Hiszpanie zajęli drugie miejsce, a trzecie przypadło zespołowi z Chile. W 2003 roku wziął udział w Pucharze Konfederacji, na którym reprezentacja Kamerunu zajęła 2. miejsce w turnieju, w finale przegrywając z Francją. M’Bami wziął udział w Pucharze Narodów Afryki 2004, który był dla Kameruńczyków nieudany. Odpadli już w ćwierćfinale, przegrywając z Nigerią 1:2. Grał również w eliminacjach do mistrzostw świata 2006, na które "Nieposkromionym Lwom" nie udało się zakwalifikować.

</doc>
<doc id="789774" url="https://pl.wikipedia.org/wiki?curid=789774" title="FMX">
FMX

FMX (freestyle motocross) – sport motorowy, który wyewoluował ze zwykłego motocrossu. Wszystko zaczęło się od zawodów supercrossowych i wykonywania ewolucji znanej jako whip na hopie finiszowej. Od motocrossu odróżnia go budowa motocykla, który zazwyczaj posiada odchudzone siedzenie, zmodyfikowane zawieszenia (na twardsze), wyższa kierownicę oraz wycięcia w bocznych plastikach tgz."graby". Zawodnicy wykonują ewolucje na rampach, których wysokość wynosi od ok. 2,65 m do 3 m. Największe zawody FMX na świecie to seria imprez Red Bull X-fighters i X-Games oraz Night Of The Jumps.
Najsłynniejsze nazwiska FMX-u:
"Najsłynniejszy zespół w Stanach Zjednoczonych: Metal Mulisha"
"Najsłynniejsze zespoły w Europie: FMX4ever (Belgia), DaBoot (Włochy) oraz (Polska) Freestyle Family"
Podstawowe triki we freestyle motocrossie:
- lazy boy - zawodnik zahacza kolanami kierownicę od dołu i kładzie się plecami na siodełku, równocześnie wyprostowując ręce za głową. Idealne wykonanie triku następuje wtedy, gdy zawodnik jest maksymalnie wyciągnięty, a jego ciało przylega do motocykla.
- cliffhanger - po wybiciu z "kickera" (rodzaj skoczni motocyklowej), zawodnik chwyta górną częścią stóp kierownicę, a następnie wyprostowuje się i podnosi ręce nad głową. Część zawodników zamiast za kierownicę chwyta za przedni widelec wewnętrzną częścią stopy.
- barhop - zawodnik stara się wyprostować nogi nad kierownicą nie odrywając od niej rąk. Im bardziej uda mu się je wyprostować tym więcej uzyska od sędziów punktów. Nogi powinny być złączone.
- shaolin - trik podobny do barhopu. Zawodnik nie wyciąga złączonych nóg tylko maksymalnie je rozszerza.
- backflip - salto w tył.
- double backflip - podwójne salto w tył.
- cordova backflip - w czasie wykonywania salta w tył zawodnik podciąga stopy do poziomu kierownicy i zahaczając o nią stopami, wypycha tułów i kolana przed kierownicę. Trik uzupełnia wychylenie głowy do tyłu. Dłonie pozostają cały czas na kierownicy.
- cliffhanger backflip - w czasie wykonywania salta w tył zawodnik chwyta górną częścią stóp kierownicę, a następnie wyprostowuje się i podnosi ręce nad głową. Połączenie backflipa z cliffhangerem.
- lazy boy backflip - jedna z odmian backflipa. Podczas wykonywania salta w tył zawodnik puszcza kierownicę, kładzie się na siodełku, maksymalnie wyprostowując ciało i wyciąga ręce za głowę. Połączenie backflipa z lazy boyem.
- shaolin backflip - w czasie wykonywania salta w tył zawodnik maksymalnie rozszerza nogi przełożone nad kierownicą. Dłonie pozostają cały czas na kierownicy.
- underflip - zawodnik obraca się o 360 stopni wokół podłóżnej osi motocykla, obrót w płaszczyźnie pionowej.
- tsunami - specyficzny rodzaj stania na rękach wykonanego na kierownicy. Trik jest nieudany, jeśli nogi nie są złączone i gdy zawodnik nie podwinie nóg w kształt przypominający falę morską. Głowa powinna być odchylona lekko do tyłu i znajdować się niżej od stóp.
- heelclicker - zawodnik trzymając kierownicę przekłada na zewnątrz uchwytów stopy i lekko zderza ze sobą pięty.
- 360 - pełny obrót na motocyklu wokół własnej osi w płaszczyźnie poziomej.
- 540 - półtora obrotu wokół własnej osi w płaszczyźnie poziomej.
- whip - zawodnik obraca w locie motocykl o około 90 stopni by po kilku sekundach powrócić do pierwotnego ułożenia.
- no-hand landing - lądowanie bez trzymania kierownicy. Ten trik występuje w kombinacji z innymi ewolucjami. Najwięcej punktów przyznaje się wtedy, gdy podczas lądowania ręce znajdują się maksymalnie daleko od kierownicy.
- superman - wypuszczenie nóg do tyłu bez puszczenia kierownicy. Ciało zawodnika powinno być wyprostowane i ułożone równolegle do motocykla.
- superman seat grab - mutacja klasycznego supermana. Zawodnik jedną ręką trzyma kierownicę, a drugą chwyta za boczny uchwyt wycięty pod siedzeniem motocykla. Nogi pozostają wyciągnięte do tyłu.
- indian air - trik bardzo podobny do superman seat grab. Różnicą pomiędzy tymi ewolucjami jest ułożenie nóg. W indian air zawodnik porusza nogami, co przypomina spacer w powietrzu.
- hart attack - kolejna mutacja superman seat grab. Przy tym triku nogi powinny być uniesione do góry, niemal pionowo nad motocykl.
- superman double seat grab - zawodnik puszcza kierownicę i chwyta oburącz za tylną cześć siedzenia, za boczne uchwyty. Jednocześnie wypycha wyprostowane nogi maksymalnie do tyłu. Ułożenie ciała powinno być takie samo jak podczas klasycznego supermana.
- rock solid - trik jest podobny do supermana, z tym wyjątkiem, że zawodnik puszcza kierownicę i przez kilka sekund leci równolegle nad motocyklem nie mając z nim żadnego kontaktu fizycznego.
- can can - przełożenie prawej (lub lewej) nogi ponad siodłem na drugą stronę motocykla. Noga, którą zawodnik przełożył, powinna znaleźć się przed nogą nieprzełożoną.
- nac nac - odwrotność can can. Noga, która została przełożona podczas tego triku powinna znaleźć się za nogą nieprzełożoną.

</doc>
<doc id="789778" url="https://pl.wikipedia.org/wiki?curid=789778" title="Sarni Dwór-Leśniczówka">
Sarni Dwór-Leśniczówka

Sarni Dwór-Leśniczówka (kaszb. "Sarni Dwòr") – część wsi Somonino w Polsce, położona w województwie pomorskim, w powiecie kartuskim, w gminie Somonino. Sarni Dwór Leśniczówka wchodzi w skład sołectwa Somonino.
W latach 1975–1998 Sarni Dwór-Leśniczówka administracyjnie należał do województwa gdańskiego.

</doc>
<doc id="789779" url="https://pl.wikipedia.org/wiki?curid=789779" title="Bad Sex in Fiction Award">
Bad Sex in Fiction Award

The Literary Review Bad Sex in Fiction Award – antynagroda przyznawana corocznie autorowi, który stworzy najgorszy opis aktu seksualnego w dziele powieściowym.
Sama nagroda ma formę „na poły abstrakcyjnej statuetki przedstawiająca seks w latach pięćdziesiątych”, tj. nagiej kobiety usytuowanej na książce. Przyznawana jest od roku 1993 przez „Literary Review”, londyńskie pismo literackie. Pomysłodawcami nagrody są Rhoda Koenig, krytyk literacki, i Auberon Waugh, ówczesny naczelny „Literary Review”.
Uzasadnienie nagrody to „zwrócić uwagę na niewyrafinowane, niesmaczne, często bezcelowe stosowanie opisów seksualnych w powieści współczesnej i zniechęcać do nich”.

</doc>
<doc id="789780" url="https://pl.wikipedia.org/wiki?curid=789780" title="Planorbarius corneus">
Planorbarius corneus



</doc>
<doc id="789787" url="https://pl.wikipedia.org/wiki?curid=789787" title="Geschriebenstein">
Geschriebenstein



</doc>
<doc id="789789" url="https://pl.wikipedia.org/wiki?curid=789789" title="ESEO">
ESEO



</doc>
<doc id="789790" url="https://pl.wikipedia.org/wiki?curid=789790" title="Alexander Harris">
Alexander Harris

Alexander LaVelle Harris, zwany krócej Xander – jedna z głównych postaci serialu "". Przez siedem sezonów grał go Nicholas Brendon, w odcinkach „The Replacement” i „Intervention” grany przez Kelly Donovana.
Xander prawdopodobnie urodził się w styczniu 1981 roku, nigdy nie podano dokładnej daty. Urodził się w Sunnydale, jego rodzicami są Tony i Jessica Harris, ojciec jest alkoholikiem, i prawdopodobnie bezrobotnym. Xander od czasów przedszkolnych przyjaźni się z Willow Rosenberg. Jego najlepszym przyjacielem był Jesse McNally, lecz po epizodzie „The Harvest” nigdy już o nim nie wspomniano. Xander miał w szkole opinię nieudacznika. Jego sytuacja nieco się poprawiła gdy zaprzyjaźnił się z . Jego pierwszą dziewczyną była Cordelia Chase. Gdy ta z nim zerwała, ze względu na swoje życie towarzyskie, Xander wraz z Amy Madison rzucił czar miłosny. W wyniku jego złego działania stał się obiektem miłości całego Sunnydale, także i zakochanej w nim wcześniej Willow Rosenberg. W trzecim sezonie Cordelia Chase, zrywa z nim, z powodu jego zdrady. Pojawia się wtedy Anyanka, demon zemsty. W wyniku życzenia Cordelii, Sunnydale zmienia się w miasto bez pogromcy. W Alternatywnym Sunnydale Xander jest wampirem, jednym z protegowanych Mistrza. Ginie tam skołkowany przez . W odcinku „The Zeppo” Xander spędza noc z Faith. Słynący z przyciągania demonów Xander, staje się obiektem podchodów pozbawionej swoich mocy Anyi. Zostają oni parą aż do odcinka „Hell’s Bell's”, kiedy Xander tchórzy przed ołtarzem. Mniej więcej w połowie siódmego sezonu ponownie są razem, lecz w „Chosen” finale serii Anya ginie. Xander traci oko w walce z Calebem w winiarni. Xander jako jedyny nigdy nie posiadał żadnych nadnaturalnych mocy. Jest cieślą i majstrem na budowie. Uczestniczył między innymi w budowie nowego liceum. W sezonie czwartym mieszkał w piwnicy swoich rodziców, w odcinku „The replacement” przeprowadza się do wynajętego mieszkania.
Samochody Xandera: Chevrolet Bel Air Convertible z 1957, własność wujka Rory'ego. Numer rejestracji prawdopodobnie PSI 735, widzony w „The Zeppo”. Od sezonu 5 do odcinka „Two to go” w sezonie 6 gdy został zniszczony, Ford Taurus, rejestracja 2SAM564. W sezonie 7 srebrny samochód, prawdopodobnie użyty też przez Willow w „Dirty Girls”, prawdopodobnie także marki Ford, rejestracja 3PCE187. Zniszczony podczas zagłady miasta.
Post Sunnydale.
Xander jest głównodowodzącym w bazie pogromczyń w Szkocji, utrzymuje też kontakt z Gilesem i Andrew. Bywa porównywany do Nicka Fury, zapewne z racji braku oka – tego samego zresztą, oraz podobny sposób ubierania i pośrednio funkcję. Xander jednak nie uznaje siebie za obserwatora. W części drugiej Xander musi przejąć funkcje pogromczyni pogrążonej w śnie, podczas ataku na kwaterę główną. Widzimy też iż nadal próbuje on pełnić rolę mediatora jak to czynił wcześniej w serialu.
Umiejętności.
Xander nie posiada żadnych nadludzkich mocy, jest jednak dobrym majsterkowiczem, co się przydaje gdy konieczna jest wymiana szyb w domu . W odcinku „The pack” został opętany przez hienę, zyskał wtedy dość sporą siłę fizyczną, wyostrzone zmysły. W „Halloween” zmienił się w żołnierza, nabył wtedy pewne umiejętności wojskowe. W „Superstar” podpalił książkę po przeczytaniu prostego zaklęcia. Xander dość szybko osiąga status majstra na budowie, na której pracuje. W sezonie 8 jest też głównym dowódcą w sztabie pogromczyń w Szkocji. Pozwala to wyciągnąć wniosek iż Xander jest dobrym organizatorem, i potrafi zarządzać i sterować ludźmi.

</doc>
<doc id="789803" url="https://pl.wikipedia.org/wiki?curid=789803" title="End zone">
End zone

End zone, pole punktowe – pas (prostokąt) na obu krańcach boiska do gry w futbol amerykański i kanadyjski. Jego szerokość wynosi 53 jardy (48 m – całe boisko), a długość to 10 jardów (9 m). Ta część boiska ograniczona jest przez linie końcowe, boczne i punktowe.
W momencie, gdy ofensywny gracz dotrze z piłką do pola punktowego, to jego drużyna zdobywa przyłożenie ("touchdown").

</doc>
<doc id="789804" url="https://pl.wikipedia.org/wiki?curid=789804" title="Goal line">
Goal line

Goal line, linia punktowa - linia na boisku do futbolu amerykańskiego i futbolu kanadyjskiego oddzielająca pole punktowe od pola do gry.

</doc>
<doc id="789806" url="https://pl.wikipedia.org/wiki?curid=789806" title="Field goal">
Field goal

Field goal, kop na bramkę – pojęcie w futbolu amerykańskim określające "sposób" (kopanie) i "skutek" (podwyższenie wyniku) zdobycia punktów przez kopnięcie piłki między słupy a ponad poprzeczkę bramki futbolowej. Udany kop na bramkę daje drużynie kopiącej 3 punkty.
Zagranie rozpoczyna się od wznowienia. Środkowy (w tym przypadku "long snapper") podaje piłkę do "holdera", który stawia ją na ziemi w pozycji pionowej i przytrzymuje z góry nadbiegającemu kopaczowi. Przytrzymujący musi także zadbać o to, by charakterystyczne dla piłki szwy nie miały kontaktu z butem zawodnika wykonującego kop.
Kop na bramkę wykonywany jest najczęściej podczas czwartej próby ("4th down"), gdy zdobycie pierwszej próby ("1st down") ma małe szanse powodzenia lub gdy drużyna atakująca nie posiada wystarczająco dużo czasu na zdobycie punktów poprzez przyłożenie. Optymalna odległość pomiędzy linią wznowienia gry a miejscem, w którym piłka przytrzymywana jest przez "holdera" i z którego kopacz ("kicker") wykonuje uderzenie, to 7 lub 8 jardów. Doświadczeni zawodnicy potrafią zdobyć field gola z ponad 55 jardów. Celne strzały z 60 i więcej jardów należą do rzadkości.
Długość field goala w NFL to odległość pomiędzy linią wznowienia gry a linią punktową rywala ("goal line") powiększona o długość pola punktowego (10 jardów) oraz dystans pomiędzy linią wznowienia gry a miejscem, z którego kicker uderzy piłkę. Oznacza to, że, jeśli drużyna wznawia grę na połowie rywala z linii - przykładowo - 40. jardu, to odległość do bramki wyniesie 57 lub 58 jardów.
Extra point.
Kopu na bramkę używa się także podczas próby podwyższenia za jeden punkt. W NFL przed sezonem 2015 piłka zagrywana była do holdera z linii 2. jardu, co oznaczało, że kopacz wykonywał uderzenie na bramkę z 19 lub 20 jardów. Od sezonu 2015 grę wznawia się z linii 15. jardu, czyli strzał wykonywany jest z odległości 32 lub 33 jardów, co zauważalnie obniżyło skuteczność zagrania (z 99,3% w sezonie 2014 do 94,2% w kolejnym), a zwiększyło liczbę prób za 2 punkty (59 w 2014 i 94 w 2015), które nadal wykonywane są z linii 2. jardu. 
Jeśli drużyna posiadająca piłkę uzna, że odległość do bramki jest zbyt duża, by zdobyć punkty strzałem, najczęściej wykonuje punt.
Rekordy.
Rekord wszech czasów w długości field goala padł w 1976 i należy do Amerykanina Ove Johanssona, który w uniwersyteckim meczu trafił do bramki z 69 jardów. 
08.12.2013 Matt Prater z Denver Broncos w meczu z Tennessee Titans kopnął piłkę z 64 jarda, poprawiając poprzedni rekord ligi NFL o jednego jarda. Byłym współrekordzistą był Polak Sebastian Janikowski, który w 2011 posłał piłkę między słupki z 63 jardów. Jest on także jednym z dwóch graczy w historii NFL, który trafił dwukrotnie z odległości co najmniej 60 jardów (obok Grega Zuerleina).
Podczas rozgrzewki przed meczem Denver Broncos - Oakland Raiders (12 września 2011) kamery telewizji ESPN zarejestrowały celne uderzenie Janikowskiego z 70 jardów.

</doc>
<doc id="789807" url="https://pl.wikipedia.org/wiki?curid=789807" title="Down (futbol amerykański)">
Down (futbol amerykański)

Down, próba – pojęcie w futbolu amerykańskim określające czas meczu, w którym przebiega gra.
Drużyna w posiadaniu piłki może podjąć cztery próby by rozgrywając piłkę zdobyć co najmniej 10 jardów boiska w kierunku pola punktowego drużyny przeciwnej. Po zdobyciu 10 jardów pola drużyna atakująca zyskuje prawo do pierwszej próby, a zatem może ponownie podjąć cztery próby do zyskania kolejnych 10 jardów lub do zdobycia punktów. Jeśli atakowi nie uda się uzyskać pierwszej próby (zdobyć 10 jardów pola) po czterech próbach, traci posiadanie piłki na rzecz drużyny przeciwnej. 
Zazwyczaj po niepowodzeniu w trzech próbach drużyna wybiera wykonywanie punta (wykop piłki mający na celu oddalenie gry jak najdalej w stronę pola punktowego rywala), field goala (próba strzału do bramki, jeśli jest wystarczająco blisko do bramki przeciwnika) bądź jeśli sytuacja w meczu zmusza do podjęcia ryzyka, rozgrywa czwartą próbę „normalnie”.

</doc>
<doc id="789809" url="https://pl.wikipedia.org/wiki?curid=789809" title="Snap (sport)">
Snap (sport)

Snap – zagranie w futbolu amerykańskim rozpoczynające próby.
Poza momentami rozpoczęcia połówek meczu i po zdobyciu punktów, piłka zawsze wprowadzana jest do gry przez "snap": zawodnicy ataku ustawiają się przodem do obrony na linii wznowienia gry, wyznaczonej przez miejsce zakończenia ostatniej akcji, prostopadłej do linii bocznych, a jeden z zawodników formacji atakującej, środkowy, podaje lub rzuca piłkę pomiędzy swoimi nogami do innego zawodnika, zazwyczaj do rozgrywającego.

</doc>
<doc id="789810" url="https://pl.wikipedia.org/wiki?curid=789810" title="Idée fixe">
Idée fixe

Idée fixe – album Czesława Niemena wydany w roku 1978. Jest to pierwszy polski album rockowy składający się z 3 płyt gramofonowych (dwie płyty długogrające i jedna EP). Wersja kompaktowa została wydana w boksie "Od początku II" jako 2 oddzielne CD ("Idée fixe I" i "Idée fixe II"). We wrześniu 2020 roku ukazała się pierwsza w historii, winylowa reedycja albumu, obejmująca dwa kolorowe longplaye i singiel, który w przeciwieństwie do pierwowzoru, przeznaczony jest do odtwarzania w prędkości 33 1/3 RPM.
Lista utworów.
Płyta 3 (EP) (SN 0770).
Muzyka do sztuki Juliusza Słowackiego „Sen srebrny Salomei” (Fragmenty)

</doc>
<doc id="789811" url="https://pl.wikipedia.org/wiki?curid=789811" title="Line of scrimmage">
Line of scrimmage

Line of scrimmage, linia wznowienia gry - pojęcie w futbolu amerykańskim a także kanadyjskim oznaczające umowną linię przecinającą boisko prostopadle do linii bocznych, której drużyny nie mogą przekroczyć przed rozpoczęciem próby. Linia wznowienia wyznaczana jest w miejscu zakończenia ostatniej akcji z poprawką wynikającą z jardów karnych.

</doc>
<doc id="789820" url="https://pl.wikipedia.org/wiki?curid=789820" title="Teresa Żylis-Gara">
Teresa Żylis-Gara

Teresa Gerarda Żylis-Gara (ur. 23 stycznia 1930 w Landwarowie k. Wilna, zm. 28 sierpnia 2021 w Łodzi) – polska śpiewaczka (sopran liryczny) światowej sławy, pedagog.
Życiorys.
Urodziła się jako Teresa Żylis. Jej ojciec Franciszek Żylis, kolejarz, z państwowej posady był w stanie zapewnić rodzinie skromny, lecz stabilny byt. Miała piątkę starszego rodzeństwa: Mieczysława, Henryka, Romualda, Zofię i Marię (która zmarła w wieku 14 lat). W rodzinnym domu obecna była muzyka. Bracia grali na gitarze i mandolinie. Wszyscy członkowie rodziny śpiewali. Teresa jako dziecko śpiewała w kościelnym chórze. Po II wojnie światowej w 1946 razem z rodziną przeprowadziła się do Łodzi. Początkowo uczyła się w gimnazjum ogólnokształcącym i jednocześnie w średniej szkole muzycznej. Jej pierwszą nauczycielką śpiewu była Stefania Grabowska, zaś pierwszy publiczny występ Teresy (wykonała dwie pieśni Mieczysława Karłowicza) odbył się na balu w Pałacu Poznańskiego. Od 1952 studiowała w Państwowej Wyższej Szkole Muzycznej (PWSM) u Olgi Olginy. W 1953 zwyciężyła w Ogólnopolskim Konkursie Młodych Wokalistów w Warszawie. W 1957 ukończyła studia w PWSM i uzyskała dyplom tej uczelni. W 1958 zadebiutowała w Operze Krakowskiej jako Halka w "Halce" Stanisława Moniuszki. Również w 1958 otrzymała II nagrodę w Międzynarodowym Konkursie Wokalnym w Tuluzie. W 1960 otrzymała III nagrodę na Międzynarodowym Konkursie Muzycznym w Monachium. Następnie śpiewała w teatrach operowych w Oberhausen, Dortmundzie i Düsseldorfie. Przełomem w jej karierze były występy w Paryżu w 1966 oraz na Festiwalu Mozartowskim w Salzburgu w 1968.
W 1968 występowała w londyńskiej Covent Garden. W grudniu 1968 zadebiutowała na scenie Metropolitan Opera w Nowym Jorku jako Donna Elvira w operze Mozarta Don Giovanni. W Metropolitan Opera zaśpiewała 20 partii w 233 przedstawieniach. W marcu 1984 po raz 233 i ostatni spotkała się z publicznością Metropolitan Opera, wykonując tytułową partię w operze Manon Lescaut Pucciniego.
W 1999 otrzymała tytuł profesora sztuki. Laureatka tytułów doktora honoris causa wrocławskiej Akademii Muzycznej im. K. Lipińskiego oraz Akademii Muzycznej w Łodzi.
W jej repertuarze były wielkie role w operach Giuseppe Verdiego, Richarda Straussa, Giacomo Pucciniego i Wolfganga Amadeusa Mozarta. Występowała również w repertuarze pieśniarskim, m.in. popularyzowała utwory Karola Szymanowskiego. Nagrywała dla renomowanych wytwórni płytowych, takich jak: Deutsche Grammophon, EMI, Harmonia Mundi, Erato czy Polskie Nagrania „Muza”. Od 1980 mieszkała w Monako.
W 2005 otrzymała Złoty Medal „Zasłużony Kulturze Gloria Artis”. W 2011 została odznaczona Krzyżem Komandorskim z Gwiazdą Orderu Odrodzenia Polski. W 2012 otrzymała Order Oficerski Legii Honorowej Republiki Francuskiej. Została też wyróżniona tytułem honorowej obywatelki Łodzi (2020).
Zmarła 28 sierpnia 2021 w Łodzi w wieku 91 lat. Została pochowana 10 września 2021 w alei zasłużonych na cmentarzu komunalnym Doły w Łodzi.
Życie prywatne.
Na początku studiów wyszła za mąż. Jej mężem był inżynier Jerzy Gara, po którym przyjęła podwójne nazwisko Żylis-Gara. Podczas studiów urodziła syna Jerzego. Po jej wyjeździe do Republiki Federalnej Niemiec synem opiekowała się jej matka. Na skutek długiej rozłąki z mężem i synem rodzina rozpadła się.

</doc>
<doc id="789822" url="https://pl.wikipedia.org/wiki?curid=789822" title="Swanhilda (żona Karola Młota)">
Swanhilda (żona Karola Młota)

Swanhilda (także "Swanachilda") – druga żona Karola Młota (według niektórych źródeł tylko konkubina), którą zdobył podczas pierwszej kampanii do Bawarii w 725. Razem z nią do niewoli trafiła Biltruda, żona jej stryja Grimoalda, księcia Bawarii. Swanhilda należała do rodu Agilolfingów, ale nie jest pewne czyją była córką. Jej rodzicami mogli być:
Z Karolem Młotem miała tylko jedno dziecko syna Griffo. Po śmierci Karola wsparła swojego syna w buncie przeciwko Pepinowi. Po jego klęsce została mniszką, a następnie ksienią w Chelles.

</doc>
<doc id="789827" url="https://pl.wikipedia.org/wiki?curid=789827" title="Fenazyna">
Fenazyna

Fenazyna, akrydyzyna – heterocykliczny wielopierścieniowy związek chemiczny z grupy barwników azynowych o szkielecie węglowym antrachinonu (pochodna antrachinonu), zawierający dwa heteroatomy azotu.

</doc>
<doc id="789828" url="https://pl.wikipedia.org/wiki?curid=789828" title="Ruodhaid">
Ruodhaid

Ruodhaid była konkubiną Karola Młota, urodziła kilkoro dzieci:

</doc>
<doc id="789829" url="https://pl.wikipedia.org/wiki?curid=789829" title="Teoria Deng Xiaopinga">
Teoria Deng Xiaopinga

Teoria Deng Xiaopinga (dengizm) (chiń. upr. 邓小平理论, chiń. trad. 鄧小平理論, pinyin: "Dèng Xiǎopíng Lǐlùn") – chińska ideologia polityczna, stworzona przez Deng Xiaopinga, faktycznego przywódcę Chińskiej Republiki Ludowej w latach 1978–1989. Dengizm wyewoluował z maoizmu, w przeciwieństwie do którego zreinterpretował jednak teorię marksistowską w duchu konfucjańskim.
Źródłem dengizmu była pragmatyczna frakcja Komunistycznej Partii Chin kierowana przez premiera Zhou Enlaia, która ukształtowała się w trakcie walki o władzę z radykalną frakcją Jiang Qing (tzw. „kampanii przeciw Konfucjuszowi”). Dengizm odwołuje się do dziedzictwa maoizmu – krytykował wprawdzie niektóre epizody w historii Chińskiej Republiki Ludowej (zwłaszcza wielki skok naprzód i rewolucję kulturalną), ale podkreślał sukcesy nierozerwalnie związane z kierownictwem Mao. W jego ujęciu „nie należy twierdzić, że myśli Mao Zedonga /.../ są nowym etapem w rozwoju marksizmu, /.../ jednak są one zastosowaniem i rozwinięciem marksizmu-leninizmu w Chinach”. Według tej teorii Chiny nie porzucają marksizmu-leninizmu i myśli Mao Zedonga, tylko dostosowują system do istniejących warunków społeczno-ekonomicznych w Chinach.
Założenia doktryny.
Kluczowymi pojęciami dengizmu są „cztery modernizacje” i „cztery podstawowe zasady” – o ile pierwsze oznacza modyfikację maoizmu, to drugie podkreśla ciągłość z ideologią komunistyczną. Cztery modernizacje oznaczają unowocześnienie przemysłu, rolnictwa, obrony narodowej oraz nauki i techniki, cztery podstawowe zasady to: socjalistyczna droga rozwoju, dyktatura proletariatu, kierownicza rola partii komunistycznej oraz marksizm-leninizm i myśl Mao Zedonga.
Postulat modernizacji wynikał z przyjęcia sprzecznego z maoizmem hasła, że „Ubóstwo to nie socjalizm”. Prowadziło to do zaakceptowania mechanizmów wolnorynkowych i otwarcia na świat, a w konsekwencji też zróżnicowania majątkowego społeczeństwa. Dystansując się od radykalnego egalitaryzmu maoistów Deng głosił:
Podkreślał jednak, że perspektywiczne cele ustroju nie ulegają zmianie a gospodarka musi pozostawać pod kontrolą państwa:
„Cztery podstawowe zasady” warunkowały utrzymywanie dyktatury Komunistycznej Partii Chin. Deng ostrzegał: „Bez ideałów, bez dyscypliny kraj nasz /.../ może przekształcić się w ławicę lotnego piasku”, dlatego „Bez takiego środka jak dyktatura nie można się obejść”. Choć krytykował nadmierną centralizację i system dożywotniego piastowania stanowisk, to zarazem wypowiadał się przeciw trójpodziałowi władzy i doprowadził do zniesienia konstytucyjnych gwarancji wolności słowa („czterech wielkich swobód”). Chiński model ustroju objaśniał następująco:
Spoiwem państwa miał być patriotyzm wyrażający się w akcentowaniu pryncypiów niepodległości i suwerenności („Niech żaden obcy kraj nie żywi nadziei, że Chiny staną się jego wasalem”) oraz w haśle „socjalizmu o chińskiej specyfice”. Deng pozostał też wierny maoistowskiemu purytanizmowi obyczajowemu głosząc, że „będziemy przeciwdziałać zewnętrznym wpływom zepsucia i demoralizacji”.
Poza Chinami.
Mimo rdzennie chińskiego charakteru dengizm znajduje analogię w innych próbach dostosowania ideologii komunistycznej do lokalnych warunków, np. w Nowej Polityce Ekonomicznej i jej teoretycznym uzasadnieniu stworzonym przez Nikołaja Bucharina, w koncepcjach Earla Browdera czy titoizmie. Polskim zwolennikiem dengizmu był m.in. ekonomista doc. Mieczysław Rakowski, autor książki „Przemiany i szanse socjalizmu” (Warszawa 2004).

</doc>
<doc id="789832" url="https://pl.wikipedia.org/wiki?curid=789832" title="Center (futbol amerykański)">
Center (futbol amerykański)

Center (C) (środkowy) – pozycja zawodnika w futbolu amerykańskim i kanadyjskim. Zawodnik ten należy do formacji ataku, i wchodzi w skład offensive line. Jego zadaniem jest rozpoczęcie akcji i podanie piłki do rozgrywającego.
Jak sama nazwa wskazuje zawodnik ten ustawiony jest w samym środku offensive line. To on rozpoczyna grę podając piłkę pomiędzy nogami do stojącego za nim rozgrywającego (tzw. snap). Natychmiast po przekazaniu piłki musi on zatrzymać napierającego zawodnika drużyny broniącej. Tak więc zawodnik taki powinien być silny i masywny.

</doc>
<doc id="789833" url="https://pl.wikipedia.org/wiki?curid=789833" title="Dengizm">
Dengizm



</doc>
<doc id="789836" url="https://pl.wikipedia.org/wiki?curid=789836" title="IX Liceum Ogólnokształcące im. Henryka Sienkiewicza w Katowicach">
IX Liceum Ogólnokształcące im. Henryka Sienkiewicza w Katowicach

IX Liceum Ogólnokształcące z Oddziałami Integracyjnymi im. Henryka Sienkiewicza w Katowicach – publiczne liceum ogólnokształcące w Zespole Szkół nr 3 w Katowicach, mieszczące się przy ulicy Bolesława Chrobrego 4 w Katowicach, w dzielnicy Osiedle Tysiąclecia.
Historia szkoły sięga roku 1955 roku jako Liceum Ogólnokształcące Towarzystwa Przyjaciół Dzieci do 1986 roku miało ono swoją siedzibę na terenie Koszutki. Od 1961 roku patronem szkoły był Jan Kawalec, zaś w latach 1990–1995 szkoła ta nie miała swojego patrona, po czym został nim Henryk Sienkiewicz. Swoją obecną siedzibę IX Liceum Ogólnokształcące ma od 2012 roku. W szkole tej działają się klasy integracyjne, a także dla uczniów z autyzmem i zespołem Aspergera.
Historia.
Obecne IX Liceum Ogólnokształcące z Oddziałami Integracyjnymi im. H. Sienkiewicza w Katowicach powstało w 1955 roku jako Liceum Ogólnokształcące Towarzystwa Przyjaciół Dzieci przy IX Szkole Podstawowej na osiedlu J. Marchlewskiego w ówczesnym Stalinogrodzie. Jej pierwszym dyrektorem został Kazimierz Żychnal. W roku szkolnym 1956/1957 szkoła otrzymała nazwę „Szkoła Podstawowa i Liceum Ogólnokształcące nr 5 w Katowicach”, a swoją siedzibę miała w gmachu przy ówczesnej ulicy J. Tyszki 53 (późniejsza ulica M. Grażyńskiego). W 1959 roku Ministerstwo Oświaty wydało zarządzenie w sprawie współdziałania szkół i innych placówek oświatowo-wychowawczych ze Związkiem Harcerstwa Polskiego. Pierwszą szkoła na terenie Katowic gdzie założono szczep ZHP była Szkoła Podstawowa i Liceum Ogólnokształcące nr 5, a w pracy harcerskiej duży wkład miał ówczesny dyrektor szkoły – harcmistrz Tadeusz Pikiewicz.
W 1961 szkoła zmieniła siedzibę – została przeniesiona do tzw. pawilonówki przy ulicy J. Tyszki 17, niedaleko Hali Widowiskowo-Sportowej „Spodek”. Rok później patronem szkoły został Jan Kawalec. W styczniu 1967 roku liceum zmieniło numerację na „IX”. W roku szkolnym 1972/73 uczennica IX Liceum Ogólnokształcącego Joanna Wołczyk była jedną z laureatek XVI Olimpiady Astronomicznej.
Od roku 1978 do początku lat dziewięćdziesiątych XX wieku w szkole realizowano eksperyment dydaktyczny. Polegał on na prowadzeniu trzech najstarszych klas (6-8) szkoły podstawowej w liceum. Kandydaci pisali egzamin wstępny z języka polskiego, matematyki i rozwiązywali test psychologiczny. W każdym roczniku organizowana była jedna taka klasa. Była to klasa profilowana matematyczno-fizyczna. Eksperymentalne nauczanie zainicjował Teodor Paliczka, który został mianowany dyrektorem IX Liceum Ogólnokształcącego im. J. Kawalca w Katowicach w 1976 roku. W szkole tej pracował do czasu powołania go na Wiceprezydenta Miasta Katowice pod koniec kwietnia 1981 roku.
We wrześniu 1986 roku szkoła przeniosła swoją siedzibę do budynku na osiedlu Tysiąclecia (Dolnym) przy alei Bolesława Krzywoustego 9. W latach 1990–1995 szkoła nie miała swojego patrona, zaś w dniu 4 września 1995 roku na mocy uchwały Rady Miejskiej Katowic nadano szkole imię Henryka Sienkiewicza&lt;ref name="XVII/128/95"&gt;&lt;/ref&gt;. W dniu 12 lutego 2004 roku w budynku IX Liceum Ogólnokształcącego odbyło się uroczyste otwarcie nowej pracowni komputerowej, w której udział brali m.in. prezydent Katowic Piotr Uszok i wiceprezydent Katowic Józef Kocurek.
W dniu 1 września 2012 roku IX Liceum Ogólnokształcące połączyło się z Gimnazjum nr 8, tworząc Zespół Szkół Ogólnokształcących Nr 3, a wraz z tym przeniesiono siedzibę liceum do dotychczasowego budynku Gimnazjum nr 8 przy ulicy Bolesława Chrobrego 4. Na mocy uchwały Rady Miasta Katowice z dnia 30 maja 2019 roku zespół ten przekształcono w Zespół Szkół nr 3 w Katowicach.
Charakterystyka.
IX Liceum Ogólnokształcące z Oddziałami Integracyjnymi im. Henryka Sienkiewicza w Katowicach znajduje się przy ulicy Bolesława Chrobrego 4 w Katowicach, na terenie dzielnicy Osiedle Tysiąclecia. Jest to publiczna szkoła, która jest częścią Zespołu Szkół nr 3 w Katowicach, w skład którego wchodzi także Szkoła Podstawowa nr 60 im. Marii Grzegorzewskiej Specjalna w Katowicach. Patronem IX Liceum Ogólnokształcącego od 1995 roku jest Henryk Sienkiewicz. Detektorem szkoły w 2022 roku była Katarzyna Wiecierzyńska, zaś wicedyrektorami Agnieszka Krząkała i Małgorzata Szewczyk.
IX Liceum Ogólnokształcące tradycyjnie rozwija kulturę humanistyczną uczniów, a wielu jej absolwentów było nagradzanych w konkursach poetyckich. Uczniowie liceum uczestniczą także w działalności Stowarzyszenia Wolontariatu Młodych oraz w pracach Prezydium Parlamentu Dzieci i Młodzieży.
W wrześniu 2019 roku w IX Liceum Ogólnokształcącym działały dwie ogólnodostępne pierwsze klasy: przyrodnicza z rozszerzonym nauczaniem języka angielskiego, biologii i geografii oraz humanistyczna z rozszerzonym językiem polskim, historią i wiedzą o społeczeństwie. W tym samym okresie zostały otwarte klasy uczniów z autyzmem i zespołem Aspergera w normie intelektualnej. W roku szkolnym 2021/2022 działały trzy klasy pierwsze: integracyjna przyrodniczo-językowa z rozszerzeniem nauczania języka angielskiego, geografii i biologii i dwie dla uczniów z autyzmem i zespołem Aspergera: przyrodniczo-językowa i humanistyczno-społeczna. Realizowane są dla uczniów zajęcia rewalidacyjne.
W budynku liceum znajduje się biblioteka z dostępem do Internetu, dwie pracownie komputerowe, dwie sale gimnastyczne i siłownia, a także pracownia multimedialna. Działa tutaj także bufet. Gmach jest monitorowany i w pełni dostosowany dla osób niepełnosprawnych. Otoczony jest on kompleksem boisk piłkarskich i terenów zielonych, a także parkingiem.

</doc>
<doc id="789837" url="https://pl.wikipedia.org/wiki?curid=789837" title="Terytorium Nowego Meksyku">
Terytorium Nowego Meksyku

Terytorium Nowego Meksyku – terytorium zorganizowane USA, powstałe 9 września 1850 roku.
Niemal cała zachodnia część Terytorium Nowego Meksyku należała do Meksyku, który utracił około połowy swojego terytorium w wyniku przegranej wojny (traktat z Guadalupe Hidalgo). Kierowano się kompromisem 1850 roku. Ponadto w 1853 dokonano zakupu Gadsdena – obecnie większość tego terytorium należy do Arizony.
Po powstaniu 28 lutego 1861 roku Terytorium Kolorado przejęło mały północny fragment. Obszar, z którego 24 lutego 1863 roku Kongres Skonfederowanych Stanów Ameryki wyodrębnił Terytorium Arizony nazywany jest też hrabstwem Santa Ana. Jego granice obejmowały całe południe współczesnej Arizony i Nowego Meksyku.
Terytorium było drogą łączącą Kalifornię z pozostałymi stanami Unii podczas wojny secesyjnej. Osadnicy z Gadsena chętnie przyłączyli się do Skonfederowanych Stanów Ameryki. Odbyła się tu bitwa pod Glorieta Pass zwana też "zachodnim Gettysburgiem". W jej wyniku rząd federalny Północy zapanował nad Terytorium Arizony, dotąd należącą od Konfederacji, i zmienił jej granicę na zbliżone do współczesnych.
Po wojnie, w 1866 okolice współczesnego Las Vegas przeniesiono do Nevady. Po tym wszystkim Terytorium Nowego Meksyku i Terytorium Arizony przyjęły granice niezmienione do dziś.
6 stycznia 1912 r. Nowy Meksyk został przyjęty do USA jako czterdziesty siódmy stan.
14 lutego 1912 Arizona została czterdziestym ósmym stanem. Ostatnim, w kontynentalnym obszarze kraju. Następne były eksklawy: Alaska i Hawaje.

</doc>
<doc id="789845" url="https://pl.wikipedia.org/wiki?curid=789845" title="Bernard (syn Karola Młota)">
Bernard (syn Karola Młota)

Bernard (ur. ok. 720) - nieślubny syn Karola Młota i jego konkubiny Ruodhaid. Nie wiadomo nic o nim pewnego, ponad to, że dowodził częścią armii Franków swojego bratanka Karola Wielkiego podczas kampanii we Włoszech. Kiedy Karol Wielki przeszedł przełęcz Moncenisio, to Bernard przeszedł z częścią sił przez Przełęcz Świętego Bernarda. 
Prawdopodobnie miał dwóch synów, którzy żyli za czasów Ludwika Pobożnego byli to:

</doc>
<doc id="789846" url="https://pl.wikipedia.org/wiki?curid=789846" title="Deja vu (film 1990)">
Deja vu (film 1990)

Deja vu (in. tytuł "Wiza na 48 godzin") – polsko-radziecki film fabularny z 1990 w reżyserii Juliusza Machulskiego, będący pastiszem amerykańskiego kina gangsterskiego oraz kinematografii radzieckiej. W "Deja vu" pojawiają się nawiązania do takich filmów jak "Dawno temu w Ameryce", "Czapajew", "Pancernik Potiomkin".
Fabuła.
Akcja filmu rozpoczyna się w Chicago w roku 1925. Prohibicja przysparza władzom więcej problemów niż korzyści. Członek gangsterskiej rodziny, Mick Nich, daje cynk policji o planowanym transporcie alkoholu i ucieka do Odessy w ZSRR, ziemi swoich przodków. Rodzina musi zmyć hańbę i wysyła za nim Johna Pollacka, zawodowego mordercę o polskich korzeniach, z zadaniem likwidacji renegata. Płatny morderca jedzie do Odessy jako profesor entomologii, jednak wpada tutaj w wir zdarzeń, które uniemożliwiają mu wykonanie zadania.
Parowiec, na którym przybywa Pollack, jest pierwszym od czasu rewolucji październikowej, który przybył z Nowego Jorku do Odessy. Dlatego Pollack, który wyszedł ze statku pierwszy, wygrywa nagrodę w postaci zwiedzania ZSRR pod czujnym okiem ekipy Rusfłotu. W hotelu niedbała obsługa niszczy rączkę do ciągnięcia walizki, która w rzeczywistości jest składanym karabinem. Uciekając od ekipy Rusfłotu Pollack trafia w ręce Ormian i na skutek wstrząsu traci pamięć.
Następują kolejne śmieszne zdarzenia, m.in. zamach bombowy na Pollacka zorganizowany przez Nicha i pościg zabójcy za renegatem, podczas którego trafiają na plan filmu o rewolucji oraz wyścig kolarski, na którym niechcący przeszkadzają w zdobyciu pierwszego miejsca niemieckim kolarzom – faworytom wyścigu. Do akcji wkracza radziecka milicja kryminalna. Johnny Pollack traci zmysły, a chicagowska rodzina gangsterska wysyła kolejnego mordercę, tym razem aby zlikwidował Pollacka, który nie wykonał zadania. Morderca zostaje w Odessie powitany przez ekipę Rusfłotu, która ma pomóc mu, tysięcznemu pasażerowi rejsu Nowy Jork-Odessa, w zwiedzaniu ZSRR.
Obsada.
i inni.
Dystrybucja.
Film ukazał się w zremasterowanej reedycji na płyty DVD i Blu-ray w 2020 roku, nakładem wydawnictwa Filmostrada.

</doc>
<doc id="789847" url="https://pl.wikipedia.org/wiki?curid=789847" title="Trzy Lipy">
Trzy Lipy



</doc>
<doc id="789848" url="https://pl.wikipedia.org/wiki?curid=789848" title="Kodeks Duran">
Kodeks Duran

Kodeks Duran – manuskrypt autorstwa franciszkanina Diego Durána opisujący historię starożytną Azteków i ich religię, obyczaje oraz kalendarz.
Opis.
Kodeks Duran jest znany również pod nazwą "Historia de los Indios de Nueva España e Islas de Tierra Firme", jako wielkie dzieło zakonnika Diego Durana. Kodeks składa się z 316 stron i siedemdziesięciu ośmiu rozdziałów obejmujących historię państwa Azteków od wyjścia z mitycznej krainy Aztatlan, aż po podbój Meksyku przez konkwistadorów. Ponadto zawiera chronologię władców azteckich. Dzieło powstało w latach 1579–1580, a wydane zostało w 1581 roku.
Praca Durana została oparta na zapisach pochodzących od różnych indiańskich społeczności zamieszkujących Dolinę Meksyku. Manuskrypt prócz historii zawiera 120 oryginalnych ilustracji obrazujących opisywane zdarzenia, ważniejsze daty czy postacie. Kodeks Durana był nieocenionym źródłem wiedzy na temat prekolumbijskich Azteków, z którego czerpali późniejsi antropolodzy, archeolodzy i historycy.
Obecnie Kodeks Duran znajduje się w Bibliotece Królewskiej w Madrycie.

</doc>
<doc id="789849" url="https://pl.wikipedia.org/wiki?curid=789849" title="Muhammad al-Bakir">
Muhammad al-Bakir

Mahomet al-Bākir (, ur. 10 maja 677, zm. 28 stycznia 733) – według szyitów (imamitów i ismailitów), piąty prawowity przywódca muzułmańskiej wspólnoty.
Prawnuk Alego, wnuk Husajna, syn Alego ibn Husajna. Był pierwszym imamem, który pochodził bezpośrednio od dwóch wnuków Mahometa: Hasana (ojciec Fatimy bint Hasan) i Husajna (ojciec Alego ibn Husajna). Według al-Jakubiego, al-Bakir był obecny w karawanie Husajna podczas bitwy pod Karbalą. W młodości obserwował zmagania o władzę pomiędzy Umajjadami, a także opozycyjnymi do nich stronnikami rodziny Mahometa, szyitami.
Imię.
Al-Bakir to skrót od arab. "Bakir al-'ilm", „ten, który ujawnia wiedzę”, ponieważ al-Bakir był znany z posiadanej wiedzy. Według arabskiego historyka, Ibn Kallikana, otrzymał on ksywkę „al-Bakir” (obfity), od „obfitości kolekcjonowanej wiedzy.” Jakkolwiek, al-Jakubi twierdził iż przydomek został nadany ponieważ imam „rozczłonował posiadaną wiedzę”, analizując ją bardzo szczegółowo. Według al-Kulajnego, "al-Bakir" zostało mu nadane przez samego Mahometa: jedyny żyjący towarzysz proroka, Dżabir ibn Abd Allah wielokrotnie siedział w meczecie i szlochał „"Ya baqir al-ilm, Ya baqir al-ilm."” Medyńczycy myśleli że Dżabir zwariował, ten ich zapewnił iż Mahomet mu powiedział: „O Dżabir! Spotkasz człowieka z mojej rodziny, który będzie posiadać takie same imię i cechy jak moje. On intensywnie będzie ujawniać, odkrywać wiedzę.”
Imamat, rządy Umajjadów i śmierć.
Okres życia al-Bakira przypadł na czas intensywnych turbulencji w kalifacie Umajjadów, powszechnie wybuchały powstania ludowe przeciwko znienawidzonej władzy sunnickiego kalifatu, włącznie z nieudaną rebelią jego własnego brata, Zajda i jego zwolenników. Imam wykorzystał ten czas na pogłębianie i rozpowszechnianie wiedzy, czego wynikiem były regularne delegacje ze strony uczonych i częste odwiedziny zwykłych szyitów w jego medyńskim domu. Al-Bakir został otruty przez Ibrahima ibn Walid ibn Abdallaha, z rozkazu kalifa Hiszama.

</doc>
<doc id="789855" url="https://pl.wikipedia.org/wiki?curid=789855" title="Lokacja na surowym korzeniu">
Lokacja na surowym korzeniu

Lokacja na surowym korzeniu (łac. "in cruda radice") – lokacja wsi lub miasta przeprowadzona w miejscu dotąd niezagospodarowanym i niezamieszkanym. Pozwalała na wyznaczenie regularnego planu ulic i ustalenie z góry rozlokowania poszczególnych obiektów miejskich, wielkości rynku, położenia kościoła farnego itp. W miarę możliwości starano się zakładać miasta właśnie w ten sposób. Często wiązało się to z koniecznością karczunku lasów i zagospodarowania dzikiego terenu. W związku z tym w osadach zakładanych na surowym korzeniu znacznie dłuższy niż w innych był okres wolnizny. Wynosił on nawet do 24 lat. W Polsce osady na surowym korzeniu lokowano powszechnie od XIII wieku w związku z ożywionym ruchem kolonizacyjnym na prawie niemieckim. Proces ten miał duże nasilenie w Małopolsce i na Rusi także w XIV wieku, zwłaszcza za panowania Kazimierza Wielkiego. Lokacje na surowym korzeniu w późniejszym okresie były rzadsze, na co wpłynął ogólny regres miast i zmiany w gospodarce rolnej. Miasta zakładano wprawdzie nadal, ale w XVI i XVII wieku były to głównie lokacje magnackie, a nie królewskie (np. Zabłudów lokowany w 1553 lub Głogów Małopolski lokowany w 1570).

</doc>
<doc id="789856" url="https://pl.wikipedia.org/wiki?curid=789856" title="Stanisław Kostyra">
Stanisław Kostyra

Stanisław Kostyra (ur. 26 stycznia 1951 w Dębicy) – polski szachista, mistrz międzynarodowy od 1987 roku.
Kariera szachowa.
Dwukrotnie (w latach 1975 i 1977) wystąpił w finałach mistrzostw Polski seniorów rozegranych systemem szwajcarskim, nie osiągając jednak sukcesów. W drużynowych mistrzostwach Polski w szachach zdobył dwa brązowe medale (w 1984 r. w Jaszowcu, w drużynie Górnik 09 Mysłowice oraz w 1997 r. w Krynicy, w drużynie Rymer Niedobczyce). Na swoim koncie posiada dwa medale mistrzostw Polski w szachach błyskawicznych, które zdobył w latach 1981 (brązowy, w Bydgoszczy) oraz 1989 (złoty, w Miętnych). Zdobył również siedem medali drużynowych mistrzostw Polski w szachach błyskawicznych: dwa złote (w 1980 r. w Kaliszu, w drużynie Górnik 09 Mysłowice i w 1997 r. w Poznaniu, w drużynie Rymer Niedobczyce) oraz pięć srebrnych (w 1982 r. w Katowicach, w 1983 r. w Warszawie i w 1984 r. w Bydgoszczy – wszystkie w drużynie Górnik 09 Mysłowice; w 1990 r. w Gdyni, w drużynie Igloopol Dębica i w 1996 r. w Łukowie, w drużynie Rymer Niedobczyce).
Wielokrotnie startował w międzynarodowych i ogólnopolskich turniejach szachowych, sukcesy odnosząc m.in. w Świnoujściu (1977 – "open", dzielone III miejsce), Krakowie (1975, 1977 i 1978 – I), Jeleniej Górze (1978 – III), Pilźnie (1979 – "open" – I), Wieżycy (1980 – "open", dzielone II), Nałęczowie (1980 – "open" – dzielone I, wspólnie z T.Manouckiem i M.Bujovicem), Piekarach Śląskich (1980 – "open" – dzielone I, wspólnie z Henrykiem Fronczkiem i Stefanem Grossem), Pilźnie (1981 – I; 1982 – III i dzielone I ("open", wspólnie ze Zbigniewem Księskim)), Mysłowicach (1982 – "open" – I), Trzyńcu (1983 – dzielone II, wspólnie z Ivanem Teleckim i Ladislavem Stratilem), Poznaniu (1983 – "open" – I, wspólnie z Januszem Żyłą), Białymstoku (1984 – I), Brnie (1984 – dzielone I, wspólnie z Liborem Dankiem i Mieczysławem Stypką), Mezőhegyes (1984 – dzielone II, wspólnie z P. Szilagy, V. Ochotnikiem i Andrzejem Maciejewskim), Łodzi (1985 – I), Jastrzębiej Górze (1985 – dzielone I, wspólnie z Andrzejem Maciejewskim, Zbigniewem Batorem, Jerzym Dybowskim i Janem Kiedrowiczem), Szycach (1985 – I), Gorzowie Wielkopolskim (1985 – II), Leszczynach (1985 – I, tu wypełnił pierwszą normę na tytuł mistrza międzynarodowego), Czadcy (1986 – dzielone I, wspólnie z Andrzejem Maciejewskim i Janem Banasem), Jaworznie (1986 – "open"- I), Białymstoku (1986 – "open" – I), Rzeszowie (1986 – I, tu wypełnił drugą normę na tytuł mistrza międzynarodowego), Wiśle (1986, dzielone II), Pile (1987 – II), Rostocku (1988 – dzielone I, wspólnie z Siergiejem Kaliniczewem), Międzyzdrojach (1991 – "open"- I), Radomiu (1991 – II), Ustrzykach Dolnych (1992 – "open" – II, wspólnie z Jewgienijem Moczałowem), Rudniku nad Sanem (1992 – dzielone I, wspólnie z Władimirem Jeginem), (Białymstoku (1996 – "open" – dzielone I, wspólnie z W. Zajcewem, 1997 – "open" – dzielone I, wspólnie z Walerym Czechowem, 2010 i 2011 – " open" – I).
Najwyższy ranking w karierze osiągnął 1 stycznia 1986 r., z wynikiem 2400 punktów dzielił wówczas 13-15. miejsce wśród polskich szachistów.
Posiada II klasę trenerską, aktualnie trenuje młodzież w klubie MUKS Stoczek 45 Białystok.

</doc>
<doc id="789857" url="https://pl.wikipedia.org/wiki?curid=789857" title="C/2006 M4 (SWAN)">
C/2006 M4 (SWAN)

Kometa SWAN (oficjalne oznaczenie C/2006 M4) – kometa jednopojawieniowa, którą odkryto w 2006 roku.
Odkrycie komety.
Kometa ta została odkryta niezależnie przez Roberta Matsona z Irvine w Kalifornii oraz Michaela Mattiazzo z Adelaide w Australii na ogólnodostępnych w internecie zdjęciach z sondy-obserwatorium SOHO. Odkrycie miało miejsce w dniu 20 czerwca 2006 roku.
Orbita komety.
C/2006 M4 (SWAN) porusza się po orbicie w kształcie hiperboli o mimośrodzie 1,00018. Jest to obiekt jednopojawieniowy, pochodzący spoza Układu Słonecznego – po zbliżeniu się do Słońca nigdy więcej już do niej nie powróci. Przez peryhelium kometa przeszła 28 września 2006 roku w odległości 0,783 j.a. od Słońca. Jej prędkość orbitalna w momencie przejścia przez peryhelium wynosiła 47,6 km/s. Nachylenie jej orbity do ekliptyki wynosi 111,82˚.
Właściwości fizyczne.
Kometa SWAN wykazywała dość dużą aktywność. Osiągnęła swą największą jasność obserwowaną (4) już po przejściu przez peryhelium i stała się możliwa do obserwacji gołym okiem. Nagłe jej pojaśnienie nastąpiło 28 października 2006 roku. Później kometa stopniowo traciła na swej jasności.

</doc>
<doc id="789858" url="https://pl.wikipedia.org/wiki?curid=789858" title="Remigiusz z Rouen">
Remigiusz z Rouen

Remigiusz, biskup Rouen lub Remediusz (zm. ok. 771) – nieślubny syn Karola Młota i jego konkubiny Ruodhaid, trzeci arcybiskup Rouen (753-762), święty katolicki.
Na stolicę arcybiskupią wstąpił w 753 roku, którą objął po Reginfrydzie.
W 760 towarzyszył swemu przyrodniemu bratu Pepinowi w jego włoskiej kampanii i uczestniczył w negocjacjach pomiędzy Dezyderiuszem królem Longobardów, a papieżem Pawłem I. W 765 brał udział w synodzie w Attigny.
Dla wprowadzenia chorałów gregoriańskich (zapoczątkowanego przez Chrodeganga) ściągnął z Rzymu Symeona, kierownika szkoły kantorów.
Jego wspomnienie liturgiczne w Kościele katolickim obchodzone jest 19 stycznia.

</doc>
<doc id="789859" url="https://pl.wikipedia.org/wiki?curid=789859" title="Ptaszniki">
Ptaszniki



</doc>
<doc id="789863" url="https://pl.wikipedia.org/wiki?curid=789863" title="Kometa SWAN">
Kometa SWAN



</doc>
<doc id="789865" url="https://pl.wikipedia.org/wiki?curid=789865" title="Quarterback">
Quarterback

Quarterback (QB; "rozgrywający") – pozycja zawodnika w futbolu amerykańskim i kanadyjskim. Zawodnik ten należy do formacji ataku, a jego zadaniem jest rozegranie piłki.
Rozgrywający to najważniejszy zawodnik drużyny: kieruje drużyną i bierze odpowiedzialność za jej wyniki. Jego zadaniem jest rozegranie piłki. Po otrzymaniu jej od zawodnika stojącego przed nim (center) albo przekazuje ją do zawodnika stojącego za nim (running back), albo podaje do skrzydłowego (wide receiver) lub zawodnika typu tight end. Może się także zdecydować na samodzielny bieg z piłką.
To od rozgrywającego zależy jak będzie rozegrana akcja. Przed rozpoczęciem zagrywki wszyscy zawodnicy zbierają się w kręgu, w którym lepiej się słyszą, a rozgrywający przekazuje graczom rodzaj zagrywki, jaka będzie wykonana w najbliższej akcji. W ten sposób, każdy zawodnik wie jak ma się ustawić i jak zagrać. Gdy wszyscy zawodnicy są już ustawieni, rozgrywający zaczyna odliczanie. Głośno wykrzykuje coś w stylu "Down, Set, Hut" lub po prostu wykrzykuje pojedyncze słowa (mogą to być np. liczby), i na wybrany znak (ustalony z pozostałymi zawodnikami) piłka jest podawana przez centra do rozgrywającego (snap). Dzięki temu drużyna atakująca zyskuje kilka setnych sekundy przewagi nad zawodnikami drużyny broniącej. Jeszcze przed rozpoczęciem akcji, rozgrywający może szybko zmienić rodzaj zagrywki, wtedy głośno krzyczy do innych zawodników przekazując rodzaj zagrywki (ang. audible). Rozgrywający decyduje się na takie zagranie, gdy zauważy, że drużyna broniąca rozpracowała zagrywkę, a wybrana akcja nie ma szans powodzenia. 
Rozgrywający może na trzy sposoby rozegrać daną akcję. Może przekazać piłkę zawodnikowi typu running back, który spróbuje wyminąć lub po prostu wbić się w blok obronny drużyny przeciwnej (tzw gra dołem). Rozgrywający może także zdecydować się na podanie górą do innego zawodnika (ang. passing play). Trzecią możliwością jest samodzielny bieg z piłką, jednak na takie zagranie rozgrywający decyduje się, gdy do zdobycia pozostało kilka cali. W takim wypadku najczęściej natychmiast po otrzymaniu piłki rzuca się przed siebie, aby tylko przekroczyć wyznaczoną linię (jest to odmiana gry dołem). 
Oprócz rozegrania akcji, rozgrywający musi także uważać na to, aby nie zablokowali go zawodnicy drużyny przeciwnej. Jeśli rozgrywający zostanie zatrzymany przed line of scrimmage (LOS), to mamy do czynienia z zagraniem zwanym sack. Taka sytuacja jest bardzo niekorzystna dla drużyny atakującej, gdyż oprócz nie wykorzystania jednej z prób (ang. down) drużyna do tego zamiast zyskać, traci jardy, ponieważ gra jest wznawiana z miejsca, w którym rozgrywający został zablokowany, czyli kilka jardów za linią LOS. Dlatego tak ważną rolę pełnią zawodnicy z offensive line (center i po dwóch guards i tackles), którzy muszą zatrzymać zawodników z drużyny broniącej. 
W ostatnich latach w NFL rozgrywający (jako jedyni zawodnicy w drużynie) mają zamontowaną w kasku słuchawkę, dzięki której trener może przekazać zawodnikowi rodzaj zagrywki, jaka ma być wykonana. W 2003 roku jedynym zawodnikiem, który nie korzystał ze słuchawki był Peyton Manning z zespołu Indianapolis Colts.
Elementy statystyczne.
Aby ocenić występ quarterbacka w meczu czy sezonie lub porównać ze sobą zawodników grających na tej pozycji, wykorzystuje się wiele elementów statystycznych. Do najpopularniejszych należą:
Inne istotne statystyki:

</doc>
<doc id="789867" url="https://pl.wikipedia.org/wiki?curid=789867" title="Zawroty">
Zawroty



</doc>
<doc id="789868" url="https://pl.wikipedia.org/wiki?curid=789868" title="Kalk (Stara Kiszewa)">
Kalk (Stara Kiszewa)

Kalk – część wsi Stara Kiszewa w Polsce, położona w województwie pomorskim, w powiecie kościerskim, w gminie Stara Kiszewa, na zachód od Starej Kiszewy i na północnym obrzeżu kompleksu leśnego Borów Tucholskich.
W latach 1975–1998 Kalk położony był w województwie gdańskim.

</doc>
<doc id="789869" url="https://pl.wikipedia.org/wiki?curid=789869" title="Copepoda">
Copepoda



</doc>
<doc id="789874" url="https://pl.wikipedia.org/wiki?curid=789874" title="Kukawka">
Kukawka



</doc>
<doc id="789877" url="https://pl.wikipedia.org/wiki?curid=789877" title="Modła Księża">
Modła Księża

Modła Księża – wieś w Polsce położona w województwie wielkopolskim, w powiecie konińskim, w gminie Stare Miasto.
W latach 1975–1998 miejscowość administracyjnie należała do województwa konińskiego.

</doc>
<doc id="789880" url="https://pl.wikipedia.org/wiki?curid=789880" title="Hase (maskotka)">
Hase (maskotka)

Hase – gigantyczna maskotka, spoczywająca na stoku góry Coletto Fava (1500 m n.p.m.) w północnym Piemoncie we Włoszech.
Ogromny królik ma ponad 60 metrów długości i 6 metrów wysokości. Autorem i wykonawcą instalacji jest grupa artystyczna Gelitin. Artyści zepewnili dostęp zwiedzającm do królika i wręcz zachęcają, aby próbować się na niego wspinać, czy też wypoczywać na jego brzuchu. 
Uroczyste odsłonięcie tego dzieła miało miejsce 18 września 2005. Hase ma znajdować się tam co najmniej przez 20 lat.

</doc>
<doc id="789883" url="https://pl.wikipedia.org/wiki?curid=789883" title="Niklas">
Niklas

Niklas – kolonia w Polsce położona w województwie wielkopolskim, w powiecie konińskim, w gminie Stare Miasto.
W latach 1975–1998 miejscowość administracyjnie należała do województwa konińskiego.

</doc>
<doc id="789886" url="https://pl.wikipedia.org/wiki?curid=789886" title="Borcz-Leśniczówka">
Borcz-Leśniczówka

Borcz-Leśniczówka – część wsi Borcz w Polsce, położona w województwie pomorskim, w powiecie kartuskim, w gminie Somonino.
Borcz-Leśniczówka wchodzi w skład sołectwa Borcz.
W latach 1975–1998 Borcz-Leśniczówka administracyjnie należała do województwa gdańskiego.

</doc>
<doc id="789889" url="https://pl.wikipedia.org/wiki?curid=789889" title="Rush (atak)">
Rush (atak)

Rush ("running play", gra dołem) – sposób przeprowadzania akcji ofensywnej w futbolu amerykańskim polegający na zdobywaniu pola przez bieg z piłką.

</doc>
<doc id="789892" url="https://pl.wikipedia.org/wiki?curid=789892" title="Rush (obrona)">
Rush (obrona)

Rushing, pospieszanie – sposób przeprowadzania akcji defensywnej w futbolu amerykańskim polegający na biegu obrońców w stronę rozgrywającego lub kopacza drużyny atakującej na wskroś linii wznowienia gry tuż po rozpoczęciu akcji.
Celem tego typu szarży jest powalenie, przepchnięcie albo zmuszenie do błędu rozgrywającego, lub też zablokowanie albo przeszkodzenie kopaczowi.

</doc>
<doc id="789894" url="https://pl.wikipedia.org/wiki?curid=789894" title="Hanna Hamer">
Hanna Hamer

Hanna Hamer – doktor nauk humanistycznych, psycholog społeczny, kliniczny, psychoterapeutka poznawczo-behawioralna.
Życiorys.
Doktorat w dziedzinie psychologii zdobyła w 1978 roku na Wydziale Psychologii Uniwersytetu Warszawskiego dzięki pracy o etykietowaniu prospołecznym – tytuł pracy to "Wywoływanie motywacji prospołecznej u kobiet aktywnie egocentrycznych" (promotor: Janusz Reykowski). Od 1994 roku prowadzi własną firmę ("Agencja McEfekt") zajmującą się treningami psychologicznymi i psychoterapią nerwic. Prowadziła liczne badania naukowe, m.in. nad manipulacjami i makiawelizmem. Współpracowała także z zagranicznymi uczelniami. W latach 2004/2005 współpracowała między innymi z doktorem Samem McFarlandem, psychologiem z Western Kentucky University, w zakresie międzykulturowych i międzynarodowych badań nad uprzedzeniami i stopniem tak zwanej identyfikacji z ludzkością.
Wieloletnia wykładowczyni psychologii w SGGW w Warszawie, SWPS w Warszawie i NWSP w Białymstoku. W SWPS także promotorka 145 obronionych prac magisterskich. Prowadziła bloki psychologiczne w ramach MBA w SGGW. Trenerka różnych umiejętności społecznych, także w ramach własnej firmy consultingowo-szkoleniowej (od 1994 roku). Współpracuje z Uniwersytetem II Wieku w Warszawie i fundacją MaMa. Od wielu lat prowadzi treningi asertywności oraz współpracy z trudnym pacjentem dla lekarzy z wieloletnim stażem w Naczelnej Izbie Lekarskiej w Warszawie. Przez dwa lata prowadziła 32-godzinne bloki różnorodnych warsztatów psychologicznych dla absolwentów Akademii Medycznych (finansowane przez UE). Trzykrotnie przebywała na stypendium naukowym w Wielkiej Brytanii raz w Niemczech. Uczestniczyła w wielu konferencjach międzynarodowych i krajowych. Od wielu lat współpracuje z miesięcznikiem Charaktery oraz mediami – stacjami telewizyjnymi i radiowymi, jak i portalami internetowymi. Pisze artykuły naukowe, popularnonaukowe i książki (wykaz poniżej).
Mężatka, mama dwóch dorosłych córek.
Najważniejsze publikacje.
Książki, także współautorstwo (1978–2009):
Publikacje 2010 i 2011:
Artykuły do kwartalnika Psychologia w Szkole (Wyd. Charaktery, Kielce):
Publikacje 2012:
Publikacje 2013:
Publikacje 2014:
Publikacje 2015:
Publikacje 2016/2017:
Oprócz tego pisuje także artykuły do magazynów popularnonaukowych.

</doc>
<doc id="789895" url="https://pl.wikipedia.org/wiki?curid=789895" title="Codemasters">
Codemasters

Codemasters (wcześniejsza nazwa Code Masters) jest jednym z najstarszych brytyjskich producentów i wydawców gier komputerowych. Dyrektorem generalnym firmy jest Rod Cousens (poprzednio w Acclaim). W 2005 Codemasters został uznany za najlepszego niezależnego wydawcę przez ogólnoświatowy miesięcznik wydawców gier komputerowych "Develop". Dnia 14 grudnia 2020 pojawiła się informacja, że EA planuje wykupić Codemasters za 1,2 miliarda dolarów.
Historia.
Firma została założona w 1986 roku przez Richarda i Davida Darlingów (wcześniej pracowali dla Mastertronic). Codemasters szybko odniosło sukces na rynku gier dla komputerów ZX Spectrum, tworząc proste logiczne zagadki, polegające na połączeniu ze sobą różnych elementów (puzzli). Najlepszym przykładem takich gier jest seria "Dizzy". Dizzy stał się nieoficjalną maskotką ZX Spectrum. Początkowo gry wydawano na popularną wówczas platformę ZX Spectrum. Wkrótce, kolejne części, a było ich aż 8 powstawały także na inne komputery, między innymi Atari ST, Amigę, Nintendo Entertainment System (w Polsce klon "Pegasus"), czy później zwykły pecet. Gry z Dizzym cieszyły się ogromną popularnością, a przy tym były tanie. W 1993 r. wydano ostatnią grę z tej serii.
Gry wydawane przez Codemasters w latach 80. były unikalne pod względem niskich cen. Jednak kiedy w 1992 roku firma rozpoczęła produkcje lepszych, wysokobudżetowych gier, wielu fanów oraz magazyny branżowe oskarżyły wydawcę o komercyjny kierunek działań.
Na początku lat 90. Darlingowie wynaleźli urządzenie do oszukiwania w grach. Game Genie pozwalało modyfikować stan pamięci konsoli, zmieniając w ten sposób różne wartości w grze (ilość życia, zdrowia itp.). Game Genie było przedmiotem procesu, w którym Nintendo bezskutecznie starało się zablokować sprzedaż urządzenia. Darlingowie opracowali też technologię, dzięki, której Codemasters mogło wydawać własne nielicencjonowane gry na konsolę Nintendo, obchodząc zabezpieczenia konsoli.
Z czasem gdy rynek 8-bitowych komputerów zaczął maleć, Codemasters zaczął rozszerzać wpływy na rynek konsol 16-bitowych. Efektem tego są ostatnie gry z serii "Dizzy," "Micro Machines oraz" "Pete Sampras Tennis".
Twórcy przedsiębiorstwa zostali uhonorowani nagrodą ELSPA Hall of Fame.
Codemasters dzisiaj.
Obecnie Codemasters kontynuuje wydawanie gier najnowszej generacji. Można do nich zaliczyć serie: "TOCA Touring Car Championship", "Colin McRae Rally", seria "Brian Lara International Cricket" oraz "Operation Flashpoint".
9 maja 2008 roku Codemasters dostała licencje na gry o tematyce Formuła 1 i powiadomiła, że będzie je rozpowszechniać na konsole (w tym przenośne) oraz komputerach PC. Umowa pozwala Codemasters na wykorzystanie w grach torów wyścigowych, zespołów, bolidów oraz podobizn kierowców.
4 czerwca 2011 roku nastąpił atak hakerów na firmę Codemasters, podczas którego wykradziono prywatne dane użytkowników.
Obecnie Codemasters należy do EA które jest wydawcą wszystkich gier z brytyjskiego studia.

</doc>
<doc id="789898" url="https://pl.wikipedia.org/wiki?curid=789898" title="Tusz">
Tusz



</doc>
<doc id="789901" url="https://pl.wikipedia.org/wiki?curid=789901" title="Masters Snooker 2007">
Masters Snooker 2007

Nierankingowy turniej Saga Insurance Masters został rozegrany w dniach 14 – 21 stycznia 2007 roku w hali widowiskowej Wembley Arena w Londynie. Obrońcą tytułu mistrzowskiego był John Higgins, który przegrał w pierwszym meczu ze Stephenem Maguire 5:6.
Zwycięzcą turnieju został Ronnie O’Sullivan, który pokonał w finale Dinga Junhui 10:3.
W Polsce turniej transmitowała stacja komercyjna Eurosport.
Runda dzikich kart.
W rundzie dzikich kart wzięło udział trzech dodatkowych zawodników gospodarzy, którzy na poniższej liście są wymienieni jako drudzy.

</doc>
<doc id="789903" url="https://pl.wikipedia.org/wiki?curid=789903" title="Forward pass">
Forward pass

Forward pass, podanie do przodu – pojęcie w futbolu amerykańskim określające rzucenie piłki przez zawodnika drużyny atakującej do kolegi stojącego bliżej pola punktowego drużyny przeciwnej.
Podanie do przodu może być wykonane tylko raz podczas danej próby i tylko zza linii wznowienia gry.

</doc>
<doc id="789912" url="https://pl.wikipedia.org/wiki?curid=789912" title="Lateral pass">
Lateral pass

Lateral pass, podanie boczne – pojęcie w futbolu amerykańskim określające rzucenie piłki przez zawodnika drużyny atakującej do kolegi stojącego dalej lub w tej samej odległości do pola punktowego drużyny przeciwnej. 
Ten rodzaj podania, w przeciwieństwie do podania do przodu nie zdobywa pola, choć zawodnik do którego podano może biec z piłką.
Podczas danej próby podanie boczne można wykonywać dowolną liczbę razy, z dowolnego miejsca boiska.

</doc>
<doc id="789913" url="https://pl.wikipedia.org/wiki?curid=789913" title="Slowblow (singel)">
Slowblow (singel)



</doc>
<doc id="789914" url="https://pl.wikipedia.org/wiki?curid=789914" title="Hiltruda (imię)">
Hiltruda (imię)

Hiltruda – imię żeńskie pochodzenia germańskiego, oznaczające "z hełmem i siłą". Były święte katolickie o tym imieniu.
Hiltruda imieniny obchodzi 27 września.

</doc>
<doc id="789917" url="https://pl.wikipedia.org/wiki?curid=789917" title="Dubryk">
Dubryk

Dubryk – część wsi Górne Maliki w Polsce, położona w województwie pomorskim, w powiecie kościerskim, w gminie Stara Kiszewa, w pobliżu jeziora Czyżon. 
W latach 1975–1998 Dubryk administracyjnie należał do województwa gdańskiego.
U schyłku XX wieku nazwa Dubryk powoli zanikała, obecnie włączony do wsi Górne Maliki. 

</doc>
<doc id="789920" url="https://pl.wikipedia.org/wiki?curid=789920" title="Emmanuel de Graffenried">
Emmanuel de Graffenried

Emmanuel „Toulo” de Graffenried (ur. 18 maja 1914 w Paryżu, zm. 22 stycznia 2007 w Lonay) – szwajcarski baron, kierowca wyścigowy i uczestnik pierwszego w historii wyścigu Formuły 1 zaliczanego do punktacji Mistrzostw Świata. W latach 1970-1980 był ambasadorem producenta marki papierosów Marlboro – koncernu tytoniowego Phillip Morris.
Karierę jako kierowca rozpoczął w latach 30. XX wieku. W 1949 roku wygrał Grand Prix Wielkiej Brytanii na torze Silverstone, prowadząc Maserati reprezentujące zespół Enrico Platé.
13 maja 1950 roku, uczestniczył w historycznym – pierwszym wyścigu Formuły 1 zaliczanym do punktacji Mistrzostw Świata, na angielskim torze Silverstone, reprezentując ekipę Maserati w zespole Scuderia Enrico Platé. Rywalizacji nie ukończył, a wyścig wygrał Włoch – Giuseppe Farina w Alfa Romeo.
W 1953 zajął czwarte miejsce w Grand Prix Belgii na torze Spa-Francorchamps. W Maserati jeździł do przejścia na emeryturę w 1956 roku.

</doc>
<doc id="789922" url="https://pl.wikipedia.org/wiki?curid=789922" title="Dead ball">
Dead ball

Dead ball (ang. martwa piłka) - termin stosowany w wielu sportach i oznaczający taki stan, w którym piłka nie może być zagrywana.
Futbol amerykański.
W futbolu amerykańskim jest to stan nieprzeprowadzania akcji pomiędzy próbami - m.in. po tym jak zawodnik niosący piłkę wyszedł poza pole gry lub został rzucony na ziemie po szarży. 
W czasie, gdy piłka jest martwa, drużynie atakującej nie wolno zdobywać pola a drużynie broniącej nie wolno próbować przejęcia piłki.
Krykiet.
W krykiecie piłka staje się "martwa" w następujących sytuacjach:

</doc>
<doc id="789925" url="https://pl.wikipedia.org/wiki?curid=789925" title="I liga argentyńska w piłce nożnej (1933)">
I liga argentyńska w piłce nożnej (1933)

W roku 1933 Argentyna miała dwóch mistrzów – jednego mistrza w rozgrywkach ligi amatorskiej organizowanych przez uznawaną przez FIFA organizację Asociación Argentina de Football, a drugiego w rozgrywkach niedawno powstałej ligi zawodowej organizowanej przez federację Liga Argentina de Football, której FIFA nie uznawała.
Amatorskim mistrzem Argentyny został klub Sportivo Dock Sud, natomiast tytuł amatorskiego wicemistrza Argentyny zdobył klub Nueva Chicago Buenos Aires.
Zawodowym mistrzem Argentyny został klub San Lorenzo de Almagro, natomiast zawodowym wicemistrzem Argentyny – Boca Juniors.
Primera División – liga amatorska.
Mistrzem Argentyny w roku 1933 w ramach rozgrywek organizowanych przez Asociación Argentina de Football został klub Sportivo Dock Sud, natomiast tytuł wicemistrza Argentyny zdobył klub Nueva Chicago Buenos Aires.
Primera División – liga zawodowa.
Mistrzem Argentyny w roku 1933 w ramach rozgrywek organizowanych przez Liga Argentina de Football został klub San Lorenzo de Almagro, natomiast tytuł wicemistrza Argentyny zdobył klub Boca Juniors.
Po zakończeniu ligi cztery kluby utworzyły dwie unie po dwa kluby. Pierwsza z unii składała się z klubów Atlanta Buenos Aires i Argentinos Juniors, natomiast druga – z klubów Talleres Remedios de Escalada i Club Atlético Lanús. Ponadto wycofały się dwa kluby Quilmes Athletic Buenos Aires i CA Tigre. To wszystko spowodowało, że liga zmniejszona została z 18 do 14 zespołów.

</doc>
<doc id="789930" url="https://pl.wikipedia.org/wiki?curid=789930" title="Tadeusz Huskowski">
Tadeusz Huskowski

Tadeusz Huskowski ps. „Tadeusz” (ur. 2 stycznia 1924 w Warszawie, zm. 28 sierpnia 1984 we Wrocławiu) – polski matematyk, dydaktyk, harcerz, żołnierz Armii Krajowej w stopniu porucznika, uczestnik powstania warszawskiego, działacz NSZZ Solidarność na Politechnice Wrocławskiej.
Życiorys.
Był synem senatora BBWR Stanisława Huskowskiego z województwa wołyńskiego. Po śmierci ojca w 1930 przeniósł się z rodziną do Warszawy, gdzie uczęszczał do Liceum im. księcia Józefa Poniatowskiego. Naukę przerwał wybuch II wojny światowej. Kontynuował ją na tajnych kompletach.
W konspiracji działał od 1940, rozpoczynając od kolportażu „Biuletynu Informacyjnego”. Związany był z organizacją harcerską PET działającą na Żoliborzu. Po scaleniu PET z Szarymi Szeregami, został członkiem podporządkowanych Kedywowi harcerskich grup szturmowych. Był dowódcą jednej z drużyn w batalionie Zośka, a następnie zastępcą dowódcy i dowódcą plutonu w 1. kompanii. Ukończył kurs w Szkole Podchorążych Rezerwy Piechoty” Agricola”. Jego brat Stanisław ps. „Ali” zginął 11 lipca 1944 w czasie odwrotu po Akcji Koppe.
Wybuch powstania zastał jego oddział na Żoliborzu. Włączył się tam w walkę w ramach Zgrupowania Żniwiarz. Za udział w powstaniu został odznaczony dwukrotnie Krzyżem Walecznych i odznaczony Krzyżem Srebrnym Orderu Wojennego Virtuti Militari (nr krzyża 12847) na mocy rozkazu nr 525 Dowódcy AK z 27 sierpnia 1944 z uzasadnieniem „za wyjątkową odwagę osobistą wykazaną w walce”. Po kapitulacji powstania dostał się do oflagów w Altengrabow, następnie w Sandbostel i Neuengammen. Uwolniony przez aliantów, po zakończeniu wojny wrócił do Polski.
Już w 1946 podjął studia na Wydziale Matematyczno-Przyrodniczym UW. Po roku przeniósł się do Wrocławia. Kontynuował tam naukę na Wydziale Matematyki, Fizyki i Chemii Uniwersytetu Wrocławskiego i Politechniki Wrocławskiej. Na tej ostatniej uzyskał kolejno stopień magistra (1953) i doktora (1961). Był pracownikiem naukowo-dydaktycznym Politechniki Wrocławskiej na stanowisku docenta. W roku 1980 włączył się w działalność NSZZ „Solidarność” w miejscu pracy.
W czasie stanu wojennego internowany w więzieniu na ul. Kleczkowskiej we Wrocławiu, sądzony i więziony. Podczas pobytu w więzieniu poważnie chorował na serce. Zmarł 28 sierpnia 1984, do końca prowadząc działalność solidarnościową. W 2009 pośmiertnie odznaczony Krzyżem Komandorskim z Gwiazdą Orderu Odrodzenia Polski.
Ojciec polityka Stanisława Huskowskiego.

</doc>
<doc id="789932" url="https://pl.wikipedia.org/wiki?curid=789932" title="Incomplete pass">
Incomplete pass

Incomplete pass, podanie niepełne - pojęcie w futbolu amerykańskim określające sytuację, w której piłka po przepisowym podaniu do przodu dotyka ziemi zanim złapie (i utrzyma) ją zawodnik którejkolwiek z drużyn.

</doc>
<doc id="789933" url="https://pl.wikipedia.org/wiki?curid=789933" title="Psychologia indywidualna">
Psychologia indywidualna

Psychologia indywidualna – synonim psychologii różnic indywidualnych, lub koncepcja opisu teorii osobowości sformułowana przez Alfreda Adlera. Alfred Adler uznawał poczucie mniejszej wartości (niższości) za zasadniczy czynnik kształtujący osobowość człowieka, determinujący zachowanie oraz prowadzący do dążeń kompensacyjnych w społeczeństwie.
Historia.
W 1911 r. Adler założył „Towarzystwo wolnych badań psychoanalitycznych”, a następnie w roku 1912 zmienił nazwę jego nazwę na "Towarzystwo psychologii indywidualnej". Alfred Adler uważał, że czynniki społeczne i otoczenie są ważne dla indywidualnego dobrostanu. Podstawowe zasady psychologii indywidualnej zostały przedstawione w książce The Neurotic Character, opublikowanej w 1912 roku. Adler stosował określenie „psychologia indywidualna”, ponieważ po badaniach doszedł do wniosku, że silne wpływy społeczne wywierają wyraźny wpływ na każdą osobę.
Teoretyczne podstawy.
U podstaw teorii leży psychologia dziecka. W nurcie tym sugeruje się, że aby zrozumieć i wytłumaczyć zachowanie i charakter człowieka należy sięgnąć do jego najwcześniejszego dzieciństwa. Okres najwcześniejszego dzieciństwa stanowi podstawę (według Adlera) nie tylko dla psychologów zajmujących się bezpośrednio dziećmi ale też dla tych, którzy zajmują się ludźmi dorosłymi. Dziecko jest istotą bezbronną, narażoną na szereg niebezpieczeństw. Jest też bezwolne i poddane wpływom środowiska. Nie ma ani siły ani świadomości by decydować same o sobie. To wszystko oraz inne czynniki sprawiają, że dziecko czuje niższość w stosunku do dorosłych. Normalną reakcją jest więc chęć przezwyciężenia tej niższości. Jednak działa tu paradoks, gdyż dziecko będąc uzależnionym od dorosłych i słabym jest równocześnie w pewny sposób nadrzędne, ponieważ swoją słabością może wymuszać na dorosłych określone zachowania (na przykład dziecko wymuszające płaczem uwagę, pokarm, pieszczotę itd. już we wczesnym dzieciństwie). 
Pojawiają się więc dwie postawy:
Od najwcześniejszego stadium rozwoju mamy też do czynienia z celowością nieuświadomioną. Dziecko obiera sobie pewien cel. Zwykle cel ten zamyka się w obrębie zdobycia znaczenia i mocy, co jest uwarunkowane poczuciem niższości w stosunku do dorosłych. 
Zasada celowości.
W psychologii indywidualnej Adlera bardzo dużą rolę odgrywa założenie "celowości". Przyjmuje się za zasadę, że wszystkie przejawy życia psychicznego człowieka posiadają określony cel. Zwykle jest to cel główny, obrany już w okresie wczesnego dzieciństwa i konsekwentnie, nieuświadomienie realizowany za pomocą stylu życiowego. Na tej podstawie (na zasadzie celowości) opiera się sposób badania jednostki przez psychologa indywidualnego. Styl życiowy kształtuje się wyraźnie już między 4 a 5 rokiem życia. Dziecko wypracowuje sposoby radzenia sobie z rzeczywistością, uzyskiwania tego, czego chce i stosuje je później przez całe życie. Powstają szablony zachowań powielane w każdej sytuacji, które składają się na styl życiowy danego osobnika. Aby określić styl życiowy, co jest podstawą zrozumienia jednostki i owocnego badania, należy zanalizować możliwie najbardziej odległe i najbardziej zróżnicowane przeżycia pacjenta. Wśród tej różnorodności zachowań i sytuacji trzeba wykryć ową celowość: określić cel i sposoby osiągania go wspólne dla wszystkich momentów życia. Nie zawsze, a nawet często nie jest to łatwe zadanie, gdyż psychologia indywidualna zakłada zajmowanie się człowiekiem jako zamkniętą, niepodzielną całością. Na to wskazuje już nazwa: "indywiduum" – niepodzielna jednostka, całość. Dlatego tak ważne staje się określenie celu danej jednostki. Pozwala to na zrozumienie wielu zjawisk zachodzących w jej psychice i wyjaśnieniu jej zachowań i motywów jakie nią kierowały. 
Psychologia indywidualna zakłada również, że człowiek posiada wrodzony instynkt społeczny. Twierdzenie to opiera się na obserwacjach przemawiających za tym, że człowiek nie rozwija się pomyślnie poza społeczeństwem. 

</doc>
<doc id="789935" url="https://pl.wikipedia.org/wiki?curid=789935" title="SAGEM myX-2">
SAGEM myX-2

SAGEM myX-2 – telefon komórkowy klasy low-end. Posiada podstawowe funkcje niezbędne do mobilnej komunikacji (tj. rozmowy głosowe, SMS i EMS). Jego główne cechy to wyświetlacz o rozmiarze 101x80 pikseli ukazujący 256 tys. kolorów. Poza tym znajdziemy również tutaj takie funkcje jak WAP czy 8 tonowa polifonia oraz możliwość zapisania w książce telefonicznej 250 kontaktów. Zasilany jest baterią Li-Ion o pojemności 650 mAh.
Dodatki:

</doc>
<doc id="789937" url="https://pl.wikipedia.org/wiki?curid=789937" title="Jonathan Akpoborie">
Jonathan Akpoborie

Jonathan Akpoborie (ur. 20 października 1968 w Lagos) – nigeryjski piłkarz grający na pozycji napastnika. Posiada także obywatelstwo niemieckie.
Kariera klubowa.
Akpoborie pochodzi z dawnej stolicy Nigerii, Lagos. Swoją piłkarską karierę zaczynał w klubie Julius Berger FC, w barwach którego zadebiutował w 1987 w pierwszej lidze. Latem tamtego roku wyjechał do Stanów Zjednoczonych i rozpoczął studia na Brooklyn College w Nowym Jorku. W międzyczasie grał w uniwersyteckiej drużynie piłkarskiej. Po 4 latach studiów Akpoborie otrzymał tytuł magistra administracji biznesowej i wyjechał do Europy kontynuować piłkarską karierę.
Pierwszym przystankiem Jonathana był drugoligowy niemiecki klub 1. FC Saarbrücken. W barwach tego zespołu zadebiutował 27 lutego 1990 roku w przegranym 1:3 meczu z FC Schalke 04 i zdobył honorowego gola dla swojego zespołu. Ogółem w całym sezonie zdobył ich 5. W Saarbrücken spędził także sezon 1991/1992, w którym 4-krotnie zdobywał gola. Latem 1992 zmienił klub i został piłkarzem Carl Zeiss Jena. W drużynie z Jeny wykazał się wysoką skutecznością i zdobył 17 goli w sezonie, jednak nie pomogło to zespołowi w awansie o klasę wyżej. W drużynie Carl-Zeiss Akpoborie grał także w sezonie 1993/1994, ale nie był już tak skuteczny jak rok wcześniej i uzyskał 9 goli. Latem 1994 ponownie zmienił przynależność klubową i przeniósł się na jeden sezon do Stuttgarter Kickers, grającym w Regionallidze. W klubie z Badenii-Wirtembergii w 32 meczach strzelił aż 37 goli zostając królem strzelców ligi. Wyczyn ten zaowocował transferem do drugoligowego Waldhofu Mannheim, w którym Akpoborie spędził rundę jesienną sezonu 1995/1996.
Zimą 1996 Akpoborie w końcu trafił do pierwszej ligi stając się bohaterem transferu do Hansy Rostock. W Hansie zadebiutował w 18. kolejce ligowej, 24 lutego w wygranym 2:1 wyjazdowym meczu z Borussią Dortmund i przyczynił się do zwycięstwa swojego zespołu strzelając drugiego gola. W barwach Hansy spisał się całkiem udanie i swoimi 6 golami wspomógł drużynę, która zajęła najwyższe w historii, 6. miejsce w lidze. Sezon 1996/1997 był dla Jonathana także udany, gdyż zdobył aż 14 goli, a z Hansą utrzymał się przed spadkiem (14. pozycja).
Latem 1997 Akpoborie zainteresowały się czołowe kluby w Niemczech. Ostatecznie Nigeryjczyk został piłkarzem VfB Stuttgart, gdzie miał wspomóc w ataku Fredi Bobicia. Zdobył 10 goli dla Stuttgartu będąc trzecim po Bobiciu i Krasimirze Bałakowie strzelcem zespołu. Stuttgart zakończył sezon na 4. pozycji. W Pucharze Zdobywców Pucharów Jonathan strzelił 6 goli, będąc najlepszym strzelcem całego pucharu, a Stuttgart dotarł aż do finału, w którym przegrał 0:1 z Chelsea F.C. W sezonie 1998/1999 Akpoborie był najlepszym strzelcem VfB z 11 golami na koncie, ale zespół zawiódł zajmując dopiero 11. pozycję w Bundeslidze. Akpoborie uzyskał dwa hat-tricki (w wygranym 3:1 meczu z Hamburger SV oraz zremisowanym 3:3 meczu z VfL Bochum). Zdobył także 1 gola w Pucharze UEFA w meczu z FC Brugge, jednak niemiecka drużyna odpadła z rozgrywek po przegranej dogrywce.
Latem 1999 roku Akpoborie został piłkarzem VfL Wolfsburg, w którym za partnera w ataku miał Andrzeja Juskowiaka. Obaj pokazali się z dobrej strony i Akpoborie zdobył 12 goli w lidze, będąc najlepszym strzelem zespołu (Juskowiak uzyskał 11 trafień). Wolfsburg zajął 7. miejsce gwarantujące start w Pucharze Intertoto. Sezon 2000/2001 nie był udany dla Akpoborie. Przez pewną część sezonu leczył kontuzję i zagrał tylko w 20 ligowych meczach, ale pomimo 8 strzelonych goli, nie był w pełni formy. Po zakończeniu sezonu, w którym Wolfsburg zajął 9. miejsce w lidze, Jonathan wrócił do Saarbrücken, gdzie zagrał w 4 meczach w drugiej lidze i w 2002 roku zakończył piłkarską karierę w wieku 34 lat.
Kariera reprezentacyjna.
W 1985 roku Akpoborie był członkiem juniorskiej reprezentacji Nigerii U-16 na Mistrzostwach Świata w Chinach. Tam zagrał w 3 meczach, zdobył 1 gola i z rodakami sięgnął po tytuł mistrza świata.
W 1992 roku Akpoborie został powołany na turniej o Puchar Narodów Afryki. Był tam trzecim napastnikiem dla Rashidiego Yekiniego i Samsona Siasii, ale nie zagrał tam ani razu. Odebrał jednak symboliczny brązowy medal za ten turniej.
Do reprezentacji Akpoborie wrócił po trzech latach (powołany przez Shaibu Amodu) i 17 czerwca 1995 zadebiutował w przegranym 0:1 meczu z Kolumbią rozegranym w ramach US Cup. Swoją pierwszą bramkę zdobył już w następnym meczu tego turnieju, 24 czerwca w przegranym 1:2 meczu z Meksykiem.
W 1996 roku Akpoborie został powołany do olimpijskiej reprezentacji Nigerii na igrzyska olimpijskie w Atlancie. W ostatniej chwili jednak selekcjoner Jo Bonfrère zostawił go w domu i Akpoborie miał być jednym z czterech rezerwowych piłkarzy na wypadek kontuzji któregoś z graczy podstawowego składu. Podobnie było w 1998 roku, gdy niemal w ostatniej chwili wypadł z kadry na Mistrzostwa Świata we Francji.
W 2000 roku Akpoborie był w kadrze Nigerii na Puchar Narodów Afryki 2000. W ostatniej chwili z udziału w turnieju wyeliminowała go kontuzja i cały turniej Jonathan oglądał z trybun w Lagos.
Ogółem w reprezentacji Nigerii Akpoborie rozegrał 13 meczów i strzelił 4 gole.

</doc>
<doc id="789938" url="https://pl.wikipedia.org/wiki?curid=789938" title="Adrspach">
Adrspach



</doc>
<doc id="789940" url="https://pl.wikipedia.org/wiki?curid=789940" title="Fitoekstrakcja">
Fitoekstrakcja

Fitoekstrakcja - wykorzystywanie roślin akumulujących metale ciężkie do transportu tych metali czy też związków organicznych z gleby i ich bioakumulacji w nadziemnych częściach roślin.

</doc>
<doc id="789942" url="https://pl.wikipedia.org/wiki?curid=789942" title="Fitostabilizacja">
Fitostabilizacja

Fitostabilizacja – rodzaj fitoremediacji polegający na takim ukształtowaniu pokrywy roślinnej gleby, żeby zmniejszyć przemieszczanie się zawartych w niej substancji toksycznych, np. metali ciężkich. Mechanizm działania polega na strącaniu się nierozpuszczalnych form substancji toksycznych na powierzchni korzeni (w ryzosferze) lub wchłonięciu ich do tkanek roślin i uwięzieniu w nich. 
Do fitostabilizacji często używa się bylin z rodziny traw, ze względu na rozgałęziony system korzeniowy. Kombinacja fitostabilizacji z chemostabilizacją określana jest jako chemofitostabilizacja.

</doc>
<doc id="789944" url="https://pl.wikipedia.org/wiki?curid=789944" title="Zaokrętowanie">
Zaokrętowanie

Zaokrętowanie – włączenie osób przybyłych na okręt lub statek (jednostkę pływającą) w stan załogi lub pasażerów wraz z ich zakwaterowaniem, zaprowiantowaniem, ewentualnie przydzieleniem im funkcji, środków ratunkowych itp.
Zaokrętowaniem nazywa się też wpisanie marynarza na listę załogi statku lub okrętu, lub przeniesienie marynarza z oddziału lądowego na okręt.

</doc>
<doc id="789946" url="https://pl.wikipedia.org/wiki?curid=789946" title="Fitowolatilizacja">
Fitowolatilizacja

Fitowolatilizacja – usuwanie niektórych substancji z gleby na drodze ich przemian w związki lotne i wydzielenie do atmosfery.

</doc>
<doc id="789948" url="https://pl.wikipedia.org/wiki?curid=789948" title="Punt">
Punt



</doc>
<doc id="789949" url="https://pl.wikipedia.org/wiki?curid=789949" title="Rizofiltracja">
Rizofiltracja

Rizofiltracja - rodzaj fitoremediacji, polegający na wykorzystaniu strefy korzeniowej roślin do usuwania zanieczyszczeń z wody i ścieków, głównie metali.

</doc>
<doc id="789951" url="https://pl.wikipedia.org/wiki?curid=789951" title="Harry Judd">
Harry Judd

Harry Mark Christopher Judd (ur. 23 grudnia 1985) – brytyjski perkusista, założyciel i muzyk brytyjskiego pop-rockowego zespołu McFly. 
Młodość.
Urodził się w niewielkim mieście Chelmsford w Esseksie (Anglia). Uczęszczał do najpopularniejszej publicznej angielskiej szkoły Uppingham, którą ukończyli również jego brat Thomas oraz Charlie Simpson. 
Na perkusji gra od czwartego roku życia.
Kariera.
Razem z Tomem Fletcherem, Dannym Jonesem oraz Dougie Poynterem założył zespół McFly, w którym pełni rolę perkusisty. Grupa zyskała popularność po tym, jak w 2004 zagrała z formacją Busted w ramach ich trasy koncertowej po Anglii, a także wystąpiła w teledysku do utworu „Crashed the Wedding” grupy Busted. Oprócz tego, Judd wraz ze swoim zespołem zagrał w filmie "Całe szczęście" z Lindsay Lohan.
19 listopada 2010 wystąpił w specjalnym odcinku "Strictly Come Dancing" w ramach akcji "Children in Need". Rok później wziął udział w dziewiątej edycji programu. Jego partnerką była Aliona Vilani, z którą 17 grudnia 2011 wygrał finał programu.
W latach 2014 – 2015 McFly koncertowali jako supergrupa McBusted.
Życie prywatne.
21 grudnia 2012 w St Nicholas's Church w Harpenden Harry poślubił Izzy Johnston (byłą wiolonczelistkę grupy Escala). 25 stycznia 2016 na świat przyszła ich córka Lola Rose Emma. 26 sierpnia 2017 urodził się Kit Harry Francis.
Inspiracje.
Jego ulubionymi zespołami są The Who, Simple Plan, Dashboard Confessional oraz The Beatles.

</doc>
<doc id="789953" url="https://pl.wikipedia.org/wiki?curid=789953" title="Lapidaria">
Lapidaria

Lapidaria – zapiski i notatki Ryszarda Kapuścińskiego ogłaszane drukiem w kilku częściach. Lapidaria były zapisywane spontanicznie i obejmują notatki od roku 1980 do 2006. Pierwsza część zawiera także zapiski z podróży do Meksyku z roku 1972.
Lapidaria nie stanowią spójnej całości, są zbiorem oderwanych od siebie zapisków. Sam Kapuściński sceptycznie oceniał publikację wyborów z Lapidariów, gdyż, jak twierdził: "książka bowiem nie powinna być kolekcją najlepszych fragmentów, gdyż stanie się czymś w rodzaju ciasta składającego się z samych rodzynek – więc rzeczą niejadalną, niestrawną, a w naszym wypadku – nieczytelną".
Części Lapidariów.
Pierwsze trzy części Lapidariów zostały wznowione w jednym tomie w roku 2002.

</doc>
<doc id="789956" url="https://pl.wikipedia.org/wiki?curid=789956" title="Punt (futbol amerykański)">
Punt (futbol amerykański)

Punt, wykop z powietrza – pojęcie w futbolu amerykańskim określające wykopanie piłki przez specjalizowanego zawodnika, puntera, w taki sposób, że przed kopnięciem nie upada ona na ziemię.
"Punt" wykonywany jest zazwyczaj podczas czwartej próby ("4th down"), gdy drużyna atakująca chce znacznie oddalić grę od własnego pola punktowego, a zbyt duży dystans (najczęściej ponad 60 jardów) nie pozwala na wykonanie udanego kopa na bramkę drużyny broniącej. Podczas wznowienia ("snap") środkowy zagrywa piłkę do stojącego za nim w odległości 10-15 jardów puntera, który stara się kopnąć ją z powietrza jak najdalej w kierunku pola punktowego rywali.
Punt najczęściej kończy się, gdy:
Gdy punt zostanie zablokowany (dotknięty przez gracza drużyny odbierającej) i piłka nie przekroczy linii wznowienia gry, zawodnicy obu drużyn mają prawo ją przejąć i kontynuować grę.
Nie jest możliwe bezpośrednie zdobycie punktów puntem jak w przypadku regularnego kopa na bramkę. Jeśli kopnięta przez puntera piłka trafi między słupy bramki drużyny przeciwnej, sędzia ogłasza odłożenie.
W rzadkich przypadkach może dojść do sytuacji, w której punt zostaje zamarkowany ("fake punt") i punter zamiast wykonać wykop wykorzystuje nieprzygotowanie obrońców na tego typu zagranie podając piłĸę do któregoś z graczy ataku. W sezonie NFL 2011 punterzy wykonali 7 takich zagrań, z których tylko 2 zakończyły się sukcesem. Jedynie zagranie Shane'a Lechlera z Oakland Raiders doprowadziło do przyłożenia.
Rekordowe zagrania.
Najdłuższy "punt" w historii NFL należy do Steve'a O'Neala z New York Jets, który w 1969 roku posłał piłkę na odległość 98 jardów. Największa możliwa do osiągnięcia długość punta w NFL to 108 jardów.
Należy dodać, że długość punta w futbolu amerykańskim mierzona jest od linii wznowienia gry do najdalszego punktu w granicach boiska (bez pola punktowego), w którym zatrzyma się kopnięta przez puntera piłka (nawet po wcześniejszym kontakcie z boiskiem) lub punktu, w którym przechwyci ją któryś z zawodników. Oznacza to, że jeśli piłka nie zostanie złapana przez obronę przed uderzeniem w ziemię, dodatkowe jardy przebyte przez odbijającą lub toczącą się piłkę będą wliczone do długości wykopu.
Rekord świata w długości wykopu wynosi 108 jardów i należy do dwóch zawodników futbolu kanadyjskiego: Zenona Andrusyshyna (ustanowiony w 1977 roku) i Chrisa Milo (wyrównany w 2011). Najdłuższy możliwy punt w tej odmianie sportu to 129 jardów.
Po przechwyceniu piłki kopniętej przez puntera przeciwnicy mogą z nią awansować w celu zdobycia jak największej liczby jardów ("punt return"). Najdłuższy "powrót" z piłką po wykopie zakończony touchdownem ("punt return TD") miał miejsce w kuriozalnych okolicznościach podczas meczu New Orleans Saints - Los Angeles Rams rozgrywanym w 1994 roku. W 4. kwarcie spotkania gospodarze wykonywali wykop z powietrza, po którym piłka wylądowała w polu punktowym drużyny z Los Angeles, ale mimo że wyraźnie zmierzała poza boisko, w ostatniej chwili zaskakująco odbiła się od murawy pozostając w grze. Zawodnicy Saints uznawszy wcześniej, że piłka z pewnością wyjdzie na aut i stanie się martwa (co sugerował jej lot), zaczęli powoli schodzić w stronę ławki rezerwowych. Gracz Rams Robert Bailey, zorientował się jednak, że gra nie została przerwana (według dzisiejszych przepisów sytuacja zakończyłaby się odłożeniem), przejął piłkę i po 103-jardowym biegu obok zdezorientowanych uczestników meczu zdobył "touchdown" stając się rekordzistą NFL (poprzedni - 98 jardów - został ustanowiony w 1933 roku).

</doc>
<doc id="789958" url="https://pl.wikipedia.org/wiki?curid=789958" title="Interception">
Interception

Interception, przejęcie - pojęcie w futbolu amerykańskim określające sytuację, w której dochodzi do przechwycenia przez zawodnika obrony podania rzuconego przez rozgrywającego zespołu atakującego.
W wyniku przejęcia posiadanie piłki przechodzi automatycznie z jednej drużyny do drugiej, zaś zawodnik przechwytujący piłkę natychmiast stara się zdobyć pole.
Podania najczęściej przechwytują zawodnicy występujący na pozycjach "linebacker" (grający bliżej linii wznowienia gry) oraz "cornerback" i "safety" (odcinający od podań skrzydłowych).
Rekordy NFL - sezon regularny*.
"*stan na 17 września 2012"

</doc>
<doc id="789961" url="https://pl.wikipedia.org/wiki?curid=789961" title="Ewok">
Ewok



</doc>
<doc id="789965" url="https://pl.wikipedia.org/wiki?curid=789965" title="Millet">
Millet

System milletów – porządek prawny w państwie osmańskim, określający prawa i obowiązki ludności niemuzułmańskiej. Zasadniczo każdej z podbitych nacji pozostawiano dość znaczną swobodę co do wyznania i kultury, jednakże nakładany był na nie większy podatek niż na ludność muzułmańską. Co do zasady zamykane były możliwości awansu społecznego w tureckiej armii i administracji.
Każdy millet posiadał suwerena o dość szerokich kompetencjach, etnarchę (gr. ἐθνάρχης - władca narodu). Najczęściej był nim przywódca religijny (np. prawosławny Patriarcha Konstantynopola), który podlegał bezpośrednio sułtanowi. Millety miały sporo władzy – ustanawiały własne prawa, zbierały i rozdzielały własne podatki. Wszystko, czego od nich wymagano, to lojalność wobec Imperium.
Gdy członek jednego milletu popełnił przestępstwo przeciwko członkowi innego, stosowano prawo strony poszkodowanej, lecz nadrzędny status panującej większości islamskiej zapewniał w każdym sporze z udziałem muzułmanina zastosowanie praw szariatu.
Do XIX w. głównymi milletami były: grecki (Rum millet), żydowski i ormiański. Licznie reprezentowane były też mniejszości: katolicka, karaimska i samarytańska.

</doc>
<doc id="789968" url="https://pl.wikipedia.org/wiki?curid=789968" title="ICP-81">
ICP-81

ICP-81 – imitator celu powietrznego.
Opis techniczny imitatora celu powietrznego.
Przeznaczenie.
Imitator celu powietrznego ICP-81, wystrzeliwany ze 122 mm haubicy wz. 1938 jest przeznaczony do pozorowania celów powietrznych podczas strzelań szkolnych, treningowych, zaliczeniowych i bojowych z zestawów rakietowych bliskiego zasięgu i armat przeciwlotniczych małego kalibru.
W zależności od wykonywanego zadania wykorzystuje się go do pozoracji celu powietrznego rzeczywistego: zbliżającego się, nurkującego oraz oddalającego się (stosującego zakłócenia termiczne).
Skład i ogólna budowa.
Imitatorem celu powietrznego jest 122 mm nabój haubiczny, który składa się z następujących zespołów:
W zależności od rodzaju pocisku specjalnego kompletuje się następujące typy imitatorów:
Do wykonania pocisku specjalnego zastosowana jest skorupa granatu odłamkowo-burzącego stalowego OF-462.
Pocisk specjalny imitatora ICP-81Z.
Skorupa (patrz rys. 1) ma w części głowicowej gwint M90x3.
Zespół smugaczy przednich jest wkręcony w część przednią skorupy i zabezpieczony wkrętem M5x8.
W skład zespołu wchodzą:
Zespół smugaczy przednich przednich jest osłonięty czepcem balistycznym.
Pocisk specjalny imitatora ICP-81N.
Skorupa (patrz rys. 2) ma w części głowicowej gwint M90x3, a w części dennej M30x1,5.
Zespół smugaczy przednich jest wkręcony w część przednią skorupy i zabezpieczony wkrętem M5x8.
W skład zespołu wchodzą:
Zespół smugaczy przednich osłonięty jest czepcem balistycznym.
Zespół przekaźnikowo-sygnalizacyjny jest wkręcony w część tylną skorupy.
W skład zespołu wchodzą:
Pocisk specjalny imitatora ICP-81O.
Skorupa (patrz rys. 3) ma w części tylnej gwint lewy M80x3 i cztery otwory do kołków Ø8 i dwa gwintowe otwory M5x16, a w części przedniej otwór zaślepiony korkiem.
Pułapka termiczna jest umocowana na kołkach Ø8 i przykręcona wkrętami M5x16 do skorupy.
W skład pułapki wchodzą:
Zespół smugaczy tylnych jest wkręcony w część tylną skorupy.
W skład zespołu wchodzą:
Ładunek miotający nr 5 w łusce.
Ładunek miotający nr 5 jest wykonany z ładunku haubicznego o indeksie Ż-463M (patrz rys. 4).
W skład ładunku wchodzą:
Opakowanie imitatorów.
Opakowanie stanowi drewniana skrzynia, w której umieszczone są dwa komplety tego samego typu imitatorów wraz z łuskami i ładunkiem miotającym. Skrzynia jest typowa, jak do amunicji haubicy wz. 38.
Wymiary skrzyni:
Masa kompletu – ok. 65 kg.
Zasada działania.
Zasada działania pocisku specjalnego imitatora ICP-81Z.
W wyniku strzału mechanizm bezwładnościowy opóźniacza zapłonu ZW-7G powoduje zapalenie masy opóźniającej opóźniacza, która po upływie 0,1 s (po wylocie pocisku z lufy) zapala ładunek prochowy opóźniacza.
Pod wpływem wysokiego ciśnienia gazów prochowych, powstałych wskutek spalania się ładunku prochowego opóźniacza, następuje zapalenie smugaczy i zerwanie czepca balistycznego. Smugacze palą się na torze lotu przez około 25 s.
Zasada działania pocisku specjalnego imitatora ICP-81N.
Pod wpływem wysokiej temperatury gazów prochowych ładunku miotającego zapala się pierwszy smugacz zespołu przekaźnikowo-sygnalizacyjnego. Po spaleniu się smugaczy zespołu przekaźnikowo-sygnalizacyjnego (ok. 15 s) zapala się podsypka prochowa tego zespołu; jej płomień przez rurkę ogniową zapala podsypkę prochową znajdującą się nad smugaczami w zespole smugaczy przednich. Pod wpływem wysokiego ciśnienia powstałego z palącej się podsypki prochowej następuje zapalenie smugaczy i zerwanie czepca balistycznego. Czas palenia się smugaczy na torze lotu wynosi około 25 s.
Zasada działania pocisku specjalnego imitatora ICP-81O.
W czasie strzału zapalają się pod wpływem wysokiej temperatury pierwsze smugacze w części kanałach pułapki termicznej i smugacza-przekaźnik w kanale centralnym (środkowym). Na torze lotu, po upływie od 6 do 7,5 s, smugacz-przekaźnik zapala podsypkę prochową umieszczoną między pułapką termiczną a zespołem smugaczy tylnych. Powstałe wysokie ciśnienie gazów z palącej się podsypki prochowej powoduje zapalenie się smugaczy i zerwanie śrub umocowujących pułapkę termiczną. Po odrzuceniu pułapki termicznej umieszczone w niej smugacze palą się jeszcze przez około od 2,5 do 4 s, natomiast w lecącym pocisku smugacze palą się przez około 20 s.
Oddalająca się od pocisku pułapka termiczna, jako źródło promieniowania cieplnego, stanowi istotny element zakłócający pracę głowicy samonaprowadzającej rakiety.
Użytkowanie imitatorów.
Imitator celu powietrznego ICP-81 mimo wprowadzonych zmian konstrukcyjnych w stosunku do etatowego pocisku haubicznego jest nadal nabojem artyleryjskim. Dlatego należy go użytkować zgodnie z zasadami użytkowania amunicji artyleryjskiej. Poniżej przedstawiono dodatkowe informacje dotyczące użytkowania poszczególnych typów ICP-81.
Postanowienia ogólne.
ICP-81 stosuje się w ośrodkach szkolenia i wystrzeliwuje ze specjalnie przygotowanych stanowisk, z których prowadzi się strzelanie z przeciwlotniczych zestawów rakietowych bliskiego zasięgu i armat małego kalibru. Można go również stosować do strzelań na doraźnie przygotowanych stanowiskach w ośrodkach (rejonach), których obszar umożliwia wyznaczenie wycinka strzelania odpowiadającego wymaganiom wykonywanych zadań według programów strzelań.
Strzelanie z zastosowaniem imitatorów ze 122 mm haubicy wz. 1938 prowadzi etatowa obsługa ośrodka szkolenia lub uprzednio przeszkolona obsługa dział bojowych. Do strzelań można dopuścić tylko obsługi dokładnie zapoznane z instrukcją dotyczącą obsługiwania i użytkowania 122 mm haubicy wz. 38, instrukcją dotyczącą opisu i użytkowania imitatora celu powietrznego ICP-81 oraz zaznajomionych z tabelami strzelniczymi imitatorów celów powietrznych.
Wymagania dotyczące stanowisk do wystrzeliwania imitatorów.
W wycinku strzelania przeciwlotniczych zestawów rakietowych i armat małego kalibru do wykonywania zadań według programów strzelań jest wyznaczone miejsce na stanowisko do wystrzeliwania imitatorów celów powietrznych.
W skład tego stanowiska wchodzą:
Stanowisko ma wyznaczony sektor strzelania o kącie 60°, którego lewa i prawa granica oraz kierunek strzelania są oznakowane.
Przygotowanie imitatorów celów powietrznych do strzelania.
Do punktu składowania i przygotowania imitatorów na stanowisku do wystrzeliwania imitatorów dostarcza się gotowe naboje, skompletowane z ładunkiem nr 5 lub 6 w opakowaniach magazynowych. Opakowania z imitatorami należy wyładowywać (załadowywać) z (na) środek transportowego z zachowaniem szczególnych środków ostrożności.
Dostarczone imitatory podlegają przeglądowi mającemu na celu ocenę ich przydatności do strzelania. Po otwarciu opakowań należy je ostrożnie wyjąć, dokładnie wytrzeć czystymi szmatami, a następnie ułożyć na opakowaniach lub specjalnie do tego przygotowanych podstawkach.
W czasie przeglądu należy sprawdzić:
Imitatorów z pęknięciami lub z nie dokręconymi zespołami smugaczy przednich albo pułapką termiczną nie wolno używać do strzelań.
Niedopuszczalne jest jakiekolwiek rozkładanie pocisków. Ze względu na dużą ilość smugaczy i podsypek prochowych pocisk specjalny ICP-81 jest łatwopalny. W przypadku zapalenia się jego smugacze wypalają się w ciągu około 30 s, tworząc duży płomień o temperaturze około 1800 °C, przy czym czepiec balistyczny lub pułapka termiczna jest odrzucany z dużą prędkością.
Po przygotowaniu haubicy i imitatorów do strzelania dowódca działa melduje o gotowości do strzelania kierownikowi strzelania (prowadzącemu strzelanie). Kierownik strzelania przekazuje dowódcy działa kierunek strzelania i kąt celownika oraz rodzaj imitatora i ładunku.
Po wprowadzeniu nakazanych nastaw do strzelania kategorycznie zabrania się ich zmiany bez zgody kierownika strzelania. Haubicę ładuje i odpala obsługa na komendę przekazaną ze stanowiska ogniowego przez kierownika strzelania.
Przygotowanie ładunku miotającego do strzelania.
Do strzelania ze 122 mm haubicy wz. 1938 stosuje się ładunek pełny zmienny (znak Ż-463M).
Ładunek pełny zmienny mieści się w łusce i składa się z woreczka zasadniczego, czterech jednakowych woreczków górnych o masie 325 g każdy i czterech woreczków dolnych również o jednakowej masie – po 115 g.
Aby otrzymać ładunek piąty, należy wyjąć z łuski pokrywę wzmocnioną i normalną, odmiedzacz oraz cztery woreczki górne i jeden dolny, po czym włożyć do łuski odmiedzacz i pokrywę normalną.
Aby otrzymać ładunek szósty, należy wyjąć z łuski pokrywę wzmocnioną i normalną, odmiedzacz oraz cztery woreczki górne i dwa dolne, po czym włożyć do łuski odmiedzacz i pokrywę normalną.
Aby otrzymać ładunek szósty, mając do dyspozycji ładunek piąty, należy wyjąć z łuski pokrywę wzmocnioną i normalną, odmiedzacz i jeden woreczek dolny, po czym włożyć do łuski odmiedzacz i pokrywę normalną.
Wskazówki dotyczące bhp.
W czasie przygotowania i prowadzenia strzelań należy przestrzegać zasad bezpieczeństwa danego ośrodka szkolenia poligonowego, a ponadto:
Zasady przechowywania.
Podczas przechowywania należy przestrzegać zasad podanych w "Przepisach o gospodarce mieniem służby uzbrojenia i elektroniki w bazach i składnicach".
Imitatory należy przechowywać w drewnianych opakowaniach w osłoniętych, suchych i przewiewnych pomieszczeniach.
Okres używalności pocisków wynosi 3 lata od daty produkcji.
Pomieszczenie do przechowywania ICP-81 powinno być wyposażone w sprzęt przeciwpożarowy. W pomieszczeniach zabrania się rzucania, ciągnięcia i przewracania na boki skrzyń, w których znajdują się imitatory, wykonywania remontów i spawania oraz przechowywania materiałów łatwopalnych.
Przewożenie.
ICP-81 można przewozić wszystkimi środkami transportu bez ograniczenia odległości, przestrzegając zasad obowiązujących podczas przewożenia ładunków niebezpiecznych oraz stosownych przepisów wojskowych (np. "Przepisów o przewozach wojskowych ładunków niebezpiecznych").
Tabele strzelnicze.
Tabele strzelnicze do strzelania imitatorami celu powietrznego ICP-81 (ładunek nr 5, prędkość początkowa 269 m/s):
Prędkość pocisku ICP-81 na torze lotu (ładunek nr 5, prędkość początkowa 269 m/s, kąt 30°):
Prędkość pocisku ICP-81 na torze lotu (ładunek nr 5, prędkość początkowa 269 m/s, kąt 65°):
Tabele strzelnicze do strzelania imitatorami celu powietrznego ICP-81: ładunek nr 6, prędkość początkowa 248 m/s:
Prędkość pocisku ICP-81 na torze lotu (ładunek nr 6, prędkość początkowa 248 m/s, kąt 30°):
Prędkość pocisku ICP-81 na torze lotu (ładunek nr 6, prędkość początkowa 248 m/s, kąt 65°):

</doc>
<doc id="789971" url="https://pl.wikipedia.org/wiki?curid=789971" title="Fumble">
Fumble

Fumble, wypuszczenie – pojęcie w futbolu amerykańskim określające sytuację, w której zawodnik biegnący z piłką, np. rozgrywający lub biegacz, w niezamierzony sposób upuszcza piłkę, a ta pozostaje w grze - piłka jest "żywa", a zatem każdy może wejść w jej posiadanie.
Wypuszczenie może być wymuszone przez zawodnika obrony, który wyrywa lub wybija piłkę przeciwnikowi poprzez szarżę. Upuszczona piłka może być podniesiona przez gracza którejkolwiek z drużyn, po czym zawodnik może od razu zacząć zdobywać pole.
Do wypuszczeń dochodzi najczęściej przy snapach, przy niesieniu piłki oraz przy nieudanych podaniach bocznych.

</doc>
<doc id="789972" url="https://pl.wikipedia.org/wiki?curid=789972" title="Kultura trypolska">
Kultura trypolska

Kultura trypolska – kultura archeologiczna reprezentująca apogeum rozwoju kultur eneolitycznych w Europie rozwijająca się w latach 4200-2750 p.n.e., na terenach Bułgarii, Rumunii, Mołdawii i zachodniej Ukrainy (zob. też kultura Cucuteni-Trypole).
Kryteria wydzielenia.
Kultura należy do kompleksu Cucuteni-Trypole, obejmującego bliźniacze kultury, z których pierwsza odkryta została w 1884 w Cucuteni w Rumunii. Na drugą natomiast natrafiła, kierowana przez Wikientija Chwojkę, polsko-ukraińska ekspedycja w 1897 we wsi Trypole (wówczas Tripolje, obecne Trypillia) koło Kijowa.
Chronologia, geneza i zanik.
Pierwsza połowa V tysiąclecia p.n.e. była okresem wielkiego wzrostu demograficznego w Europie południowo-wschodniej. Był to czas kształtowania się protocywilizacji eneolitycznych takich jak kultury Marica, Precucuteni i Boian, które stworzyły podstawy rozwoju kultur eneolitycznych z ceramiką malowaną. Jedną z tych kultur była kultura trypolska. Jej upadek nastąpił na skutek przemieszczającej się koczowniczej ludności kultury grobów jamowych, na której podłożu w latach 2800-2000 p.n.e. wykształciła się kultura grobów katakumbowych z charakterystycznymi grobami w postaci wydrążonych nisz w ścianach.
Obszar występowania i kontekst kulturowy.
Dokładny obszar na którym archeolodzy lokalizują kompleks Cucuteni-Trypole to tereny Rumunii, Mołdawii, dorzecze górnego i dolnego Podniestrza, środkowego i górnego biegu Dniepru oraz południową część zachodniego i wschodniego Wołynia. Kompleks Cucuteni-Trypole od północy otaczała kultura dniepro-doniecka, która w fazie środkowej kultury trypolskiej ustąpiła kulturze Srednij-Stog II. Na południe archeolodzy wyróżnili kompleks Gumelnita-Karanowo VI (pn.-wsch. Bałkany), która formuje się na podłożu kultury Marica. Od zachodu, na terenach dzisiejszej Słowacji i Siedmiogrodu rozwijała się kultura bodrogkereszturska, której ludność trudniła się głównie metalurgią. Wpływy północno-wschodnie to kultura pucharów lejkowatych, obejmująca w IV tysiącleciu p.n.e. większą część Europy. Na zachodzie archeolodzy wyróżnili kulturę ceramiki grzybkowej
Charakterystyczne wytwory kulturowe.
Cechą charakterystyczną kultury trypolskiej jest ceramika, która należy do najwspanialszych w eneolicie, nie tylko pod względem technologicznym, ale i artystycznym, chociaż naczynia były wytwarzane bez użycia koła garncarskiego.
Naczynia odznaczały się wielką wytrzymałością, pięknem i bogactwem form oraz barwną dekoracją ornamentalną złożoną z kół, wstęg, spiral i ich zestawów, malowaną najczęściej farbami czarną, czerwoną i białą na jaskrawo czerwonożółtym tle. Wytwarzano wazy, misy, puchary, a także gliniane figurki zoomorficzne i antropomorficzne oraz modele krzeseł, sani czy siekier. W trakcie badań stanowisk tego kręgu kulturowego natrafiono na dowody istnienia początków pisma, podobnego do młodszego o 1000 lat pisma klinowego w Mezopotamii. Proces ten uległ jednak przerwaniu w IV tysiącleciu p.n.e. z powodu niekorzystnych zmian klimatycznych.
Osadnictwo.
Ekstensywne rolnictwo przyczyniło się do powstania centrów osadniczych, z których największe mogły liczyć do 14 tysięcy mieszkańców. Ludność wznosiła wielkie osiedla na obszernych wzniesieniach. Domy wykonane z gliny na drewnianym szkielecie miały charakter wielorodzinny. W jednej części domu znajdował się gliniany, kopułowy piec, w innej gliniane podwyższenie do składania ofiar. Konstrukcję domów odtwarzają naturalistyczne gliniane modele. Osiedla cechowały się planową zabudową, domy usytuowane były wokół centralnego placu i ustawiane w kształt okręgu lub owalu. W obrębie osad budowano także świątynie, a całość zabudowy otaczano fortyfikacjami drewnianymi.
Struktura społeczna ludności tego kręgu była bardzo skomplikowana, wyraźnie wydzielała się warstwa najbogatsza, której zmarłym przedstawicielom na drogę w zaświaty wkładano przedmioty z miedzi i złota.
Obrządek pogrzebowy.
Z powodu gwałtownego wzrostu zaludnienia dominowały pochówki zbiorowe (30-40 ciał), szkieletowe. Cmentarzyska powstawały z przekształconych osad mieszkalnych. Zmarłych grzebano zwykle w pozycji skurczonej, na boku, wyposażając ich w naczynia i narzędzia.
Gospodarka.
W początkowej fazie ludność trudniła się rolnictwem, mieszkańcy zajmowali się uprawą ziemi, hodowlą bydła, owiec, kóz i świń, a także myślistwem i rybołówstwem. W późnej fazie coraz większą rolę zaczęło odgrywać pasterstwo ze względu na wysuszenie klimatu.
Znaczenie.
Zaawansowana technicznie metalurgia miedzi oraz wysoki poziom artystyczny i technologiczny garncarstwa zdecydowanie wyróżniały cywilizacyjnie ludność kultury trypolskiej pośród wszystkich populacji ówczesnej Europy. Ludność ta odegrała szczególnie ważną rolę w procesie przekazywania zdobyczy kulturowych z wysoko rozwiniętych ośrodków cywilizacyjnych Bliskiego Wschodu w głąb kontynentu europejskiego.

</doc>
<doc id="789974" url="https://pl.wikipedia.org/wiki?curid=789974" title="Tajemnica adwokacka">
Tajemnica adwokacka

Tajemnica adwokacka – termin prawniczy wprowadzony ustawą z 26 maja 1982 r. Prawo o adwokaturze ().

</doc>
<doc id="789976" url="https://pl.wikipedia.org/wiki?curid=789976" title="Abbà Pater">
Abbà Pater

Abbà Pater – album muzyczny, na którym znalazły się fragmenty recytowane i śpiewane przez Jana Pawła II w muzycznym opracowaniu Leonarda de Amicis oraz Stefano Mainettiego. Tytuł nawiązuje do słów Chrystusa modlącego się w Ogrójcu z Ewangelii św. Marka:
Ten projekt muzyczny powstał dla uczczenia oficjalnych obchodów 2000-lecia chrześcijaństwa oraz jubileuszu dwudziestolecia pontyfikatu Jana Pawła II. Jest on pierwszym w historii wydawnictwem muzycznym z udziałem papieża. Powstał przy udziale Radia Watykańskiego i pod patronatem nuncjatur apostolskich w kilku krajach.
Wydaniu płyty towarzyszył wideoklip z utworem "Abbà Pater" i modlitwą "Pater noster" śpiewaną przez papieża.
Nagranie w Polsce uzyskało certyfikat trzykrotnie platynowej płyty.
Muzycy.
Kompozytorami muzyki są Leonardo de Amicis (utwory 1-6, 8, 10 i 11) i Stefano Mainetti (utwory 7 i 9). W nagraniach wzięli udział:
Wykorzystano również sample Spectrasonic z "Hearth of Asia" (7) i "Hearth of Africa" (10, 11).
Singel.
Album poprzedziło wydanie pod tym samym tytułem singla zawierającego pięć utworów:

</doc>
<doc id="789977" url="https://pl.wikipedia.org/wiki?curid=789977" title="Maciej Grzegorz Garnysz">
Maciej Grzegorz Garnysz

Maciej Grzegorz Garnysz (Garnisz) herbu Poraj (ur. 13 marca 1740 roku – zm. 2 października 1790 w Warszawie) – biskup chełmski od 1781, sufragan kujawsko-pomorski, podkanclerzy koronny od 1786, kustosz kruszwicki, kanonik i dziekan włocławski, kanonik płocki, proboszcz w Inowrocławiu, członek Komisji Edukacji Narodowej w latach 1783–1790.
Życiorys.
Uczęszczał do szkół jezuickich w Warszawie. W latach 1760–1762 przebywał w seminarium księży misjonarzy w Warszawie. Kontynuował studia w Rzymie, gdzie w 1767 uzyskał doktorat prawa na uniwersytecie La Sapienza. Dzięki protekcji biskupa kujawskiego Antoniego Ostrowskiego został kanonikiem kujawskim i proboszczem w Inowrocławiu. W 1774 był deputatem kapituły kujawskiej na Trybunał Główny Koronny i został wybrany jego przewodniczącym. W 1776 mianowany biskupem tytularnym Larandy i biskupem pomocniczym kujawskim. W maju 1778 został referendarzem wielkim koronnym i zasiadł w sądach referendarskich. Jako stronnik Stanisława Augusta Poniatowskiego 10 grudnia 1781 dostał z jego rąk biskupstwo chełmskie. Pod naciskiem Rosjan 2 kwietnia 1782 potwierdził wyrok kapituły krakowskiej, która uznała biskupa krakowskiego Kajetana Sołtyka za niezdolnego do pełnienia swoich obowiązków z powodu obłędu. Na Sejmie w 1782 został konsyliarzem Rady Nieustającej, zasiadając do 1784 w jej Departamencie Skarbowym. Od 1783 był członkiem Komisji Edukacji Narodowej. Był członkiem konfederacji Sejmu Czteroletniego w 1788. Wybrany "ex ministerio" sędzią Sejmu Czteroletniego w 1788 roku.
Pochowany w kościele klasztornym Przemienienia Pańskiego w Warszawie.

</doc>
<doc id="789978" url="https://pl.wikipedia.org/wiki?curid=789978" title="Abba Pater">
Abba Pater



</doc>
<doc id="789980" url="https://pl.wikipedia.org/wiki?curid=789980" title="BSF">
BSF



</doc>
<doc id="789982" url="https://pl.wikipedia.org/wiki?curid=789982" title="Tackling">
Tackling

Tackling, szarża – pojęcie w futbolu amerykańskim określające fizyczne działania zawodnika obrony służące całkowitemu zakończeniu ruchu wprzód zawodnika ataku niosącego piłkę.
Szarża jest udana, gdy uda się zawodnika niosącego piłkę wypchnąć poza boisko lub zmusić do dotknięcia ziemi częścią ciała inną niż jego stopy i ręce. W obu przypadkach piłka staje się martwa i następuje koniec próby.

</doc>
<doc id="789989" url="https://pl.wikipedia.org/wiki?curid=789989" title="Alexander &quot;Xander&quot; Harris">
Alexander &quot;Xander&quot; Harris



</doc>
<doc id="789991" url="https://pl.wikipedia.org/wiki?curid=789991" title="Extra point">
Extra point

Extra point, punkt dodatkowy, zwany także point after touchdown (PAT), podwyższeniem jednopunktowym - pojęcie w futbolu amerykańskim określające "sposób" (kopanie) i "skutek" (podwyższenie wyniku) zdobycia punktów przez kopnięcie piłki między słupy a ponad poprzeczkę bramki futbolowej, bezpośrednio po udanym przyłożeniu.
Udany kop daje drużynie kopiącej 1 punkt dodatkowy, do 6 zdobytych przy przyłożeniu. 
Drużyna przykładająca może zamiast podwyższenia jednopunktowego zdecydować się na dwupunktowe.

</doc>
<doc id="789994" url="https://pl.wikipedia.org/wiki?curid=789994" title="Spike (Buffy)">
Spike (Buffy)



</doc>
<doc id="789995" url="https://pl.wikipedia.org/wiki?curid=789995" title="Shot to Hell">
Shot to Hell

Shot To Hell – siódmy album studyjny amerykańskiego zespołu heavymetalowego Black Label Society. Wydawnictwo ukazało się 12 września 2006 roku nakładem wytwórni muzycznej Roadrunner Records. Nagrania dotarły do 21. miejsca zestawienia Billboard 200 w Stanach Zjednoczonych sprzedając się w nakładzie 32. tys. egzemplarzy w przeciągu tygodnia od dnia premiery.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="789996" url="https://pl.wikipedia.org/wiki?curid=789996" title="Two-point conversion">
Two-point conversion

Two-point conversion, podwyższenie dwupunktowe - pojęcie w futbolu amerykańskim określające "sposób" (gra piłką) i "skutek" (podwyższenie wyniku) zdobycia punktów przez grę, bezpośrednio po udanym przyłożeniu.
Przy deficycie punktowym, drużyna atakująca może po udanym przyłożeniu spróbować uzyskać dwa dodatkowe punkty. W podwyższeniu dwupunktowym zespół atakujący ustawia się do próby na linii 2 jardów obrony i stara się wprowadzić piłkę przez grę dołem lub górą, podobnie jak przy zwykłej próbie przyłożenia.
Udane podwyższenie tego typu przynosi drużynie 2 punkty. Jeżeli podczas próby podwyższenia dojdzie do zagrania bezpiecznego ("safety"), drużyna podwyższająca otrzymuje 1 punkt.
Częstość i skuteczność zagrania.
W lidze NFL w sezonie regularnym 2011 wykonano 1 207 podwyższeń jednopunktowych (1 200 celnych) oraz 50 dwupunktowych (4% wszystkich), spośród których wykorzystano 23. Dało to 46-procentową skuteczność.

</doc>
<doc id="789997" url="https://pl.wikipedia.org/wiki?curid=789997" title="Zarzecze (województwo pomorskie)">
Zarzecze (województwo pomorskie)

Zarzecze – wieś w Polsce położona w województwie pomorskim, w powiecie malborskim, w gminie Stare Pole na obszarze Żuław Elbląskich i na trasie linii kolejowej Malbork-Elbląg przy drodze krajowej nr 22.
Niedaleko wsi w Królewie Malborskim znajduje się baza lotnicza lotnisko Malbork.
W latach 1975–1998 miejscowość administracyjnie należała do województwa elbląskiego.

</doc>
<doc id="789999" url="https://pl.wikipedia.org/wiki?curid=789999" title="Kodeks Tlatelolco">
Kodeks Tlatelolco

Kodeks Tlatelolco – manuskrypt aztecki opisujący historię miasta Tlatelolco w okresie przed i po podboju Meksyku. Kodeks spisano pomiędzy 1550 a 1564 lub około 1565 roku. Ze względu na nazwę bywa mylony z pisanym alfabetem łacińskim manuskryptem "Anales de Tlatelolco", także nazywanym czasem tą samą nazwą.
Sporządzony za pomocą azteckiego pisma ideograficznego kodeks opisuje m.in. udział wojowników z Tlatelolco w uśmierzeniu rebelii na północnych pograniczach Meksyku w 1541.
Kodeks, obok tzw. Płótna z Tlaxcali bywa przytaczany jako jeden z najwyrazistszych przykładów na rodzący się metysaż kulturowy w społeczeństwie meksykańskim pierwszych dekad po Konkwiście: w obrębie tekstu nowi władcy przedstawiani są jako kontynuatorzy dawnych tradycji, na ilustracjach wojownicy przebrani w skóry jaguara i stroje orłów tańczą u stóp nowego hiszpańskiego wicekróla Nowej Hiszpanii i nowego arcybiskupa w taki sam sposób, w jaki na poprzednich stronach przedstawieni są w tańcu przed kapłanami i tlahtoque. W warstwie piktograficznej w kodeksie widoczne są wpływy renesansowej sztuki europejskiej.

</doc>
