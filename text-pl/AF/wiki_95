<doc id="790001" url="https://pl.wikipedia.org/wiki?curid=790001" title="Stanisław Wysocki (inżynier)">
Stanisław Wysocki (inżynier)

Stanisław Wysocki (ur. 14 kwietnia 1805 w Busku, zm. 21 maja 1868 w Warszawie) – polski inżynier, projektant i główny inżynier budowy Drogi Żelaznej Warszawsko-Wiedeńskiej, malarz.
Życiorys.
Syn nauczyciela gimnazjalnego Tomasza Wysockiego i Katarzyny z d. Rudzkiej. Brat kompozytora Kacpra Wysockiego. Absolwent Gimnazjum Św. Anny w Krakowie. Ukończył studia na Uniwersytecie Warszawskim – filozofię, budownictwo i miernictwo. Uczył się malarstwa i raz wystawił swoje prace. W roku 1830 powołany na inżyniera Banku Polskiego. W powstaniu listopadowym porucznik w Gwardii Narodowej. Z ramienia Komisji Rządowej Spraw Wewnętrznych i Policji regulował rzeki Nidę i Kamienną. Po upadku powstania podjął ponownie pracę inżyniera w Banku Polskim (w tym okresie Bank Polski prowadził oprócz działalności bankowej również inwestycje drogowe i przemysłowe, stąd zatrudnianie inżynierów). W roku 1834 kierował budową spichrzów we Włocławku. Od roku 1835 naczelny inżynier Banku Polskiego. W 1839 roku został głównym inżynierem budowy drogi żelaznej Warszawa-Wiedeń, od 1844 był członkiem zarządu tejże drogi. Od 1857 roku był inspektorem głównym dróg żelaznych w Królestwie Polskim. W trakcie powstania styczniowego ostro upomniany za brak przeciwdziałania pomocy kolejarzy powstaniu. W roku 1865 przeszedł na emeryturę. Doradca techniczny Kolei Warszawsko-Terespolskiej.
Założył pierwszą w Polsce fabrykę asfaltu.
Zmarł 21 maja 1868 roku. Jego grób znajduje się na cmentarzu Powązkowskim w Warszawie przed katakumbami (kwatera 22/23).

</doc>
<doc id="790002" url="https://pl.wikipedia.org/wiki?curid=790002" title="Szlak Początków Hutnictwa">
Szlak Początków Hutnictwa

Szlak Początków Hutnictwa – niebieski znakowany szlak turystyczny w województwie śląskim.
Informacje ogólne.
Atrakcją turystyczną szlaku są ruiny huty Waleska oraz wieża Gichta.

</doc>
<doc id="790004" url="https://pl.wikipedia.org/wiki?curid=790004" title="Siobhan">
Siobhan



</doc>
<doc id="790005" url="https://pl.wikipedia.org/wiki?curid=790005" title="Primus Inter Pares (konkurs)">
Primus Inter Pares (konkurs)

Primus Inter Pares – coroczny, ogólnopolski konkurs mający na celu wyłonienie talentów na polskich uczelniach wyższych. 
Historia konkursu.
Historia konkursu sięga początków wolnego ruchu studenckiego w Polsce, czyli połowy lat sześćdziesiątych XX wieku. W ogólnopolskim konkursie Primus Inter Pares im. Mikołaja Kopernika ruch studencki nagradzał wówczas wyróżniających się i w nauce i w działalności społecznej studentów. Konkurs odbył się jeszcze w roku 1975 pod patronatem Przewodniczącego Rady Państwa prof. Henryka Jabłońskiego. Idea jednak z czasem zanikła. W 1999 roku wznowiono konkurs Primus Inter Pares w Białymstoku, któremu patronował Prezydent RP. W 2000 r. konkurs ponownie odbył się w Białymstoku, natomiast dopiero rok 2001 pozwolił na rozprzestrzenienie się konkursu w całej Polsce.

</doc>
<doc id="790006" url="https://pl.wikipedia.org/wiki?curid=790006" title="Krasnołęka (województwo pomorskie)">
Krasnołęka (województwo pomorskie)

Krasnołęka – wieś w Polsce położona w województwie pomorskim, w powiecie malborskim, w gminie Stare Pole na obszarze Żuław Elbląskich nad Starym Nogatem przy trasie linii kolejowej Malbork-Elbląg i przy drodze krajowej nr 22.
Niedaleko wsi znajduje się baza lotnicza lotnisko Malbork, EPMB, rozważana jako możliwa lokalizacja portu lotniczego Trójmiasto-Elbląg.
W latach 1975–1998 miejscowość administracyjnie należała do województwa elbląskiego.
Wskazówka - nie mylić ze znajdującą się również na obszarze gminy miejscowością - Królewo

</doc>
<doc id="790007" url="https://pl.wikipedia.org/wiki?curid=790007" title="Auksotrofy">
Auksotrofy



</doc>
<doc id="790012" url="https://pl.wikipedia.org/wiki?curid=790012" title="6 Pułk Czołgów Ciężkich">
6 Pułk Czołgów Ciężkich

6 Drezdeński Pułk Czołgów Ciężkich (6 pcz) – oddział wojsk pancernych ludowego Wojska Polskiego.
Formowanie i zmiany organizacyjne.
Pułk został sformowany po raz pierwszy w Chełmie, na mocy rozkazu Nr 41 Naczelnego Dowódcy WP z 6 października 1944 roku, w składzie 3 Armii WP, według etatu Nr 010/460. Szkolenie prowadzono w Chełmie od chwili sformowania. Pułk wyposażony był w czołgi IS-2. W związku z rezygnacją z formowania 3 Armii WP rozkazem Naczelnego Dowódcy WP nr 59 z 15 listopada pułk rozwiązano, a sprzęt zwrócono do magazynów Frontu.
Pułk odtworzono w 1946 roku, w garnizonie Opole, w wyniku przeformowania 3 Drezdeńskiej Brygady Pancernej. Wszedł w skład Okręgu Wojskowego Śląsk.
Na podstawie rozkazu MON nr 0056/Org. z 30 marca 1949, pułk przeformowano i włączono w skład 10 Dywizji Pancernej. Etat nr 5/57 z 30.03.1949 przewidywał 981 wojskowych i 26 pracowników kontraktowych. Przy reorganizacji wykorzystano też sprzęt i ludzi rozformowywanego 25 pułku artylerii pancernej. Pułk przeniesiono z Bolesławca do Wrocławia w dniach 2–3 maja 1949 roku.
W czerwcu 1950 wyłączono go ze składu 10 Sudeckiej Dywizji Pancernej, przeniesiono na etat pułku czołgów ciężkich i podporządkowano dowódcy 2 Korpusu Pancernego.
Pułk dziedziczył tradycje i sztandar 3 Drezdeńskiej Brygady Pancernej 1 Korpusu Pancernego z 2 Armii WP.
Jednostka stacjonowała we Wrocławiu do roku 1955, kiedy została przeniesiona do Biedruska i przeformowana na 34 Drezdeński batalion czołgów ciężkich i artylerii pancernej.
Podstawowymi wozami bojowymi pułku były 23 czołgi ciężkie IS-2 oraz 42 działa pancerne ISU-152.

</doc>
<doc id="790013" url="https://pl.wikipedia.org/wiki?curid=790013" title="Pericarditis constrictiva">
Pericarditis constrictiva



</doc>
<doc id="790014" url="https://pl.wikipedia.org/wiki?curid=790014" title="Leklowy">
Leklowy

Leklowy – nieoficjalna nazwa przysiółka kolonii Królewo Malborskie w Polsce położona w województwie pomorskim, w powiecie malborskim, w gminie Stare Pole.
Miejscowość leży na obszarze Żuław Elbląskich nad Starym Nogatem.
W latach 1975–1998 miejscowość administracyjnie należała do województwa elbląskiego.

</doc>
<doc id="790018" url="https://pl.wikipedia.org/wiki?curid=790018" title="Janowo Leśne">
Janowo Leśne

Janowo Leśne ("Janowo") – nieoficjalna nazwa osady wsi Janówka w Polsce położony w województwie pomorskim, w powiecie malborskim, w gminie Stare Pole.
Miejscowość leży na obszarze Żuław Elbląskich na północ od miejscowości Kaczynos.
W latach 1975–1998 miejscowość administracyjnie należała do województwa elbląskiego.

</doc>
<doc id="790019" url="https://pl.wikipedia.org/wiki?curid=790019" title="America (zespół muzyczny)">
America (zespół muzyczny)

America – brytyjsko-amerykańskie trio folk rockowe, wykonujące również soft rocka z nurtu Americana. 
Grupa została założona w 1971 w Londynie przez Geralda Beckleya, Deweya Bunnella i Dana Peeka, muzyków zafascynowanych dokonaniami zespołów Crosby, Stills &amp; Nash oraz The Byrds. Styl zespołu America można przyporządkować również do kilku innych muzycznych kategorii wewnątrz zjawiska folk rocka, zwłaszcza do "sunshine popu", reprezentowanego przez zespoły takie jak The Mamas and the Papas.
Historia.
America założona została w 1971 w Londynie. Początkowe dokonania grupy utrzymane były w stylistyce supergrupy Crosby, Stills and Nash. Zespół zadebiutował albumem "America" (1971), na którym znalazły się najsłynniejsze jego kompozycje – „Sandman”, „I Need You” czy „A Horse with No Name”. W 1977 z zespołu odszedł Dan Peek.
Twórczość.
W dorobku zespołu America są utwory takie jak "Sandman" czy "California Dreamin’", które swobodne przechodzą z melancholijnych nastrojów folk rocka, po tajemniczość rocka psychodelicznego. Towarzyszył temu pełen ekspresji śpiew Gerry’ego Bleckleya, głównego wokalisty. Najczęściej jednak muzyka grupy oparta była na pogodnym, elektroakustycznym brzmieniu i łagodnych wokalizach. Charakterystyczne dla zespołu było wykorzystywanie efektów z zakresu muzyki elektronicznej oraz sprawne łączenie stylu folk z lekko popowym brzmieniem. Największym przebojem grupy America jest ballada "A Horse with No Name". Inne znane utwory to: "Sandman", "I Need You", "Don't Cross The River" czy "Everyone I meet is from California".

</doc>
<doc id="790021" url="https://pl.wikipedia.org/wiki?curid=790021" title="Pentangle">
Pentangle

Pentangle – brytyjski zespół grający muzykę w stylu folk rockowym, z elementami jazzu, bluesa, muzyki renesansowej i barokowej, z wykorzystaniem ludowej muzyki szkockiej i irlandzkiej. Zespół powstał w 1967 roku w Londynie, założony przez dwóch gitarzystów Berta Janscha i Johna Renbourna. Do współpracy pozyskali wokalistkę Jacqui McShee oraz muzyków z jazzowym doświadczeniem (jako muzycy sesyjni grali między innymi z Alexisem Kornerem) – Danny’ego Thompsona (bas) i Terry’ego Coxa (perkusja).
Kompozycje grupy cechowało lekkie, melancholijne elektroakustyczne brzmienie, łagodny wokal Jacqui McShee oraz częste stylizacje na muzykę dawną. W starannie opracowanym repertuarze grupy znalazły się pieśni ludowe, własne kompozycje – ballady o zabarwieniu folklorystycznym, renesansowe tańce angielskie, bluesy i utwory jazzowe.
Do zawieszenia działalności w 1973 roku zespół nagrał 6 albumów.
Drugi etap działalności.
Zespół wznowił działalność w 1983 roku w składzie bez Johna Renbourna, którego zastąpił Mike Piggott. Po wydaniu „Open the Door” Thompson opuścił zespół. Na jego miejsce przyszedł Nigel Portman-Smith, którego elektryczny bas po raz pierwszy usłyszano w „In the Round” (1986). W 1990 roku skład ponownie się zmienił: Piggott i Cox opuścili zespół, ale przybyli Rod Clements z Lindisfarne i Gerry Conway z Jethro Tull. Wydane zostały albumy „So Early in the Spring” i „Think of Tomorrow”. Zebrały one całkiem dobre recenzje. W 1993 roku w „One More Road” zamiast Clementsa zagrał Peter Kirtley. W 1994 roku ukazał się album koncertowy.
Bez Berta Janscha, w 1995 roku McShee utworzyła trio z klawiszowcem Spencerem Cozensem i perkusistą Gerrym Conwayem na płytę „About Thyme”. W nagraniu uczestniczyli też gościnnie muzycy, tacy jak Ralph McTell, Albert Lee, John Martyn, Mike Mainieri i Tony Roberts. Następnie trio ponownie stało się kwintetem z saksofonistą Jerrym Underwoodem i basistą Alanem Thompsonem. Zespół teraz występował jako Pentangle Jacqui McShee. Ten kwintet wydał płytę CD „Passe Avante” i album koncertowy „At the Little Theatre”. W sierpniu 2002 roku po chorobie zmarł saksofonista Jerry Underwood. Jego miejsce w Pentangle Jacqui McShee zajął flecista / saksofonista Gary Foote. W 2005 roku wydali „Feoffees 'Lands”, a w 2011 r. album „Live In Concert”. zawierający kilka najlepszych wykonań koncertowych z lat 1997–2011.
„Nowy” skład Jacqui McShee z Pentangle z 2002 roku grał regularnie w Wielkiej Brytanii przez większość lat od 2002.
Odrodzenie zespołu.
W lutym 2007 r. pięciu członków założycieli zespołu otrzymało od Radia BBC nagrodę za całokształt twórczości. Z tej okazji Jansch, Renbourn, McShee, Thompson i Cox weszli razem na scenę po raz pierwszy od 1973 roku. Po koncercie w Royal Festival Hall w lipcu 2008 r. odrodzona grupa, w pierwszym składzie, odbyła trasę koncertową po Wielkiej Brytanii, podczas której zarejestrowano podwójną płytę.
W 2011 roku oryginalny Pentangle zagrał kilka koncertów. Śmierć Berta Janscha w 2011 roku i Johna Renbourna w 2015 roku uniemożliwiła ponowne spotkanie zespołu, ale w 2016 roku wydano płytę „Finale: An Evening With...”, która została nagrana podczas trasy koncertowej w 2008 roku.
Członkowie zespołu.
Aktualny skład

</doc>
<doc id="790023" url="https://pl.wikipedia.org/wiki?curid=790023" title="Letniki (województwo pomorskie)">
Letniki (województwo pomorskie)

Letniki – nieoficjalna nazwa części wsi Ząbrowo w Polsce położona w województwie pomorskim, w powiecie malborskim, w gminie Stare Pole.
Miejscowość leży na obszarze Żuław Elbląskich nad Nogatem.
Osada wchodzi w skład sołectwa Ząbrowo.
W latach 1975–1998 miejscowość administracyjnie należała do województwa elbląskiego.
Występuje również wariant nazewniczy miejscowości: Ząbrówko.

</doc>
<doc id="790024" url="https://pl.wikipedia.org/wiki?curid=790024" title="Youngbloods">
Youngbloods

Youngbloods – hippisowski zespół folk rockowy. Zasłynął przebojem "Get Together" (przerobionym później przez zespół Jefferson Airplane na płycie Jefferson Airplane Takes Off), nawołującym do miłości i życia w komunie hippisowskiej.
Inne reprezentatywne utwory grupy to: "Hippie from Olema", "Don't Let The Rain Get You Down" czy "Lean Low".

</doc>
<doc id="790028" url="https://pl.wikipedia.org/wiki?curid=790028" title="Wiktorzyn (powiat wysokomazowiecki)">
Wiktorzyn (powiat wysokomazowiecki)

Wiktorzyn – kolonia pofolwarczna w Polsce położona w województwie podlaskim, w powiecie wysokomazowieckim, w gminie Klukowo.
Administracyjnie kolonia Janki i kolonia Wiktorzyn są sołectwem "Janki, Wiktorzyn".
W latach 1975–1998 miejscowość administracyjnie należała do województwa łomżyńskiego.
Historia.
Pod koniec XIX w. "Wiktoryn", folwark dóbr "Kuczyn Wielki" w powiecie mazowieckim. Nazwa zapewne wywodzi się od imienia Wiktoryna Kuczyńskiego. Po 1864 r. majątek o powierzchni 83 ha należał do Rosochackego, następnie do Aleksandra Czaszkowskiego i spółki. 
Według spisu z 1921 roku w folwarku znajdowały się 3 domy z 33 mieszkańcami oraz leśniczówka o tej samej nazwie z 6 mieszkańcami.
Około 1935 r. spadkobiercy Czaszkowskiego sprzedali folwark Stanisławowi Godze. Od końca 1939 r. Goga pracował w sowchozie pod Białymstokiem. Po przyjściu Niemców powrócił i pracował tu do jesieni 1944 r. Wtedy to majątek upaństwowiono. Właściciel został aresztowany i wywieziony do Ostaszkowa. Do Polski powrócił na początku roku 1946, ale wkrótce zmarł, na skutek wcześniejszego pobicia przez UB w Wysokiem Mazowieckiem i trudne warunki obozowe.
Współcześnie.
Wiktorzyn to bardzo mała wieś. Produkcja roślinna podporządkowana hodowli krów mlecznych.

</doc>
<doc id="790032" url="https://pl.wikipedia.org/wiki?curid=790032" title="Jadłówek">
Jadłówek

Jadłówek – kolonia w Polsce położona w województwie podlaskim, w powiecie kolneńskim, w gminie Grabowo.
Na przełomie 1783/1784 wymieniona jako wieś Jadłowko, leżała w parafii Grabowo, dekanat wąsoski diecezji płockiej i była własnością Szczuki i Zdrozdowskiego. W latach 1975–1998 miejscowość administracyjnie należała do województwa łomżyńskiego.

</doc>
<doc id="790033" url="https://pl.wikipedia.org/wiki?curid=790033" title="Tamburyn prowansalski">
Tamburyn prowansalski

Tamburyn prowansalski to tradycyjny instrument perkusyjny membranowy używany przez górali wypasających bydło w Prowansji (głównie w okolicach Camargue). Ma od 30 do 40 cm długości. Występuje zawsze w połączeniu z piszczałką zw. galoubet (Schwegel), trzymaną w prawej ręce, podczas gdy lewą grający uderza w tamburyn. Dźwięki wydobywa się uderzając kostną pałeczką w końcowych częściach instrumentu.

</doc>
<doc id="790036" url="https://pl.wikipedia.org/wiki?curid=790036" title="Borzymy (powiat kolneński)">
Borzymy (powiat kolneński)

Borzymy – kolonia w Polsce położona w województwie podlaskim, w powiecie kolneńskim, w gminie Grabowo.
Na przełomie 1783/1784 wieś leżała w parafii Grabowo, dekanat wąsoski diecezji płockiej i była własnością Gutowskich i Niecikowskiego. W okresie międzywojennym majątki ziemskie mieli tu Eugeniusz Chmielowski (152 mórg) i Zygmunt Sokołowski (174).
W latach 1975–1998 miejscowość administracyjnie należała do województwa łomżyńskiego.

</doc>
<doc id="790037" url="https://pl.wikipedia.org/wiki?curid=790037" title="Rząd Izraela">
Rząd Izraela

Rząd Izraela, Rada Ministrów (hebr. ממשלת ישראל) − główny element władzy wykonawczej w Izraelu. Przewodniczący rady ministrów jest zazwyczaj nazywany premierem (pierwszym ministrem).
Premier wybiera członków rządu, po czym musi uzyskać aprobatę Knesetu (parlamentu). Większość ministrów jest dyrektorami agend rządowych (ministerstw). Premier może ich zdymisjonować.
Tradycyjnie rząd spotyka się w Jerozolimie w niedziele.
Aktualny rząd.
Od 29 grudnia 2022 funkcjonuje rząd Benjamina Netanjahu.

</doc>
<doc id="790039" url="https://pl.wikipedia.org/wiki?curid=790039" title="Ponińscy herbu Łodzia">
Ponińscy herbu Łodzia

Ponińscy herbu własnego – polski magnacki ród pieczętujący się herbem Łodzia, wywodzący się z Wielkopolski. Od 1773 członkowie jednej z linii rodu byli uprawnieni do noszenia tytułu książęcego z herbem książęcym.
Przedstawiciele.
Drzewo genealogiczne linii książęcej.
 Maciej PONIŃSKI (†XVIII w.) starosta babimojski
 ~[1] Franciszka Szołdrska
 │ ~ Józefa ks. Lubomirska
 │ ├─&gt;Adam (* 1758 †1816) generał
 │ │ ~ Felicja Trzeciak
 │ │ ├─&gt;Kazimierz
 │ │ │ ~ Wincentyna Makowska
 │ │ │ └─&gt;Felicja Helena (* 1846 †1903)
 │ │ │ ~ Karol Konstanty Bobrowski
 │ ├─&gt;Karol
 │ │ ~[1] Joanna Heydel
 │ │ ~[2] Helena Górska
 │ │ ├─&gt;Władysław (* 1818 †1833)
 │ │ ├─&gt;Karolina (* 1822 †1890)
 │ │ │ ~ Adam ks. Lubomirski
 │ │ │ ~ Karolina Sokołowska
 │ │ ├─&gt;Hortensja (†przed 1883)
 │ │ └─&gt;Helena (†przed 1883)
 │ └─&gt;Aleksander
 │ └─&gt;Leander Piotr (* 1800 †1865)
 │ ~ Franciszka Wiśniowska
 │ └─&gt;Ludwik Nikodem (* 1827 †1893)
 │ ~ Paulina Orzechowska
 │ ├─&gt;Leander (* 1852)
 │ ├─&gt;Paulina (* 1854)
 │ │ ~ Bronisław Augustynowicz
 │ ├─&gt;Aleksander Oskar (* 1856)
 │ │ ~ Olga ks. von Wrede
 │ │ ├─&gt;Róża Alfreda (* 1886 †1915)
 │ │ │ ~ Stanisław Karłowski
 │ ├─&gt;Helena (* 1857)
 │ ├─&gt;Zofia (* 1864)
 │ └─&gt;Maria (* 1867)
 ~[2] Apolinara Jarczewska
 ├─&gt;Eleonora (* 1747 †1812)
 │ ~[1] Onufry Bierzyński
 │ ~[2] Klemens hr. Poniński
 ├─&gt;Ludwika (* 1751 †1785?)
 │ ~ Jan Zaremba „z Kalinowy"
 │ ~[1] Barbara ks. Lubomirska
 │ ~[2] Ludwika Chrzczonowska
 ~[3] Mariola Zofia Dembińska
 └─&gt;Apolonia (* 1760 †1800)
 ~[1] Marceli Poniński wojski gnieźnieński
 ~[2] Karol Ernest Biron książę kurlandzki

</doc>
<doc id="790041" url="https://pl.wikipedia.org/wiki?curid=790041" title="Wojciech Bellon">
Wojciech Bellon



</doc>
<doc id="790051" url="https://pl.wikipedia.org/wiki?curid=790051" title="Festiwal Szekspirowski">
Festiwal Szekspirowski

Festiwal Szekspirowski – jest międzynarodową imprezą teatralną poświęconą idei teatru elżbietańskiego.
W pierwszych latach istnienia festiwal nosił nazwę „Gdańskich Dni Szekspirowskich”. Impreza ta została zorganizowana po raz pierwszy w roku 1993 z inicjatywy Fundacji Theatrum Gedanense, utworzonej przez prof. Jerzego Limona oraz pisarza Władysława Zawistowskiego. W roku 1997, z okazji obchodów tysiąclecia Gdańska, „Gdańskie Dni Szekspirowskie” zostały przekształcone w międzynarodowy Festiwal Szekspirowski.
Festiwal organizowany jest co roku, na przełomie lipca i sierpnia. Spektakle teatralne odbywają się w Gdańskim Teatrze Szekspirowskim oraz na scenach innych trójmiejskich teatrów. Spektakle towarzyszące, nurtu SzekspirOFF odbywają się w Teatrze w Oknie, a także w przestrzeni miejskiej oraz w przestrzeniach zewnętrznych Teatru Szekspirowskiego (dziedziniec, taras, mury).
Celem Festiwalu jest prezentacja i popularyzacja dorobku brytyjskiego dramaturga. Przedstawieniom towarzyszą spotkania z ich twórcami: reżyserami, aktorami, dramaturgami. W ramach festiwalu organizowany jest program edukacyjny, zwany Letnią Akademią Szekspirowską, który skierowany jest do uczniów szkół średnich oraz studentów uczelni artystycznych.
Nagroda Złotego Yoricka.
Jest to nagroda na najlepszą polską inscenizację dramatu szekspirowskiego w danym sezonie teatralnym przyznawana przez Fundację Theatrum Gedanense corocznie od 1994 roku. Nagrodzone spektakle danego sezonu prezentowane są na Festiwalu Szekspirowskim w Gdańsku.
Imprezy i wydarzenia towarzyszące.
Letnia Akademia Szekspirowska – warsztaty teatralne i artystyczne prowadzone zarówno przez polskich artystów, jak również znane osobistości z zagranicy. Pod ich okiem uczestnicy warsztatów rozwijają swoje pasje związane z teatrem, tańcem, fotografią czy malarstwem.
Gazeta Szekspirowska – towarzyszy festiwalowi od kilku lat. Jest to dziennik wydawany przez uczestników warsztatów dziennikarskich Letniej Akademii Szekspirowskiej. Zawiera informacje dotyczące odbywających się wydarzeń, recenzje, artykuły na temat spektakli i artystów.
Dolne Miasto Górą – akcje twórcze, które odbywały się w Gdańskich dzielnicach Dolnym Mieście i Oruni w latach 2007-2012. „Szekspiromania”, bo tak również nazywane było to wydarzenie, składała się z bezpłatnych warsztatów dla dzieci i młodzieży prowadzonych przez młodych artystów pochodzących z Gdańska. Pomysłodawcą projektu była Joanna Śnieżko-Misterek oraz Fundacja Theatrum Gedanense i Gdański Teatr Szekspirowski. Uczestnicy warsztatów starali się ponownie wprowadzić sztukę w życie publiczne poprzez działania teatralne i parateatralne z młodymi mieszkańcami dzielnicy. Celem akcji było również uświadomienie młodzieży ich twórczych możliwości oraz pomoc w rozwijaniu zainteresowań i poczucia własnej wartości.
Zwieńczeniem projektu była parada uliczna, która jednocześnie zamykała festiwal. Aktorzy, wielkie kukły, szczudlarze oraz inni artyści przechodzili wraz z mieszkańcami Gdańska barwnym korowodem przez Długą i Długi Targ na Dolne Miasto.

</doc>
<doc id="790053" url="https://pl.wikipedia.org/wiki?curid=790053" title="Świerk kanadyjski">
Świerk kanadyjski



</doc>
<doc id="790054" url="https://pl.wikipedia.org/wiki?curid=790054" title="Pinus palustris">
Pinus palustris



</doc>
<doc id="790059" url="https://pl.wikipedia.org/wiki?curid=790059" title="Calvià">
Calvià

Calvià (hiszp. "Calviá") – hiszpańska gmina na Balerach, na Majorce, w comarce Serra de Tramuntana. Graniczy z Andratx, Estellencs, Puigpunyent i Palma de Mallorca.
Powierzchnia gminy wynosi 145 km². Zgodnie z danymi INE, w 2005 roku liczba ludności wynosiła 43 499, a gęstość zaludnienia 299,99 osoby/km². Wysokość bezwzględna gminy równa jest 143 metry.
Znajdują się w niej 24 plaże. Każdego roku, do gminy przyjeżdża około 1,6 miliona turystów.
Miejscowości.
W skład gminy wchodzi 18 miejscowości, w tym miejscowość gminna o tej samej nazwie:

</doc>
<doc id="790060" url="https://pl.wikipedia.org/wiki?curid=790060" title="Calviá">
Calviá



</doc>
<doc id="790061" url="https://pl.wikipedia.org/wiki?curid=790061" title="Calvia">
Calvia



</doc>
<doc id="790062" url="https://pl.wikipedia.org/wiki?curid=790062" title="Ca’s Català-Illetes">
Ca’s Català-Illetes

Ca’s Català-Illetes (hiszp. "Cas Català") – miejscowość w Hiszpanii, na Balearach, na Majorce, w comarce Serra de Tramuntana, w gminie Calvià.
Według danych INE z 2005 roku miejscowość zamieszkiwało 3286 osób. Numer kierunkowy to +34.

</doc>
<doc id="790063" url="https://pl.wikipedia.org/wiki?curid=790063" title="Badia de Palma (miejscowość)">
Badia de Palma (miejscowość)

Badia de Palma – miejscowość w Hiszpanii, na Balerach, na Majorce, w comarce Serra de Tramuntana, w gminie Calvià.
Według danych INE z 2005 roku miejscowość zamieszkiwało 569 osób.

</doc>
<doc id="790064" url="https://pl.wikipedia.org/wiki?curid=790064" title="Es Capdellà">
Es Capdellà

Es Capdellà – miejscowość w Hiszpanii, na Balerach, na Majorce, w comarce Serra de Tramuntana, w gminie Calvià.
Według danych INE z 2009 roku miejscowość zamieszkiwało 1005 osób. Numer kierunkowy to +34.

</doc>
<doc id="790065" url="https://pl.wikipedia.org/wiki?curid=790065" title="Costa de la Calma">
Costa de la Calma

Costa de la Calma – miejscowość w Hiszpanii, na Balerach, na Majorce, w comarce Serra de Tramuntana, w gminie Calvià.
Według danych INE z 2005 roku miejscowość zamieszkiwało 1263 osoby. Numer kierunkowy to +34.

</doc>
<doc id="790066" url="https://pl.wikipedia.org/wiki?curid=790066" title="Costa d’en Blanes">
Costa d’en Blanes

Costa d'en Blanes – miejscowość w Hiszpanii, na Balerach, na Majorce, w comarce Serra de Tramuntana, w gminie Calvià.
Według danych INE z 2005 roku miejscowość zamieszkiwało 1860 osób. Numer kierunkowy to +34.

</doc>
<doc id="790067" url="https://pl.wikipedia.org/wiki?curid=790067" title="Magaluf">
Magaluf

Magaluf (również "Magalluf") – miejscowość w Hiszpanii, na Balearach, na Majorce, w comarce Serra de Tramuntana, w gminie Calvià.
Nazwa Magaluf pojawiła się w dokumentach po raz pierwszy jako Magaluf ben Jusef w 1234, według wiodącej części historyków pochodzi od imienia z kultury żydowskiej. W 2009 zamieszkiwany przez 3981 mieszkańców, turystyka jednak dynamicznie rozwija pobliskie miejscowości.
Turystyka.
Widocznie wzrost brytyjskiego ruchu turystycznego poszerzył zakres usług oferowanych przez władze okolicznego resortu. Na Magalufie istnieją ulice barów i pubów (ang. "bar streets"), gdzie młodzież uprawia turystykę alkoholową. Sprzyjają temu liczne komercyjne atrakcje oraz relatywnie niskie ceny trunków, sprzyja też dogodne i klimatyczne położenie na wyspie. Władze Majorki w celu polepszenia wizerunku regionu założyły bardziej restrykcyjną politykę względem turystów.
Przynajmniej cztery punkty medyczne położone są w zasięgu najbardziej uczęszczanych ulic wzdłuż nabrzeża. Resort jest chętnie odwiedzany przez Skandynawów, a w roku 2016 ilość turystów przekroczy 1 Milion.

</doc>
<doc id="790068" url="https://pl.wikipedia.org/wiki?curid=790068" title="Peguera">
Peguera

Peguera – miejscowość w Hiszpanii, na Balerach, na Majorce, w comarce Serra de Tramuntana, w gminie Calvià.
Według danych INE z 2005 roku miejscowość zamieszkiwało 3400 osób. Numer kierunkowy to +34.

</doc>
<doc id="790069" url="https://pl.wikipedia.org/wiki?curid=790069" title="Palma Nova">
Palma Nova

Palma Nova – miejscowość w Hiszpanii, na Balearach, na Majorce, w comarce Serra de Tramuntana, w gminie Calvià.
Według danych INE z 2005 roku miejscowość zamieszkiwało 5975 osób. Numer kierunkowy to +34.

</doc>
<doc id="790070" url="https://pl.wikipedia.org/wiki?curid=790070" title="La Porrassa">
La Porrassa

La Porrassa – miejscowość w Hiszpanii, stary majątek, na Balerach, na zachodniej Majorce, w comarce Serra de Tramuntana, w gminie Calvià.
Według danych INE z 2005 miejscowość zamieszkiwało 146 osób. Numer kierunkowy to +34.

</doc>
<doc id="790071" url="https://pl.wikipedia.org/wiki?curid=790071" title="Portals Nous">
Portals Nous

Portals Nous – miejscowość w Hiszpanii, na Balearach, na Majorce, w comarce Serra de Tramuntana, w gminie Calvià.
Według danych INE z 2005 roku miejscowość zamieszkiwało 2395 osób. Numer kierunkowy to +34.

</doc>
<doc id="790072" url="https://pl.wikipedia.org/wiki?curid=790072" title="Santa Ponça">
Santa Ponça

Santa Ponça (hiszp. "Santa Ponsa") – miejscowość w Hiszpanii, na Balerach, na Majorce, w comarce Serra de Tramuntana, w gminie Calvià.
Według danych INE z 2005 roku miejscowość zamieszkiwało 8188 osób.

</doc>
<doc id="790073" url="https://pl.wikipedia.org/wiki?curid=790073" title="Castell de Bendinat">
Castell de Bendinat

Castell de Bendinat (hiszp. "Castillo de Bendinat") – miejscowość w Hiszpanii, na Balerach, na Majorce, w comarce Serra de Tramuntana, w gminie Calvià.
Według danych INE z 2005 roku miejscowość zamieszkiwało 447 osób. Numer kierunkowy to +34.

</doc>
<doc id="790074" url="https://pl.wikipedia.org/wiki?curid=790074" title="Galatzó">
Galatzó

Galatzó – miejscowość w Hiszpanii, na Balerach, na Majorce, w comarce Serra de Tramuntana, w gminie Calvià.
Według danych INE z 2005 roku miejscowość zamieszkiwało 1446 osób. Numer kierunkowy to +34.

</doc>
<doc id="790075" url="https://pl.wikipedia.org/wiki?curid=790075" title="Portals Vells">
Portals Vells

Portals Vells – miejscowość w Hiszpanii, na Balearach, na Majorce, w comarce Serra de Tramuntana, w gminie Calvià.
Według danych INE w 2020 roku liczyła 43 mieszkańców – 20 mężczyzn i 23 kobiety. 

</doc>
<doc id="790076" url="https://pl.wikipedia.org/wiki?curid=790076" title="Sol de Mallorca">
Sol de Mallorca

Sol de Mallorca – miejscowość w Hiszpanii, na Balerach, na Majorce, w comarce Serra de Tramuntana, w gminie Calvià.
Według danych INE z 2005 roku miejscowość zamieszkiwało 415 osób.

</doc>
<doc id="790077" url="https://pl.wikipedia.org/wiki?curid=790077" title="Son Ferrer">
Son Ferrer

Son Ferrer – miejscowość w Hiszpanii, na Balerach, na Majorce, w comarce Serra de Tramuntana, w gminie Calvià.
Według danych INE z 2005 roku miejscowość zamieszkiwało 5022 osób. Numer kierunkowy to +34.

</doc>
<doc id="790078" url="https://pl.wikipedia.org/wiki?curid=790078" title="El Toro (Baleary)">
El Toro (Baleary)

El Toro – miejscowość w Hiszpanii, na Balerach, na Majorce, w comarce Serra de Tramuntana, w gminie Calvià.
Według danych INE z 2005 roku miejscowość zamieszkiwały 2002 osoby. Numer kierunkowy to +34.

</doc>
<doc id="790079" url="https://pl.wikipedia.org/wiki?curid=790079" title="Ca's Catala-Illetes">
Ca's Catala-Illetes



</doc>
<doc id="790080" url="https://pl.wikipedia.org/wiki?curid=790080" title="Es Capdella">
Es Capdella



</doc>
<doc id="790081" url="https://pl.wikipedia.org/wiki?curid=790081" title="Santa Ponca">
Santa Ponca



</doc>
<doc id="790082" url="https://pl.wikipedia.org/wiki?curid=790082" title="Galatzo">
Galatzo



</doc>
<doc id="790084" url="https://pl.wikipedia.org/wiki?curid=790084" title="Discovery One">
Discovery One

Discovery One – fikcyjny amerykański statek kosmiczny, znany z cyklu książek i filmów "Odyseja kosmiczna". 
Jest to olbrzymi, międzyplanetarny statek o napędzie jądrowym, sterowany przez sztuczną inteligencję - HAL 9000.
Discovery i jego pięcioosobowa załoga (z czego trzy osoby w stanie hibernacji) zostaje wysłany w kierunku Jowisza. Załoga nie domyśla się prawdziwego celu misji (zbadania sygnału, jaki wysłał w kierunku planety odkopany na Księżycu obcy monolit) ani tego, że sterujący statkiem komputer postanowił nie dopuścić do tego, by się tego mogli dowiedzieć. HAL zabija wszystkich członków załogi statku z wyjątkiem dowódcy, Davida Bowmana, któremu udaje się wyłączyć komputer.
Kiedy Discovery dolatuje do Jowisza, odkrywa drugi Monolit. David Bowman opuszcza statek w kapsule w celu jego zbadania i już nie wraca, przeszedłszy przez tzw. "Gwiezdną Bramę". Discovery krąży porzucony wokół jednego z księżyców Jowisza, Io przez następne 9 lat. 
Odnajduje go w końcu ekspedycja radzieckiego statku "Leonow", która przywraca statek i sterujący nim komputer do stanu używalności. Kiedy zaś wyprawa ostrzeżona przez Bowmana musi uciekać z rejonu Jowisza, Discovery zostaje wykorzystany jako rakieta pomocnicza dla "Leonowa", a po ponownym porzuceniu zniszczony, gdy Jowisz przeistacza się za sprawą tysięcy monolitów w miniaturową gwiazdę.

</doc>
<doc id="790085" url="https://pl.wikipedia.org/wiki?curid=790085" title="Kontroler Państwa Izrael">
Kontroler Państwa Izrael

Kontroler Państwa (hebr. מבקר המדינה, "Mewaker H-aMedina") – sprawuje urząd kontroli funkcjonowania parlamentu oraz nadzoruje poprawność ustaw w Izraelu. Jest powoływany przez Prezydenta na podstawie rekomendacji udzielonej danej osobie przez prezydium Knesetu, na odnawialną kadencję trwającą 5 lat.
Kontroler Państwa jest zupełnie niezależny od rządu i odpowiada za realizowanie swoich zadań wyłącznie przed parlamentem. Jego budżet jest zatwierdzany przez parlamentarną komisję finansów, dzięki czemu jest on uniezależniony od Ministerstwa Finansów.
Może zostać zwolniony z urzędu tylko przez Kneset, w wyniku rezygnacji lub śmierci. Osoba sprawująca ten urząd nie może być członkiem parlamentu albo w inny sposób aktywnie zajmować się polityką. Ma zakaz działalności publicznej lub prywatnej, która mogłaby wejść w konflikt z pełnieniem obowiązków biura.
Kontroler Państwa zatrudnia około stu osób, wliczając w to księgowych, prawników i innych specjalistów, którzy mogą prowadzić potrzebne dochodzenia i śledztwa. Jego głównymi obowiązkami jest sprawdzanie państwowych instytucji pod kątem legalności, regularności, wydajności, ekonomiczności i etyczności działania. Kontrole są przeprowadzane w sposób ciągły i niezapowiedziany, dotyczą działalności wszystkich ministerstw, sił zbrojnych i aparatu bezpieczeństwa, samorządu lokalnego i innych korporacji państwowych. Ściśle współpracuje z parlamentarną komisją finansów i w razie potrzeby informuje odpowiednie urzędy. Kontroler Państwa może zalecić parlamentarnej komisji finansów powołanie specjalnej komisji dochodzeniowej, ale nie mając odpowiednich uprawnień, opiera się na Knesecie, który może nałożyć sankcje na instytucję łamiącą prawo.
Biuro Kontrolera Państwa jest podzielone na pięć oddziałów kontroli. Pierwsze cztery zajmują się tekami ministrów, siłami zbrojnymi, władzą lokalną i państwowymi korporacjami. Piąty oddział zajmuje skargami na działalność urzędów państwowych.
Na mocy ustawy, Kontroler Państwa pełni również funkcje Rzecznika Praw Obywatelskich (hebr. נציב תלונות הציבור, Netziv Tlunot HaTzibur) do którego wpływają skargi na działalność urzędów państwowych.
Aktualnym Kontrolerem Państwa od 2012 jest  Yosef Shapira.

</doc>
<doc id="790086" url="https://pl.wikipedia.org/wiki?curid=790086" title="Opera Leśna">
Opera Leśna

Opera Leśna (niem. "Die Waldoper") – leśny amfiteatr o powierzchni 4 ha otwarty w lipcu 1909 w Sopocie. Opera Leśna znajduje się na skraju Trójmiejskiego Parku Krajobrazowego w kompleksie leśnym Lasów Oliwskich. Obiekt charakteryzuje się przede wszystkim bardzo dobrą akustyką i atrakcyjną lokalizacją. W okresie od września 2009 do czerwca 2012 roku obiekt przeszedł gruntowną modernizację. Widownia opery mieści aktualnie 5047 widzów, przy złożonych przednich sektorach łączna liczba miejsc stojących oraz siedzących wynosi 5579.
Scena (o głębokości 19 m i powierzchni 430 m²) oraz orkiestron jest w stanie pomieścić ponad 100 osobową orkiestrę. Sceneria Opery Leśnej jest kojarzona przede wszystkim z odbywającym się tu corocznie festiwalem. Scena opery to również miejsce licznych koncertów muzyki poważnej, koncertów bluesowych, rockowych, pokazów mody i innych. W pobliżu Opery Leśnej przebiega turystyczny szlak Wzgórz Szymbarskich. Operatorem Opery Leśnej jest Bałtycka Agencja Artystyczna BART.
Sala koncertowa.
Obiekt oddany do użytku w 1997, umożliwiający działalność koncertową również w sezonie jesienno-zimowym z widownią na 300 osób. Sala koncertowa jest siedzibą Polskiej Filharmonii Kameralnej w Sopocie pod Dyrekcją Wojciecha Rajskiego.

</doc>
<doc id="790093" url="https://pl.wikipedia.org/wiki?curid=790093" title="VCL">
VCL



</doc>
<doc id="790094" url="https://pl.wikipedia.org/wiki?curid=790094" title="Bariera wysokościowa">
Bariera wysokościowa

Bariera wysokościowa – wysokość nad powierzchnią Ziemi, powyżej której stężenie tlenu jest niewystarczające do działania silników wykorzystujących tlen, lub powyżej której gęstość atmosfery jest za mała, aby powstać mogła wystarczająco duża siła nośna na powierzchniach obiektu latającego.

</doc>
<doc id="790097" url="https://pl.wikipedia.org/wiki?curid=790097" title="Kochanki (Starogard Gdański)">
Kochanki (Starogard Gdański)

Kochanki ("Kochanka") – część Starogardu Gdańskiego, położona częściowo na obszarze Lasu Szpęgawskiego, w północno-wschodniej części miasta, w pobliżu jeziora Kochanka. 

</doc>
<doc id="790100" url="https://pl.wikipedia.org/wiki?curid=790100" title="Toruńsko-Płockie Studia Dydaktyczne">
Toruńsko-Płockie Studia Dydaktyczne

Toruńsko-Płockie Studia Dydaktyczne (wcześniej pod nazwą Toruńskie Studia Dydaktyczne) — periodyk wydawany obecnie przez Wydział Pedagogiczny Szkoły Wyższej im. Pawła Włodkowica w Płocku (w miejsce nieistniejącej Wyższej Szkoły Oficerskiej im. gen. Bema) i Wydział Humanistyczny Uniwersytetu Mikołaja Kopernika.
Radę Redakcyjną stanowią: Zbigniew Kruszewski, Józef Półturzycki, Maciej Tanaś, Eugenia Anna Wesołowska (zastępca przewodniczącego.zm.w 2016), Witold Wojdyło (przewodniczący), Władysław P. Zaczyński, Zofia Żukowska. Redaktorem naczelnym pisma jest Józef Półturzyck.
Tematy poruszane w "Toruńsko-Płockich Studiów Dydaktycznych" dotyczą zagadnień podstawowych w dydaktyce, aktualnych badań i problemów dydaktycznych oraz technologii kształcenia, aktywności i samodzielności w procesie kształcenia, a także aktualności związanych z dydaktyką.

</doc>
<doc id="790104" url="https://pl.wikipedia.org/wiki?curid=790104" title="Phenian">
Phenian



</doc>
<doc id="790106" url="https://pl.wikipedia.org/wiki?curid=790106" title="Płaczewo (powiat starogardzki)">
Płaczewo (powiat starogardzki)

Płaczewo – kolonia kociewska na Pojezierzu Starogardzkim w Polsce położona w województwie pomorskim, w powiecie starogardzkim, w gminie Starogard Gdański nad zachodnim brzegiem jeziora Płaczewo.
W latach 1975–1998 miejscowość administracyjnie należała do województwa gdańskiego.

</doc>
<doc id="790108" url="https://pl.wikipedia.org/wiki?curid=790108" title="Akt lokacyjny">
Akt lokacyjny



</doc>
<doc id="790109" url="https://pl.wikipedia.org/wiki?curid=790109" title="Nelly (raper)">
Nelly (raper)

Cornell Haynes Jr. (ur. 2 listopada 1974 w St. Louis, Stany Zjednoczone), bardziej znany pod pseudonimem Nelly – amerykański raper, piosenkarz oraz aktor. Od roku 1996 tworzył w zespole St. Lunatics, by w 2000 dołączyć do wytwórni Universal Music. Dzięki kontraktowi z Universal Nelly wydał na rynek muzyczny pięć albumów studyjnych. Raper zdobył także dwukrotnie nagrodę Grammy w latach 2003 i 2004. W roku 2005 zagrał w filmie "Wykiwać klawisza" wraz z Adamem Sandlerem i Chrisem Rockiem. Ponadto Nelly wziął udział w głównym wydarzeniu podczas 2007 World Series of Poker. Jest także współwłaścicielem klubu Charlotte Hornets, razem z Robertem L. Johnsonem oraz legendą NBA, Michaelem Jordanem.
Życiorys.
Po przeprowadzce do miasteczka akademickiego miasta St. Louis Nelly stworzył wraz ze swoimi przyjaciółmi grupę muzyczną St. Lunatics. Zespół odniósł lokalny sukces w roku 1996 dzięki samowyprodukowanemu utworowi „Gimme What You Got”. Po frustracji spowodowanej dużymi trudnościami podpisania przez grupę kontraktu płytowego, członkowie zespołu zdecydowali, by Nelly rozpoczął solową karierę, zaś gdy odniesie sukces powróci do St. Lunatics, by wypromować swych przyjaciół.
Kariera muzyczna.
"Country Grammar".
Kilka lat później podpisał solowy kontrakt z wytwórnią Universal Music, by wydać w roku 2000 debiutancki album studyjny "Country Grammar". Sukces tytułowego utworu, który wydany został jako singel promujący krążek, doprowadził do debiutu albumu w Top 3 notowania Billboard 200 najczęściej kupowanych krążków w Stanach Zjednoczonych. Pozostałymi singlami z krążka były piosenki „E.I.”, „Ride Wit Me” oraz „Batter Up”. „Free City”, utwór który Nelly nagrał wraz z St. Lunatics, znalazł się na hitowym singlu zespołu „Midwest Swing” z roku 2001. W tym samym czasie raper nagrał kompozycję „#1” specjalnie na potrzeby filmu "Dzień próby".
"Nellyville".
W roku 2002 ukazał się drugi album w solowej karierze rapera o tytule "Nellyville"; główny singel promujący krążek „Hot in Herre” stał się również numerem jeden na notowaniu Billboard Hot 100 najchętniej kupowanych singli w Ameryce. Pozostałymi singlami promującymi krążek stały się utwory „Dilemma” nagrany wspólnie z Kelly Rowland członkinią zespołu Destiny’s Child, „Work It” z udziałem Justina Timberlake’a, „Air Forces Ones” stworzony wraz z Murphy Lee i St. Lunatics oraz „Pimp Juice”. Teledysk do kompozycji „Tip Drill”, który wydany został jedynie w środowisku internetowym stał się kontrowersyjny ze względu na mizoginistyczne przedstawienie kobiet w wideoklipie. Kontrowersje te nie pozwoliły raperowi na występ w jednym z historycznych uniwersytetów dla kobiet w Atlancie. Twierdzenia mizoginistyczne zostały również poruszone w utworze „Pimp Juice”.
Nike i Nelly podpisali wspólnie jednoroczny kontrakt w roku 2003 na wydanie limitowanej edycji obuwia sportowego nazwanego „Air Derrty” stylizowanego na te sygnowane przez Charlesa Barkleya z roku 1994. W tym samym roku na półkach sklepowych w największych miastach Stanów Zjednoczonych ukazały się sportowe buty reklamowane przez rapera. Po wygaśnięciu umowy z koncernem Nike Nelly ponownie zdecydował się promować obuwie sportowe swym pseudonimem, a kolejną firmą, z którą podpisał kontrakt, stał się producent Reebok.
Podczas gali rozdania nagród Grammy raper zdobył dwie statuetki w kategoriach "Najlepszy męski solowy występ rap" za utwór „Hot in Herre” oraz "Najlepsza rap kolaboracja" w duecie z Kelly Rowland za kompozycję „Dilemma”. Oprócz tego Nelly wygrał 2003 American Music Award w kategorii "Wybór fanów" oraz był nominowany w czterech kategoriach do pozostałych tytułów. W roku 2004 zdobył swoją trzecią statuetkę Grammy za gościnne użyczenie swego głosu wraz z P. Diddy'm w utworze Murphy’ego Lee, „Shake Ya Tailfeather”.
W marcu 2003 roku raper wraz ze swoją siostrą Jackie Donahue rozpoczął kampanię "Jes Us 4 Jackie" zaraz po wykryciu u jego krewnej białaczki. Dwa lata po zdiagnozowaniu choroby w marcu 2005, Donahue zmarła.
"Sweat / Suit".
Dnia 14 września 2004 Nelly wydał na rynek muzyczny jednocześnie dwa albumy, "Sweat" oraz "Suit". "Suit", krążek skoncentrowany na stylistyce R&amp;B zadebiutował na pozycji #1 notowania Billboard 200 natomiast dzieło "Sweat" o brzmieniu hip-hop znalazło się tego samego tygodnia na miejscu #2. Singlem promującym album stała się ballada „Over and Over” nagrana w duecie z gwiazdą muzyki country Timem McGraw'em. Piosenka zaraz po wydaniu stała się międzynarodowym hitem czyniąc z „Over an Over” kolejnym numerem jeden w Wielkiej Brytanii. W roku 2004 muzycy wspólnie zaprezentowali piosenkę podczas specjalnej gali poświęconej piosenkarzowi country " Tim McGraw: Here and Now" zorganizowanej przez telewizję NBC.
Raper pojawił się również na koncercie "Tsunami Aid: A Concert for Hope" po trzęsieniu ziemi na Oceanie Indyjskim. W listopadzie 2005 Nelly wydał składankę "Sweatsuit", która zawierała utwory zarówno z albumu "Sweat" jak i "Suit". Na liście utworów kompilacji znalazły się także trzy niepublikowane dotąd utwory, m.in. piosenka „Grillz” - czwarty w historii singel numer jeden na liście Billboard Hot 100.
W roku 2005 Nelly pojawił się gościnnie w utworze „Nasty Girl” nagranym wraz z Jagged Edge, Avery Storm i P. Diddy'm wydanym na pośmiertnym albumie Notoriousa B.I.G.'a "Duets: The Final Chapter" oraz jego własnym "Sweatsuit". Raper użyczył swego głosu w kompozycji „To the Floor”, która ukazała się na krążku Mariah Carey z roku 2005 "The Emancipation of Mimi".
Rok później, Nelly gościnnie wystąpił w utworze „Call on Me”, który ukazał się jako pierwszy singel z albumu Janet Jackson "20 Y.O." we wrześniu 2006 w Europie.
"Brass Knuckles".
W roku 2007 raper pojawił się gościnnie w utworach na albumach R. Kelly’ego "Double Up" oraz T.I. "T.I. vs. T.I.P.". Nelly nagrał także piosenkę „Switch” wraz z Ashanti. Singel „Cut It Out” wydany został pod koniec 2007 i promował krążek "Brass Knuckles" wydany dnia 16 września 2008 na amerykańskim rynku muzycznym. Pomimo iż „Cut It Out” wyciekł znacznie wcześniej niż data premiery albumu, producenci zdecydowali się nie umieszczać tego utworu na oficjalnej trackliście krążka.
Oficjalnym pierwszym singlem promującym album stała się kompozycja „Wadsyaname”, która zawierała sampel z utworu „All My Life” zespołu K-Ci and JoJo. Później Nelly potwierdził, że „Wadsyaname” nigdy nie był brany pod uwagę, iż znajdzie się na liście utworów "Brass Knuckles". Raper wyjaśnił, że „piosenka została wydana jako singel, lecz nie promując żaden z albumów”. Następnie Nelly nagrał wraz z Fergie utwór „Party People”, który wydany został jako pierwszy, oficjalnie potwierdzony singel promujący krążek. Drugim singlem z krążka stała się piosenka „Body on Me” nagrana wspólnie z Akonem oraz Ashanti natomiast trzecią kompozycją prezentującą "Brass Knuckles" utwór stworzony wspólnie z Ciarą „Stepped on My J'z” wyprodukowany przez Jermaine Dupri.
"5.0".
12 listopada 2010 ukazał się szósty album rapera "5.0." Z początku miał nosić tytuł po prostu "Nelly," następnie miał nosić obecną nazwę, później skrócił ją do nazwy "5.0". Promował go internetowy singel "1000 Stacks" z Diddy'm oraz zmodyfikowanym głosem zmarłego Notoriousa B.I.G. Następnie wyszedł oficjalny pierwszy singel "Just a Dream," który osiągał sukces docierając do #3 miejsca listy Billboard Hot 100. Ostatni raz Nelly trafił na Top 10 z singlem "Grillz" w 2005 roku, który uplasował się na szczycie tego zestawienia. Drugim singlem jest "Move That Body" z Akonem i T-Painem, który jak na razie dotarł na #54 miejsce wyższego notowania. Trzeci singel to Gone z Kelly Rowland.
Linki zewnętrzne.
 

</doc>
<doc id="790111" url="https://pl.wikipedia.org/wiki?curid=790111" title="Jan Chrzciciel Stummer">
Jan Chrzciciel Stummer

Jan Chrzciciel Szymon Stummer herbu Radzisław (ur. 9 lipca 1784 w Krakowie, zm. 15 sierpnia 1845 w Warszawie) – lekarz, profesor Uniwersytetu Jagiellońskiego i Królewskiego Uniwersytetu Warszawskiego, naczelny lekarz Wojska Polskiego i Prezes Rady Lekarskiej Królestwa Polskiego.
Życiorys.
Jego rodzicami byli Jan Kanty, zamożny kupiec krakowski i Olimpia Elżbieta z domu Kikulinos. Stummerowie przybyli do Krakowa pod koniec XVII wieku z Tyrolu w Austrii i osiedliwszy się w Galicji na stałe bardzo szybko zaakceptowali swoją nowa ojczyznę. Jan Chrzciciel Stummer ukończył liceum krakowskie i podjął studia medyczne na Uniwersytecie Jagiellońskim jednocześnie pracując jako asystent w szkole położnych. Dyplom magistra chirurgii i akuszerii uzyskał w 1806 a dyplom doktora medycyny i chirurgii w 1808.
Wstąpił do wojska w 1809 i został skierowany do Sandomierza gdzie jako starszy lekarz szpitala wojskowego, podczas oblężenia miasta przez Austriaków, wsławił się nieustraszoną postawą w niesieniu pomocy rannym żołnierzom na polu bitwy – za swoje czyny otrzymał Krzyż Złoty Orderu Wojskowego Księstwa Warszawskiego. Po włączeniu Krakowa do Księstwa Warszawskiego i rozpoczęciu wykładów na UJ w języku polskim, Stummer zwolnił się z wojska i od 1810 kierował katedrą anatomii, fizjologii i okulistyki. Został mianowany profesorem UJ a od 1812 dodatkowo kierował kliniką chirurgii i prowadził wykłady z chirurgii praktycznej. W pierwszych latach funkcjonowania UJ w nowych warunkach politycznych wystąpiły poważne problemy finansowe. Stummer przez kilka lat utrzymywał pracowników prosektorium z własnych środków.
W 1813 na osobistą prośbę ks. Józefa Poniatowskiego, został zwolniony z obowiązków profesora UJ i przeniesiony do służby wojskowej. Był lekarzem dywizyjnym a następnie awansował na naczelnego urzędnika zdrowia przy ambulansach 5 Korpusu Wojska Polskiego. Przeszedł na żołd francuski i biorąc udział w bitwie pod Lipskiem dostał się 19 października 1813 do niewoli rosyjskiej gdzie przebywał do końca roku -pełnił funkcję szefa lazaretów rosyjskich. Powrócił do Krakowa i ponownie objął stanowisko profesora UJ.
18 lutego 1815 rozkazem naczelnego wodza Wojska Polskiego ks. Konstantego został powołany na szefa Wydziału Lekarskiego w Komisji Rządowej Wojny i naczelnego lekarza Wojska Polskiego. Funkcje te pełnił do 3 lutego 1831. W 1817 podjął dodatkowo pracę w Królewskim Uniwersytecie Warszawskim, gdzie mianowany profesorem katedry anatomii Wydziału Lekarskiego pracował do 1820. Po wybuchu powstania listopadowego został skierowany do Szpitala Wojskowego na Ujazdowie a następnie nowy naczelny lekarz WP, prof. Karol Kaczkowski, powierzył Stummerowi zarząd szpitali wojskowych. 29 marca 1831 otrzymał dymisję z wojska z powodu odmowy złożenia przysięgi Rządowi Narodowemu.
Po krótkim okresie pobytu w Krakowie wrócił do Warszawy i zajmował się sprawami organizacyjno-lekarskimi w ramach jego pracy w Radzie Lekarskiej Królestwa Polskiego (od 30 grudnia 1817). W 1832 został mianowany członkiem Komitetu Tymczasowego Lekarskiego, później przewodniczącym Rady Ogólnej Lekarskiej a w 1838 członkiem etatowym Rady Lekarskiej. W 1840 otrzymał rangę radcy stanu a 6 kwietnia 1845 na własna prośbę przeszedł na emeryturę. 16 maja tegoż roku Rada Administracyjna Królestwa Polskiego zwolniła go z obowiązków stałego członka Rady i mianowała członkiem honorowym z prawem przewodniczenia posiedzeniom Rady pod nieobecność prezesa.
Był lekarzem domowym arcybiskupa i prymasa Jana Pawła Woronicza aż do jego śmierci w 1829 w Wiedniu.
W 1837 otrzymał prawo nowego szlachectwa z herbem Radzisław z racji posiadania orderów Św. Włodzimierza IV kl. i Św. Anny II kl.
Członek założyciel loży masońskiej "Przesąd Zwyciężony" (Kraków 1810-1813).
Dwukrotnie żonaty – z Marianną de Wolkfejle miał córkę a z Teklą z Wentzlów pięć córek i pięciu synów. Pochowany został w Warszawie na Powązkach w grobie rodzinnym Stummerów.

</doc>
<doc id="790116" url="https://pl.wikipedia.org/wiki?curid=790116" title="Andreas Schifferer">
Andreas Schifferer

Andreas Schifferer (ur. 3 sierpnia 1974 w Radstadt) – austriacki narciarz alpejski, brązowy medalista igrzysk olimpijskich oraz mistrzostw świata.
Kariera.
Po raz pierwszy na arenie międzynarodowej Andreas Schifferer pojawił się w 1993 roku, kiedy wystąpił na mistrzostwach świata juniorów w Montecampione. Zajął tam piąte miejsce w zjeździe oraz dziewiąte w supergigancie. W zawodach Pucharu Świata zadebiutował 17 grudnia 1994 roku w Val d’Isère, gdzie zajął 50. miejsce w zjeździe. Pierwsze pucharowe punkty wywalczył blisko trzy miesiące później, 4 lutego 1995 roku w Adelboden, zajmując 25. miejsce w tej samej konkurencji. W sezonie 1994/1995 punktował jeszcze trzykrotnie, zajmując ostatecznie 128. miejsce w klasyfikacji generalnej. Wkrótce wywalczył pierwsze podium w zawodach tego cyklu, 29 grudnia 1995 roku w Bormio zajmując drugie miejsce w zjeździe. W zawodach tych rozdzielił na podium Lasse Kjusa z Norwegii oraz Kanadyjczyka Eda Podivinsky'ego. Łącznie 28. razy stawał na podium, odnosząc przy tym osiem zwycięstw: 13 marca 1997 roku w Vail wygrał supergiganta, a 5 grudnia 1997 roku w Beaver Creek, 30 grudnia 1997 roku w Bormio, 17 stycznia 1998 roku w Wengen, 31 stycznia 1998 roku w Garmisch-Partenkirchen, 5 i 6 marca 1999 roku w Kvitfjell oraz 18 grudnia 1999 roku w Val Gardena był najlepszy w zjeździe. Ostatnie pucharowe podium wywalczył 6 grudnia 2003 roku w Beaver Creek, gdzie był trzeci w zjeździe. Najlepsze wyniki osiągnął w sezonie 1997/1998, kiedy zajął drugie miejsce w klasyfikacji generalnej, przegrywając tylko ze swym rodakiem, Hermannem Maierem. W tym samym sezonie zdobył także jedyną w karierze Małą Kryształową Kulę, za zwycięstwo w klasyfikacji zjazdu. Był ponadto szósty w klasyfikacji generalnej i trzeci w supergigancie w sezonach 1996/1997 i 1998/1999. W sezonie 1998/1999 był także drugi w klasyfikacji zjazdu, ulegając tylko Lasse Kjusowi.
W 1997 roku wystartował na mistrzostwach świata w Sestriere, gdzie zdobył brązowy medal w gigancie. W zawodach tych wyprzedzili go tylko Michael von Grünigen ze Szwajcarii oraz Lasse Kjus. Cztery dni wcześniej zajął także piąte miejsce w biegu zjazdowym. Były to jego jedyne starty na imprezach tego cyklu. Rok później wystąpił na igrzyskach olimpijskich w Nagano, gdzie w zjeździe był siódmy, a rywalizację w supergigancie ukończył na siedemnastej pozycji. Brał również udział w igrzyskach olimpijskich w Salt Lake City w 2002 roku, zdobywając brązowy medal w supergigancie. W zawodach tych lepsi okazali się jedynie Norweg Kjetil André Aamodt oraz kolejny Austriak, Stephan Eberharter. Schifferer dziewięciokrotnie zdobywał mistrzostwo Austrii: w supergigancie w latach 1994, 1997, 1998, 2000 i 2002, zjeździe w latach 1999 i 2002, kombinacji w 1994 roku i gigancie w 2004 roku. W marcu 2006 roku zakończył karierę.
W 1998 roku otrzymał Odznakę Honorową za Zasługi dla Republiki Austrii.

</doc>
<doc id="790118" url="https://pl.wikipedia.org/wiki?curid=790118" title="Vaške Straže">
Vaške Straže

Vaške Straže (Wiejska Straż) – słoweńska ochotnicza formacja zbrojna samoobrony podczas II wojny światowej.
Vaške Straže składała się z ochotniczych milicji formowanych od listopada 1941 r. na obszarze okupowanej Słowenii. Na ich czele stał ppłk Ernst Peterlin. Liczyły wówczas ok. 1 tys. ludzi. Rekrutowały się spośród katolickich rolników w celu obrony ich gospodarstw przed atakami komunistycznych partyzantów lub zabieraniu żywności. Były one bardzo słabo uzbrojone i wyszkolone, dlatego nigdy nie występowały ofensywnie. W sierpniu 1942 r. oddziały Vaške Straže weszły w skład Ochotniczej Milicji Antykomunistycznej (Milizia Volontaria Anti-Comunista).
Linki zewnętrzne.
Historia Vaške Straže (jęz. angielski)

</doc>
<doc id="790119" url="https://pl.wikipedia.org/wiki?curid=790119" title="Jason Schwartzman">
Jason Schwartzman

Jason Francesco Schwartzman (ur. 26 czerwca 1980 w Los Angeles) – amerykański aktor, scenarzysta i muzyk, związany z zespołem Coconut Records, był również członkiem rockowej grupy Phantom Planet.
Życiorys.
Wczesne lata.
Urodził się w Los Angeles jako drugi syn aktorki Talii Rose Shire (z domu Coppola) i producenta filmowego Jacka Schwartzmana. Jest włoskiego pochodzenie ze strony matki i żydowskiego ze strony ojca. Jest siostrzeńcem reżysera Francisa Forda Coppoli oraz kuzynem aktora Nicolasa Cage’a, reżyserki Sofii Coppoli, Romana Coppoli i Christophera Coppoli oraz wnukiem Italii Coppoli (z domu Pennino) i kompozytora Carmine'a Coppoli. Ma przyrodniego brata Matthew Orlando Shire (ur. 1975) z pierwszego małżeństwa matki oraz przyrodnią siostrę Stephanie Schwartzman. Dorastał z młodszym bratem Robertem (ur. 24 grudnia 1982) i przybranym bratem Johnem (ur. 18 października 1960) w Los Angeles, w stanie Kalifornia, gdzie uczęszczał do Windward School. Kiedy miał czternaście lat, 15 czerwca 1994, jego ojciec zmarł na raka trzustki. Uczęszczał do Windward School w Los Angeles.
Kariera.
W wieku czternastu lat został perkusistą i autorem tekstów piosenek rockowego zespołu Phantom Planet, który wykonywał piosenki do serialu Warner Bros./FOX "Życie na fali" ("The O.C.", 2003-2007). Jego kinowym debiutem była rola 15-letniego studenta Maxa Fischera, który osiągnął wyniki ponad wszelkie oczekiwania w komediodramacie Wesa Andersona "Rushmore" (1998) u boku Billa Murraya, za którą otrzymał nagrodę YoungStar i Lone Star Film &amp; Television Award. W 2002 zrealizował single z wokalistą i gitarzystą Evanem Dando z The Lemonheads i muzykiem Benem Lee. Pojawił się w teledysku do piosenki Puffa Daddy'ego „It's All About the Benjamins” (2002). Uznanie zdobył także jako Ludwik XVI w filmie Sofii Coppoli "Maria Antonina" ("Marie Antoinette", 2006).
Spotykał się z aktorkami – Selmą Blair (2001) i Zooey Deschanel (2004). Przyjaźnił się także z Claire Danes. W 2007 z zespołem Coconut Records wydał płytę CD „Nighttiming”, gdzie znalazły się takie utwory jak „West Coast”, „Nighttiming” i „This Old Machine”. 20 stycznia 2009 ukazał się singiel „Microphone” promujący album „Davy”.

</doc>
<doc id="790125" url="https://pl.wikipedia.org/wiki?curid=790125" title="Judy Davis">
Judy Davis

Judy Davis (ur. 23 kwietnia 1955 roku w Perth) – australijska aktorka filmowa.
Zasiadała w jury konkursu głównego na 46. MFF w Cannes (1993).
Życie prywatne.
30 października 1984 roku wyszła za mąż za aktora Colina Frielsa. Mają dwoje dzieci: syna Jacka (ur. 1987) i córkę Charlotte (ur. 1997).

</doc>
<doc id="790126" url="https://pl.wikipedia.org/wiki?curid=790126" title="Ranger 4">
Ranger 4

Ranger 4 – amerykańska sonda księżycowa wysłana w ramach programu Ranger, pierwszy amerykański obiekt kosmiczny, który dotarł do innego ciała niebieskiego. Na 10 minut przed zderzeniem się z Księżycem sonda miała przesłać zdjęcia jego powierzchni na Ziemię. Kapsuła sondy, w której był sejsmometr, miała dokonać twardego lądowania i przesłać wyniki pomiarów. Misja zakończyła się niepowodzeniem, gdyż usterka komputera pokładowego spowodowała, że nie rozłożyły się baterie słoneczne i statek uderzył w niewidoczną z Ziemi stronę Księżyca nie przesyłając żadnych danych.
Budowa.
Ranger 4 należał do drugiej serii sond Ranger, tzw. Block II. Sonda ważyła 331 kg i miała 3,1 m wysokości. Na jej szczycie znajdowała się kula o średnicy 0,65 m, pokryta drewnem balsa, zawierająca sejsmometr i wyposażona w silnik hamujący o ciągu 22,6 kN. Sonda posiadała również własny silnik odrzutowy na paliwo jednoskładnikowe, służący do przeprowadzenia korekty trajektorii w trakcie lotu ku Księżycowi. Sześciokątna podstawa sondy miała 1,5 m średnicy i była pokryta chromem i złotem. Do jej spodu przytwierdzona była paraboliczna antena dużego zysku. Do boków podstawy zamocowano dwa panele ogniw słonecznych o łącznej rozpiętości 5,2 m. Prąd elektryczny generowało 8680 ogniw słonecznych, ładujących akumulatory AgZn (główny i zapasowy) o pojemności 1 kWh i masie 11,5 kg. Kontrolę nad statkiem sprawował prosty komputer pokładowy, programator i system przyjmowania komend radiowych z Ziemi. Położenie statku kontrolowały wykrywacze Słońca i Ziemi, żyroskopy oraz silniczki korekcyjne. System telemetrii składał się z dwóch nadajników pracujących na częstotliwości 960 MHz. Jeden miał moc 3 W, a drugi 50 mW. Korzystały one z anteny dużego zysku i anteny dookolnej. Kontrolę temperatury statku zapewniało białe malowanie fragmentów sondy oraz dobrze odbijające pokrycia ze złota, chromu i srebra.
Przebieg misji.
Sonda miała zostać wyniesiona rakietą typu Atlas Agena, wykonać jeden manewr korekty trajektorii w trakcie lotu, a następnie zderzyć się z Księżycem. Na odpowiedniej wysokości oddzielić się miała kapsuła, a odpalenie jej silnika hamującego miało złagodzić uderzenie o powierzchnię.
Misja nie powiodła się z powodu usterki zegara w komputerze sondy. Spowodowało to, że programator nigdy nie wydał polecenia rozłożenia paneli ogniw słonecznych i rozpoczęcia procedury pozycjonowania statku względem Słońca i Ziemi. Urządzenia statku przestały działać około 10 godzin po starcie. Statek śledziła stacja naziemna Goldstone, dzięki małemu nadajnikowi umieszczonemu w kapsule mającej wylądować na Księżycu. Śledzenie trwało do momentu aż sonda zniknęła za widzialną krawędzią Księżyca. Ranger 4 uderzył w powierzchnię Srebrnego Globu z prędkością 9600 km/h w dniu 26 kwietnia 1962, o godzinie 12:49:53 UTC, po 64 godzinach lotu. Punkt upadku określają współrzędne selenograficzne: 229,3°E i 15,5°S.
Człon Agena B, który wyniósł sondę w kierunku Księżyca, wszedł na orbitę okołosłoneczną.

</doc>
<doc id="790130" url="https://pl.wikipedia.org/wiki?curid=790130" title="Joël Chenal">
Joël Chenal

Joël Chenal (ur. 10 października 1973 w Moûtiers) – francuski narciarz alpejski, srebrny medalista olimpijski.
Kariera.
Po raz pierwszy na arenie międzynarodowej Joël Chenal pojawił się w 1991 roku, podczas mistrzostw świata juniorów w Geilo. W swoim jedynym starcie zajął tam 70. miejsce w zjeździe. Na rozgrywanych rok później mistrzostwach świata juniorów w Mariborze jego najlepszym wynikiem było jedenaste miejsce w slalomie gigancie i supergigancie. W zawodach Pucharu Świata zadebiutował 19 listopada 1995 roku w Vail, gdzie nie ukończył drugiego przejazdu w slalomie. Pierwsze pucharowe punkty wywalczył 22 grudnia 1996 roku w Alta Badia, zajmując 22. miejsce w gigancie. Po raz pierwszy na podium zawodów tego cyklu stanął trzy lata później, 19 grudnia 1999 roku w Alta Badia, gdzie okazał się najlepszy w gigancie. W zawodach tych wyprzedził dwóch Austriaków: Hermanna Maiera oraz Rainera Salzgebera. W kolejnych latach na podium stawał jeszcze trzykrotnie: 26 lutego 2000 roku w Yongpyong był trzeci, 8 marca 2000 roku w Kranjskiej Gorze zajął drugie miejsce, a 26 października 2003 roku w Sölden ponownie był trzeci w gigancie. Najlepsze wyniki osiągnął w sezonie 1999/2000, kiedy to zajął 22. miejsce w klasyfikacji generalnej, a w klasyfikacji giganta był piąty. W klasyfikacji giganta był również ósmy w sezonie 2003/2004 i dziewiąty w sezonie 2001/2002.
Największy sukces w karierze osiągnął w 2006 roku, kiedy podczas igrzysk olimpijskich w Turynie wywalczył srebrny medal w slalomie gigancie. W zawodach tych rozdzielił na podium Austriaków Benjamina Raicha oraz Hermanna Maiera. Po pierwszym przejeździe zajmował drugie miejsce, tracąc do prowadzącego François Bourque'a z Kanady 0,19 sekundy. W drugim przejeździe był szybszy od Kanadyjczyka, jednak obu wyprzedził Raich. Francuz zajął ostatecznie drugie miejsce o 0,07 sekundy za Raichem i 0,09 sekundy przed Maierem. Był to jedyny medal wywalczony przez Chenala na międzynarodowej imprezie tej rangi. Na rozgrywanych osiem lat wcześniej igrzyskach w Nagano Francuz był ósmy w slalomie. W swojej koronnej konkurencji był też między innymi jedenasty na mistrzostwach świata w St. Anton w 2001 roku i dziewiąty podczas mistrzostw świata w Sankt Moritz dwa lata później. Kilkukrotnie zdobywał medale mistrzostw Francji, w tym złote w gigancie w latach 1998 i 2006. W 2009 roku zakończył karierę.

</doc>
<doc id="790133" url="https://pl.wikipedia.org/wiki?curid=790133" title="Gastroenterolog">
Gastroenterolog



</doc>
<doc id="790134" url="https://pl.wikipedia.org/wiki?curid=790134" title="Tajemnica korespondencji">
Tajemnica korespondencji

Tajemnica korespondencji (tajemnica komunikowania się) – termin prawniczy wprowadzony w Konstytucji RP:
Termin obejmuje dwie tajemnice:
Wyjątki od nich dopuszcza się tylko w przypadkach przewidzianych ustawą.
Naruszenie tajemnicy korespondencji jest przestępstwem określonym w art. 267 Kodeksu karnego i ścigane jest w Polsce na wniosek pokrzywdzonego. 

</doc>
<doc id="790135" url="https://pl.wikipedia.org/wiki?curid=790135" title="Jerzy Konikowski">
Jerzy Konikowski

Jerzy Konikowski (ur. 24 stycznia 1947 w Bytomiu) – polski szachista, publicysta i trener szachowy, od 1981 r. posiada również obywatelstwo niemieckie i barwy tego kraju reprezentuje na arenie międzynarodowej.
Życiorys.
Z zasadami gry w szachy zapoznał się w wieku 14 lat. W maju 1961 r. został członkiem sekcji szachowej przy Okręgowym Klubie Oficerskim OKO "Caissa" w Bydgoszczy. W swym pierwszym w życiu turnieju w mistrzostwach Pomorza juniorów zajął V miejsce, wyprzedzając m.in. jednego z najbardziej utalentowanych zawodników w historii polskich szachów, Jerzego Lewiego. W sumie był 4-krotnie mistrzem okręgu bydgoskiego juniorów i 2-krotnie seniorów. W mistrzostwach Polski juniorów w Goleszowie (1965) podzielił III-IV miejsce, natomiast w Wiśle (1967) był trzeci i zdobył brązowy medal. Reprezentował barwy kraju w meczach międzypaństwowych juniorów przeciwko Węgrom (1965) i Szwecji (1966 i 1967). W 1968 r. wygrał międzynarodowy turniej otwarty o "Puchar Podlasia" w Augustowie oraz turniej „B” im. PKWN w Lublinie. W 1969 r. został mistrzem Wojska Polskiego, a rok później wygrał V turniej międzynarodowy o "Puchar Bieszczadów" w Solinie. Na początku 1971 r. wyjechał na stałe do Krakowa, gdzie bronił barw I-ligowego "Klubu Hutnika" Nowa Huta. Szybko awansował na drugie miejsce w kadrze krakowskiej za olimpijczykiem Jerzym Kostro. W 1975 r. wywalczył brązowy medal w indywidualnych mistrzostwach Polski w grze błyskawicznej w Bydgoszczy, natomiast w konkurencji drużynowej, grając na I szachownicy w "Hutniku", czynnie przyczynił się do zdobycia złotego medalu.
Wcześnie zajął się pracą szkoleniową. W Bydgoszczy trenował Lidię Fentzel, która była dwukrotną mistrzynią Polski juniorek w latach 1967 i 1969. W latach 1976–1977 kształcił się na AWF w Warszawie i uzyskał tytuł zawodowego trenera II klasy. W 1977 r. został zaangażowany do szkolenia kadry juniorów w Częstochowie. Jego podopiecznymi zostali przyszli reprezentanci kraju i olimpijczycy Roman Tomaszewski, bracia Artur i Bogusław Sygulscy oraz Jacek Flis. W plebiscycie „Gazety Częstochowskiej” znalazł się dwukrotnie (1980 i 1981) w piątce najlepszych trenerów w częstochowskim sporcie. W latach 1978–1981 był trenerem kadry Polskiego Związku Szachowego. Na olimpiadzie szachowej w Valletcie w 1980 r. kierowana przez niego drużyna kobieca zdobyła brązowy medal, jeden z dwóch zdobytych przez polskie szachistki w powojennej historii występów na olimpiadach.
W 1981 r. wyemigrował do Niemiec i zamieszkał w Dortmundzie. Przez kilka lat grał w I i II lidze niemieckiej (Bundeslidze), natomiast w 1988 r. wygrał międzynarodowy turniej "open" w greckiej miejscowości Kawala. Od 1986 r. posiada trenerską A-licencję, najwyższą w Niemczech. Wielokrotnie był angażowany przez Niemiecką Federację Szachową do prac szkoleniowych z kadrą juniorek i juniorów, m.in. w 1997 r. był trenerem Arkadija Naiditscha, który jest obecnie najsilniejszym szachistą Niemiec. Przez 15 lat był trenerem kadry młodzieżowej Północnej Nadrenii-Westfalii. W latach 2006–2011 był trenerem kadry niemieckich szachistów głuchoniemych.
Najwyższy ranking w karierze osiągnął 1 stycznia 1981 r., z wynikiem 2400 punktów zajmował wówczas 18-19. miejsce wśród niemieckich szachistów.
Ponad pracę szkoleniową oraz grę w turniejach przedkłada szachową publicystykę. Do 2019 r. wydał w Niemczech, Polsce, Stanach Zjednoczonych, Włoszech, Republice Czeskiej, Hiszpanii, Luksemburgu, Holandii i Rosji blisko 200 książek o tematyce szachowej. Pisze także artykuły dla specjalistycznych pism w Niemczech i w Polsce ("Magazyn Szachista" i "Panorama Szachowa"). W latach 1998–1999 był redaktorem naczelnym Kwartalnika Teoretycznego wydawanego przez wydawnictwo „Penelopa”. Jest członkiem Polskiego Stowarzyszenia Autorów, Dziennikarzy i Tłumaczy w Europie A.P.A.J.T.E oraz Stowarzyszenia Autorów Niemieckich „Das Wort” z siedzibą w Monachium. W okresie 1999–2000 brał trzykrotnie udział w sesjach Młodzieżowej Akademii Szachowej. Jest propagatorem treningu wirtualnego, jako uzupełniającą formą szkolenia. Tym sposobem opiekował się w latach 1999–2003 mistrzem Polski, Radosławem Wojtaszkiem. W 2002 r. został wydelegowany przez PZSzach z grupą młodzieżową (Radosław Wojtaszek, Kamil Mitoń i Agnieszka Matras) na mistrzostwa świata juniorów w Indiach. W marcu 2003 r., po obronie pracy kontrolnej i zdaniu egzaminu przed państwową komisją, został mu przyznany przez Ministerstwo Edukacji Narodowej i Sportu w Warszawie tytuł trenera I klasy.
Rozwiązanie:[1.Ga6! (grozi 2. Hd8+ Hb8+ 3.H:b8#)][1...Hg1+ 2.Gf1+ Ha7 3.Gg2#][1...Hh7+ 2.Gd3+ Ha7 3.Ge4#][1...Hb7+ 2.Gb5+ Ha7 3.Gc6#][1...e5 2.Hd5+ Kb8 3.Hd8#]
"(zaznacz tekst pomiędzy nawiasami, aby zobaczyć rozwiązanie)"
W 1983 r. otrzymał tytuł mistrza FIDE. Jest szachistą wszechstronnym, poza występami w turniejach zajmuje się również innymi dziedzinami szachów. Jako problemista opublikował około 400 zadań, z czego przeszło 100 zostało wyróżnionych na konkursach międzynarodowych. W specjalistycznych "Albumach FIDE" (zbiorach najlepszych zadań świata) znalazło się jego 8 utworów.
Inną jego pasją jest gra korespondencyjna. Wygrał kilka turniejów w klasie europejskiej. W XLVIII finale Mistrzostw Europy zajął VII miejsce. Wygrał I Memoriał Sergiusza Czerniakowa (1970–1973) oraz I Memoriał Bogdana Śliwy (2005–2006). Na liście rankingowej ICCF w październiku 2006 r. posiadał 2406 punktów. Dwukrotnie zwyciężył w Polonijnych Mistrzostwach Niemiec w grze szybkiej (2005–2006).
Od 1973 r. jest żonaty z czołową pod koniec lat 60. juniorką kraju, Sylwią Grzegorzek z Katowic (dwukrotną medalistką – w latach 1969 i 1970 – mistrzostw Polski juniorek), z którą ma córkę Agatę. W tym również roku odznaczony został Złotą Odznaką Honorową Polskiego Związku Szachowego.
W latach 1982–2012 pracował w Katedrze Chemii Technicznej na uniwersytecie w Dortmundzie. Od 1 marca 2012 roku jest na emeryturze.

</doc>
<doc id="790136" url="https://pl.wikipedia.org/wiki?curid=790136" title="Bjarni Friðriksson">
Bjarni Friðriksson

Bjarni Friðriksson (ur. 29 maja 1956) – islandzki judoka.
Na Igrzyskach Olimpijskich w Los Angeles w 1984 zdobył brązowy medal w wadze półciężkiej ex aequo z Güntherem Neureutherem z RFN. Jest to największy do tej pory sukces w historii islandzkiego judo.

</doc>
<doc id="790137" url="https://pl.wikipedia.org/wiki?curid=790137" title="Beta (ogniwo)">
Beta (ogniwo)

Beta – rodzaj baterii jądrowej produkowanej przez Związek Radziecki. Istniały dwa rodzaje ogniw Beta:

</doc>
<doc id="790138" url="https://pl.wikipedia.org/wiki?curid=790138" title="Fritz Strobl">
Fritz Strobl

Fritz Strobl (ur. 24 sierpnia 1972 w Lienz) – austriacki narciarz alpejski, złoty medalista olimpijski i dwukrotny medalista mistrzostw świata.
Kariera.
W zawodach Pucharu Świata Fritz Strobl zadebiutował 9 stycznia 1991 roku w Garmisch-Partenkirchen, gdzie zajął 33. miejsce w biegu zjazdowym. Pierwsze pucharowe punkty wywalczył jednak dopiero trzy lata później, 15 stycznia 1994 roku w Kitzbühel, zajmując 20. miejsce w tej samej konkurencji. W sezonie 1993/1994 punktował jeszcze tylko raz, 5 marca 1994 roku w Aspen zajmując 24. miejsce w zjeździe. W efekcie w klasyfikacji generalnej zajął 116. miejsce.
Na podium zawodów pucharowych pierwszy raz znalazł się 15 grudnia 1996 roku w Val d’Isère, gdzie wygrał zawody w zjeździe. W kolejnych zawodach sezonu 1996/1997 wielokrotnie plasował się w czołowej dziesiątce, w tym trzykrotnie stawał na podium: 18 stycznia w Wengen był trzeci, a 25 stycznia w Kitzbühel i 12 marca 1997 roku w Vail był najlepszy w zjeździe. Wyniki te dały mu dwunaste miejsce w klasyfikacji generalnej i trzecie miejsce w klasyfikacji zjazdu, w której wyprzedzili go tylko Francuz Luc Alphand i Włoch Kristian Ghedina. W lutym 1997 roku wystąpił na mistrzostwach świata w Sestriere, gdzie w swojej koronnej konkurencji zajął czwarte miejsce. Walkę o medal przegrał z Ghediną o zaledwie 0,01 sekundy.
Kolejne pucharowe zwycięstwo odniósł 22 stycznia 2000 roku w Kitzbühel, wygrywając zjazd. Zwycięstwo odniósł także 13 lutego 2000 roku w Sankt Anton, tym razem zwyciężając w supergigancie, a 16 marca w Bormio był trzeci w tej konkurencji. W klasyfikacji generalnej zajął ostatecznie siódmą pozycję, a w klasyfikacji supergiganta był trzeci, za dwoma rodakami: Hermannem Maierem i Wernerem Franzem. W międzyczasie tylko trzykrotnie plasował się na podium: 13 marca 1998 roku Crans-Montana był trzeci w zjeździe, 21 grudnia 1998 roku w Innsbrucku trzecie miejsce zajął w supergigancie, a 29 grudnia 1998 roku w Bormio był drugi w zjeździe. W sezonach 1997/1998 i 1998/1999 plasował się poza czołową dziesiątką klasyfikacji generalnej. W tym czasie wystąpił także na igrzyskach olimpijskich w Nagano w 1998 roku, zajmując jedenaste miejsce w zjeździe. Na rozgrywanych rok później mistrzostwach świata w Vail nie wystartował.
Z mistrzostw świata w Sankt Anton w 2001 roku również wrócił bez medalu. Wystąpił tam tylko w biegu zjazdowym, który ukończył na szóstym miejscu. W zawodach pucharowych trzykrotnie mieścił się w najlepszej trójce: 9 grudnia 2000 roku w Val d’Isère i 3 marca 2001 roku w Kvitfjell był trzeci, a 27 stycznia w Garmisch-Partenkirchen był najlepszy w zjeździe. W klasyfikacji generalnej dało mu to trzynaste miejsce, a w klasyfikacji zjazdu był trzeci za Maierem i kolejnym Austriakiem, Stephanem Eberharterem. Najlepsze wyniki osiągnął w sezonie 2001/2002, który ukończył na piątej pozycji. Na podium plasował się pięciokrotnie: 28 grudnia 2001 roku w Bormio był drugi w zjeździe, dzień później w tej samej konkurencji był najlepszy, 26 stycznia w Garmisch-Partenkirchen wygrał supergiganta, 2 lutego w Sankt Moritz był drugi w zjeździe, a 7 marca 2002 roku w Altenmarkt-Zauchensee był drugi w supergigancie. W efekcie był drugi za Eberharterem w klasyfikacji zjazdu i trzeci w klasyfikacji supergiganta, w której lepsi byli tylko Eberharter i Didier Cuche ze Szwajcarii. W 2002 roku brał też udział w igrzyskach olimpijskich w Salt Lake City, odnosząc swój największy sukces. W biegu zjazdowym wywalczył tam złoty medal, wyprzedzając Lasse Kjusa z Norwegii oraz Stephana Eberhartera. Na tych samych igrzyskach był też czwarty w supergigancie, przegrywając walkę o brąz z innym Austriakiem, Andreasem Schiffererem.
W kolejnych dwóch sezonach osiągał nieco słabsze wyniki. Czterokrotnie stawał na podium, jednak nie odniósł zwycięstwa: 29 grudnia 2002 roku w Bormio, 31 stycznia 2004 roku w Garmisch-Partenkirchen oraz 6 marca w Kvitfjell i 10 marca 2004 roku w Sestriere zajmował drugie miejsce w zjeździe. W klasyfikacjach końcowych nie stawał na podium, najlepszy wynik w tym czasie osiągnął w klasyfikacji zjazdu w sezonie 2003/2004, kiedy zajął czwarte miejsce. W lutym 2003 roku brał udział w mistrzostwach świata w Sankt Moritz, zajmując dziesiąte miejsce w zjeździe. W sezonie 2004/2005 na podium stawał czterokrotnie: 29 grudnia 2004 roku w Bormio był trzeci w zjeździe, 24 stycznia w Kitzbühel i 10 marca w Lenzerheide był trzeci w supergigancie, a 19 lutego 2005 roku w Garmisch-Partenkirchen zajął trzecie miejsce w zjeździe. W klasyfikacji generalnej był ósmy, w klasyfikacji zjazdu był szósty, a w klasyfikacji supergiganta zajął dziesiąte miejsce. W lutym 2005 roku wystąpił w zjeździe na mistrzostwach świata w Bormio, kończąc rywalizację na czwartej pozycji. Walkę o podium wygrał tam Michael Walchhofer, który był szybszy o 0,08 sekundy.
Ostatnie pucharowe zwycięstwo Strobl odniósł na początku sezonu 2005/2006, kiedy 26 listopada 2005 roku w Lake Louise był najlepszy w zjeździe. W następnych zawodach jeszcze trzy razy znalazł się na podium: 10 grudnia w Val d’Isère i 29 grudnia 2005 roku w Bormio był drugi w zjeździe, a 14 stycznia 2006 roku w Wengen w tej samej konkurencji był trzeci. Sezon zakończył na dwunastej pozycji w klasyfikacji generalnej, a w klasyfikacji zjazdu zajął drugie miejsce za Walchhoferem. W lutym 2006 startował na igrzyskach olimpijskich w Turynie, gdzie w swoim jedynym starcie, biegu zjazdowym, zajął ósmą pozycję. Ostatnie podium w zawodach Pucharu Świata wywalczył 16 grudnia 2006 roku w Val Gardena, gdzie zajął trzecie miejsce w zjeździe. W czołowej dziesiątce znalazł się jeszcze tylko trzy razy i sezon 2006/2007 zakończył na 28. miejscu w klasyfikacji generalnej. W swoich ostatnich pucharowych zawodach, 15 marca 2007 roku w Lenzerheide wystąpił przebrany za Mozarta. Ostatnie sukcesy osiągnął podczas mistrzostw świata w Åre w 2007 roku, gdzie zdobył dwa medale. Wspólnie z Renate Götschl, Michaelą Kirchgasser, Benjaminem Raichem, Marlies Schild i Mario Mattem zdobył złoty medal w rywalizacji drużynowej. Ponadto w supergigancie zdobył srebrny medal, rozdzielając na podium Włocha Patricka Staudachera i Bruno Kernena ze Szwajcarii.
Dwukrotnie zdobywał mistrzostwo Austrii: w 1999 roku wygrał supergiganta, a w 2001 roku był najlepszy w zjeździe. W 2002 roku otrzymał także Odznakę Honorową za Zasługi dla Republiki Austrii. Karierę sportową zakończył w maju 2007 roku i rozpoczął pracę w policji w Salzburgu.

</doc>
<doc id="790139" url="https://pl.wikipedia.org/wiki?curid=790139" title="Bateria atomowa">
Bateria atomowa



</doc>
<doc id="790145" url="https://pl.wikipedia.org/wiki?curid=790145" title="Jamie Bell">
Jamie Bell

Jamie Bell (ur. 14 marca 1986 w Billingham) – brytyjski aktor. Znany z ról w filmach "Billy Elliot" i "King Kong".
Pochodzi z rodziny zawodowych tancerzy. Zawód ten wykonywały jego babka, matka Ellen, siostra Catherine oraz ciotka. Sam tańczył od 6 roku życia. Przełom w jego karierze aktorskiej filmowej nastąpił z chwilą, gdy w wieku 14 lat wybrano go spośród 2000 kandydatów do roli tancerza w filmie "Billy Elliot". Obecnie mieszka w Nowym Jorku w USA.
W styczniu 2017 zaręczył się z Kate Marą, a w lipcu się pobrali. Mają córkę (ur. maj 2019). Ze związku z Evan Rachel Wood ma syna (ur. lipiec 2013).

</doc>
<doc id="790146" url="https://pl.wikipedia.org/wiki?curid=790146" title="Planeta Super Mix 9">
Planeta Super Mix 9

Planeta Super Mix 9 - dziewiąta składanka z serii Planeta Super Mix wydana przez radio Planeta FM i wydawnictwo Magic Records w formie Various Artists.
Historia.
Płyta została wydana przez Radio Planeta w wytwórni Magic Records 28 września 2006 roku. Jest to dziewiąta płyta z serii PLANETA SUPER MIX. 
Skład Płyty.
1. INTRO 1&lt;br&gt;
2. Ritmo Ritmo - Hello Mallorca/Welcome to Ibiza&lt;br&gt;
3. Ole Van Dansk - U Can Run&lt;br&gt;
4. Cascada - Everytime We Touch&lt;br&gt;
5. Holly Dolly - Dolly Song&lt;br&gt;
6. Kate Ryan - Alive&lt;br&gt;
7. Beatfreakz - Superfreak&lt;br&gt;
8. Supafly Inc. - Moving Too Fast&lt;br&gt;
9. Akcent - Jokero&lt;br&gt;
10. Bob Sinclar &amp; Cutee B. feat. Big Ali - Rock This Party&lt;br&gt;
11. Musikk feat. Bombay Rockers - When the Musikk Starts to Play&lt;br&gt;
12. Loco-Loco - Mosquito&lt;br&gt;
13. Spoonface - Here For You&lt;br&gt;
14. Molella - From Space to My Life&lt;br&gt;
15. Inner City Playboys - Jetsetter&lt;br&gt;
16. Bubble J. feat. Emy - Don't Stop&lt;br&gt;
17. Ann Winsborn - Smile&lt;br&gt;
18. Dj Jose - Dedication&lt;br&gt;
19. Zero - Jedziemy na maxa 2006&lt;br&gt;
20. Joy Di Maggio - My Music&lt;br&gt;
21. Benassi Bros. feat. Sandy - Feel Alive&lt;br&gt;&lt;br&gt;
22. INTRO 2&lt;br&gt;
23. James Kakande - You You You&lt;br&gt;
24. Elize - Into Your System&lt;br&gt;
25. One Mind - In Da House&lt;br&gt;
26. Diego Ray - Afterlite&lt;br&gt;
27. Blue Avenue - On The Radio&lt;br&gt;
28. Dj Nick vs. Hannah Jones - No Mercy&lt;br&gt;
29. Plus+-Minus - Rocking With The Best&lt;br&gt;
30. Alex Gaudino &amp; Jerma - Reaction&lt;br&gt;
31. David Guetta vs. The Egg - Love Don't Let Me Go/Walking Away&lt;br&gt;
32. Kortezman - My Love&lt;br&gt;
33. John Morley - Brothers and Sisters&lt;br&gt;
34. Kingdom Kome feat. David Nicoll - Feel The Magic&lt;br&gt;
35. Melissa Tkautz - The Glamorous Life&lt;br&gt;
36. Tube &amp; Berger - No Control&lt;br&gt;&lt;br&gt;
37. INTRO 3&lt;br&gt;
38. Kalwi &amp; Remi - Imagination&lt;br&gt;
39. Milk Inc. - Tainted Love&lt;br&gt;
40. The Hitmen - Energy is You&lt;br&gt;
41. Rave Allstars - Wonderful Days 2006&lt;br&gt;
42. Numa! feat. Christy - A Long Way&lt;br&gt;
43. 4 Clubbers - Let Me Be Your Fantasy&lt;br&gt;
44. Greatest Deejay - Cut The Music&lt;br&gt;
45. Drop Kickz - Clap It!&lt;br&gt;
46. Rave Allstars vs. Object One - Ping Pong 2006&lt;br&gt;
47. Megara vs. Dj Lee - For a Moment&lt;br&gt;
48. C-90 feat. Red Monkey - Jo Dj!&lt;br&gt;
49. Kadoc - You Got To Be There&lt;br&gt;
50. Westbam and The Love Committee - United States of Love&lt;br&gt;

</doc>
<doc id="790148" url="https://pl.wikipedia.org/wiki?curid=790148" title="Krasnołęka">
Krasnołęka

2 miejscowości w Polsce:

</doc>
<doc id="790149" url="https://pl.wikipedia.org/wiki?curid=790149" title="Styria">
Styria

Styria (, ) – kraina historyczna w środkowej Europie. Obecnie większość Styrii należy do Austrii (zob. Styria (Austria)), a południowa część, zwana też Styrią Dolną – do Słowenii (zob. Styria (Słowenia)).
Historia.
We wczesnym średniowieczu, po zasiedleniu przez Słowian, we wschodnich Alpach powstało Księstwo Styrii, należące do Królestwa Wschodniofrankijskiego. W latach 1192–1246 rządzone przez dynastię Babenbergów. W drugiej połowie XIII wieku władzę nad nim na krótko przejął król czeski Przemysł Ottokar II. Jednak po jego klęsce w walce z Rudolfem Habsburgiem w 1278 roku Księstwo Austrii i Księstwo Styrii przeszły pod panowanie dynastii Habsburgów, stając się jednym z fundamentów ich monarchii.
Po I wojnie światowej Księstwo Styrii zostało rozdzielone między Austrię i Królestwo Serbów, Chorwatów i Słoweńców.
W czasie II wojny światowej jako gau zarządzane przez Siegfrieda Uiberreithera.
Obecnie Styria (austriacka) to 16 388 km², mieszkańców ok. 1,2 mln. Jest to drugi pod względem wielkości kraj związkowy Austrii. Stolicą jest miasto Graz. Pozostała część historycznej Styrii leży obecnie w granicach Słowenii.
Herbem Styrii jest walcząca srebrna pantera ziejąca czerwonym ogniem, całość na zielonym tle. Herb zwieńczony jest koroną.
Rolnictwo i kulinaria.
Styria słynie z produkcji oleju z pestek dyni, który stosowany jest do wypieków (np. chleba), przyrządzania zup, ciast itp. Dla wytworzenia 1 litra oleju zużywane jest ok. 2,2 litra pestek z dyni. Poza olejem produkowane jest tutaj wino (winnice położone najwyżej w Europie – 600 m n.p.m.) ze szczepów winogron (Blauer Wildbacher) uprawianych tylko w tym rejonie.

</doc>
<doc id="790151" url="https://pl.wikipedia.org/wiki?curid=790151" title="Letniki">
Letniki

2 miejscowości w Polsce:
miejscowości na Białorusi

</doc>
<doc id="790154" url="https://pl.wikipedia.org/wiki?curid=790154" title="Najmusy">
Najmusy

Najmusy (dawniej również "Nejmus", niem. "Neumuse") – osada kociewska w Polsce położona w województwie pomorskim, w powiecie starogardzkim, w gminie Starogard Gdański, nad Wierzycą.
W XIX wieku był to folwark należący do Klonówki. W okresie II Rzeczypospolitej miejscowość administracyjnie należała do województwa pomorskiego, a w latach 1945–1998 do województwa gdańskiego.

</doc>
<doc id="790157" url="https://pl.wikipedia.org/wiki?curid=790157" title="Zespół Klasztorny Bernardynów w Tykocinie">
Zespół Klasztorny Bernardynów w Tykocinie

Zespół Klasztorny Bernardynów w Tykocinie – mieści się przy ul. Klasztornej; został wybudowany w latach 1771–1791.
Historia.
Pod opieką bernardynów.
Klasztor z XV w..
Klasztor Bernardynów w Tykocinie pod wezwaniem Nawiedzenia NMP został ufundowany w 1479 r. przez Marcina Gasztołda, wojewodę kijowskiego, a potem trockiego. Jego pierwszym przełożonym i jednocześnie prowincjałem polskiej prowincji bernardyńskiej został Marian z Jeziorka. Dzięki niemu papież Sykstus IV bullą z dnia 8 lutego 1480 r. pozwolił na dokonanie erekcji klasztoru. Na kępie narwiańskiej rozpoczęto budowę murowanego kościoła i klasztoru, jednak w 1483 r. po wybudowaniu prezbiterium i części konwentu fundator zmarł.
W 1542 r., po wymarciu Gasztołdów, Tykocin stał się własnością króla Zygmunta Augusta, który wzniósł twierdzę w pobliżu kępy bernardyńskiej i rozpoczął rozbiórkę konwentu. Na powstałym w 1559 r. tykocińskim Nowym Mieście zbudowano drewniany kościół pod wezwaniem św. Marka i klasztor, gdzie na krótko przeniesiono Bernardynów. W latach 1573–1604, gdy spłonęła fara tykocińska, kościół św. Marka służył jako świątynia parafialna, dlatego też 25 kwietnia 1582 r. sukcesorka dóbr tykocińskich królowa Anna Jagiellonka zezwoliła zakonnikom na powrót na kępę. 27 sierpnia 1589 odbudowany kościół został ponownie konsekrowany przez Cypriana, bpa metońskiego, sufragana wileńskiego (konsekracja ołtarza wielkiego nastąpiła 25 sierpnia 1607 r.). 24 września 1604 r. Bernardyni objęli również za zgodą bp łuckiego Marcina Szyszkowskiego służące dotąd parafii tykocińskiej kościół św. Marka i klasztor na Nowym Mieście.
Krzysztof Wiesiołowski, starosta tykociński (1613–1637), jako wotum za ocalenie życia króla Zygmunta III, który w listopadzie 1630 r. chronił się tu przed morowym powietrzem, wzniósł w kościele bernardyńskim ołtarz św. Sebastiana.
W XVIII w. wody Narwi podmywające budowle zmusiły do przeniesienia klasztoru z kępy bernardyńskiej. Pozostały tam obecnie jedynie szczątki fundamentów.
Klasztor z XVIII w..
Nowy klasztor został ufundowany w 1771 r. przez hetmana Jana Klemensa Branickiego. Usytuowano go w południowej części Tykocina (obecnie ul. Klasztorna) na miejscu dworu Zygmunta Augusta, wykorzystując niektóre elementy tego dworu. Miał tu powstać również kościół klasztorny Nawiedzenia NMP, jednak planu tego nigdy nie zrealizowano. W jego miejscu, w centrum dziedzińca na żeliwnym cokole ustawiono w 1861 r. wyrzeźbioną w piaskowcu figurę Niepokalanego Poczęcia NMP. Realizację fundacji Branickiego utrudniła jego śmierć. Budowę dokończyli płk Antoni Ostrowski i podczaszy podlaski Michał Szczawiński. Dopiero w 1791 r. dokonano konsekracji urządzonej we wschodnim skrzydle późnobarokowego klasztoru jednonawowej kaplicy, w miejsce której w 1837 r. wzniesiono kościółek. W 1853 r. zbudowano murowaną dwukondygnacyjną klasycystyczną bramę – dzwonnicę.
W 1864 r. klasztor bernardyński, liczący wtedy 13 ojców i braci, został zlikwidowany ukazem carskim po powstaniu styczniowym i przeszedł w ręce prywatne.
Pod opieką kurii biskupiej w Łomży.
Obecnie obiekt należy do kurii biskupiej w Łomży. W latach 70. XX w. urządzono tu Dom Emerytalny dla księży z diecezji łomżyńskiej, a w 1998 – Dom Pomocy Społecznej pw. św. Franciszka z Asyżu prowadzony przez Caritas Diecezji Łomżyńskiej (przeznaczony dla kobiet chorych psychicznie).
Wyposażenie.
Z pierwszego w Tykocinie bernardyńskiego kościoła na kępie zachowało się kilka zabytków. Najcenniejszy to umieszczony niegdyś na kościelnej belce tęczowej krzyż z gotycką Pasją Chrystusa, przypisywaną Witowi Stwoszowi, ofiarowany klasztorowi prawdopodobnie przez Macieja z Krajny, nadwornego lekarza króla Zygmunta Starego (donacja obejmowała srebrny kielich, ornat, krucyfiks zdobiony perłami i księgi). Krzyż ten zawieszony jest dzisiaj w refektarzu klasztoru.
Inne to barokowy relikwiarz Drzewa Krzyża Świętego, zawierający relikwie świętych (przechowywany w kościele farnym Trójcy Przenajświętszej w Tykocinie), dwie granitowe kropielnice, epitafium Sebastiana Sobieskiego (umieszczone obecnie przy wejściu do kościoła) oraz wizerunek Matki Boskiej z Dzieciątkiem (również przechowywany w kościele Trójcy Przenajświętszej), określany niegdyś jako Matka Boska Szlachecka, gdyż cieszył się szczególnym kultem szlachty z okolicznych wsi. 
Inne zabytki to obrazy Matki Boskiej Anielskiej (w ołtarzu głównym), św. Antoniego Padewskiego (w ołtarzu bocznym), Matki Boskiej nadającej odpust św. Franciszkowi (w ołtarzu bocznym) i Matki Boskiej z Dzieciątkiem Berdyczowskiej.
Krypty.
W kryptach kościoła i jego pobliżu pochowani zostali m.in.:
Zapewne tam pochowano też Mikołaja Wiesiołowskiego, kasztelana żmudzkiego i starostę kowieńskiego (zm. 1634 r.), brata Krzysztofa Wiesiołowskiego, marszałka wielkiego litewskiego, starosty tykocińskiego.

</doc>
<doc id="790160" url="https://pl.wikipedia.org/wiki?curid=790160" title="Płaczewo">
Płaczewo



</doc>
<doc id="790161" url="https://pl.wikipedia.org/wiki?curid=790161" title="Horncastle">
Horncastle

Horncastle - miasto i civil parish w Anglii w hrabstwie Lincolnshire, w dystrykcie East Lindsey. Leży 29 km od miasta Lincoln i 188.6 km od Londynu. W 2011 roku civil parish liczyła 6815 mieszkańców. Horncastle jest wspomniana w Domesday Book (1086) jako "Hornecastre".
Najważniejsze zabytki:

</doc>
<doc id="790162" url="https://pl.wikipedia.org/wiki?curid=790162" title="Marywil (województwo pomorskie)">
Marywil (województwo pomorskie)

Marywil – osada kociewska w Polsce położona w województwie pomorskim, w powiecie starogardzkim, w gminie Starogard Gdański.
W latach 1975–1998 miejscowość administracyjnie należała do województwa gdańskiego.
Przez miejscowość przepływa Węgiermuca, niewielka rzeka dorzecza Wisły, prawy dopływ Wierzycy.
Inne miejscowości o nazwie Marywil: Marywil

</doc>
<doc id="790164" url="https://pl.wikipedia.org/wiki?curid=790164" title="Collien Fernandes">
Collien Fernandes

Collien Fernandes (ur. 26 września 1981 roku w Hamburgu) – niemiecka prezenterka telewizyjna i aktorka. Od 2003 roku pracuje w niemieckiej telewizji VIVA, gdzie prowadzi programy Special Charts, Straßencharts, VIP Charts i VIVA Top 100.
Życiorys.
Ojciec Collien jest Indo-Portugalczykiem z Goa, a matka jest Węgierką. Ma młodszą siostrę Elaine. W przeszłości Collien była wokalistką zespołu Suco e Sol.

</doc>
<doc id="790166" url="https://pl.wikipedia.org/wiki?curid=790166" title="Helenowo (województwo pomorskie)">
Helenowo (województwo pomorskie)

Helenowo – kolonia kociewska w Polsce położona w województwie pomorskim, w powiecie starogardzkim, w gminie Starogard Gdański.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Helenowo: Helenowo, Helenów

</doc>
<doc id="790167" url="https://pl.wikipedia.org/wiki?curid=790167" title="Marywil">
Marywil

Miejscowości w Polsce:
Oraz:
Miejscowość na Białorusi:

</doc>
<doc id="790168" url="https://pl.wikipedia.org/wiki?curid=790168" title="Bernau am Chiemsee">
Bernau am Chiemsee

Bernau am Chiemsee, Bernau a.Chiemsee – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży nad jeziorem Chiemsee, około 20 km na południowy wschód od Rosenheimu, przy autostradzie A8, drodze B305 i linii kolejowej Monachium – Salzburg.
Polityka.
Wójtem gminy jest Klaus Daiber z CSU, rada gminy składa się z 12 osób.

</doc>
<doc id="790175" url="https://pl.wikipedia.org/wiki?curid=790175" title="Ștefan Vodă">
Ștefan Vodă

Ștefan Vodă (w latach 1944-1990 Suvorovo) – miasto w południowej Mołdawii, siedziba administracyjna rejonu Ștefan Vodă. Ośrodek przemysłu spożywczego.

</doc>
<doc id="790178" url="https://pl.wikipedia.org/wiki?curid=790178" title="Schechen (Bawaria)">
Schechen (Bawaria)

Schechen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 10 km na północ od Rosenheimu, nad rzeką Inn, przy drodze B15 i linii kolejowej Rosenheim - Mühldorf am Inn.
Polityka.
Wójtem gminy jest Hans Holzmeier z CSU, rada gminy składa się z 16 osób.

</doc>
<doc id="790180" url="https://pl.wikipedia.org/wiki?curid=790180" title="Owidz-Młyn">
Owidz-Młyn

Owidz-Młyn – kolonia kociewska w Polsce położona w województwie pomorskim, w powiecie starogardzkim, w gminie Starogard Gdański nad Wierzycą.
W latach 1975–1998 miejscowość administracyjnie należała do województwa gdańskiego.

</doc>
<doc id="790181" url="https://pl.wikipedia.org/wiki?curid=790181" title="Feldkirchen-Westerham">
Feldkirchen-Westerham

Feldkirchen-Westerham – gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 22 km na zachód od Rosenheimu, nad rzeką Mangfall.
Polityka.
Wójtem gminy jest Bernhard Schweiger z CSU, rada gminy składa się z 24 osób.

</doc>
<doc id="790189" url="https://pl.wikipedia.org/wiki?curid=790189" title="Flintsbach am Inn">
Flintsbach am Inn

Flintsbach am Inn, Flintsbach a.Inn – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 15 km na południe od Rosenheimu, nad rzeką Inn, przy autostradzie A93 i linii kolejowej Monachium – Innsbruck.
Polityka.
Wójtem gminy jest Wolfgang Berthaler, rada gminy składa się z 14 osób.

</doc>
<doc id="790192" url="https://pl.wikipedia.org/wiki?curid=790192" title="Gülcan Karahanci">
Gülcan Karahanci



</doc>
<doc id="790195" url="https://pl.wikipedia.org/wiki?curid=790195" title="Bioastronautyka">
Bioastronautyka

Bioastronautyka – jeden z działów astronautyki. Bada wpływ warunków lotu rakietowego i kosmicznego, środowiska przestrzeni kosmicznej (nieważkości, przeciążenia, promieniowania kosmicznego, długotrwała izolacja) na organizmy. Dziedziną bioastronautyki jest medycyna kosmiczna, która bada wpływ powyższych czynników na organizm ludzki.
Osiągnięcia bioastronautyki znajdują zastosowanie w budowie załogowych statków kosmicznych, treningu i kształceniu astronautów oraz opieki nad astronautami po powrocie na Ziemię.

</doc>
<doc id="790196" url="https://pl.wikipedia.org/wiki?curid=790196" title="Fani Chalkia">
Fani Chalkia

Fani Chalkia (gr.Φανή Χαλκιά; ur. 2 lutego 1979 w Larisie) – grecka lekkoatletka.
Zadziwiła wszystkich zdobywając złoty medal na Letniej Olimpiadzie 2004 w Atenach w biegu na 400 m ppł. Z dnia na dzień z przeciętnej płotkarki stała się narodową bohaterką Grecji. W sezonie olimpijskim 2004, Halikia poprawiła swój rekord życiowy o prawie cztery sekundy. Na następnych Igrzyskach, w Pekinie, miała bronić tytułu z Aten jednak została wycofana tuż przed startem z powodu wykrytego dopingu.
Poza złotem z Aten i srebrem z Göteborga do jej największych sukcesów należą: 2 zwycięstwa w Pucharze Europy na 400 metrów (51.85 s Monachium 2007) oraz na 400 metrów przez płotki (54.16 s Bydgoszcz 2004). Halkiá jest rekordzistką Grecji w biegu na 400 metrów (50.56 Berlin 2004) oraz na 400 metrów przez płotki (52.77 Ateny 2004). Ten drugi wynik jest 10. wynikiem w historii biegu na 400 metrów przez płotki na świecie, a 3. w Europie.
W listopadzie 2008 została zdyskwalifikowana przez krajową federację na dwa lata za stosowanie dopingu przed igrzyskami w Pekinie.

</doc>
<doc id="790197" url="https://pl.wikipedia.org/wiki?curid=790197" title="Eiselfing">
Eiselfing

Eiselfing – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 22 km na północ od Rosenheimu, koło Wasserburga am Inn.
Polityka.
Wójtem gminy jest Rupert Oberhuber, rada gminy składa się z 14 osób.

</doc>
<doc id="790198" url="https://pl.wikipedia.org/wiki?curid=790198" title="Biomechanical">
Biomechanical

Biomechanical - brytyjski zespół metalowy utworzony latem 2001 roku w Londynie.
Fundamentem stylu grupy stał się heavy metal inspirowany dokonaniami tzw. New Wave of British Heavy Metal, zjawiska powstałego na przełomie lat 70/80 ubiegłego stulecia. Typowym przedstawicielem tamtej szkoły muzycznej jest np. Judas Priest. Echa dokonań tego zespołu z pewnością da się odnaleźć w muzyce Biomechanical. Całości stylu grupy dopełniają symfonicznie rozbudowane kompozycje przeplatane techniczną wirtuozerią ciętych rifów.
Elementem, który krystalizuje brzmienie zespołu jest niewątpliwie głos Johna K (ex-Balance of Power) balansujący od wysokich tonów Roba Halforda (Judas Priest) po ryk Phila Anselmo (Pantera). 
Latem 2007 wokalista John K, założyciel grupy na skutek różnicy zdań usuwa pozostałych członków zespołu. Aby dokończyć nagrywanie "Cannibalised" pozyskuje nowych muzyków. Pod koniec września 2007 skład został skompletowany.

</doc>
<doc id="790201" url="https://pl.wikipedia.org/wiki?curid=790201" title="Biosatelita">
Biosatelita



</doc>
<doc id="790202" url="https://pl.wikipedia.org/wiki?curid=790202" title="Gulcan Karahanci">
Gulcan Karahanci



</doc>
<doc id="790203" url="https://pl.wikipedia.org/wiki?curid=790203" title="Jean-Pierre Vidal">
Jean-Pierre Vidal

Jean-Pierre André Vidal (ur. 24 lutego 1977 w Saint-Jean-de-Maurienne) – francuski narciarz alpejski, złoty medalista olimpijski oraz brązowy medalista mistrzostw świata.
Kariera.
Po raz pierwszy na arenie międzynarodowej Jean-Pierre Vidal pojawił się 15 grudnia 1994 roku w Val Thorens, gdzie w zawodach FIS Race w slalomie zajął 21. miejsce. W 1995 roku wystartował na mistrzostwach świata juniorów w Voss, zajmując piętnaste miejsce w slalomie i siedemnaste w gigancie.
W zawodach Pucharu Świata zadebiutował 3 stycznia 1994 roku w Kranjskiej Gorze, gdzie nie zakwalifikował się do drugiego przejazdu giganta. Pierwsze pucharowe punkty wywalczył 25 listopada 2001 roku w Aspen, gdzie był dziewiąty w slalomie. Już dzień później pierwszy raz stanął na podium, plasując się na trzeciej pozycji w tej samej konkurencji. W zawodach tych wyprzedzili go jedynie Austriak Mario Matt i Bode Miller z USA. Łącznie na podium zawodów tego cyklu plasował się sześć razy, przy czym dwukrotnie zwyciężał: 22 grudnia 2001 roku w Kranjskiej Gorze oraz 22 stycznia 2006 roku w Kitzbühel. Najlepsze wyniki osiągnął w sezonie 2001/2002, kiedy był trzynasty w klasyfikacji generalnej, a w klasyfikacji slalomu był trzeci za Ivicą Kosteliciem z Chorwacji i Bode Millerem.
Największy sukces osiągnął w 2002 roku, kiedy podczas igrzysk olimpijskich w Salt Lake City wywalczył złoty medal w slalomie. Francuz prowadził już po pierwszym przejeździe, wyprzedzając Millera o 0,37 sekundy. W drugim przejeździe osiągnął szósty wynik, co jednak wystarczyło do zwycięstwa z przewagą 0,76 sekundy nad kolejnym reprezentantem Francji, Sébastienem Amiezem. Był to jego jedyny występ olimpijski. Startował także w slalomie i gigancie na mistrzostwach świata w Sankt Moritz w 2003 roku oraz w slalomie na rozgrywanych dwa lata później mistrzostwach świata w Bormio, jednak nie ukończył żadnych zawodów. W Bormio wywalczył za to brązowy medal w zawodach drużynowych, wspólnie z Carole Montillet, Ingrid Jacquemod, Laure Pequegnot, Pierrickiem Bourgeatem i Christel Pascal. Karierę zakończył w dniu swoich 29. urodzin po tym, jak złamał lewą rękę na stoku w okolicach Turynu. Wypadek miał miejsce dzień przed zawodami w slalomie w ramach igrzysk olimpijskich w Turynie, w których Vidal miał wziąć udział.
Jego siostra - Vanessa Vidal, kuzyn - Jean-Noël Augert oraz wuj - Jean-Pierre Augert również uprawiali narciarstwo alpejskie.

</doc>
<doc id="790204" url="https://pl.wikipedia.org/wiki?curid=790204" title="Satelita biologiczny">
Satelita biologiczny

Satelita biologiczny – sztuczny satelita przeznaczony głównie do badań biologicznych nad organizmami w przestrzeni kosmicznej.

</doc>
<doc id="790206" url="https://pl.wikipedia.org/wiki?curid=790206" title="Edling">
Edling

Edling – gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 22 km na północ od Rosenheim, przy drodze B304 i linii kolejowej Monachium – Wasserburg am Inn.
Polityka.
Wójtem gminy jest Matthias Schnetzer z CSU, wcześniej urząd ten obejmował Sebastian Widauer, rada gminy składa się z 16 osób.

</doc>
<doc id="790209" url="https://pl.wikipedia.org/wiki?curid=790209" title="Mikael Odenberg">
Mikael Odenberg

Mikael Ingemarsson Odenberg (ur. 14 grudnia 1953 w Sztokholmie) – szwedzki polityk, działacz Umiarkowanej Partii Koalicyjnej, poseł do Riksdagu, w latach 2006–2007 minister obrony. Brat Christiny Odenberg.
Życiorys.
Odbył służbę wojskową w oddziałach obrony wybrzeża, przechodząc w 1976 do rezerwy w stopniu majora. Studiował ekonomię na Uniwersytecie w Sztokholmie (1975–1976) oraz w Wyższej Szkole Handlowej w Sztokholmie (1976–1978). Ukończył również kurs zarządzania w stołecznej uczelni wojskowej Försvarshögskolan (1994).
Zaangażował się w działalność polityczną w ramach Umiarkowanej Partii Koalicyjnej. W 1978 był sekretarzem MUF, organizacji młodzieżowej tego ugrupowania. W latach 1979–1985 pracował w urzędzie miejskim w Sztokholmie, był też sekretarzem frakcji radnych swojej partii. Później do 2004 prowadził własną działalność gospodarczą.
W 1987 i 1990 jako zastępca poselski zasiadał w Riksdagu. W 1991 uzyskał mandat poselski, utrzymywał go w 1994, 1998, 2002 i 2006. W październiku 2006 wszedł w skład rządu Fredrika Reinfeldta jako minister obrony. Podał się do dymisji we wrześniu 2007 w związku z planowanymi oszczędnościami w budżecie jego resortu.
W marcu 2008 objął stanowisko dyrektora generalnego państwowego operatora systemu przesyłowego Svenska kraftnät, zajmował je do 2017.

</doc>
<doc id="790211" url="https://pl.wikipedia.org/wiki?curid=790211" title="Kręski Młyn">
Kręski Młyn

Kręski Młyn – osada kociewska w Polsce położona w województwie pomorskim, w powiecie starogardzkim, w gminie Starogard Gdański.
W latach 1975–1998 miejscowość administracyjnie należała do województwa gdańskiego.

</doc>
<doc id="790214" url="https://pl.wikipedia.org/wiki?curid=790214" title="Raubling">
Raubling

Raubling – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 8 km na południe od Rosenheimu, nad rzeką Inn, przy autostradzie A8, A93, drodze B15 i linii kolejowej Monachium – Innsbruck.
Polityka.
Wójtem gminy jest Olaf Kalsperger z CSU, wcześniej urząd ten obejmował Josef Neiderhell, rada gminy składa się z 24 osób.

</doc>
<doc id="790217" url="https://pl.wikipedia.org/wiki?curid=790217" title="Fani Halkia">
Fani Halkia



</doc>
<doc id="790218" url="https://pl.wikipedia.org/wiki?curid=790218" title="Szlak Ewakuacji Więźniów Oświęcimskich">
Szlak Ewakuacji Więźniów Oświęcimskich

Szlak Ewakuacji Więźniów Oświęcimskich – niebieski znakowany szlak turystyczny w województwie małopolskim i województwie śląskim, łączący Oświęcim i Wodzisław Śląski. Szlak jest jedną z form upamiętnienia ewakuacji obozu oświęcimskiego – tzw. marszu śmierci.
Informacje ogólne.
Szlak przebiega między innymi w pobliżu Państwowego Muzeum Auschwitz-Birkenau. Szlak ten biegnie drogą, którą w styczniu 1945 odbywał się marsz śmierci z obozu Auschwitz-Birkenau do stacji kolejowej Wodzisław Śląski.

</doc>
<doc id="790219" url="https://pl.wikipedia.org/wiki?curid=790219" title="Szkoła lelewelowska">
Szkoła lelewelowska

Szkoła lelewelowska jest to nurt w historiografii polskiej stworzony przez Joachima Lelewela kładący nacisk na republikańską syntezę dziejów Polski. Ukształtowaną koncepcję republikańską Lelewel przedstawił w "Uwagach nad dziejami Polski i Ludu jej" (1855).
Przedstawiciele: Henryk Schmitt, Julian Bartoszewicz.
Szkoła lelewelowska atakowana była m.in. przez jednego z przedstawicieli krakowskiej szkoły historycznej profesora Józefa Szujskiego. Uważał on, że Lelewel dzieje współczesne traktuje z polityczną apodyktycznością, która wypływała z przekonań i roli historycznej jaką odegrał w ówczesnych mu wypadkach. Oskarżał Lelewela o tworzenie apologii polskiego społeczeństwa, wychwalanie wolnej elekcji, konfederacji, nawet liberum veto.

</doc>
<doc id="790220" url="https://pl.wikipedia.org/wiki?curid=790220" title="Samerberg">
Samerberg

Samerberg – gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 12 km na południowy wschód od Rosenheimu.
Polityka.
Wójtem gminy jest Georg Huber, rada gminy składa się z osób.

</doc>
<doc id="790221" url="https://pl.wikipedia.org/wiki?curid=790221" title="Piąty element">
Piąty element

Piąty element (ang. "The Fifth Element") – film science-fiction produkcji francuskiej z 1997 roku w reżyserii Luca Bessona.
Tytuł.
Polskie tłumaczenie angielskiego tytułu "The Fifth Element" nie oddaje w pełni zamysłu reżysera. Film ukazuje miłość jako jeden z żywiołów (ang. "element").
Fabuła filmu.
Akcja rozpoczyna się w 1914 roku w pobliżu egipskiej świątyni. Na Ziemię przybywają Mondoshawanowie, sprawujący opiekę nad czterema żywiołami – wodą, ogniem, ziemią, wiatrem – zwanymi w filmie elementami. Elementy są to cztery kamienie ustawione dookoła Piątego Elementu wyzwalające Światło Stworzenia.
Następnie akcja filmu przenosi się do roku 2263. W stronę Ziemi zmierza nieznany obiekt, którego nie da się zniszczyć. Z pomocą przybywają Mondoshawanowie, ale ich statek zostaje zestrzelony przez Mangalorów, wrogo nastawionej do Ziemian rasy. Ziemscy naukowcy z wraku statku odzyskują żywe komórki, z których udaje im się sklonować żywą istotę, Leeloo. Ta jednak ucieka z laboratorium i przez przypadek wpada do taksówki Korbena Dallasa, byłego majora sił specjalnych.

</doc>
<doc id="790223" url="https://pl.wikipedia.org/wiki?curid=790223" title="Rak podstawnokomórkowy">
Rak podstawnokomórkowy



</doc>
<doc id="790227" url="https://pl.wikipedia.org/wiki?curid=790227" title="Rabunek polskich dzieci">
Rabunek polskich dzieci

Rabunek dzieci – niemiecki nazistowski plan uprowadzania i germanizowania dzieci, uznanych przez pseudonaukowe założenia niemieckiej eugeniki za „wartościowe rasowo”, realizowany praktycznie w sposób zinstytucjonalizowany na okupowanych w czasie II wojny światowej przez III Rzeszę terytoriach Polski, ZSRR, Czech oraz innych krajów.
Rabunek dzieci był częścią szerszego założenia przesiedleńczo-germanizacyjnego, Generalnego Planu Wschodniego. 
"Największy wpływ na kształt Generalplan Ost miała książka "Blut und Boden" ("Krew i Ziemia"). Krew i Ziemia" to hasło niemieckiego planu. Jego idea łączyła mityczne patrzenie na chłopa z czystą krwią niemiecką - podkreśliła podczas pierwszej międzynarodowej konferencji naukowej "Rabunek i germanizacja polskich dzieci w czasie II wojny światowej" dr Joanna Lubecka z krakowskiego oddziału IPN""." 
Dzieci uprowadzane były przemocą, często z użyciem podstępu i w wyniku zamordowania rodziców, kierowano je do specjalnych ośrodków i wydziałów odpowiednich instytucji lub do eufemistycznie nazwanych przez nazistowską propagandę tzw. "wiosek dziecięcych" () – w istocie były to obozy selekcji rasowej (tzw. selekcji wartościującej) dla dzieci (niem. "Kindererziehungslager"), gdzie niszczono oryginalne metryki urodzenia zastępując je nowymi, zmieniano nazwiska dzieci na niemieckie i dokonywano wstępnej germanizacji. 
Jednym z takich miejsc był Gaukinderheim w Kaliszu. Ośrodek zniemczania dzieci zorganizowano na terenie klasztoru, po uprzednim usunięciu z niego sióstr zakonnych. Przy kaliskim zakładzie działało tajne biuro meldunkowe, nadzorowane przez Lebensborn. Rejestrowano w nim dzieci przeznaczone do zniemczenia i wywiezienia. Tajne biuro meldunkowe, w którym zmieniano dzieciom tożsamość, w zasadzie uniemożliwiało odnalezienie uprowadzonego dziecka.
Z obozów germanizacyjnych dzieci przekazywane były rodzinom niemieckim. Dzieci uznane za „małowartościowe” odsyłano do obozu koncentracyjnego w Auschwitz w celu eksterminacji lub do osiedlenia w Generalnym Gubernatorstwie. Jednym z najbardziej znanych przypadków rabunku i germanizacji polskich dzieci jest historia Alojzego Twardeckiego.
Osobną akcją w ramach programu "rabunku dzieci" była przeprowadzana w 1944 przez niemiecką Grupę Armii „Środek” i 9. Armię na terytorium Ukrainy i Polski akcja specjalna Heuaktion, podczas której pochwycono 40–50 tys. dzieci. Spośród wszystkich ofiar "rabunku dzieci" najwięcej pochodziło z terytorium Polski – ocenia się, iż Niemcy przymusowo wywieźli ogółem 200 tys. dzieci polskich, z tej liczby udało się odnaleźć po wojnie zaledwie 30 tys.
"Rabunek dzieci" został uznany przez Międzynarodowy Trybunał Wojskowy w Norymberdze za zbrodnię ludobójstwa. Konwencja ONZ w sprawie zapobiegania i karania zbrodni ludobójstwa z 1948 w art 2e zalicza do ludobójstwa "przymusowe przekazywanie dzieci członków grupy do innej grupy". Konferencja UNESCO z 1948, mająca miejsce w Trogen w Szwajcarii, uznała proceder rabunku i eksterminacji dzieci za zbrodnię przeciwko ludzkości.
Historia.
Za politykę ludnościową na terytoriach okupowanych, na mocy dekretu z dnia 7 listopada 1939 wydanego przez Adolfa Hitlera został odpowiedzialny Heinrich Himmler, mianowany „komisarzem Rzeszy do spraw umocnienia niemieckości” (niem. "Reichskomissar für die Festigung deutschen Volkstums", RKFDV). Himmler uzyskał wszelkie pełnomocnictwa i całkowity wpływ na akcję germanizacyjną wszystkich podbitych narodów, realizowaną ściśle według pseudonaukowych teorii niemieckiej eugeniki i rasizmu, które uzyskały w III Rzeszy wymiar narodowo-polityczny.
Plan zakrojonej na szeroką skalę akcji germanizacyjno-przesiedleńczej określanej ogólnie nazwą "rabunku dzieci", powstał prawdopodobnie w nazistowskim Urzędzie do Spraw Rasowo-Politycznych Narodowosocjalistycznej Niemieckiej Partii Robotniczej NSDAP (niem. "Rassenpolitisches Amt der NSDAP"). Urząd ten już 25 listopada 1939 wystosował do Heinricha Himmlera, Reichsführera SS i szefa policji niemieckiej, 40–stronicowe opracowanie „Sprawa traktowania ludności byłych polskich obszarów z rasowo-politycznego punktu widzenia”. Ostatni rozdział tego dokumentu odnosi się do „wartościowych rasowo” dzieci polskich i planów przymusowego ich pozyskania:
W 1940 Heinrich Himmler opracował wstępne wytyczne dotyczące programu "rabunku dzieci", w dniu 15 maja 1940 w dokumencie „Kilka myśli o traktowaniu obcoplemiennych na wschodzie” (niem. "Einige Gedanken ueber die Behandlung der Fremdenvoelker im Osten") zawarł najistotniejsze jego założenia:
Celem tego planu było wyniszczenie narodu polskiego (docelowo także innych narodowości z rejonów Europy Środkowo-Wschodniej i Wschodniej, określonych założeniami Generalnego Planu Wschodniego), pozostawienie na ziemiach polskich w ciągu następnych 10 lat ludności określanej jako „bezwartościowa rasowo”, służącej Niemcom jako siła robocza. Wytyczne te zostały osobiście zaakceptowane w dniu 20 czerwca 1940 przez Adolfa Hitlera, który polecił sporządzenie kilku tajnych kopii dokumentu Himmlera i dostarczenie ich do odpowiednich organów SS, naczelnikom okręgów wschodnich (niem. Gauleiter), oraz generalnemu gubernatorowi – nakazując traktowanie założeń planu "rabunku dzieci" jako priorytety polityki na polskich terytoriach okupowanych.
W 1942 roku Główny Urząd Rzeszy dla Spraw Umocnienia Niemczyzny z siedzibą w Berlinie wystosował tzw. rozporządzenie nr 67/I, które stanowiło podstawę dla działalności germanizacyjnej szeregu niemieckich instytucji działających w okupowanej Polsce jak sieć ośrodków Lebensborn, Niemieckich Szkół Ojczyźnianych, Urzędów Rasy i Osadnictwa oraz szeregu władz administracyjnych i wojskowych. Dokument ten dotyczący „zniemczania dzieci z rodzin polskich i byłych polskich sierocińców” zalecał weryfikację dzieci „nadających się do zniemczenia” poprzez ich selekcje na podstawie badań rasowych i psychologicznych oraz umieszczanie:
"...dzieci w wieku od 6 do 12 lat w Niemieckich Szkołach Ojczyźnianych, a w wieku od 2 do 6 lat u rodzin, które wskaże Lebensborn".
Instytucje.
Proces wdrażania i praktycznej realizacji programu "rabunku dzieci" został zinstytucjonalizowany, kilka różnych organizacji niemieckich było odpowiedzialnych za całość przedsięwzięcia, współdziałając w wykonywaniu głównych jego celów:
Kategoria pierwsza.
Władze, które określały ogólne kierunki polityczne i wytyczne programu:
Kategoria druga.
Władze wydające odpowiednie instrukcje wykonawcze w formie rozporządzeń lub zarządzeń:
Kategoria trzecia.
Instytucje praktycznie wykonujące założenia programu "rabunku dzieci":
Kategoria czwarta.
Do czwartej kategorii można zaliczyć obozy koncentracyjne tworzone specjalnie dla dzieci, w których umieszczano bezdomne dzieci, dzieci z sierocińców, a także dzieci tzw. „terrorystów polskich” zabijanych przez Niemców oraz dzieci ludności polskiej wysiedlanej z terenów przeznaczonych na niemiecką kolonizację w ramach akcji Heim ins Reich. Do takich obozów należały m.in.:
Lebensborn.
„Jednego dnia w 1942 roku, gdy przyszedłem do biura, usłyszałem płacz i krzyki dzieci w sąsiednim pokoju. Udałem się tam i zauważyłem 5 dzieci w towarzystwie pielęgniarki. Zapytałem się o przyczynę płaczu tych dzieci i wówczas dowiedziałem się, że są to dzieci, których rodzice wychowywali je wbrew zasadom narodowego socjalizmu. Dzieci te zostały im odebrane, aby je wychować w duchu niemieckim przez rodziny niemieckie i w ten sposób odzyskać „utraconą krew niemiecką”. Dowiedziałem się wówczas, że rodzice tych dzieci posiadają przynależność państwową polską, noszą nazwiska niemieckie, a ich przodkowie sprzed 130 lat przybyli ze Szwabii i w tych okolicach się osiedlili. Dzieci te zostały odebrane od dwóch rodzin.” – Ryszard Stubke, komisarz ziemski z Mielca.
Stowarzyszenie Lebensborn e.V., obok „Deutsche Heimschulen” i NSV, było głównym wykonawcą zbrodniczego programu "rabunku dzieci". Lebensborn e.V. powstało 12 grudnia 1935 z inicjatywy Heinricha Himmlera, a jego członkami mogli zostać tylko członkowie SS. W założeniach miało za zadanie nadzorowanie zasad tzw. czystości rasowej, drogą popierania rodzin niemieckich „rasowo wartościowych”, opiekę nad dziećmi tych rodzin (zarówno ślubnymi, jak i nieślubnymi) i matkami, oraz tzw. opiekuństwo ustawowe.
Początkowo nadzór nad "Lebensborn" sprawował urząd RuSHA, który przekazywał towarzystwu polityczne instrukcje, a od 1936 podlegał wyłącznie sztabowi RFSS (Reichsführera-SS). Zadanie germanizacji polskich dzieci zostało wydane "Lebensborn" zarządzeniem komisarza Rzeszy do spraw umocnienia niemczyzny (RKFDV) z dnia 19 lutego 1942. Zgodnie z tą instrukcją stowarzyszenie zajmowało się umieszczaniem dzieci w zakładach specjalnych lub niemieckich rodzinach zastępczych, przeprowadzało adopcje, fałszowało metryki urodzeń i różne zaświadczenia, zmieniało dzieciom imiona i nazwiska na niemieckie (np. Alina Antczak na Hilde Anzinger, Barbara Mikołajczyk na Barbara Micker), rozmieszczało „dzieci ze wschodu” (niem. "Ostkinder") na terenie Niemiec i innych krajów Europy m.in. za pomocą własnego biura meldunkowego oraz pokrywało wszystkie koszty utrzymania dzieci, ich wychowania i ubezpieczenia. Po wojnie w wyniku dochodzenia odnajdywano dzieci w Niemczech, Austrii, a nawet w Hiszpanii, jednak poszukiwania utrudniał fakt zniszczenia przez pracowników "Lebensborn" większości akt i dokumentacji.
Selekcja wartościująca.
Dzieci umieszczone w specjalnych ośrodkach tymczasowych, wydziałów zdrowia towarzystwa Lebensborn E.V. lub obozach dla dzieci (niem. "Kindererziehungslager") przechodziły tzw. "selekcję wartościującą" lub "selekcję rasową" – były to drobiazgowe badania rasowe (oparte w różnym stopniu na założeniach pseudonaukowych), psychologiczne i lekarskie, przeprowadzane zwykle przez ekspertów z RuSHA (niem. "Eingungspruefer") lub lekarzy z urzędów zdrowia (niem. "Gesundheitsamt"). Tzw. "ocena rasowa" określała przynależność dziecka do jednego z 11 typów rasowych (np. typ N-F-ob, nordycko-falijsko-wschodnio-bałtycki), dokumentacja z opisem wyników badań rasowych zawierała 62 punkty, w których zawarte były informacje o proporcjach i wielkości ciała, kolorze oczu, włosów, a także kształcie czaszki – definiowanych za pomocą badań antropometrycznych, w tym kraniometrycznych.
Podczas badań selekcyjnych dzieci dzielono na następujące grupy:
Z uwagi na fakt iż badania rasowe decydowały w większości wypadków o dalszym losie badanych dzieci, a ich niekorzystny wynik mógł się zakończyć wywiezieniem do obozu i śmiercią lub innymi konsekwencjami: np. przymusowym odebraniem dziecka rodzicom, polecono aby dokonywano ich potajemnie pod pozorem „badań lekarskich”. Określała to instrukcja Głównego Urzędu Sztabowego komisarza Rzeszy z 24 maja 1943, przeznaczona do wyższych oficerów SS i policji na terytoriach okupowanych.
Eksperymenty medyczne.
Część dzieci nie spełniających nazistowskich kryteriów rasowych i zdrowotnych, np. uznane za upośledzone lub chore psychicznie (oceniane pod tym kątem na podstawie np. rygorystycznych testów na inteligencję) wyselekcjonowanych w ramach programu "rabunku dzieci", przeznaczana była do celów eksperymentalnych – na terenie Polski znane są przynajmniej dwa zakłady specjalne w których stosowano doświadczenia medyczne na dzieciach w wieku od 8 miesięcy do 18 lat. Jeden z ośrodków, o nazwie "Medizinische Kinderheilanstalt" znajdował się w Lublińcu na Górnym Śląsku – w tym ośrodku dokonywano w stosunku do niepełnosprawnych dzieci także tzw. eutanazji (wówczas naziści, dla ukrycia zbrodniczego charakteru swoich działań, określali tym terminem proces uśmiercania niepełnosprawnych). Na podstawie nielicznej ocalałej dokumentacji i zeznań niemieckiego personelu tych zakładów, w szczególności zakładu w Lublińcu, stwierdzono iż dzieci były przekazywane przez NSV, sądy niemieckie lub ośrodki opieki społecznej. Dzieciom podawano duże ilości substancji psychoaktywnych, zwykle były to barbiturany, a zwłaszcza luminal lub weronal (pierwszy barbituran stosowany od 1903 w lecznictwie psychiatrycznym) – badano w ten sposób odporność na leki psychotropowe oraz wywołane przez nie efekty psychiczne i psychiatryczne, głównym celem tych eksperymentów była jednak zinstytucjonalizowana eksterminacja osób niepełnosprawnych.
Słabsze dzieci poddane tym eksperymentom zwykle umierały w stosunkowo krótkim czasie od podania dużej dawki leków, dzieci które nie umierały wzbudzały szczególne zainteresowanie – rejestrowano w dokumentacji medycznej efekty uboczne i sposób ich zachowania. Większość dzieci umierała, a dokumentację fałszowano w celu zatarcia śladów, podając za przyczynę zgonu np. zapalenie płuc lub osłabienie serca – na podstawie statystyk umieralności zakładu specjalnego w Lublińcu, stwierdzono iż na 235 dzieci w wieku od 10 do 14 lat, które otrzymały zastrzyki z luminalu, zmarło 221. Od sierpnia 1942 do listopada 1944 zmarło w tym zakładzie 94% poddanych zbrodniczym doświadczeniom medycznym dzieci.
Rewindykacja powojenna.
Po zakończeniu wojny sprawą rewindykacji polskich dzieci zajmował się aktywnie Roman Hrabar. Napotykała ona na wiele formalnych przeszkód ze strony władz zachodnich stref okupacyjnych w Niemczech. Przede wszystkim wymagano od strony polskiej udowodnienia, że dane dziecko zostało „skradzione” z terytorium Polski. W następnej kolejności wymagano, aby dzieci powyżej 16 roku życia składały oświadczenia o chęci powrotu do Polski, co w przypadku dzieci uprowadzonych w młodym wieku i tam już nieraz stosunkowo dobrze zaaklimatyzowanych, które uznały swoich nowych „rodziców” za swoich bywało problematyczne.

</doc>
<doc id="790228" url="https://pl.wikipedia.org/wiki?curid=790228" title="Rak kolczystokomórkowy">
Rak kolczystokomórkowy



</doc>
<doc id="790231" url="https://pl.wikipedia.org/wiki?curid=790231" title="Soyen">
Soyen

Soyen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Leży około 30 km na północ od Rosenheimu, nad jeziorem Soyensee, przy drodze B15 i linii kolejowej Rosenheim – Mühldorf am Inn.
Polityka.
Wójtem gminy jest Karl Fischberger, wcześniej urząd ten obejmował Lorenz Kebinger, rada gminy składa się z 14 osób.

</doc>
<doc id="790240" url="https://pl.wikipedia.org/wiki?curid=790240" title="Korsør">
Korsør

Korsør – miasto w Danii, nad Wielkim Bełtem położone na wyspie Zelandia (do 2007 gmina Korsør, od 2007 gmina Slagelse), na południowy zachód od Kopenhagi. Znajduje się tu najdłuższy most wiszący w Europie, Storebælts Broen, powstały w 1998 roku i łączący Zelandię i Fionię.
Historia.
Początki miasta datuje się na połowę XIV wieku.
Przynależność polityczno-administracyjna:
Miasta partnerskie.
Miastem partnerskim Korsør są:

</doc>
<doc id="790247" url="https://pl.wikipedia.org/wiki?curid=790247" title="Jeff Daniels">
Jeff Daniels

Jeff Daniels, właśc. Jeffrey Warren Daniels (ur. 19 lutego 1955 w Athens) – amerykański aktor, reżyser i scenarzysta filmowy, muzyk i dramatopisarz.
Stał się znany z ról głupków lub nieszczęsnych miłych facetów w filmach takich jak "Dzika namiętność" ("Something Wild", 1986), "Czułe słówka" ("Terms of Endearment", 1983) i "Głupi i głupszy" ("Dumb &amp; Dumber", 1994). W filmie Woody’ego Allena "Purpurowa róża z Kairu" ("The Purple Rose of Cairo", 1985) grał podwójną rolę i zebrał entuzjastyczne recenzje. Założył teatr w swoim rodzinnym mieście w Chelsea w Michigan i nazwał go na cześć tego filmu – Purple Rose Theatre. Napisał jedenaście sztuk teatralnych.
Życiorys.
Wczesne lata.
Urodził się w Athens, w stanie Georgia w rodzinie metodystów jako syn Marjorie J. (z domu Ferguson) i Roberta Lee „Boba” Danielsa (1929–2012). Dorastał w Chelsea w Michigan, gdzie jego ojciec był właścicielem miejscowego składu materiałów drzewnych The Chelsea Lumber Company. Jego rodzina miała pochodzenie angielskie, szkockie, irlandzkie i niemieckie. Uczęszczał do Central Michigan University i jednocześnie latem 1976 brał udział w rocznym programie teatralnym. Studiował na Eastern Michigan University. Następnie przeniósł się do Nowego Jorku, gdzie w 1979 związał się z grupą teatralną The Shortchanged Review w inauguracyjnym sezonie Second Stage Theatre.
Kariera sceniczna.
Swoją karierę teatralną rozpoczął na off-Broadwayu występując w sztukach takich jak "Farma" ("The Farm", 1976) jako Arthur, "Moje życie" ("My Life", 1977) w roli młodego Eddiego z Williamem Hurtem, "Lulu" Franka Wedekinda (1978) jako Schwarz i Pan Hunidei oraz "Two from the Late Show" (1978) jako siostrzeniec (Brontozaur). W 1977 na Broadwayu podczas realizacji "Gemini" z Dannym Aiello pełnił funkcję asystenta menadżera sceny, a wkrótce zastąpił aktorów sztuki i w latach 1977–1981 występował jako Randy Hastings, Herschel Weinberger i Francis Geminiani. Za rolę Jeda Jenkinsa w broadwayowskiej komedii "Piątego lipca" ("Fifth of July", 1980–1982) z Christopherem Reeve’em zdobył nominację do nagrody Drama Desk w kategorii „Wybitny aktor drugoplanowy w sztuce teatralnej”. W off-broadwayowskim przedstawieniu Antona Czechowa "Trzy siostry" (1982) z Dianne Wiest wystąpił jako Andrzej Sergiejewicz Prozorow – brat tytułowych trzech sióstr. W 1983 został uhonorowany nagrodą Obie i był ponownie nominowany do nagrody Drama Desk w kategorii „Wybitny aktor w sztuce teatralnej” za rolę Joe Bonhama w monodramie off-broadwayowskim Daltona Trumbo "Johnny poszedł na wojnę" ("Johnny Got His Gun"). Za występ w sztuce Lanforda Wilsona "Lemon Sky" (1986) z Cynthią Nixon był nominowany do nagrody Drama Desk. Grał potem w broadwaypwskich produkcjach: "Piątego lipca" ("Fifth of July", 1980–1982), "Złoty wiek" ("The Golden Age", 1984) i "Sekwojowa kurtyna" ("Redwood Curtain", 1993).
W 1991 założył regionalny teatr Purple Rose Theater Company w Chelsea i napisał jedenaście sztuk.
Był trzykrotnie nominowany do Tony Award na Broadwayu: w 2009 jako Alan w sztuce Yasminy Rezy "Bóg mordu" z Hope Davis, Jamesem Gandolfinim i Marcią Gay Harden, w 2016 za rolę Raya w duodramie "Blackbird" w reż. Joe Mantello z Michelle Williams oraz w 2019 za postać Atticusa Fincha, głównego bohatera powieści "Zabić drozda" (1960) autorstwa amerykańskiej pisarki Harper Lee.
Kariera ekranowa.
Po raz pierwszy pojawił się na szklanym ekranie w biograficznym dramacie wojennym CBS "Pogłoska o wojnie" ("A Rumor of War", 1980) u boku Keitha Carradine’a, Briana Dennehy’ego i Stacy’ego Keacha. Rok potem zadebiutował na kinowym ekranie w dramacie Miloša Formana "Ragtime" ("Ragtime", 1981) z udziałem Jamesa Cagneya i Brada Dourifa. Po zagraniu egoistycznego męża w melodramacie Jamesa L. Brooksa "Czułe słówka" ("Terms of Endearment", 1983) z Debrą Winger, Shirley MacLaine i Jackiem Nicholsonem, stworzył znakomitą podwójną rolę prostodusznego archeologa Toma Baxtera, który schodzi z ekranu na widownię i zakłamanego filmowego amanta Gila Shepherda w komedii romantycznej Woody’ego Allena "Purpurowa róża z Kairu" ("The Purple Rose of Cairo", 1985), za którą zdobył nominację do nagrody Złotego Globu dla najlepszego aktora w filmie komediowym lub musicalu. Postać nieśmiałego urzędnika młodego „yuppie”, symbolu uporządkowanej i pracowitej Ameryki, którego życie do góry nogami przewraca rozrywkowa Lulu (Melanie Griffith) w czarnej komedii Jonathana Demme’a "Dzika namiętność" ("Something Wild", 1986) przyniosła mu drugą nominację do nagrody Złotego Globu.
Za kreację doktora Rossa Jenningsa w komedii fantastycznonaukowej "Arachnofobia" (1990) odebrał nagrodę Saturna jako najlepszy aktor. Jego występ jako Harry Dunne w duecie z Jimem Carreyem w komedii "Głupi i głupszy" ("Dumb &amp; Dumber", 1994) był nominowany do nagrody MTV Movie i Teen Choice Awards dla najlepszego duetu ekranowego. Jako Bill Johnson w komediodramacie Gary’ego Rossa "Miasteczko Pleasantville" ("Pleasantville", 1998) zdobył nominację do Nagrody Satelity w kategorii „Najlepszy aktor drugoplanowy w filmie komediowym lub musicalu”. Kolejną nominację do Złotego Globu dostał za rolę intelektualnego snoba, który uważa siebie za wielkiego pisarza w komediodramacie "Walka żywiołów" ("The Squid and the Whale", 2005). Rola Lewisa w dramacie kryminalnym "Świadek bez pamięci" ("The Lookout", 2007) przyniosła mu nominację do Nagrody Satelity w kategorii „Najlepszy aktor dramatyczny w dramacie”. Był ponownie nominowany do Złotego Globu dla najlepszego aktora w serialu dramatycznym i dwukrotnie do Nagrody Satelity w kategorii „Najlepszy aktor dramatyczny w dramacie” jako Will McAvoy w serialu HBO "Newsroom" (2012–2014). Jako John O’Neill w miniserialu platformy internetowej Hulu "The Looming Tower" (2018) zdobył nominację do Nagrody Satelity w kategorii „Najlepszy aktor w miniserialu i serialu limitowanym lub w filmie telewizyjnym”. Był nominowany do Złotego Globu w kategorii „Najlepszy aktor w serialu limitowanym, serialu antologicznym lub filmie telewizyjnym” za rolę Jamesa Comeya w telewizyjnym dramacie politycznym Showtime "The Comey Rule" (2020).
Działalność muzyczna.
Zrealizował cztery albumy ze swoich koncertów: "Jeff Daniels Live and Unplugged" (2004), "Live At The Purple Rose" (2009), "Grandfather’s Hat" (2012) i "Days Like These" (2014).
Życie prywatne.
13 lipca 1979 ożenił się ze swoją koleżanką ze szkoły średniej Kathleen Rosemary Treado. Mają troje dzieci: dwóch synów – Benjamina (ur. 1984) i Lucasa (ur. 1987) oraz córkę Nellie (ur. 1990).

</doc>
<doc id="790248" url="https://pl.wikipedia.org/wiki?curid=790248" title="Radziszewo (powiat stargardzki)">
Radziszewo (powiat stargardzki)

Radziszewo – wieś w Polsce położona w województwie zachodniopomorskim, w powiecie stargardzkim, w gminie Stargard.
W latach 1975–1998 miejscowość administracyjnie należała do województwa szczecińskiego.

</doc>
<doc id="790250" url="https://pl.wikipedia.org/wiki?curid=790250" title="Radziszewo">
Radziszewo



</doc>
<doc id="790251" url="https://pl.wikipedia.org/wiki?curid=790251" title="Ochotnicza Milicja Antykomunistyczna">
Ochotnicza Milicja Antykomunistyczna

Ochotnicza Milicja Antykomunistyczna (wł. Milizia Volontaria Anti-Comunista, M.V.A.C.) – słoweńska ochotnicza formacja zbrojna podczas II wojny światowej podlegająca włoskim władzom okupacyjnym.
1 marca 1942 r. gen. Mario Roatta, dowódca włoskiej 2. Armii okupującej Słowenię i Chorwację, podjął decyzję o połączeniu antykomunistycznych jednostek słoweńskich w jedną formację. W sierpniu powstała z nich Milizia Volontaria Anti-Comunista. W jej skład weszły m.in. wiejskie milicje z Vaške Straže. Jednym z jej oddziałów była Legion Śmierci (Legija Smrti) złożona w większości ze słoweńskich czetników. W ramach MVAC Włosi zorganizowali cztery bataliony zwane "speciali", które wespół z oddziałami włoskiej milicji faszystowskiej (tzw. czarnych koszul) prowadziły ofensywne działania przeciw komunistycznym partyzantom. 
W lutym 1943 r. liczebność MVAC wynosiła ponad 5 tys. ludzi zgrupowanych w 40 oddziałach (część źródeł podaje liczbę ponad 100 oddziałów). Oddziały MVAC liczyły po 100-250 ludzi i dzieliły się na plutony i drużyny. Na ich czele stali włoscy oficerowie (dowódca oddziału i jego zastępca), niższe stanowiska zajmowali b. oficerowie Królewskiej Armii Jugosławii. Członkowie MVAC składali przysięgę wierności Włochom. Nosili oni mundury armii jugosłowiańskiej z małym emblematem przedstawiającym pęk rózg (symbol włoskich faszystów) na kołnierzu. Na lewym ramieniu mieli niebieską opaskę z trójkątem jako symbolem stopnia wojskowego, po jego lewej stronie znajdowała się nazwa oddziału, a po prawej – nazwisko dowódcy. Na głowie nosili typowe nakrycie głowy rolników (jego górna część była czerwona dla katolików lub pomarańczowa dla prawosławnych, pośrodku było wyobrażenie czaszki z nożem w zębach na trójkolorowej włoskiej kokardzie). Indywidualne uzbrojenie członka MVAC składało się z karabinu ręcznego i 5 granatów; w użyciu były także karabiny maszynowe. 
Od końca lutego 1943 r. Włosi planowali przeorganizować MVAC i inne antykomunistyczne jednostki w silną i mobilną Słoweńską Armię Narodową (Slovenska Narodna Vojska) w sile ok. dwudziestu batalionów. Jednakże z powodu ogłoszenia zawieszenia broni przez Włochy 8 września plany te nie zostały ostatecznie zrealizowane. Po utracie włoskiej ochrony oddziały MVAC zostały zaatakowane przez komunistów i w większości rozbite. Pozostali ich członkowie zbiegli na obszary kontrolowane przez Niemców.
Linki zewnętrzne.
Historia i organizacja Ochotniczej Milicji Antykomunistycznej (jęz. angielski)

</doc>
<doc id="790255" url="https://pl.wikipedia.org/wiki?curid=790255" title="Borawski">
Borawski

Borawski (nazwisko) – pochodzi od miejscowości Borawskie w parafii Przytuły w ziemi wiskiej – obecnie łomżyńskie.
Historia nazwiska.
8 grudnia 1426 roku książę mazowiecki Janusz I nadał braciom Dobiesławowi, Mikołajowi i Stanisławowi z Borowa (ostrołęckie) 10 włók ziemi. Osada została nazwana Borawice lub Borawskie Dobki (obecnie Borawskie gmina Przytuły).
Bracia ci pieczętowali się herbem Cholewa. Prawa własności zostały potwierdzone w 1428 roku przez księcia Władysława I.
W 1439 roku książę Władysław I nadał Mikołajowi z Borawskich Dobków, Maciejowi i Witowi 20 włók ziemi nad rzeką Wissą. Powstała wieś została nazwana Borawskie a Wissa (obecnie Borawskie-Awissa). Król Zygmunt August w roku 1550 potwierdził to nadanie.
Potomkowie założycieli tych wsi przyjęli nazwisko Borawski. Powstałe rodziny pieczętowały się herbami; Bojcza, Cholewa i Junosza.
Była to szlachta, najczęściej zaściankowa, zasiedlająca wiele okolicznych wsi.
W XVII wieku przedstawiciele rodziny Borawskich osiedlili się na Rusi Czerwonej i w Wielkopolsce.
„Regestr Diecezjów” Franciszka Czaykowskiego podaje, iż na przełomie 1783–1784 roku Borawscy zasiedlali następujące zaścianki w parafiach ziemi wiskiej:
W latach 1836–1862, podczas przeprowadzonego przez Heraldię Królestwa Polskiego spisu szlachty, szlachectwem wylegitymowali się następujący przedstawiciele rodziny Borawskich:
Współcześnie.
Obecnie zameldowanych w Polsce jest ponad 3240 przedstawicieli nazwiska Borawski(a)

</doc>
<doc id="790260" url="https://pl.wikipedia.org/wiki?curid=790260" title="Value at risk">
Value at risk

Value at risk (lub wartość zagrożona ryzykiem) – miara ryzyka wyrażająca graniczny poziom straty znaleziony dla ustalonego formula_1 będącego prawdopodobieństwem jej osiągnięcia. Równoważną interpretacją tego pojęcia jest kwota gotówki jaką należy dodać do pozycji, aby prawdopodobieństwo jakiejkolwiek straty (wartości ujemnej) było mniejsze lub równe poziomowi formula_2
Definicja.
Niech formula_3 oznacza wartość pewnego portfela aktywów, natomiast formula_4 pewien graniczny poziom prawdopodobieństwa. "Wartość zagrożona ryzykiem" zdefiniowana jest jako:
gdzie formula_6 jest górnym kwantylem rzędu formula_4 zmiennej formula_8
Własności.
Dla rozkładów eliptycznych (w tym rozkładu rozkładu normalnego) zachodzi ponadto własność podaddytywności:
Krytyka.
Krytyka wartości zagrożonej jest w dużej mierze spowodowana stosowaniem rozkładu Gaussowskiego dla analizowanych zdarzeń. Przybliżenie uzyskiwane poprzez przyjęcie założenia o normalności rozkładu niesie za sobą poważne konsekwencje w postaci niedostatecznie grubych ogonów co w sposób istotny wpływa na współczynnik formula_18
Kolejną wadą towarzyszącą stosowaniu wartości zagrożonej do konstruowania wymogów związanych z ryzykiem finansowym jest brak informacji o kształcie rozkładu strat dla wartości bezwzględnie większych od poziomu formula_18 
Powstała wersja zmodyfikowanego wskaźnika (), w której wykorzystano uogólnienie Cornish–Fishera, pozwalające na analizę rozkładów niegaussowskich.

</doc>
<doc id="790261" url="https://pl.wikipedia.org/wiki?curid=790261" title="Psychopata">
Psychopata



</doc>
<doc id="790262" url="https://pl.wikipedia.org/wiki?curid=790262" title="Przejście graniczne Barwinek-Vysny Komarnik">
Przejście graniczne Barwinek-Vysny Komarnik



</doc>
<doc id="790263" url="https://pl.wikipedia.org/wiki?curid=790263" title="Szpital Wszystkich Świętych w Wieluniu">
Szpital Wszystkich Świętych w Wieluniu

Szpital Wszystkich Świętych w Wieluniu – szpital pod wezwaniem Wszystkich Świętych, który znajdował się przy obecnej ul. Piłsudskiego w Wieluniu, zniszczony podczas II wojny światowej.
Historia.
Kompleks szpitalny składał się z budynku głównego, w którym mieścił się oddział chirurgiczny i Internistyczny – był to jednopiętrowy, murowany budynek zaprojektowany przez Henryka Marconiego – oraz z sąsiednich, parterowych budynków, w których mieściły się oddziały położniczo-ginekologiczny oraz zakaźny. Dyrektorem Szpitala od 1 maja 1935 roku był dr nauk medycznych Zygmunt Patryn.
Szpital został zniszczony podczas bombardowania przez lotnictwo niemieckie 1 września 1939 roku o godzinie 4.40. Po wojnie na miejscu zbombardowanego szpitala wybudowano Szkołę Podstawową nr 4, II Liceum Ogólnokształcące oraz Kolegium Nauczycielskie. Tablica pamiątkowa wmurowana w ścianę szkoły przypomina o zdarzeniach z 1 września 1939 r.

</doc>
<doc id="790264" url="https://pl.wikipedia.org/wiki?curid=790264" title="Terminal High Altitude Area Defense">
Terminal High Altitude Area Defense

Terminal High Altitude Area Defense (THAAD) – amerykański rakietowy system antybalistyczny stanowiący element ostatniej warstwy obrony amerykańskiego programu antyrakietowego Ballistic Missile Defense. Jego zadaniem jest przechwytywanie oraz niszczenie taktycznych rakietowych pocisków balistycznych oraz głowic bojowych przeciwnika w najniższej części egzosfery – na początku ostatniej, terminalnej fazy ich lotu ("Terminal Phase Defense"). Działanie systemu opiera się na energii kinetycznej głowicy pocisku, poprzez bezpośrednie trafienie w cel (hit-to-kill). System THAAD został zaprojektowany do zwalczania pocisków balistycznych krótkiego i średniego zasięgu (w ograniczonym zakresie służyć może przeciwko pociskom międzykontynentalnym ICBM). Jak wszystkie systemy antybalistyczne fazy terminalnej, THAAD służy do obrony lokalnego obszaru – aglomeracji miejskich, jednostek wojskowych, zakładów przemysłowych i innych ważnych miejsc. Dzięki ponad dwustukilometrowemu zasięgowi może bronić niewielkich państw.
Budowa systemu jest koordynowana w Lockheed Martin Space Systems Company w zakladzie Pike County Facility w Troy w Alabamie, ale pracują nad nim także takie firmy Raytheon, Boeing, Pratt &amp; Whitney Rocketdyne, Honeywell oraz BAE Systems.
Budowa i działanie.
Amerykańska bateria systemu THAAD składa się z 9 wyrzutni (na każdej 10 pocisków) zamontowanych na ciężarówce M1075 Oshkosh. Kontenery z centrum dowodzenia, kontroli i łączności znajdują się na HMMWV. Bateria dysponuje też radarem AN/TPY-2 o powierzchni anteny 9,2 m² i zasięgu 1000 km. Centrum dowodzenia znajduje się 20 km od wyrzutni i komunikuje się z nimi poprzez łączność radiową. System THAAD wykorzystuje też satelity rozpoznania. Wyrzutnie THAAD mogą bronić obszar 150 razy większy niż przez taką samą liczbę Patriotów. Jednoczłonowa rakieta systemu THAAD napędzana silnikiem Pratt &amp; Whitney Rocketdyne na paliwo stałe, niszczy cel (pocisk balistyczny) poprzez bezpośrednie trafienie jego głowicy bojowej (kill vehicle). Pocisk systemu THAAD naprowadzany jest na cel przez system radarowy współpracujący z systemem naziemnym. Ten ostatni, na bieżąco śledzi zarówno pozycje, prędkość i trajektorię lotu zarówno pocisku jak i celu – w czasie rzeczywistym przekazując rakiecie antybalistycznej wciąż uaktualniane dane o celu, jak i informacje o niezbędnych zmianach kursu.
Podstawowe dane pocisku:
Historia prób systemu.
n/a – celem próby nie było przechwycenie rakiety
NTW-THAAD.
W 2015 r. planuje się zintegrować naziemny system przeciwrakietowy THAAD z morskim systemem obrony przed pociskami balistycznymi morskiego teatru działań (ang. "Navy Theater-Wide Theater Ballistic Missile Defense") NTW, co da naziemno-morski system obrony antyrakietowej "NTW-THAAD". Nowy system będzie rdzeniem globalnej "tarczy antyrakietowej". System NTW będzie się składał z niszczycieli rakietowych DD(X) i uniwersalnych atomowych krążowników rakietowych typu "CG(X)" wyposażonych w nowy radar antybalistyczny BMD (Balistic Missile Defense), i uzbrojonych w antyrakiety z serii Standard:
SM-6 ERAM, oraz SM-3 Block IIA i Kinetic Energy Interceptor (KEI) wyposażonych w Multiple Kill Vehicle (MKV). Jak i z nowych fregat Littoral combat ship (LCS) też wyposażonych w pociski SM-6 ERAM, oraz najprawdopodobniej także nowy transportowców typu "San Antonio" czy atomowych okrętów podwodnych typu "Ohio" wyposażonych w KEI. Oraz z radaru bazowania morskiego pracująceg w paśmie X (ang. "Sea-Based X-Band Radar") SBX. Rakiety SM-3 niszczą pociski balistyczne na zasadzie hit-to-kill w specjalnej wersji LEAP (Lightweight Exo-Atmospheric Projectile). Na początku 2007 r. US Navy posiadała 19 pocisków SM-3 na koniec tego roku miały ich 21, a docelowo w 2014 będą posiadać 132 takie rakiet. Niewątpliwie zaletą systemu NTW jest to, że dzięki zainstalowaniu broni antyrakietowej na okrętach, system obrony antybalistyczny ma większy zasięg, a środki przeciwdziałania mogą się znaleźć bliżej wyrzutni wroga.
System THAAD w Polsce.
W ramach publicznej debaty nad amerykańską propozycją instalacji tzw. tarczy antyrakietowej w Polsce, w polskiej prasie pojawiały się opinie iż w zamian za zgodę na jej instalację, Polska może domagać się dostarczenia sobie zestawów THAAD.
W ramach tej samej debaty, ze strony amerykańskich urzędników średniego szczebla w Pentagonie, jak i ambasadora USA w Polsce, padały nieoficjalne sugestie iż dwie baterie systemu THAAD w Polsce (jedna w okolicach Krakowa, druga zaś niedaleko Gdańska) zapewniłyby Polsce ochronę całego kraju przed atakiem rakietami balistycznymi średniego i krótkiego zasięgu.

</doc>
<doc id="790265" url="https://pl.wikipedia.org/wiki?curid=790265" title="THAAD">
THAAD



</doc>
<doc id="790266" url="https://pl.wikipedia.org/wiki?curid=790266" title="Bronisław Dąbrowski (duchowny)">
Bronisław Dąbrowski (duchowny)

Bronisław Wacław Dąbrowski (ur. 2 listopada 1917 w Grodźcu, zm. 25 grudnia 1997 w Warszawie) – polski duchowny rzymskokatolicki, orionista, biskup pomocniczy warszawski w latach 1962–1993, sekretarz generalny Konferencji Episkopatu Polski w latach 1969–1993, od 1982 arcybiskup tytularny pro hac vice, od 1993 biskup pomocniczy senior archidiecezji warszawskiej.
Życiorys.
10 czerwca 1945 jako kleryk zgromadzenia księży orionistów otrzymał święcenia kapłańskie w Rokitnie pod Warszawą z rąk biskupa Antoniego Szlagowskiego.
24 listopada 1961 został mianowany biskupem pomocniczym archidiecezji warszawskiej. 17 stycznia 1962 nominacja została oficjalne ogłoszona. 25 marca 1962 otrzymał sakrę biskupią w katedrze warszawskiej z rąk kardynała Stefana Wyszyńskiego, biskupa Franciszka Korszyńskiego i biskupa Zygmunta Choromańskiego.
W 1964 brał udział w III sesji soboru watykańskiego II.
W latach 1969–1993 jako sekretarz Konferencji Episkopatu Polski angażował się w polskie życie polityczne. Uczestniczył w rozmowach w Magdalence, rozmowach przy Okrągłym Stole, negocjacjach między przedstawicielami władz a działaczami związkowymi. Przyjmowany przez kolejnych papieży na comiesięcznych audiencjach ponad 250 razy, w trakcie których informował o bieżącej sytuacji Kościoła w Polsce.
Był inicjatorem powołania Prymasowskiej Rady Społecznej 12 grudnia 1981. 16 grudnia 1981 skierował list do generała Wojciecha Jaruzelskiego, w którym potępił dekret Rady Państwa o stanie wojennym, w szczególności jego art. 26 (możliwość użycia broni palnej przez dowódców oddziałów), który uznał za „rażący i prowokujący rozlew krwi”. Tego samego dnia doszło do pacyfikacji KWK „Wujek”, w wyniku której śmierć poniosło 9 górników.
6 czerwca 1982 Jan Paweł II mianował go arcybiskupem tytularnym pro hac vice.
27 lutego 1993 przeszedł na emeryturę. Zmarł po krótkiej chorobie. Został pochowany 29 grudnia 1997 w grobowcu biskupów pomocniczych warszawskich na cmentarzu Powązkowskim w Warszawie.
Odznaczenia i wyróżnienia.
W 1993 został odznaczony Krzyżem Komandorskim z Gwiazdą Orderu Odrodzenia Polski.
W 1990 otrzymał tytuł doktora honoris causa Katolickiego Uniwersytetu Lubelskiego.

</doc>
<doc id="790267" url="https://pl.wikipedia.org/wiki?curid=790267" title="Theater High Altitude Area Defense">
Theater High Altitude Area Defense



</doc>
<doc id="790268" url="https://pl.wikipedia.org/wiki?curid=790268" title="Fototypy skóry">
Fototypy skóry

Fototypy skóry – numeryczny schemat klasyfikacji koloru ludzkiej skóry. Według klasyfikacji, którą w 1975 zaproponował amerykański dermatolog Thomas B. Fitzpatrick, u ludzi można wyróżnić 6 typów skóry (tzw. fototypy), w zależności od reakcji skóry na promieniowanie ultrafioletowe.
Koncepcja klasyfikowania typów skóry w zależności od reakcji na promieniowanie ultrafioletowe powstała, aby móc dobierać właściwe dawki promieniowania w leczeniu osób z chorobami skóry. W wyniku prowadzonych doświadczeń okazało się, że samo określenie koloru skóry, włosów i oczu nie jest wystarczające i powinno być uzupełnione o informacje od poszczególnych osób, o tym jak ich skóra reaguje na promieniowanie (łatwość opalania i podatność na oparzenia).

</doc>
<doc id="790269" url="https://pl.wikipedia.org/wiki?curid=790269" title="Bernd Krauss">
Bernd Krauss

Bernd Krauss (ur. 8 maja 1957 w Dortmundzie) – niemiecki trener piłkarski i piłkarz. Występował na pozycji obrońcy lub pomocnika. Posiada obywatelstwo austriackie, występował w reprezentacji tego kraju.
Kariera.
Krauss zaczynał karierę piłkarską w rodzinnym mieście, w SC DO-Schüren. Stamtąd w 1976 roku trafił do Borussii Dortmund. Spędził tam rok, podczas którego zadebiutował w Bundeslidze. W 1977 trafił do austriackiego Rapidu Wiedeń. Podczas gry w tym klubie dostał austriackie obywatelstwo i zagrał dla swojego nowego kraju 22 spotkania. Po 5 latach gry w Austrii wrócił do Niemiec, gdzie przez 7 sezonów występował w Borussii Mönchengladbach.
Po zakończeniu kariery piłkarskiej został trenerem. Od 1988 roku prowadził SC Kapellen, później amatorskie zespoły Borussii Mönchengladbach oraz 1. FC Köln. W 1991 został pierwszym trenerem drużyny z Mönchengladbach. Przez kolejne 5 lat prowadził tą drużynę, zdobywając m.in. Puchar Niemiec. W 1997 wyjechał do Hiszpanii, gdzie prowadził drużynę Realu Sociedad, a następnie RCD Mallorca. w 2000 powrócił do Dortmundu, gdzie miał prowadzić swoją byłą drużynę Borussię. Jednak już po 2 miesiącach został zwolniony - jego drużyna zremisowała 4 mecze i aż 7 przegrała, staczając się na 13 pozycję w lidze. W 2002 wyjechał do Grecji do Arisu Saloniki, a w 2004 roku trafił do austriackiej Admiry Mödling. Zrezygnował po 134 dniach pracy po 3 porażkach z rzędu. Później pracował w Zjednoczonych Emiratach Arabskich i Iranie. 4 grudnia 2006 roku został trenerem CD Tenerife.
Statystyki i osiągnięcia.
Jako piłkarz
Jako trener

</doc>
<doc id="790270" url="https://pl.wikipedia.org/wiki?curid=790270" title="Radziszewo (województwo warmińsko-mazurskie)">
Radziszewo (województwo warmińsko-mazurskie)

Radziszewo (niem. "Karlsfelde", "Karłowo k. Krzywińskich" (1946), "Rodzisz" (1947)) – osada w Polsce, w województwie warmińsko-mazurskim, w powiecie węgorzewskim, w gminie Pozezdrze. Miejscowość sołecka.
W latach 1975–1998 miejscowość należała administracyjnie do województwa suwalskiego.
Nazwa.
28 marca 1949 r. ustalono urzędową polską nazwę miejscowości – Radziszewo, określając drugi przypadek jako Radziszewa, a przymiotnik – radziszewski.

</doc>
<doc id="790272" url="https://pl.wikipedia.org/wiki?curid=790272" title="Okcydentalizm">
Okcydentalizm

Okcydentalizm (z łac. "occidentalis" – zachodni) lub zapadniczestwo, zapadnictwo (z ros. "zapad – запад" – zachód) – ruch społeczno-polityczny w Rosji funkcjonujący w latach 1830–1860, opowiadający się za przeprowadzeniem w Rosji reform upodabniających ustrój i społeczeństwo rosyjskie do cywilizacji zachodnioeuropejskiej. Od lat 60. XIX w. zwolenników poglądów dotąd definiowanych jako okcydentalistyczne w Rosji określa się jako liberałów.
Charakterystyka.
Okcydentaliści nie stworzyli jednolitego systemu filozoficznego, dzielili się wewnętrznie, a ich poglądy ewoluowały w czasie, jednak podstawowym łączącym ich założeniem było przekonanie o konieczności zreformowania Rosji w duchu zachodnioeuropejskim. Krytykowali system autokracji carskiej, domagali się zastąpienia go systemem znanym z Zachodu. Za początek funkcjonowania tego nurtu uważa się powstanie kółka filozoficznego Nikołaja Stankiewicza. Do kółka tego należeli Wissarion Bielinski, Wasilij Botkin, Michaił Bakunin i inni. Zwolennicy okcydentalizmu wywodzili się z różnych warstw społecznych.
Umiarkowane skrzydło zapadników reprezentowało poglądy liberalne, kładąc nacisk na stopniowe wprowadzanie reform i szerzenie w Rosji oświaty. Z kolei okcydentaliści radykalni, zainspirowani filozofią Hegla, stopniowo zaczęli krytykować całość organizacji społeczeństwa rosyjskiego i przychylnie wypowiadać się o rewolucji, jak również odeszli od wiary. Wśród czołowych radykalnych zapadników wymienia się krytyka literackiego Wissariona Bielinskiego, publicystę Aleksandra Hercena, okcydentalistą był również czołowy teoretyk anarchizmu Michaił Bakunin.
Rywalizującym z okcydentalizmem nurtem w filozofii rosyjskiej połowy XIX w. było słowianofilstwo, chociaż początkowo różnice między obydwoma kierunkami myśli społecznej nie były duże, a słowianofilski mit rosyjskiej wspólnoty ziemskiej zyskiwał poparcie także wśród niektórych zapadników.
Opowiadali się za stworzeniem w Rosji państwa kapitalistycznego. Głosili hasła rozwoju przemysłu i handlu, budowy sieci kolei. Domagali się uwłaszczenia chłopów. Przeciwnicy krępowania swobód obywatelskich, nadmiernego ingerowania państwa w życie publiczne oraz w życie jednostki. Szczególnie krytykowali rosyjską cenzurę. Opowiadali się za tolerancją religijną. Swoje poglądy przedstawiali na łamach pism Sowriemiennik i Otieczestwiennyje zapiski.
Przedstawiciele.
Z koncepcjami okcydentalistycznymi utożsamiali się, w różnych okresach swojego życia (niektórzy radykalnie zmienili poglądy):

</doc>
<doc id="790273" url="https://pl.wikipedia.org/wiki?curid=790273" title="Tracey Thorn">
Tracey Thorn

Tracey Thorn (ur. 26 września 1962, we wsi Brookmans Park, na północ od Londynu) – angielska piosenkarka i autorka piosenek, połowa duetu Everything But The Girl. 
W 1984 roku ukończyła filologię angielską na Uniwersytecie w Hull, obecnie mieszka z mężem Benem Wattem (drugą połową duetu EBTG) w północnym Londynie. Para ma trójkę dzieci.
Muzyczną działalność rozpoczęła w grupie Marine Girls (1980-1983), z którą nagrała dwa albumy i wydała kilka singli. W 1982 roku w trakcie studiów poznała Bena Watta, który jako solowy artysta miał kontrakt w tej samej wytwórni (Cherry Red Records) co Thorn. Pierwszy wspólny album "Eden" wydali w 1984 roku. 
Pierwszy solowy mini-album "A Distant Shore" nagrała w 1982 roku. W 2007 roku wydała swój drugi solowy album "Out of the Woods", z którego pochodzi Singiel promujący płytę "It's All True". W 2010 r. wydała swój trzeci solowy album "Love and Its Opposite".
Thorn współpracowała z takimi wykonawcami jaki Massive Attack, The Style Council, The Go-Betweens, Working Week oraz ostatnio z Tiefschwarz.
Linki zewnętrzne.
 

</doc>
<doc id="790274" url="https://pl.wikipedia.org/wiki?curid=790274" title="Wybory większościowe">
Wybory większościowe



</doc>
<doc id="790275" url="https://pl.wikipedia.org/wiki?curid=790275" title="Japończyk">
Japończyk



</doc>
<doc id="790276" url="https://pl.wikipedia.org/wiki?curid=790276" title="18 kdh">
18 kdh



</doc>
<doc id="790283" url="https://pl.wikipedia.org/wiki?curid=790283" title="Kwas etanowy">
Kwas etanowy



</doc>
<doc id="790287" url="https://pl.wikipedia.org/wiki?curid=790287" title="Zabytkowa Kopalnia „Ignacy”">
Zabytkowa Kopalnia „Ignacy”

Zabytkowa Kopalnia Ignacy – zabytkowa kopalnia węgla kamiennego w Rybniku, której powierzchniowa zabudowa została udostępniona do zwiedzania.
Kopalnia znajduje się w Rybniku w dzielnicy Niewiadom przy ul. Ignacego Mościckiego i została udostępniona do zwiedzania od 1999 roku. 
Główną atrakcją skansenu są 2 maszyny parowe: pierwsza z 1900 roku obsługująca szyb Głowacki, druga z 1920 roku, działa przy szybie Kościuszko. Dodatkowo w budynku administracyjnym znajduje się wystawa poświęcona górnictwu. Umożliwia oglądanie eksponatów związanych z historią i kulturą górnictwa. W 2004 kopalnia została uznana najlepszym produktem turystycznym roku w całym województwie śląskim. Od 19 października 2006 zabytkowa kopalnia Ignacy znajduje się na trasie Szlaku Zabytków Techniki. Na terenie kopalni znajduje się 46-metrowa wieża ciśnień, obecnie wykorzystywana jako punkt widokowy.
 zespół zabudowy kopalni „Ignacy - Hoym” wpisany jest do rejestru zabytków pod nr rej.: A/165/05 z 30.12.2005
Historia kopalni.
Powstała w 1792 roku z inicjatywy pruskiego ministra prowincji śląskiej Karla Georga von Hoyma, założona przez Kamerę Wojenno-Dominialną we Wrocławiu. Początkowo podlegała Urzędowi Hutniczemu w Rybniku, a od 1810 państwowym władzom górniczym. Eksploatowana była z przerwami. W 1834 nabył ją radca Cuno z Raciborza, który 25 marca 1835 przyłączył do niej kopalnię "Sylwester" (eksploatowaną od 1832 r.). Po 1840 r. przyłączono do niej pole górnicze "Birtultau" (zgłoszone w 1838 r.), zaś 30 grudnia 1870/11 września 1871 kopalnię "Laura" (zgłoszoną w 1840 r.). W 1890 większość udziałów kopalni nabył książę Hugon zu Hohenlohe-Oehringen, a w 1914 przejęło ją "Czernickie Towarzystwo Węglowe". Kopalnia była eksploatowana razem z kopalnią "Carolus". W 1940 przejął ją koncern Hermann Göring, a od 1945 należała do "Rybnickiego Zjednoczenia Przemysłu Węglowego". 1 stycznia 1968 włączono ją do kopalni "Rydułtowy". 
Do 1871 roku oraz w latach 1922-1936 i 1939-1945 kopalnia nosiła nazwę "Hoym", w latach 1871-1922 "Hoym-Laura". Od 4 września 1936 Ignacy na cześć prezydenta RP Ignacego Mościckiego. Od 1968 roku funkcjonowała jako ruch Ignacy Kopalni Węgla Kamiennego Rydułtowy.

</doc>
<doc id="790289" url="https://pl.wikipedia.org/wiki?curid=790289" title="GH">
GH



</doc>
<doc id="790292" url="https://pl.wikipedia.org/wiki?curid=790292" title="Wrzodziejące zapalenie jelita">
Wrzodziejące zapalenie jelita



</doc>
<doc id="790297" url="https://pl.wikipedia.org/wiki?curid=790297" title="Tahat">
Tahat

Tahat – szczyt w Afryce, w środkowej części Sahary. Jest to najwyższe wzniesienie południowej Algierii, kulminacja masywu Ahaggar. Wznosi się do 3003 m n.p.m. (według innych danych 2918 m n.p.m.). Tahat zbudowany jest głównie z bazaltów i tufów, jego twardzielcowy wierzchołek wznosi się ponad płaskowyż górski. Klimat i roślinność tam są pustynne.
Pierwszego wejścia dokonano w 1931 r.

</doc>
<doc id="790308" url="https://pl.wikipedia.org/wiki?curid=790308" title="Chełmszczyzna">
Chełmszczyzna



</doc>
<doc id="790311" url="https://pl.wikipedia.org/wiki?curid=790311" title="Donald Woods Winnicott">
Donald Woods Winnicott

Donald Woods Winnicott (ur. 7 kwietnia 1896, zm. 28 stycznia 1971) – brytyjski psychoanalityk, z wykształcenia pediatra, całe swoje życie poświęcił badaniom klinicznym i psychoterapii niemowląt, małych dzieci i ich matek. Obecnie uznawany jest za jednego z najwybitniejszych prekursorów nowych prądów w psychoanalizie.
W roku 1914 rozpoczął studia licencjackie w Jesus College na Uniwersytecie Cambridge.
Praktykę lekarską i dydaktyczną w dziedzinie psychiatrii i psychoanalizy prowadził przed ponad czterdzieści lat. Był prezesem Brytyjskiego Towarzystwa Psychoanalitycznego.
Autor wielu artykułów publikowanych w prasie medycznej. Cykle odczytów poświęconych problematyce rozwoju dziecka oraz liczne pogadanki radiowe prowadzone w BBC stały się podstawą szeregu jego popularnych książek.
Twórca pojęć: obiekt przejściowy, wystarczająco dobra matka.

</doc>
<doc id="790313" url="https://pl.wikipedia.org/wiki?curid=790313" title="Rzeżusznik tatrzański">
Rzeżusznik tatrzański

Rzeżusznik tatrzański, gęsiówka tatrzańska ("Arabidopsis neglecta" (Schult.) O'Kane &amp; Al-Shehbaz) – gatunek rośliny należący do rodziny kapustowatych. Występuje głównie w Karpatach i na nielicznych stanowiskach w Alpach. W Tatrach, zarówno polskich, jak słowackich jest pospolity. W Polsce występuje wyłącznie w Tatrach.
Systematyka i nazewnictwo.
We florze Polski opisywany jest jako rzeżusznik tatrzański ("Cardaminopsis neglecta" (Schult.) Hayek) lub gęsiówka tatrzańska ("Arabis neglecta" Schult.). W 1997 r. jednak O'Kane i Al-Shehbaz na podstawie badań naukowych przenieśli go do rodzaju "Arabidopsis" (rzodkiewnik), tak więc obydwie nazwy polskie stały się niespójne z aktualną nazwą naukową.
Biologia i ekologia.
Przeważnie roślina jednoroczna, rzadko wieloletnia. Kwitnie od lipca do sierpnia. W Tatrach rośnie w wilgotnych szczelinach skał i usypiskach skalnych, na piargach, w korytach potoków i nad brzegami jezior. Występuje głównie na podłożu granitowym, przepuszczalnym i wilgotnym. Występuje także na wyleżyskach. Roślina wysokogórska, o zasięgu pionowym do 2600 m n.p.m.. W klasyfikacji zbiorowisk roślinnych gatunek charakterystyczny dla Ass. "Oxyrio-Saxifragetum".

</doc>
<doc id="790315" url="https://pl.wikipedia.org/wiki?curid=790315" title="Binga">
Binga

Binga (port. "Monte Binga") – góra w Afryce, będąca najwyższym szczytem Mozambiku. Wysokość to 2436 m n.p.m. Znajduje się na terenie Parku Narodowego Chimanimani.

</doc>
<doc id="790316" url="https://pl.wikipedia.org/wiki?curid=790316" title="OMA DRM">
OMA DRM

OMA DRM
Mechanizm OMA DRM umożliwia bezpieczne rozsyłanie materiałów multimedialnych na urządzenia mobilne. Jego funkcjonalność pozwala m.in. na przenoszenie materiału danego użytkownika między różnymi urządzeniami zdolnymi do odtworzenia zaszyfrowanych danych. Mechanizm oddzielenia licencji od samego zaszyfrowanego pliku
daje możliwość rozsyłania materiału, a dopiero potem zakupienie licencji. Z kolei strumieniowanie (dostępne dopiero w wersji 2.0 w niewielu modelach telefonów) pozwala na bezpieczne odtwarzanie materiałów w czasie rzeczywistym. Funkcjonalność ta
jest bardzo przydatna podczas oglądania na telefonie wydarzeń na żywo. 
Wśród standardów OMA wyróżniamy następujące mechanizmy:
Wersja OMA DRM rozszerzona do wersji 2.0 wprowadziła dodatkowe możliwości:
Przez długi czas urządzenia takie jak telefony komórkowe, borykały się z problemem braku
standardów dotyczących używanych mechanizmów. Każdy producent używał własnych
rozwiązań. W celu zażegnania tego problemu została powołana organizacja, nazwana Open Mobile Alliance. Podstawowa działalnością OMA jest tworzenie nowych standardów, które mogą być wykorzystywane przez producentów urządzeń mobilnych w celu zapewnienia kompatybilności. W ramach prac OMA został stworzony specjalny standard DRM, nazwany OMA DRM.

</doc>
<doc id="790317" url="https://pl.wikipedia.org/wiki?curid=790317" title="Wybory proporcjonalne">
Wybory proporcjonalne



</doc>
<doc id="790318" url="https://pl.wikipedia.org/wiki?curid=790318" title="Cardaminopsis neglecta">
Cardaminopsis neglecta



</doc>
<doc id="790319" url="https://pl.wikipedia.org/wiki?curid=790319" title="Arabis neglecta">
Arabis neglecta



</doc>
<doc id="790320" url="https://pl.wikipedia.org/wiki?curid=790320" title="Gęsiówka tatrzańska">
Gęsiówka tatrzańska



</doc>
<doc id="790321" url="https://pl.wikipedia.org/wiki?curid=790321" title="Karisimbi">
Karisimbi

Karisimbi – wygasły stratowulkan w paśmie Wirunga. Leży na granicy Rwandy i Demokratycznej Republiki Konga. Jest to najwyższy szczyt w paśmie Wirunga i zarazem najwyższy szczyt Rwandy. Znajduje się na terenie Parku Narodowego Wirunga.
Pierwszego wejścia na szczyt dokonał Berthelmy w 1903 r.

</doc>
<doc id="790325" url="https://pl.wikipedia.org/wiki?curid=790325" title="Zmarszczka nakątna oka">
Zmarszczka nakątna oka



</doc>
<doc id="790329" url="https://pl.wikipedia.org/wiki?curid=790329" title="TK-210">
TK-210

ТК-210 – kadłub radzieckiego okrętu podwodnego projektu 941 (oznaczenie rosyjskie "Akuła", oznaczenie kodowe NATO: typ "Typhoon"). Budowę rozpoczęto w Siewierodwińsku w późnych latach 80. XX wieku, ale została przerwana przed ukończeniem. Kadłub zdemontowano w 1990 roku.

</doc>
<doc id="790334" url="https://pl.wikipedia.org/wiki?curid=790334" title="Karel Lismont">
Karel Lismont

Karel Lismont (ur. 8 marca 1949 w Borgloon) – belgijski lekkoatleta, maratończyk.

</doc>
<doc id="790335" url="https://pl.wikipedia.org/wiki?curid=790335" title="January Weiner">
January Weiner

January Weiner (ur. 6 września 1947 w Krakowie) – polski biolog, ekolog, profesor doktor habilitowany, zatrudniony w Instytucie Nauk o Środowisku Uniwersytetu Jagiellońskiego, gdzie kieruje Zespołem Ekologii Ekosystemów. Członek rzeczywisty Polskiej Akademii Nauk i członek czynny Polskiej Akademii Umiejętności. Specjalność naukowa: bioenergetyka, ekologia ekosystemowa, ekologia fizjologiczna i ewolucyjna.
Życiorys.
Ukończył biologię na Uniwersytecie Jagiellońskim. Jego zainteresowania badawcze obejmują ekologię fizjologiczną, bioenergetykę, ekologię ekosystemów, biogeochemię i biologię ewolucyjną. Odbył kilka dłuższych staży zagranicznych (m.in. w University of Wisconsin i University of Iowa, USA oraz Philipps-Universität w Marburgu, RFN - jako stypendysta Fundacji Humboldta). 
Jest autorem lub współautorem ok. 50 publikacji oryginalnych w czasopismach międzynarodowych oraz ok. 200 przyczynków, artykułów, monografii i książek, w tym podręcznika ekologii (1999 r., 2003 r.), a także praktycznego poradnika dotyczącego techniki pisania i prezentowania przyrodniczych prac naukowych (1990 r., 1998 r., 2003 r., 2009 r.). 
Był promotorem rozpraw doktorskich obecnych profesorów, Pawła Kotei i Ryszarda Laskowskiego.
Współpracował w organizacji ekologicznych programów i projektów badawczych europejskiej Fundacji Nauki. W KBN wielokrotnie uczestniczył w pracach sekcji specjalistycznych, dwukrotnie (2000 i 2004 r.) wybrany został członka zespołu P04 KBN, w ostatniej kadencji był przewodniczącym tego zespołu.
Od 2007 roku jest współprowadzącym nowatorskiego w skali europejskiej kursu ekologii tropikalnej na Uniwersytecie Jagiellońskim.

</doc>
<doc id="790336" url="https://pl.wikipedia.org/wiki?curid=790336" title="Układ PRL-RFN">
Układ PRL-RFN

Układ PRL-RFN (również Układ między Polską Rzecząpospolitą Ludową a Republiką Federalną Niemiec o podstawach normalizacji ich wzajemnych stosunków, niem. "Warschauer Vertrag") – układ między Polską Rzecząpospolitą Ludową a Republiką Federalną Niemiec o podstawach normalizacji stosunków między tymi dwoma państwami, który został podpisany przez Józefa Cyrankiewicza i Willy’ego Brandta w Sali Kolumnowej pałacu Rady Ministrów (od 1994 Pałac Prezydencki) w Warszawie 7 grudnia 1970 roku o godz. 12.00. Dokument podpisali także ministrowie spraw zagranicznych obu państw: Stefan Jędrychowski i Walter Scheel.
Uznawał nowe granice polsko-niemieckie na Odrze i Nysie, kończąc tym samym powojenny okres w stosunkach między PRL a RFN, którego głównym problemem były nowe, dotychczas nieuznawane przez Niemcy Zachodnie granice. Zapoczątkował nowy okres współistnienia pomiędzy Polską a Niemcami, w którym zasadniczym kierunkiem była chęć współpracy gospodarczej i kulturalnej między dwoma państwami. Wielkie znaczenie dla zawarcia układu PRL-RFN miał nowy kierunek polityki ZSRR, którego przejawem był zawarty pół roku wcześniej układ ZSRR-RFN.
Tło.
Polska racja.
Według polskiego stanowiska warunkiem nieodzownej normalizacji było uznanie przez RFN ostatecznego, nieodwracalnego charakteru ustalonej w umowie poczdamskiej polskiej granicy zachodniej na Odrze i Nysie Łużyckiej oraz uznanie ukształtowanego w rezultacie II wojny światowej i powojennego rozwoju całokształtu polityczno-terytorialnego stanu rzeczy w Europie Środkowej.
Droga do układu.
Dzięki konsekwentnej polityce państw socjalistycznych pod całkowitą kontrolą Związku Radzieckiego i przejęciu władzy w RFN (1969) przez koalicję Socjaldemokratycznej Partii Niemiec i Partii Wolnych Demokratów, która wyraziła gotowość odejścia od polityki kwestionowania "status quo" w Europie, możliwe się stało unormowanie stosunków międzynarodowych między PRL a RFN.
Założenia układu.
W układzie PRL-RFN obie strony stwierdziły, że nienaruszalność granic, poszanowanie integralności terytorialnej i suwerenności wszystkich państw w Europie jest warunkiem zapewnienia pokoju. RFN uznała w sposób jednoznaczny zachodnią granicę Polski na Odrze i Nysie Łużyckiej oraz zobowiązała się do niekwestionowania istniejącego wtedy stanu prawnego. Strony postanowiły kierować się w stosunkach wzajemnymi celami i zasadami Karty Narodów Zjednoczonych, zobowiązały się rozwiązywać wszystkie sporne kwestie tylko środkami pokojowymi oraz powstrzymać się od użycia siły lub groźby jej użycia. Zobowiązały się także podejmować kroki zmierzające do pełnej normalizacji i wszechstronnego rozwoju wzajemnych stosunków w dziedzinach gospodarczych, naukowo-technicznych, kulturowych i innych.
Ratyfikacja.
Bundestag ratyfikował układ PRL-RFN 248 głosami, przy 238 wstrzymujących się i 10 sprzeciwu oraz układ ZSRR-RFN 17 maja 1972 roku, ustawę o ratyfikacji podpisał prezydent RFN Gustav Heinemann 23 maja, 26 maja układ ratyfikowała Rada Państwa PRL, zaś wymiana dokumentów ratyfikacyjnych nastąpiła 3 czerwca 1972 roku w Bonn. Przedłużająca się ratyfikacja wynikała ze złożenia przez posłów opozycyjnych wniosku do Federalnego Trybunału Konstytucyjnego pod zarzutem niekonstytucyjności układu (konstytucja RFN zawierała „fikcję prawną” określającą granice Niemiec według przebiegu granic III Rzeszy z 1937 r.). Ostatecznie 31 lipca 1973 Federalny Trybunał Konstytucyjny uznał układ za zgodny z konstytucją – w interpretacji trybunału nie było to uznaniem granicy na Odrze i Nysie, ale przyjęciem przez RFN tego stanu rzeczy do wiadomości i deklaracją niepodejmowania działań zbrojnych w celu jego zmiany. Rezolucja Bundestagu uchwalona równocześnie z ratyfikacją (przy pięciu głosach wstrzymujących się) głosiła "układy nie wykluczają uregulowania problemu Niemiec w traktacie pokojowym i nie stwarzają podstawy prawnej dla istniejących dziś granic". Związana z tym wydarzeniem ostra walka polityczna w RFN wykazała, że były znaczne siły polityczne przeciwne działaniom koalicji rządzącej oraz odprężeniu w Europie, które nastąpiło po układach.
Układ zarejestrował Sekretariat ONZ 18 lipca 1972 r. zgodnie z warunkami art. 102 Karty ONZ.
Stosunki po układzie.
Podczas III fazy Europejskiej Konferencji Bezpieczeństwa i Współpracy w Helsinkach doszło do spotkania między I sekretarzem KC PZPR Edwardem Gierkiem i kanclerzem RFN Helmutem Schmidtem. Wynegocjowano wówczas następujące porozumienia, które później podpisano 9 października 1975 roku w Warszawie:
Porozumienia te zostały ratyfikowane przez Bundestag i Bundesrat po ostrej walce politycznej.
Kolejnym etapem w procesie normalizacji i stopniowego rozwoju stosunków między dwoma państwami stała się wizyta I Sekretarza KC PZPR Edwarda Gierka w RFN między 8–12 czerwca 1976 roku, w czasie której podpisano 11 czerwca 1976 roku wspólne oświadczenie o rozwoju stosunków między PRL a RFN oraz umowę o współpracy kulturalnej, 5-letnią umowę o współpracy gospodarczej i szereg innych porozumień.
14 listopada 1990 roku podpisano układ między przedstawicielami Niemiec i Polski, ostatecznie potwierdzający przebieg granicy polsko-niemieckiej.
Inne.
Do czasu podpisania układu PRL-RFN w Polsce oficjalna nazwa RFN brzmiała "Niemiecka Republika Federalna" ("NRF").

</doc>
<doc id="790345" url="https://pl.wikipedia.org/wiki?curid=790345" title="Daniel Kachniarz">
Daniel Kachniarz

Daniel Kachniarz (ur. 8 sierpnia 1986) – polski hokeista. 
Jego młodszy o 6 lat brat Marek także został bramkarzem hokejowym.
Kariera klubowa.
Absolwent NLO SMS PZHL Sosnowiec z 2005. Od maja 2011 zawodnik Ciarko PBS Bank KH Sanok. Zawodnikiem klubu był do końca sezonu 2012/2013.
W trakcie kariery określany pseudonimem "Kacha".

</doc>
<doc id="790346" url="https://pl.wikipedia.org/wiki?curid=790346" title="Tchabal Mbabo">
Tchabal Mbabo

Tchabal Mbabo – góra w Afryce, jeden ze szczytów Kamerunu. Jej wysokość to 2460 m n.p.m. Znajduje się w górach Gotel i jest najwyższym punktem Regionu Adamawa.

</doc>
<doc id="790348" url="https://pl.wikipedia.org/wiki?curid=790348" title="Petr Fořt">
Petr Fořt

Petr Fořt (ur. 1946 w Czechach) – czeski biochemik, dietetyk, specjalista ds. żywienia sportowego i ogólnego. Ukończył studia na Wydziale Nauk Przyrodniczych Uniwersytetu Karola w Pradze. Początkowo pracował w dziedzinach lekarskich – biochemia kliniczna, eksperymentalna immunologia. Przez następnych 20 lat pracownik naukowy w zakresie biochemii, fizjologii oraz dietetyki sportu wyczynowego.
Jest autorem kilkudziesięciu prac naukowych, głównie z zakresu fizjologii oraz biochemii sportu. Po roku 1989 uczestniczył w międzynarodowych kongresach naukowych poświęconych problematyce wyżywienia populacji oraz tematom specjalnym – aminokwasy. Po roku 1995 współpracował z producentami żywności specjalistycznej, projektując receptury preparatów odżywczych i suplementów diety. Działał w zespołach skupionych wokół czeskich reprezentacji sportowych. Prowadził wykłady na kilku czeskich uczelniach wyższych (Praga, Brno, Ołomuniec), obecnie jest wykładowcą w ramach kształcenia podyplomowego dla dietetyków. Od roku 2001 popularyzuje wiedzę o odżywianiu poprzez regularną współpracę z czeską telewizją publiczną, gdzie bierze udział w cotygodniowym programie „Pod pokrywką”. W zakresie dietetyki współpracuje z praską klinką nowoczesnej geriatrii (tzw. medycyna anty-aging). Do roku 2009 napisał 20 książek i kilkadziesiąt publikacji popularnonaukowych oraz raportów badawczych. Jego prace tłumaczone są także na język polski, pisuje do magazynów zdrowotno-sportowych (m.in. "Fitness, Longevity, Regenerace, Wellpess", w Polsce – "Kulturystyka i Fitness" oraz "Sport dla Wszystkich").

</doc>
<doc id="790358" url="https://pl.wikipedia.org/wiki?curid=790358" title="Typy reakcji immunologicznych">
Typy reakcji immunologicznych



</doc>
<doc id="790359" url="https://pl.wikipedia.org/wiki?curid=790359" title="Kładka Fayola">
Kładka Fayola

Kładka Fayola (most Fayola) – sposób kontaktu w hierarchicznej strukturze organizacyjnej zaproponowany przez Henriego Fayola, polegający na upoważnieniu pracowników różnych części organizacji (działów) do komunikowania się między sobą w sprawach mniejszej wagi. Kontakty tego typu wymagają wcześniejszej ogólnej zgody bezpośrednich przełożonych komunikujących się osób, pozwalają jednak na bieżące porozumiewanie się i działanie bez dalszego pytania o każdorazową zgodę.
Kładka Fayola została zaproponowana w celu skrócenia czasu komunikowania się w obrębie organizacji, jako wyjątek od zasady hierarchii sformułowanej przez Fayola w 14 zasadach zarządzania, polegającej na komunikacji wyłącznie „w pionie”.

</doc>
<doc id="790360" url="https://pl.wikipedia.org/wiki?curid=790360" title="Reakcja nadwrażliwości">
Reakcja nadwrażliwości

Reakcja nadwrażliwości, HR (ang. hypersensitive response) – mechanizm wykorzystywany przez rośliny w celu uniknięcia rozprzestrzeniania się zakażenia grzybami, bakteriami lub wirusami. Mechanizm polega na szybkim obumarciu zainfekowanych i sąsiadujących z nimi komórek. W efekcie nie dochodzi do rozprzestrzenienia się patogenu. Reakcja nadwrażliwości prowadzi do pozbawiania pasożytniczego organizmu pokarmu, uniemożliwiając mu dalszy rozwój.
Mechanizm.
Reakcja nadwrażliwości rozpoczyna się po rozpoznaniu przez organizm roślinny patogenu. Rozpoznanie patogenu polega na zależności między genami szkodliwego mikroorganizmu a genami rośliny. Czynnik wyzwalającym reakcję odpornościową jest produktem genu awirulencji (gen Avr). Komórki roślinne mają polimorficzne geny odporności (geny R). Połączenie transkryptów genów odporności i genów awirulencji prowadzi do szeregu zdarzeń kończących się zaprogramowaną śmiercią komórki, apoptozą. 
W fazie pierwszej po odebraniu sygnału o infekcji następuje wyzwolenie kaskady sygnałów. Apoplast ulega alkalizacji w wyniku usuwania jonów K+ i na pływu jonów Ca2+ i napływy do komórki jonów H+.
W fazie drugiej następuje zjawisko nazywane wybuchem oksydacyjnym, polegające na wygenerowaniu reaktywnych form tlenu (ROS). Związki te generowane są w chloroplastach, rozprzestrzeniają się w apoplaście oraz wnikają do sąsiednich komórek inicjując ich apoptozę.
Indukowana śmierć może obejmować zaledwie kilka komórek – mikro-HR lub obszar większy – makro-HR.

</doc>
<doc id="790361" url="https://pl.wikipedia.org/wiki?curid=790361" title="Reakcje nadwrażliwości">
Reakcje nadwrażliwości



</doc>
<doc id="790363" url="https://pl.wikipedia.org/wiki?curid=790363" title="Alergiczny nieżyt nosa">
Alergiczny nieżyt nosa



</doc>
<doc id="790365" url="https://pl.wikipedia.org/wiki?curid=790365" title="Stanisław Lam">
Stanisław Lam

Stanisław Lam (ur. 2 kwietnia 1891 roku w Tarnopolu, zm. 5 marca 1965 roku w Paryżu) – dr filozofii, polski wydawca, publicysta, encyklopedysta, krytyk i historyk literatury.
Życiorys.
Studia i doktorat uzyskał na Uniwersytecie Lwowskim. 
Był redaktorem kilku polskich gazet. W 1919 roku był redaktorem Przeglądu Księgarskiego, w 1919–1920 był współredaktorem Dziennika Powszechnego, a w latach 1920–1924 Tygodnika Ilustrowanego oraz Naokoło świata.
Angażował się również w działalność wydawniczą: w Wydawnictwie Towarzystwa im. Piotra Skargi, Wydawnictwie Macierzy Polskiej we Lwowie (1912–1916), w Wydawnictwie Polskim R. Wegnera (1919–1924). W latach 1924–1939 był redaktorem naczelnym Księgarni Wydawniczej Trzaska, Evert i Michalski, w której zredagował i opublikował wiele ważnych dla kultury polskiej wydawnictw książkowych i encyklopedycznych jak dwutomowa Encyklopedia staropolska, sześciotomowa Ilustrowana Encyklopedia TEM i inne.
II wojna światowa.
W czasie II wojny światowej przebywał we Francji; był również wówczas więziony w obozach hitlerowskich. Od 1944 roku sprawował funkcję kierownika Księgarni Polskiej w Paryżu. Mieszkając w Paryżu gromadził materiały do wydawnictwa "Słownik biograficzny Polaków w świecie".
Był członkiem Polskiego Towarzystwa Naukowego na Obczyźnie (od 1960).
Pochowany na Cmentarzu Les Champeaux w Montmorency.
Grób Stanisława Lama.
Dzieła.
Opublikował:

</doc>
<doc id="790373" url="https://pl.wikipedia.org/wiki?curid=790373" title="Łupież rumieniowy">
Łupież rumieniowy

Łupież rumieniowy (łac. "erythrasma") – choroba bakteryjna skóry wywoływana przez maczugowce "Corynebacterium minutissimum", objawiająca się złuszczającymi ogniskami rumieniowymi głównie w okolicy pachwin.
Patogeneza.
Chorobę wywołuje infekcja maczugowcem "Corynebacterium minutissimum", należącym do flory fizjologicznej zdrowych ludzi. 
Objawy i przebieg.
Wykwit pierwotny przedstawia się jako rumieniowa plama różowej, żółtawej bądź ciemnobrunatnej barwy, z otrębiastym złuszczaniem na powierzchni. Zmiany lokalizują się przede wszystkim na udach i w okolicy pachwin, u mężczyzn w miejscu przylegania moszny do wewnętrznej powierzchni uda, u kobiet w miejscu kontaktu warg sromowych większych z udami, rzadziej w dołach pachowych, szparze międzypośladkowej, pępku, fałdach podsutkowych, zmiany są również spotykane w przestrzeniach międzypalcowych stóp. Przebieg jest przewlekły, wielomiesięczny bądź wieloletni.
Diagnostyka i różnicowanie.
Rozpoznanie ustala się na podstawie charakterystycznego obrazu klinicznego i przewlekłego przebiegu.
W diagnostyce łupieżu rumieniowego stosuje się lampę Wooda – charakterystyczna jest pomarańczowoczerwona fluorescencja, spowodowana produkcją porfiryn przez maczugowce. Rozstrzygające jest badanie mikroskopowe preparatów z zeskrobin barwionych metodą Giemsy lub Grama.
W rozpoznaniu różnicowym bierze się pod uwagę:
Leczenie.
Zazwyczaj wystarcza leczenie miejscowe: lekiem z wyboru jest maść erytromycynowa (5%). Można stosować preparaty imidazolowe (ketokonazol, mikonazol, ekonazol) i mydła przeciwbakteryjne. W przypadku zmian rozsianych, rozległych bądź nawracających erytromycynę podaje się ogólnie (1,0-1,5 g/d przez 10 dni) lub stosuje się doustnie linkozamid. Niektóre ośrodki stosują azytromycynę lub klarytromycynę. Zastosowanie znajdują też preparaty miejscowe z klindamycyną lub kwasem fusydowym.

</doc>
<doc id="790374" url="https://pl.wikipedia.org/wiki?curid=790374" title="Wystarczająco dobra matka">
Wystarczająco dobra matka

Wystarczająco dobra matka – w ujęciu Donalda Woodsa Winnicotta matka, która na początku życia niemowlęcia dostosowuje się maksymalnie do jego potrzeb – między innymi przejmuje na siebie i koi wszelkie silne emocje dziecka, nawet te najbardziej nieznośne. Jest ona w stanie wytrzymać intensywne uczucia bez odreagowywania ich na niemowlęciu. Radzi sobie nie tylko z emocjami dziecka, ale również z własnymi przeżyciami, które pojawiają się w reakcji na zachowania malucha. Wystarczająco dobra matka pozwala następnie, w toku rozwoju dziecka, na stopniowe poszerzanie jego autonomii, adekwatnie do wieku dziecka. Winnicott uważał, że główni opiekunowie dopuszczają się dwóch poważnych błędów: braku dostosowania się oraz narzucanie się. Jeśli matka nie jest dostrojona do niemowlęcia (nie uśmiecha się kiedy dziecko szuka kontaktu, nie przytula kiedy płacze), to czuje się ono niezauważane, w związku z czym pojawia się przekonanie „Moje potrzeby nie są ważne”. Kiedy natomiast matka narzuca się dziecku kiedy ono jej nie potrzebuje, maluch uczy się bycia skupionym na potrzebach innych, a nie swoich, co według Winnicotta skutkuje rozwinięciem się fałszywego „ja”. Dziecko przestaje być sobą i spontanicznie reagować na świat, tylko próbuje być takim dzieckiem, które akceptuje jego główny opiekun. Odrzucenie przez matkę oznacza dla niemowlęcia śmierć, w związku z czym dzieci są czułe na potrzeby swoich opiekunów i potrafią szybko się do nich dostosowywać. Robią to kosztem siebie i swojej rozwijającej się osobowości. 
W poszerzaniu autonomii podstawową rolę odgrywa tzw. potencjalna przestrzeń jaka istnieje pomiędzy dzieckiem a matką. W przestrzeni tej obie strony prowadzą dialog i kształtują doświadczenie za pomocą zabaw. Są to zwykle proste, codzienne czynności. Wystarczająco dobra matka pozwala dziecku na przejście w każdej nowej czynności tzw. okresu zawahania. Swoistym pomocnikiem dziecka w poszerzaniu autonomii jest obiekt przejściowy. Pojawienie się obiektu przejściowego (jest nim często kocyk lub zabawka) jest dowodem aktywnej eksploracji świata zewnętrznego. Dziecko, oddalając się od głównego opiekuna, zabiera symbolizującego matkę i więź z nią pluszaka, aby móc poznawać świat. Zabawka w tej sytuacji staje się przedmiotem zastępczym, który koi i daje poczucie bezpieczeństwa, jak zazwyczaj robiła to matka. Czasem przedmiot zastępczy ma nawet zapach matki, co od razu przywołuje w umyśle dziecka jej obraz i pozwala czuć się na tyle bezpiecznie, aby móc eksplorować świat. 
Termin "wystarczająco dobra" odnosi się do tego, że matka nie musi być „idealnym rodzicem” (gdyż idealni rodzice nie istnieją), lecz jedynie w sposób wystarczająco dobry spełniać swą matczyną funkcję. Winnicott uważał, że matki najlepiej wiedzą czego potrzebują ich dzieci oraz w naturalny sposób się nimi zajmują. Tworzą dla niemowlęcia tzw. „trzymające środowisko”, w którym dziecko czuje się bezpiecznie, a jego potrzeby są wręcz przewidywane i zaspokajane. Ważny przy tym jest sposób trzymania dziecka, który jest dla matek i ich niemowląt czymś naturalny. Chodzi o pełne miłości matczyne objęcia, w których nie ma lęku i niepewności. Dziecko odczuwa bliskość swojego opiekuna, czuje jego zapach i dotyk, co sprawia, że się uspokaja. Winnicott uważał, że matek nie trzeba tego uczyć, że robią to w naturalny i autentyczny sposób. 
Winnicott kierował swoje książki do kobiet, pisząc w bardzo empatyczny i prosty sposób. „Na pewno odetchniesz z ulgą, kiedy już na początku dowiesz się, że nie mam zamiaru mówić ci, co masz robić. Jestem mężczyzną, więc tak naprawdę nigdy nie dowiem się, co to znaczy widzieć zawiniętą w kocyk, tam, w łóżeczku, cząstkę mojego ja; cząstkę mnie, żyjącą niezależnym życiem, a jednocześnie tak ode mnie zależną i stopniowo stającą się osoba ludzką. Jedynie kobieta może tego doświadczyć i chyba tylko kobieta umie to przeżyć w wyobraźni, kiedy przez jakiś pech nie jest jej dane rzeczywiste doświadczenie. Cóż mi więc zostało, skoro nie zamierzam udzielać ci wskazówek?” – tymi słowami zaczyna się jedna z książek Winnicotta „Dziecko, jego świat i rodzina”.

</doc>
<doc id="790377" url="https://pl.wikipedia.org/wiki?curid=790377" title="John Olivas">
John Olivas

John Daniel Olivas (ur. 25 maja 1965 w North Hollywood, stan Kalifornia, USA) – inżynier, amerykański astronauta.
Wykształcenie i praca zawodowa.
Jest posiadaczem sześciu patentów.

</doc>
<doc id="790378" url="https://pl.wikipedia.org/wiki?curid=790378" title="NoFX">
NoFX



</doc>
<doc id="790379" url="https://pl.wikipedia.org/wiki?curid=790379" title="Annals of Parasitology">
Annals of Parasitology

Annals of Parasitology, dawniej Wiadomości Parazytologiczne – czasopismo naukowe, kwartalnik wydawany przez Polskie Towarzystwo Parazytologiczne.
Na łamach czasopisma publikowane są rozprawy, artykuły przeglądowe dotyczące zagadnień parazytologicznych lub pokrewnych oraz artykuły polemiczne i kronikarskie, związane z życiem naukowym Polskiego Towarzystwa Parazytologicznego i rozwojem parazytologii na świecie. Drukowane są prace oryginalne, artykuły naukowe są recenzowane.
Prace publikowane są w języku angielskim.

</doc>
<doc id="790381" url="https://pl.wikipedia.org/wiki?curid=790381" title="Run (krykiet)">
Run (krykiet)

Run (pl. bieg) - podstawowa jednostka punktowania w krykiecie.
Zasadniczo "runy" zdobywane są przez "batsmanów". Ich łączna liczba, po dodaniu ewentualnych "runów" karnych ("extras") przyznanych za naruszenia regulaminu przez przeciwników, składa się na ogólny wynik danej drużyny.
Zasady.
Reguły zdobywania "runów" opisane są w punkcie 18. zasad krykieta. 
Najprostszym sposobem zdobycia "runu" jest takie odbicie piłki przez "batsmana", by mógł bez bycia wyeliminowanym przebiec na drugi koniec "pitchu", poza linię wyznaczającą bezpieczny obszar, a "non-striker" mógł pokonać tę samą drogę w przeciwnym kierunku. Jeżeli okoliczności pozwolą, obaj zawodnicy mogą znów ruszyć wzdłuż "pitchu" na poprzednie pozycje (w ten sposób na konto drużyny trafia drugi "run"), a następnie zamienić się pozycjami dowolną liczbę kolejnych razy (trzeci i następne "runy"). 
Jednorazowo, bez ruszania się z miejsca, "batsman" może też zdobyć sześć "runów", jeżeli wybije piłkę poza granicę pola gry tak, iż przed jej przekroczeniem nie dotknie ona ziemi, lub cztery, jeżeli znajdzie się poza polem gry, dotknąwszy wcześniej ziemi.
Karne "runy" przyznawane są w kilku kategoriach:

</doc>
<doc id="790386" url="https://pl.wikipedia.org/wiki?curid=790386" title="Nowy Pamiętnik Fizjograficzny">
Nowy Pamiętnik Fizjograficzny

Nowy Pamiętnik Fizjograficzny – czasopismo naukowe wydawane w Warszawie przez Towarzystwo Fizjograficzne.
Prace naukowe publikowane są w języku polskim wraz z angielskim streszczeniem. Dotyczą badań środowiskowych – faunistyki (szczególnie faunistyki regionalnej – informacje o pojedynczych gatunkach, bez komentarza i odniesienia do zagadnień istotnych z punktu widzenia fizjografii), florystyki oraz biogeografii. Zamieszczane są także biogramy zasłużonych fizjografów oraz przegląd ważniejszych osiągnięć i badań o charakterze fizjograficznym. Redakcję stanowią dr Waldemar Mikołajczyk (redaktor naczelny) i prof. dr hab. Anna Liana.
Nazwa czasopisma nawiązuje do „Pamiętnika Fizjograficznego”, który był wydawany w Warszawie w latach 1881–1921. Wśród redaktorów znajdowali się m.in. Tytus Chałubiński i Jerzy Aleksandrowicz. W czasopiśmie przedstawiono opracowania dotyczące botaniki, zoologii, geologii, meteorologii i antropologii.

</doc>
<doc id="790387" url="https://pl.wikipedia.org/wiki?curid=790387" title="Cardaminopsis">
Cardaminopsis



</doc>
<doc id="790388" url="https://pl.wikipedia.org/wiki?curid=790388" title="Osteogeneza">
Osteogeneza

Osteogeneza, osyfikacja, kostnienie – powstawanie kości w rozwoju osobniczym. Zachodzi poprzez zastępowanie modelu tkanki chrzęstnej tkanką kostną, która wytwarzana jest przez osteoblasty leżące w ochrzęstnej (która otacza model chrzęstny) oraz znajdujące się w pęczku tkanki łącznej wnikającej do zwapniałego środka chrząstki.
Jama szpikowa formuje się przez niszczenie chrząstki przez komórki zwane chondroklastami, zawarte w pęczku łącznotkankowym; z jego elementów powstaje również szpik. Część kości czaszki tworzy się przez przekształcenie się mezenchymatycznego zawiązka błoniastego. U człowieka kostnienie rozpoczyna się w 8. tygodniu rozwoju embrionalnego i trwa do około 20–25 roku życia.

</doc>
<doc id="790389" url="https://pl.wikipedia.org/wiki?curid=790389" title="Sauðárkrókur">
Sauðárkrókur

 
Sauðárkrókur – miejscowość w północnej Islandii, nad fiordem Skagafjörður, w pobliżu ujścia do niego rzeki Héraðsvötn (jej zachodniej odnogi Vestari-Héraðsvötn). Miasto liczy 2 574 mieszkańców (2018), jest siedzibą gminy Skagafjörður.
Sauðárkrókur posiada prawa miejskie od 1947 roku.

</doc>
<doc id="790392" url="https://pl.wikipedia.org/wiki?curid=790392" title="Anna Katharine Rohlfs">
Anna Katharine Rohlfs

Anna Katharine Rohlfts, z domu Green (ur. 11 listopada 1846, zm. 11 kwietnia 1935) – amerykańska poetka i pisarka. Była jedną z pierwszych amerykańskich autorek powieści kryminalnych.
Życie i twórczość.
Urodziła się na Brooklynie, w Nowym Jorku. W młodości miała zamiar pisać romantyczne wiersze, korespondowała również z Ralphem Waldo Emersonem. Gdy nie udała jej się kariera poetki, wydała swoją debiutancką powieść "The Leavenworth Case" (1878). Książka stała się bestsellerem, co otworzyło Green drogę do literackiej kariery, w czasie której wydała 40 powieści.
25 listopada 1884 roku wyszła za mąż za aktora Charlesa Rohlfsa, któremu urodziła córkę i dwóch synów, Rolanda i Sterlinga, późniejszych pilotów. Zmarła w wieku 88 lat w Buffalo.

</doc>
<doc id="790395" url="https://pl.wikipedia.org/wiki?curid=790395" title="Matemblewo (ujednoznacznienie)">
Matemblewo (ujednoznacznienie)



</doc>
<doc id="790396" url="https://pl.wikipedia.org/wiki?curid=790396" title="Józef Oleszkiewicz">
Józef Oleszkiewicz

Józef Oleszkiewicz (ur. 1777 w Szydłowie na Żmudzi, zm. 5 października 1830 w Petersburgu) – polski malarz. Tworzył obrazy historyczne, religijne, mitologiczne oraz portrety.
Był absolwentem Wydziału Sztuk Pięknych w Wilnie, gdzie studiował w latach 1798-1799 u Franciszka Smuglewicza i Jana Rustema. Był absolwentem Szkoły Głównej Wileńskiej. Od 1803 do 1806 studiował w paryskiej École des Beaux-Arts, m.in. u Jacques'a Louisa Davida.
Po powrocie z zagranicy tworzył w Wilnie i na Wołyniu. Po śmierci Smuglewicza w 1807 usiłował przejąć jego stanowisko na uniwersytecie, po nieudanych próbach osiadł w 1810 na stałe w Petersburgu. Malował tam m.in. portrety rodziny carskiej. W 1812 został przyjęty do tamtejszej Akademii Sztuk Pięknych. 
Przez polskich zesłańców przebywających w Petersburgu był uważany za postać niezwykłą i pełną cnót, co znajduje odzwierciedlenie w "Ustępie" III części "Dziadów" Adama Mickiewicza. Był wielkim mistrzem loży wolnomularskiej Orzeł Biały w Petersburgu, do czego aluzję uczynił Mickiewicz w słowach "Witam cię Orła i Booza znakiem", przerobionych później na "Witam cię Krzyża i Pogoni znakiem".

</doc>
<doc id="790398" url="https://pl.wikipedia.org/wiki?curid=790398" title="Brytyjskie Towarzystwo Międzyplanetarne">
Brytyjskie Towarzystwo Międzyplanetarne

Brytyjskie Towarzystwo Międzyplanetarne (ang. "British Interplanetary Society", BIS) – najstarsze istniejące towarzystwo zajmujące się wspieraniem i promocją astronautyki i szeroko pojętej eksploracji kosmosu. Założone w 1933 roku przez P. E. Cleatora, z siedzibą w Londynie, BIS jest organizacją non-profit finansowaną ze składek członków.
W przeciwieństwie do swoich amerykańskich (American Interplanetary Society) czy niemieckich (VfR) odpowiedników, nigdy nie związało się z krajowym przemysłem. Współtworzyło Międzynarodową Federację Astronautyczną i jest jej członkiem. Jest wydawcą akademickiego periodyku „Journal of the British Interplanetary Society” i magazynu „Spaceflight”.
Historia.
Założone w styczniu 1933 stowarzyszenie postawiło sobie za cel promocję astronautyki i wykorzystywanie jej dla dobra publicznego. Dokonywano praktycznych prób rakietowych i innych działań podejmowanych przez podobne organizacje. Jednakże na początku 1936 członkowie BIS odkryli, że ich nadzieje zostały przekreślone ustawą z 1875 roku (tzw. "Explosives Act", czyli ustawą o materiałach wybuchowych), która zakazywała prywatnego konstruowania rakiet na paliwo ciekłe w Wielkiej Brytanii.
W późnych latach 30. XX wieku grupa członków wykonała projekt załogowego lądownika księżycowego z wieloczłonową rakietą składającą się z wielu rakiet na paliwo stałe. Lądownik przypominał kształtem późniejszy amerykański Lunar Module. Miano zastosować w nim ruch obrotowy wytwarzający sztuczną grawitację.
W 1978 stowarzyszenie opublikowało koncepcję statku kosmicznego o nazwie Projekt Dedal (ang. "Project Daedalus"). Była to szczegółowa praca dotycząca bezzałogowego statku kosmicznego mającego dolecieć do Gwiazdy Barnarda przy użyciu ówczesnej techniki i zakładająca rozsądną ekstrapolację możliwości dostępnych w niedalekiej przyszłości. "Daedalus" miał używać impulsowego napędu termojądrowego do osiągnięcia 12% prędkości światła w próżni.
Jednym z najbardziej znanych członków BIS był Sir Arthur C. Clarke, który był prezesem stowarzyszenia w latach 1946–1947 i 1951–1953. BIS zostało później uhonorowane nagrodą imienia Arthura Clarke’a. Innym znanym członkiem BIS jest Charles Chilton, który dołączył do stowarzyszenia na krótko przed stworzeniem popularnej audycji science-fiction, trylogii "Journey Into Space".

</doc>
<doc id="790399" url="https://pl.wikipedia.org/wiki?curid=790399" title="Mezoglej">
Mezoglej



</doc>
<doc id="790401" url="https://pl.wikipedia.org/wiki?curid=790401" title="Złatko Tanewski">
Złatko Tanewski

Złatko Tanewski (cyryl. Златко Таневски; wym. []; ur. 3 sierpnia 1983 w Skopju) – macedoński piłkarz występujący na pozycji obrońcy.
W początkach kariery seniorskiej występował w Cementarnicy Skopje i Wardarze Skopje. Grał również w Lechu Poznań i GKS-ie Bełchatów, rozgrywając łącznie 70 spotkań w polskiej Ekstraklasie. W latach 2012–2016 ponownie reprezentował Wardar.

</doc>
<doc id="790403" url="https://pl.wikipedia.org/wiki?curid=790403" title="Słoweńska Armia Narodowa">
Słoweńska Armia Narodowa

Słoweńska Armia Narodowa (słow. Slovenska narodna vojska) – projektowana słoweńska formacja zbrojna podczas II wojny światowej.
W końcu lutego 1943 r. włoskie władze okupacyjne w Słowenii podjęły decyzję dotyczącą połączenia Ochotniczej Milicji Antykomunistycznej (Milizia Volontaria Anti-Comunista) z innymi słoweńskimi jednostkami antykomunistycznymi w jedną formację pod nazwą Slovenska narodna vojska (SNV). Miała ona składać się z około dwudziestu batalionów. Jednakże z powodu ogłoszenia przez Włochy zawieszenia broni 8 września nie doszło do realizacji tych planów.
Po raz drugi koncepcja odżyła w końcowym okresie wojny. Pierwsze przygotowania rozpoczęły się już pod koniec stycznia 1945 r. Słoweński parlament na uchodźstwie, tzw. "parlament tretjemajski", po uchwaleniu 3 maja tego roku niepodległości Słowenii, ogłosił następnego dnia utworzenie słoweńskich sił zbrojnych pod nazwą Slovenska narodna vojska. Na ich komendanta wyznaczono gen. Franca Krenera, b. dowódcę Słoweńskiej Domobrany, zaś jego zastępcą został płk Mirko Bitenc. 
W skład SNV miały wejść legalnie i nielegalnie działające antykomunistyczne słoweńskie formacje zbrojne, których członkowie zdołali się wycofać na obszar austriackiej Karyntii:
Dowództwo Armii projektowało utworzenie 5 jednostek wojskowych: Dywizji Ljubljańskiej, Dywizji Górskiej, Oddziału Primorskiego, Oddziału Drawskiego i Oddziału Karynckiego. Z powodu kapitulacji Niemiec 8/9 maja Słoweńska Armia Narodowa nigdy nie została zorganizowana. Słoweńcy, którzy poddali się Brytyjczykom, zostali następnie przez nich wydani komunistom jugosłowiańskim i w większości wymordowani.

</doc>
<doc id="790406" url="https://pl.wikipedia.org/wiki?curid=790406" title="THX">
THX

THX – system certyfikacji sprzętu i instalacji reprodukujących dźwięk i obraz stworzony w 1982 roku przez Thomlinsona Holmana pod egidą firmy Lucasfilm. System ten precyzyjnie standaryzuje warunki projekcji i odsłuchu kinowego, a jego celem jest wierność reprodukowanego dźwięku i obrazu w salach oznaczonych znakiem THX. Holman postanowił opracować standard podczas przygotowywania ścieżki dźwiękowej do filmu "", by była odtwarzana w kinach tak samo, jak w sali zgraniowej. Do certyfikacji dźwięku używa się tak zwanej Deep Note.
Założenia.
Certyfikacji podlega zarówno sam sprzęt, jak i np. kompleksowe instalacje dźwiękowe.
Nadanie urządzeniu znaku THX nie jest równoznaczne z jego idealną reprodukcją w każdych warunkach, a jest jedynie podstawą przy tworzeniu z szeregu takich urządzeń systemu, który będzie podlegał wymogom THX. W przypadku np. sali kinowej rygorystyczne wymogi dotyczą m.in. wymiarów pomieszczenia, jego właściwości akustycznych, typu i umiejscowienia systemów odsłuchowych i projekcyjnych. Pomiary przeprowadzane są przez specjalistów z "THX Ltd."; licencja jest nadawana jeśli ww. parametry mieszczą się w ustalonych odgórnie normach.
Często można spotkać się z mylnym utożsamianiem THX z formatami dźwięku wielokanałowego – Dolby Digital czy DTS.
THX w Polsce.
W Polsce certyfikat THX posiadają dwa kina: "Cinema City – Kinepolis" w Poznaniu (18 sal THX) oraz "Krewetka" w Gdańsku (THX ma sala nr 1). W posiadaniu certyfikatu THX jest też Zakład Montażu i Dźwięku warszawskiej Wytwórni Filmów Dokumentalnych i Fabularnych – zgodnie z wymogami zostało stworzone tamtejsze studio zgraniowe S1 "Big Blue" oraz studio nagraniowe firmy Toya – Toya Studios.

</doc>
<doc id="790407" url="https://pl.wikipedia.org/wiki?curid=790407" title="Donald Winnicott">
Donald Winnicott



</doc>
<doc id="790408" url="https://pl.wikipedia.org/wiki?curid=790408" title="Harry Sullivan">
Harry Sullivan



</doc>
<doc id="790410" url="https://pl.wikipedia.org/wiki?curid=790410" title="Wieżycznik gładki">
Wieżycznik gładki



</doc>
<doc id="790411" url="https://pl.wikipedia.org/wiki?curid=790411" title="Arabis turrita">
Arabis turrita



</doc>
<doc id="790413" url="https://pl.wikipedia.org/wiki?curid=790413" title="Mieczysław Kałuża">
Mieczysław Kałuża

Mieczysław Ludwik Kałuża (ur. 14 maja 1912 w Wieluniu, zm. 6 maja 1960 tamże) – major pilot Wojska Polskiego, kawaler Krzyża Srebrnego Orderu Wojennego Virtuti Militari.
Życiorys.
W latach 1933–1936 był słuchaczem Szkoły Podchorążych Lotnictwa w Dęblinie (IX promocja). Na stopień podporucznika został mianowany ze starszeństwem z 15 października 1936 i 22. lokatą w korpusie oficerów lotnictwa, grupa liniowa. Został wcielony do 6 pułku lotniczego we Lwowie i przydzielony do 64 eskadry liniowej na stanowisko obserwatora. W 1938 ochotniczo przenosi się do 213 eskadry bombowej z 1 pułku lotniczego. Do 217 eskadry bombowej trafia 23 czerwca 1939, w jej składzie zastaje go wybuch II wojny światowej.
W kampanii wrześniowej 1939 walczył jako pilot samolotu PZL.37 Łoś. 4 września pilotuje Łosia nr 72.115 podczas lotu przebazowującego na lotnisko Starawieś k. Węgrowa. Lot 7 września na Łosiu nr 72.118 (dowódca ppor. obs. Andrzej Wiśniewski) kończy się przedwcześnie z powodu uszkodzenia samolotu. W wyprawie 8 września bombarduje niemieckie oddziały pancerne znajdujące się na wschód od miejscowości Różan (skład załogi: ppor. obs. Adam Schultz, strzelcy kpr. Tadeusz Dudek i kpr. Tadeusz Kiełpiński).
W dniu 15 września 1939 o godz. 5:40 startuje z lotniska Wielick na rozpoznanie celów w obszarze Lublin–Kraśnik–Annopol na Łosiu nr 72.102 (załoga: por. obs. Jan Pawelski, strzelcy kpr. Tadeusz Dudek i kpr. Tadeusz Kiełpiński). Tuż po starcie, przelatując na wysokości ok. 500 metrów nad torem kolejowym Kowel–Łuck w okolicy osady Perespa – przy stacji kolejowej Antonówka k. Sarn zostaje zestrzelony przez polską artylerię przeciwlotniczą. Z całej załogi ratuje się tylko pilot. Według zeznań, lewy silnik Łosia załadowanego bombami został zapalony już pierwszą serią strzałów.
Przedostał się do Wielkiej Brytanii, gdzie wstąpił do RAF. Otrzymał numer służbowy 76649. W Anglii latał w dywizjonie 300, 307 i 305. Odbył trzy pełne tury lotów bojowych. W 1943 podczas odpoczynku operacyjnego był instruktorem. W marcu 1944 latał w załodze z porucznikiem radio–nawigatorem Zbigniewem Groszkiem. Jako dowódca eskadry „A” dowodził nią podczas słynnego lotu, w którym zniszczono bazę szkoleniową niemieckich sabotażystów w zamku Chateau Maulney nad Loarą. Od 10 października 1944 pełnił w dywizjonie funkcję dowódcy eskadry „B”. 23 stycznia 1946 przeniesiony do Blackpool. 
Po zakończeniu wojny wrócił do Polski. Pracował przez pewien czas w Oficerskiej Szkole Lotniczej w Dęblinie, a po zwolnieniu z wojska między innymi w służbie nawigacyjnej PLL LOT. Zmarł 6 maja 1960 w Wieluniu, gdzie też został pochowany na cmentarzu rzymskokatolickim przy ulicy 3 Maja. Z inicjatywy Towarzystwa Przyjaciół Wielunia park przy ulicy Wojska Polskiego otrzymał jego imię.

</doc>
<doc id="790414" url="https://pl.wikipedia.org/wiki?curid=790414" title="Całe zdanie nieboszczyka">
Całe zdanie nieboszczyka

Całe zdanie nieboszczyka – powieść detektywistyczno-przygodowa Joanny Chmielewskiej z 1972 roku, czwarta powieść w dorobku autorki, pierwsza o charakterze przygodowym. Akcja toczy się we Francji, Brazylii, na Sycylii, w Danii, w NRD i w Polsce. W roku 1999 zekranizowana w Rosji w postaci serialu "Szto skazał pokojnik" ("Что сказал покойник"), w Polsce emitowanym pod takim samym tytułem jak książka przez TVP.
Treść.
Joanna, grająca w nielegalnej szulerni w ruletkę, zostaje przypadkowo wzięta za inną osobę. Pomyłka ta powoduje, że to właśnie jej umierający mężczyzna powierza swe ostatnie słowa, będące wskazówką do odnalezienia cennego skarbu. Jako że i inni zauważyli ten fakt, zostaje ona porwana przez bandytów i ląduje w Brazylii. Staje ona nie tylko przed problemem wydostania się z miejsca przetrzymywania, ale i jak powiadomić władze o swojej wiedzy, aby się nie natknąć na wysłannika szajki. Ucieczka z Brazylii jachtem "Stella di Mare" jest tylko prologiem do dalszych wydarzeń – Joannę odnajdują członkowie mafii, po czym wtrącają ją do lochu jednego z zamków nad Loarą. Jednak nawet cudowne wydostanie się stamtąd wcale nie kończy perypetii bohaterki.

</doc>
<doc id="790416" url="https://pl.wikipedia.org/wiki?curid=790416" title="Pęcherzowe oddzielanie się naskórka">
Pęcherzowe oddzielanie się naskórka

Pęcherzowe oddzielanie się naskórka (łac. "epidermolysis bullosa") – grupa pęcherzowych chorób skóry uwarunkowanych genetycznie (genodermatoz). Wspólną cechą tych chorób jest występowanie pęcherzy wskutek urazów mechanicznych.
Epidemiologia.
Choroby grupy "epidermolysis bullosa" są niezwykle rzadkie. Szacuje się, że występują z częstością 2/100 000 osób.
Etiopatogeneza i klasyfikacja.
Wyróżnia się trzy główne grupy, w zależności od miejsca tworzenia się pęcherza:
Postęp w biologii molekularnej umożliwił niedawno dermatologom na ujednolicenie klasyfikacji EB, co doprowadziło do konsensusu w kwestii nazewnictwa i podziału.
EB epidermolytica (EB simplex, EBS).
W tej grupie wyróżnia się:
Postać dystroficzna (EB dystrophica).
W obrębie tej podgrupy wyróżnia się następujące jednostki chorobowe:
Charakterystyka poszczególnych odmian EB.
Grupa "epidermolysis bullosa simplex".
EB Webera-Cockayne’a.
Choroba spowodowana jest mutacją w genie "KRT14" kodującego keratynę 5 i 14 oraz defektem enzymów proteolitycznych. Dziedziczona jest autosomalnie dominująco. Zmiany występują najczęściej na stopach, rzadziej na dłoniach; mogą jednak pojawić się w każdej lokalizacji. Przebieg jest stosunkowo łagodny. Pęcherze rzadko obecne są już przy urodzeniu; zwykle pojawiają się u dzieci w wieku około 18 miesięcy, gdy wykazują dużą aktywność ruchową. Zmiany mogą się ujawnić w późniejszym wieku, w późnym dzieciństwie albo u młodych dorosłych. Klasyczne są przypadki młodych rekrutów u których choroba ujawniła się po pierwszym forsownym marszu. Czynniki nasilające tworzenie pęcherzy to duża wilgotność, wzmożone pocenie się. Błony śluzowe i płytki paznokciowe nie są zajęte.
EB Dowlinga-Meary (EB herpetiformis).
Od innych chorób z grupy "epidermolysis bullosa simplex" różni się ciężkim przebiegiem i charakterystycznym obrazem w mikroskopie elektronowym (cytoplazmatyczne „kępki” tonofilamentów). Tak jak typ Koebnera i typ Webera-Cockayne’a, typ Dowlinga-Meary EBS wiąże się z mutacjami w genach "KRT5" (region 12q13.13) i "KRT14" (region 17q21.2). Objawy: uogólnione tworzenie pęcherzy o opryszczkowatym (zgrupowanym) układzie, stąd inna nazwa schorzenia, "epidermolysis bullosa simplex herpetiformis". Surowicze i krwotoczne pęcherze tworzą się w każdej lokalizacji, przede wszystkim jednak na stopach i podeszwach, dookoła ust, na karku i szyi. Bliznowacenie nie jest regułą, ale proces zapalny, zwłaszcza wikłający pęcherze krwotoczne, może skutkować tworzeniem blizn i prosaków. Notowano zajęcie błon śluzowych i płytkowatą hiperkeratozę dłoni i podeszew. Podpaznokciowe tworzenie pęcherzy może powodować utratę paznokci. Czynnikami zaostrzającymi przebieg choroby są: gorączka, pora roku (miesiące letnie), a także wiek (zmiany nasilają się z wiekiem).
EB wariant Koebnera.
Choroba spowodowana jest mutacjami w genach keratyny 5 i 14 ("KRT4", "KRT15"). Ponieważ mutacje w tych samych genach odpowiadają za wystąpienie cech fenotypowych EBS typu Webera-Cockayne’a i typu Dowlinga-Meary, często cechy tych trzech chorób nakładają się na siebie. Zdarza się, że w obrębie jednej rodziny diagnozowano przypadki dwóch różnych typów EBS. Zmiany są hiperkeratotyczne, pęcherzowe, czasem pęcherze są krwotoczne; w obrazie klinicznym występują nadżerki. Manifestują się już od urodzenia albo we wczesnym niemowlęctwie. Niekiedy tworzą się prosaki, mogą wystąpić zaburzenia pigmentacji (hipo- lub hiperpigmentacja) tak jak w odmianie Dowlinga-Meary, czasem zajęte są paznokcie i błony śluzowe.
Grupa "epidermolysis bullosa junctionalis".
EB Herlitza.
Postać śmiertelna, rzadka. Dziedziczona jest autosomalnie recesywnie. Spowodowana jest mutacją w jednym z genów kodujących trzy polipeptydy lamininy 5: α-3 (gen "LAMA3"), β-3 (gen "LAMB3"), albo γ-2 (gen "LAMC2"). U noworodków od urodzenia występują liczne pęcherze, które łatwo pękają, pozostawiając rozległe nadżerki w obrębie całej skóry i błon śluzowych, również dróg oddechowych. Już wewnątrzmacicznie następuje tworzenie pęcherzy i nadżerek, tak że dziecko rodzi się z rozległymi ubytkami naskórka. Ręce i stopy są zwykle relatywnie najmniej dotknięte przez proces chorobowy. Nigdy nie występuje bliznowacenie, syndaktylia, nie tworzą się prosaki. W wieku około 6 miesięcy wokół ust bądź nosa tworzy się patognomoniczny, niegojący się strup. Zgon następuje w okresie niemowlęcym mimo intensywnej opieki medycznej, stosowania antybiotyków, kortykosteroidów, wyrównania poziomu elektrolitów. Przyczyną śmierci jest utrata białka surowicy i sepsa. W ostatnich latach podejmowano próby przeszczepiania skóry.
EB z atrezją odźwiernika.
Bardzo rzadka choroba spowodowana mutacją w genach "ITGB4" i "ITGA6". W skórze chorych można stwierdzić obniżoną ekspresję kodowanych przez te geny α6 i (lub) β4 integryny. Dziedziczenie jest autosomalne recesywne. Objawy są obecne przy urodzeniu albo pojawiają się we wczesnym niemowlęctwie. Zmianom skórnym z reguły towarzyszy wrodzona atrezja odźwiernika (rzadziej atrezja przełyku lub dwunastnicy). Często występuje dystrofia paznokci i anomalie w zakresie uzębienia, takie jak hipoplazja szkliwa. Tworzenie pęcherzy jest uogólnione, rokowanie bardzo złe, mimo chirurgicznej interwencji; mutacja często jest letalna. W wariantach letalnych (zwykle spowodowanych mutacją typu nonsens) zgon następuje wkrótce po urodzeniu; w pozostałych przypadkach obserwuje się tendencję do zaostrzania zmian skórnych z wiekiem.
Grupa "epidermolysis bullosa dystrophica".
EB dystroficzna, postać Pasiniego.
Dziedziczona jest w sposób autosomalny dominujący. Pęcherze ustępują z pozostawieniem drobnych, białawych wykwitów grudkowych, umiejscowionych głównie na tułowiu w okolicy krzyżowej. Zajęte są śluzówka jamy ustnej i zęby. Paznokcie mogą być dystroficzne. W starszym wieku choroba może złagodzić swój przebieg.
EB dystroficzna, postać Cockayne’a-Toureine’a.
Dziedziczona jest w sposób autosomalny dominujący. Wykwity głównie na kończynach, śluzówka i zęby zajęte w minimalnym stopniu.
EB Hallopeau-Siemensa.
Choroba wywołana jest mutacją w genie kodującym kolagen typu VII ("COL7A1"). Charakterystyczne jest uogólnione tworzenie pęcherzy w momencie urodzenia lub we wczesnym niemowlęctwie, rozległe bliznowacenie, zmiany w obrębie skóry kończyn. Miejsca mające predylekcję do pęcherzy to dłonie, stopy, łokcie i kolana. Może wystąpić pseudosyndaktylia dłoni i stóp, niekiedy są zajęte paznokcie i zęby, śluzówka przełyku (czego skutkiem jest zwężenie przełyku), stenoza cewki moczowej, odbytu, stulejka, bliznowacenie rogówki lub spojówki. W EB Hallopeau-Siemensa wyraźnie zwiększone jest ryzyko wystąpienia raka kolczystokomórkowego skóry; nowotwór rozwija się na podłożu blizn.

</doc>
<doc id="790417" url="https://pl.wikipedia.org/wiki?curid=790417" title="Lodowce Islandii">
Lodowce Islandii

Lodowce Islandii – lodowce znajdujące się na Islandii stanowią około 10% powierzchni wyspy – w 2014 roku zajmowały 10 500 km² podczas gdy całkowita powierzchnia Islandii to 103 000 km². W 2014 roku lodowce niosły 3400 km³ wody, co odpowiadałoby warstwie lodu o grubości 33 m na powierzchni całej wyspy. Ponad 99% zasobów wody pitnej Islandii zmagazynowanej jest w lodowcach. 
Wskutek zmian klimatycznych lodowce Islandii topią się i ich masa się zmniejsza. W latach 2000–2018 ich powierzchnia zmniejszyła się o 600 km², a od końca XIX w. o ok. 2 tys. km². W ostatnich latach średnie tempo zmniejszania się lodowców to ok. 40 km² rocznie. W latach 1995–2018 lodowce utraciły 250 km³ swojej masy, co stanowiło ok. 7% ich masy ogólnej. Gdyby wszystkie lodowce Islandii się naraz stopiły, to poziom mórz i oceanów podniósłby się o ok. 1 cm. 
W 2014 roku jako pierwszy utracił status lodowca stopniały Okjökull. 18 sierpnia 2019 roku dokonano jego uroczystego "pożegnania" z udziałem m.in. ministra ds. ochrony środowiska Guðmundura Ingi Guðbrandssona i pisarza Andriego Snæra Magnasona, który jest autorem treści pamiątkowej tablicy ustawionej w miejscu dawnego lodowca. Szacuje się, że w ciągu kolejnej dekady zniknie lodowiec Hofsjökull eystri.
60% wszystkich lodowców na Islandii pokrywa tereny aktywne wulkanicznie. Pod lodowcem Mýrdalsjökull na południu wyspy znajduje się czynny wulkan Katla, który wybuchał ponad 20 razy od momentu zasiedlenia Islandii, często powodując powodzie lodowcowe – jökulhlaup. Wybuch wulkanu Eyjafjallajökull pod lodowcem o tej samej nazwie w 2010 roku wyniósł ogromne masy pyłu, co spowodowało problemy w transporcie powietrznym na całym świecie. Lodowiec Torfajökull pokrywa jeden z najbardziej aktywnych geotermalnie terenów na wyspie. 
Nazwy.
Tradycyjne nazwy lodowców na Islandii są – poza kilkoma wyjątkami – dwuczłonowe – pierwszy człon to część opisowa a drugi to "jökull" (pol. lodowiec). Część opisowa nawiązuje albo do charakterystycznej cechy krajobrazu (ponad 50%), rzeki lub cieku wypływającego z lodowca (20%), gospodarstwa rolnego w sąsiedztwie (11%), cechy kulturowej (7%), kształtu lub lokalizacji (5%) albo do osoby lub postaci ludowej (4%). 
Największe lodowce Islandii.
Poniższa lista prezentuje 13 największych lodowców za islandzkim Narodowym Urzędem Geodezji (stan na rok 2011). Są one przedstawione od największego do najmniejszego. 

</doc>
<doc id="790421" url="https://pl.wikipedia.org/wiki?curid=790421" title="Adam Baldwin">
Adam Baldwin

Adam Baldwin (ur. 27 lutego 1962 w Winnetka) – amerykański aktor filmowy i telewizyjny.
Życiorys.
Urodził się w Winnetka w stanie Illinois, gdzie w 1979 ukończył publiczną szkołę średnią New Trier High School. Rok później otrzymał swoje pierwsze role – tytułową zatrudnionego przez młodszego kolegę do odstraszania szkolnych wrogów Ricky Lindermana w komediodramacie "Mój ochroniarz" ("My Bodyguard", 1980) z debiutującym także Mattem Dillonem oraz jednego z zawodników drużyny pływackiej w dramacie Roberta Redforda "Zwyczajni ludzie" ("Ordinary People", 1980).
Zabrał znakomite recenzje w sugestywnej roli żołnierza o pseudonimie „Zwierzak”, który wiernie kocha wojnę w sensacyjnym dramacie wojennym o wojnie wietnamskiej Stanleya Kubricka "Full Metal Jacket" (1987).
Do udanych kreacji należy także postać agenta FBI w "Czarna lista Hollywood" ("Guilty by Suspicion", 1991) u boku Roberta De Niro i Annette Bening oraz rola obelżywego ojczyma w dramacie Richarda Donnera "Marzyciele, czyli potęga wyobraźni" ("Radio Flyer", 1992) z Lorraine Bracco, Johnem Heardem i Elijahem Woodem.
Pojawił się w westernie Lawrence'a Kasdana "Wyatt Earp" (1994) jako Tom McLaury i dreszczowcu Rolanda Emmericha "Dzień niepodległości" ("Independence Day", 1996) w roli majora Mitchella u boku Willa Smitha, Billa Pullmana, Jeffa Goldbluma i Jamesa Duvala.
Tytułowa podwójna rola w telewizyjnej adaptacji powieści Roberta Louisa Stevensona "Doktor Jekyll i pan Hyde" ("Dr. Jekyll and Mr. Hyde", 1999) przyniosła mu nominację do nagrody Video Premiere.
Życie prywatne.
W 1988 ożenił się z Ami Julius. Mają troje dzieci: dwie córki – Zoey (ur. 1990) i Jeselle (ur. 1992) oraz syna Devlina Sheparda (ur. 17 października 1996).
Pomimo identycznego nazwiska nie jest w żaden sposób spokrewniony ze sławną aktorską rodziną Baldwinów.

</doc>
<doc id="790424" url="https://pl.wikipedia.org/wiki?curid=790424" title="Kawaii (czasopismo)">
Kawaii (czasopismo)

Kawaii – pierwszy polski magazyn poświęcony mandze i anime. Wydawany w latach 1997–2005 oraz 2018–2020 przez wydawnictwa: Silver Shark, Future Network, Bauer i Phoenix Press.
Tytuł pisma pochodzi od nazwy polskiego klubu miłośników mangi i anime , założonego przez Piotra Rogoża. Klub wydał dwa numery powielanego kserograficznie fanzinu. W 1997 doszło do współpracy Piotra Rogoża z Pawłem „Mr Jedi” Musiałowskim (współtwórcą magazynu „CD-Action”), który prowadził wcześniej rubrykę „Mangazyn” w „PC Shareware” i w czerwcu tego roku ukazał się pierwszy numer komercyjnego magazynu „Kawaii”, którego redaktorem naczelnym został Paweł Musiałowski.
Oprócz głównego wydania ukazały się 3 numery specjalne (poświęcone odpowiednio serii "Dragon Ball", twórczości grupy Clamp i "Sailor Moon") oraz 8 numerów „Kompendium Kawaii” – książkowego wydania magazynu, a także płyty CD oraz kalendarz szkolny.
Paweł Musiałowski prowadził pismo do połowy roku 2003, kiedy po zmianie wydawcy (pismo zostało kupione przez Phoenix Press) odszedł i założył dwumiesięcznik „Mangazyn”. Redaktorem naczelnym został Michał Radomił Wiśniewski, dotychczasowy publicysta i felietonista „Kawaii”. Nowy wydawca zmienił profil pisma na młodzieżowy (wcześniej odbiorca docelowy nie był sprecyzowany), a częstotliwość wydawania na miesięcznik. W 2005 ukazał się magazyn „Anime+”, przygotowany przez redakcję „Kawaii” z myślą o starszym czytelniku. Niezadowalająca sprzedaż w roku 2005 sprawiła, że Phoenix Press zawiesił wydawanie „Kawaii”, a wraz z nim nowego projektu.
W lipcu 2018 roku wznowiono wydawanie magazynu „Kawaii” jako wydanie specjalne czasopisma CD-Action. Od lipca 2018 do października 2019 roku pismo wydawane było jako kwartalnik, natomiast od stycznia 2020 roku ponownie stało się dwumiesięcznikiem, natomiast w marcu zostało zamknięte.

</doc>
<doc id="790429" url="https://pl.wikipedia.org/wiki?curid=790429" title="Jan Śpiewak (poeta)">
Jan Śpiewak (poeta)

Jan Śpiewak (ur. 18 lipca 1908 w Hołej Prystani, zm. 22 grudnia 1967 w Warszawie) – polski poeta, eseista i tłumacz. Mąż poetki Anny Kamieńskiej, ojciec socjologa Pawła Śpiewaka.
Życiorys.
Urodził się na ukraińskiej wsi Hoła Prystań w rodzinie żydowskiej, jako syn Leona i Klary. Dzieciństwo spędził w Chersoniu, następnie wraz z rodziną przyjechał do Polski i zamieszkał w Równem na Wołyniu. Studiował polonistykę we Lwowie i w Warszawie. Związany był z grupą poetów lewicujących, którzy swoje wiersze drukowali w pismach socjalistycznych, „Sygnałach” i „Lewym Torze”. Okres II wojny światowej spędził w Związku Sowieckim.
W 1948 ożenił się z Anną Kamieńską (1920–1986), poetką. Mieli dwóch synów: Jana Leona (1949–1988), dziennikarza („Powściągliwość i Praca”), pisarza i działacza społecznego, oraz Pawła, socjologa (1951–2023).
Do Warszawy wrócił w 1950. Był członkiem redakcji miesięcznika literackiego „Współczesność”. Wydał wiele tomów poezji, również przekłady utworów literatury rosyjskiej i bułgarskiej. Razem z żoną, Anną Kamieńską, tłumaczył dramaty Gorkiego, zaś we współpracy z Sewerynem Pollakiem opublikował w 1955 dorobek literacki Józefa Czechowicza. Jest autorem antologii, szkiców literackich, esejów, wspomnień o innych poetach (m.in. o Gałczyńskim, Piętaku, Ginczance). Otrzymał w 1966 Order Cyryla i Metodego I klasy za tłumaczenia z języka bułgarskiego zawarte w antologii "Oj, lesie, lesie zielony". Jego wiersze znalazły się w kilkunastu antologiach poezji polskiej wydanych w językach obcych.
Zmarł na nowotwór w Warszawie. Został pochowany na Cmentarzu Wojskowym na Powązkach (kwatera C2, rząd 4, grób 11).
Od 1968 w Świdwinie co roku odbywa się ogólnopolski konkurs poetycki imienia Jana Śpiewaka i – od roku 2005 – także Anny Kamieńskiej, jeden z najstarszych konkursów w Polsce. Jest także patronem tamtejszej Miejskiej Biblioteki Publicznej.

</doc>
<doc id="790430" url="https://pl.wikipedia.org/wiki?curid=790430" title="Epidermolysis bullosa">
Epidermolysis bullosa



</doc>
<doc id="790439" url="https://pl.wikipedia.org/wiki?curid=790439" title="I liga argentyńska w piłce nożnej (1932)">
I liga argentyńska w piłce nożnej (1932)

W roku 1932 Argentyna miała dwóch mistrzów – jednego mistrza w rozgrywkach ligi amatorskiej organizowanych przez uznawaną przez FIFA organizację Asociación Argentina de Football, a drugiego w rozgrywkach powstałej przed rokiem ligi zawodowej organizowanej przez federację Liga Argentina de Football, której FIFA nie uznawała.
Amatorskim mistrzem Argentyny został klub Sportivo Barracas Buenos Aires, natomiast tytuł amatorskiego wicemistrza Argentyny zdobył klub Barracas Central Buenos Aires.
Zawodowym mistrzem Argentyny został klub River Plate, natomiast zawodowym wicemistrzem Argentyny – Independiente.
Primera División – liga amatorska.
Mistrzem Argentyny w roku 1932 w ramach rozgrywek organizowanych przez Asociación Argentina de Football został klub Sportivo Barracas Buenos Aires, natomiast tytuł wicemistrza Argentyny zdobył klub Barracas Central Buenos Aires.
Primera División – liga zawodowa.
Mistrzem Argentyny w roku 1932 w ramach rozgrywek organizowanych przez Liga Argentina de Football został klub River Plate, natomiast tytuł wicemistrza Argentyny zdobył klub Independiente. Żaden klub nie spadł ani nie awansował.
Końcowa tabela ligi zawodowej sezonu 1932.
Z powodu równej liczby punktów rozegrano mecz barazowy o tytuł mistrza Argentyny w roku 1932.
Mistrzem Argentyny został klub River Plate, natomiast Independiente zdobył tytuł wicemistrza Argentyny.

</doc>
<doc id="790440" url="https://pl.wikipedia.org/wiki?curid=790440" title="Sagum">
Sagum

 
Sagum (łac. "săgŭm") – rzymskie okrycie wierzchnie, rodzaj krótkiego, ciepłego płaszcza lub narzutki.
Przez Rzymian uważany za ubiór celtycki lub germański, wykonany był z jednolitego kawałka grubej materii wełnianej. Otwarty z przodu, zarzucany na plecy i spinany na ramieniu zapinką, chronił przed niepogodą. Początkowo używany jako poślednie okrycie typowe dla niewolników i pasterzy, później stał się częścią składową żołnierskiego ubioru, służącą zwłaszcza podczas pełnienia warty i w marszu. Wskutek tego w wyrażeniach przysłowiowych oraz zwrotach potocznych używano go w znaczeniu symbolu wojny, przeciwstawnie do togi jako symbolu pokoju. W odróżnieniu od paludamentum noszony był przez wojskowych niższej rangi.
Termin "sagarius" oznaczał wytwórcę bądź sprzedawcę galijskich płaszczy; później w cesarstwie odnosił się w ogóle do sprzedawcy tkanin i wierzchniej odzieży.

</doc>
<doc id="790442" url="https://pl.wikipedia.org/wiki?curid=790442" title="Słoweński Legion">
Słoweński Legion

Słoweński Legion (sł. Slovenska legija) – słoweńska formacja zbrojna podczas II wojny światowej.
Legion został utworzony jeszcze podczas najazdu Niemiec na Jugosławię w kwietniu 1941 r. Na jego czele stał Marko Natlačen, b. przywódca katolickiej Słoweńskiej Partii Ludowej. Członkowie Legionu pomagali wojskom niemieckim w rozbrajaniu pobitej armii jugosłowiańskiej w nadziei powołania niepodległej Słowenii. Po rozpoczęciu okupacji Legion nie został rozwiązany, pełniąc później funkcje pomocnicze wobec włoskich sił okupacyjnych. Latem 1942 r. liczył ok. 6-7 tys. ludzi.

</doc>
<doc id="790453" url="https://pl.wikipedia.org/wiki?curid=790453" title="Piączyn">
Piączyn

Piączyn – wieś w Polsce położona w województwie mazowieckim, w powiecie płockim, w gminie Staroźreby.
W latach 1954-1961 wieś należała i była siedzibą gromady Piączyn, po jej likwidacji w gromadzie Góra. W latach 1975–1998 miejscowość należała administracyjnie do województwa płockiego.

</doc>
<doc id="790456" url="https://pl.wikipedia.org/wiki?curid=790456" title="Hellschreiber">
Hellschreiber

Hellschreiber (dalekopis Hella) – wynaleziony przez Rudolfa Hella rodzaj dalekopisu. Był stosowany do połowy XX wieku przy transmisji danych w sytuacjach, gdy mogły nastąpić zakłócenia (tak przy transmisji drogą radiową czy przez kable naziemne). Idea hellschreibera została opatentowana w 1929. Istotne znaczenie odgrywała w przekazywaniu informacji przez dziennikarzy aż do lat 80. XX wieku. Dziś bywa jeszcze stosowana przez krótkofalowców.
Sposób transmisji danych.
W nowocześniejszych urządzeniach każda litera czy znak pisarski jest zamieniany w raster 7 × 7, a więc w obraz składający się z 49 punktów. Tak też może zostać przesłany tą metodą w gruncie rzeczy każdy znak graficzny. Dlatego ta metoda transmisji odgrywała dużą rolę w krajach azjatyckich.
Dla każdego znaku graficznego nadajnik ma osobną tarczę kodującą, która po naciśnięciu odpowiedniego przycisku w urządzeniu wykonuje obrót. Obracając się tarcza dzięki odpowiednim wypustkom wytwarza impulsy o odpowiedniej długości i charakterystyce.
W odbiorniku dochodzące impulsy elektryczne pobudzają elektromagnes, który dociska przesuwającą się papierową taśmę do pisaka. Pisak ma formę obracającej się z prędkością 60 obr/s spirali (ślimaka). Przy każdym obrocie jest zapisywana jedna kolumna przekazywanego obrazu. Tak więc prędkość transmisji przekracza 8,5 znaku na sekundę. Według współczesnego mianownictwa określić to można jako 420 bit/s. Istniejące linie telegraficzne były więc wystarczające do transmisji danych przy pomocy hellschreibera.
Dekodowanie i korekta błędów.
W przypadku, gdy nadajnik i odbiornik nie są ze sobą zsynchronizowane, jedynym następstwem jest to że, litery są drukowane skośnie, pozostają jednak nadal czytelne. Kolejnym elementem zwiększającym bezpieczeństwo przekazu jest jednoczesne drukowanie znaków dwa razy (jeden pod drugim).
W tej analogowej metodzie transmisji nie ma zastosowania żadna metoda w ścisłym tego słowa znaczeniu korekty błędów. Znaki są dzięki naturalnej redundancji rozpoznawane przez czytającego. Przy całej prostocie tej metody zapewnia to jednak bezpieczeństwo przekazu, które zostało przy użyciu innych środków technicznych dopiero znacznie później osiągnięte i wymagało znacznie bardziej rozwiniętych metod kodowania znaków.
Patent.
Patent dotyczący hellschreibera, nr DE540849, obowiązuje w Niemczech od 3 kwietnia 1929. Od 17 września 1930 jest uzupełniony (nr DE541935).

</doc>
<doc id="790458" url="https://pl.wikipedia.org/wiki?curid=790458" title="Mykoła Kostomarow">
Mykoła Kostomarow

Mykoła Iwanowycz Kostomarow (), ur. we wsi Jurasiwka, zm. w Petersburgu – ukraiński historyk, pisarz i etnograf oraz jeden z pierwszych krytyków literatury ukraińskiej.
Życiorys.
W 1832 zwolniony z chłopskiego poddaństwa. W 1836 ukończył studia historyczno-filologiczne na uniwersytecie w Charkowie. W latach 1844–1847 był profesorem na uniwersytecie w Kijowie. W latach 1845–1846 współzałożyciel Bractwa Cyryla i Metodego razem z M. Hulakiem i W. Bilozerskim, brał czynny udział w tworzeniu dokumentów programowych: "Knyha buttia ukrajinśkoho narodu" ("Книга буття українського народу") – wzorowana na "Słowach wieszczych" Hugues-Félicité-Robert de Lamennais i "Księgach narodu polskiego i pielgrzymstwa polskiego" Adama Mickiewicza i odezw: "Do bratiw-ukrajinciw, Do bratiw-rosijan, Do bratiw-polakiw" ("До братів-українців, До братів-росіян, До братів-поляків"). Wiosną 1847 r. aresztowany i więziony w Twierdzy Pietropawłowskiej, a w 1848 r. przeniesiony do Saratowa; w 1856 r. amnestionowany. Od 1858 przebywał w Petersburgu, gdzie jako profesor kierował w latach 1859–1862 katedry rosyjskiej historii na tamtejszym uniwersytecie. Był organizatorem “wtorków literackich” dla petersburskich Ukraińców. W 1862 zrezygnował z pracy wykładowcy i skupił się na badaniach naukowych. W latach 1860–1885 członek – redaktor Archeologicznej Komisji w Kijowie; pod jego redakcją w latach 1863–1884 wydano dwanaście tomów „Aktow Jużnoj i Zapadnoj Rossii” (“Актов Южной и Западной России”) – czasopisma dotyczącego problemów historii Rusi w XIV-XVII w. Kostomarow był fundatorem tzw. "narodnickiego nurtu w ukraińskiej historiografii", uznającego naród ukraiński za samodzielny i samowystarczalny byt historyczny. Franciszek Rawita-Gawroński uważał, że Kostomarow dla swojego narodu nie pragnął "żadnej odrębności politycznej", uznając tylko "język ludowy, kulturę ludową i odrębność obyczajową ludu ruskiego".
Był współorganizator czasopisma „Osnowa” (,Основа”), był redaktorem jej narodowo-kulturalnej części. W 1867 napisał przedmowę oraz uporządkował i zredagował na nowo "Kobzara" Szewczenki. Od 1876 członek rosyjskiej Akademii Nauk, a od 1870 Południowo-Słowiańskiej Akademii Nauk.
Twórczość.
Jeden z przedstawicieli rodzącego się narodowego ruchu ukraińskiego:
Wszystkie opracowania i prace autorskie bazują na materiałach z historii Rosji: "Russkaja istorija w żiznieopisanijach jejo gławniejszych dejatielej" ("Русская история в жизнеописаниях её главнейших деятелей", 1874–1876).
W historii literatury ukraińskiej Kostomarow zapisał się jako poeta-romantyk – zbiory poetyckie "Ukrainskije bałłady" ("Украинские баллады", 1839), "Witka" ("Вітка", 1840). Jego poezja charakteryzuje się rozmaitością gatunków, takich jak wiersze-ballady z historycznymi przekazami, legendami, wierzeniami ludu: "Brat z sestroju" ("Брат з сестрою"), "Łastiwka" ("Ластівка"), "Steżky" ("Стежки"), "Posłaneć"' ("Посланець"), "Jawor, topola i bereza" ("Явор, тополя й береза"), wiersze-pieśni stylizowane na ludowych przyśpiewkach: "Pociłunok" ("Поцілунок"), "Roża" ("Рожа"), "Gołubka" ("Голубка"), ludowa liryka przesiąknięta motywami walki i poetyzacją kozackiej sławy: "Dawnyna" ("Давнина"), "Dity sławy, dity sławy!" ("Діти слави, діти слави!");
Jako jeden z pierwszych wprowadził do poezji ukraińskiej heksametr oraz wiersz dystychiczny, np. "Niczna rozmowa" ("Нічна розмова"); charakterystyczne dla jego wierszy są rytmika, brak regularnej strofy, retoryczne pytania. Tworzył powieści w języku rosyjskim: "Sorok let" ("Сорок лет", 1840), "Syn" ("Сын", 1865), "Chołop" ("Холoп", 1878), "Czernigowka" ("Черниговка", 1881).

</doc>
<doc id="790459" url="https://pl.wikipedia.org/wiki?curid=790459" title="Falęcin (Rogowo)">
Falęcin (Rogowo)

Falęcin – część wsi Rogowo w Polsce, położona w województwie mazowieckim, w powiecie płockim, w gminie Staroźreby.
Wieś szlachecka "Falęcino" położona była w drugiej połowie XVI wieku w ziemi wyszogrodzkiej. W latach 1975–1998 Falęcin należał administracyjnie do województwa płockiego.

</doc>
<doc id="790461" url="https://pl.wikipedia.org/wiki?curid=790461" title="Arabis alpina">
Arabis alpina



</doc>
<doc id="790465" url="https://pl.wikipedia.org/wiki?curid=790465" title="Jason Stoltenberg">
Jason Stoltenberg

Jason Stoltenberg (ur. 4 kwietnia 1970 w Narrabri) – australijski tenisista i trener tenisa, reprezentant w Pucharze Davisa, olimpijczyk z Atlanty (1996).
Kariera tenisowa.
Treningi tenisowe Stoltenberg rozpoczął w wieku 10 lat. Startując w gronie juniorów osiągał sukcesy zostając mistrzem gry pojedynczej chłopców na Australian Open w 1987 roku. W tym samym sezonie awansował do finałów juniorskich edycji French Open i Wimbledonu, natomiast sezon zakończył na pozycji lidera rankingu światowego juniorów. W turniejach gry podwójnej chłopców wygrał dwukrotnie Australian Open i Wimbledon, w latach 1987 i 1988, a w 1988 roku French Open. Wszystkie te triumfy odniósł w parze z Toddem Woodbridge.
Jako zawodowy tenisista Stoltenberg występował w latach 1987–2001.
W 1989 roku Australijczyk osiągnął pierwszy finał w cyklu ATP World Tour, ulegając jednak w Livingston Bradowi Gilbertowi. Pierwszy tytuł ATP World Tour Stoltenberg wygrał w czerwcu 1993 roku, kiedy w finale w Manchesterze pokonał Wally'ego Masura.
Sezon 1994 okazał się najlepszy w karierze Australijczyka. Drugie zwycięstwo turniejowe odniósł na amerykańskich kortach ziemnych w Birmingham, gdzie pokonał w finale Gabriela Markusa. Latem, w cyklu turniejów przygotowawczych do US Open zaliczył finały w Waszyngtonie oraz w Toronto, półfinał w Los Angeles i ćwierćfinał w Cincinnati, pokonując takich rywali jak Andre Agassi, Jim Courier, Andrij Medwediew, Marc Rosset, Wayne Ferreira. W październiku 1994 roku Stoltenberg osiągnął najwyższą w karierze pozycję rankingową – nr 19 na świecie.
Trzeci singlowy tytuł tenisista australijski wywalczył w maju 1996 roku, triumfując w Coral Springs, po finałowym zwycięstwie nad Chrisem Woodruffem. Kilka miesięcy później zaliczył najlepszy start w imprezie wielkoszlemowej, dochodząc do półfinału Wimbledonu, gdzie wyeliminował m.in. Gorana Ivaniševicia. Pojedynek o uczestnictwo w finale Stoltenberg przegrał z Richardem Krajickiem, który sięgnął po końcowe zwycięstwo. Wimbledoński półfinał pozwolił Stoltenbergowi na start w turnieju o Puchar Wielkiego Szlema, gdzie jednak Australijczyk uległ w 1 rundzie Borisowi Beckerowi.
Wiosną 1997 roku Stoltenberg odniósł sukcesy w cyklu turniejów na amerykańskich kortach ziemnych, zaliczając kolejno półfinał w Orlando, finał w Atlancie i wygraną w Coral Springs.
W 1998 roku Stoltenberg wystąpił w trzech finałach turniejowych, pozostał jednak bez zwycięstwa, ulegając w Adelaide Lleytonowi Hewittowi, w Scottsdale Andre Agassiemu, w Atlancie Pete'owi Samprasowi.
Do kolejnego finału Australijczyk dotarł w styczniu 2000 roku w Sydney przegrywając z Lleytonem Hewittem, a w kwietniu doszedł do finału w Atlancie, gdzie nie sprostał w decydującym pojedynku Andrew Ilie. W połowie 2001 roku Stoltenberg po raz ostatni zagrał w męskim cyklu, podczas Wimbledonu, gdzie uległ Juanowi Carlosowi Ferrero.
Do czterech tytułów singlowych Stoltenberga należy doliczyć pięć zwycięstw w grach podwójnych (ponadto sześć razy przegrywał w finałach). W marcu 1991 zajmował 23. miejsce w światowym rankingu deblistów. Występował przede wszystkim w parach z rodakami, był m.in. przez kilka lat partnerem Todda Woodbridge'a. Cztery razy dochodził do ćwierćfinałów wielkoszlemowych w deblu – w 1990 roku na French Open i Wimbledonie (z Woodbridge), w 1991 roku w Australian Open (z Wallym Masurem), w 1996 roku również w Australian Open (ze Scottem Draperem).
Stoltenberg reprezentował Australię w Pucharze Davisa oraz na igrzyskach olimpijskich w Atlancie w 1996 roku. W składzie reprezentacji o Puchar Davisa debiutował w 1989 roku, przegrywając z Jaime Yzagą. W 1993 roku miał udział w awansie Australii do finału Pucharu Davisa (w półfinale z Indiami pokonał m.in. Leandera Paesa), ale w spotkaniu finałowym przeciwko Niemcom uległ zarówno Michaelowi Stichowi (po pięciosetowej walce), jak i Marcowi-Kevinowi Goellnerowi. W 1996 roku w walce o grupę światową Pucharu Davisa z Chorwatami pokonał Gorana Ivaniševicia. Po raz ostatni Stoltenberg wystąpił w reprezentacji w 1998 roku, zdobywając dwa punkty singlowe w meczu z Uzbekistanem. Łącznie rozegrał 14 pojedynków, z czego wygrał 9; nie występował w deblu. Na turnieju olimpijskim w Atlancie w 1996 roku doszedł w grze pojedynczej do 2 rundy, eliminując najpierw Sule Ladipo, a odpadł po porażce z Kennethem Carlsenem.
Po zakończeniu kariery zajął się pracą trenerską, był m.in. jednym z trenerów Lleytona Hewitta w latach 2001–2003.
Praworęczny zawodnik, bekhend grał jedną ręką i preferował styl ofensywny, chociaż radził sobie także na wolnej nawierzchni ziemnej (znacznie lepiej grał jednak na nieco szybszej odmianie amerykańskiej kortów ziemnych). Ze względu na kłopoty ze wzrokiem występował na korcie w okularach lub szkłach kontaktowych.

</doc>
<doc id="790470" url="https://pl.wikipedia.org/wiki?curid=790470" title="China Open">
China Open

China Open – doroczny turniej tenisowy rozgrywany w Pekinie. Był częścią cyklu ATP Tour o randze ATP Tour 500 w rozgrywkach męskich i turniejem z cyklu WTA Tour o kategorii WTA Premier Series, będącym częścią zawodów o randze WTA Premier Mandatory w zawodach damskich.
Zawody męskie po raz pierwszy odbyły się w 1993 roku. W latach 1998–2003 tenisiści nie rywalizowali. Kobiety początkowo, w latach 2000–2003, grały w Szanghaju. W 2004 roku żeńska impreza została przeniesiona do Pekinu. Ostatnia edycja rozstała rozegrana w 2019 roku.

</doc>
<doc id="790471" url="https://pl.wikipedia.org/wiki?curid=790471" title="Orocy">
Orocy

Orocy – autochtoniczny naród tunguski zamieszkujący północne Chiny, jedna z 55 oficjalnych mniejszości narodowych zamieszkujących ten kraj.
Nie należy mylić tego narodu z noszącymi podobne miana ludami tunguskimi; Orokowie (nazwa własna "ulta", "ulcha"), zamieszkują północny Sachalin, zaś Oroczanie (nazwa własna "Nani") – głównie Kraj Chabarowski.
Populacja Oroków liczy 8196 osób (chiński spis powszechny z 2000 r.); zamieszkują oni głównie prowincję Heilongjiang, gdzie żyje 51,52% populacji Oroków, oraz Mongolię Wewnętrzną – 44,54%.
Używają języka orockiego, należącego do grupy tunguskiej języków tungusko-mandżurskich.
Tradycyjną religią Oroków jest szamanizm.

</doc>
<doc id="790482" url="https://pl.wikipedia.org/wiki?curid=790482" title="Trini Lopez">
Trini Lopez

Trini Lopez, właśc. Trinidad López III (ur. 15 maja 1937 w Dallas, zm. 11 sierpnia 2020 w Rancho Mirage) – amerykański piosenkarz, gitarzysta i aktor pochodzenia meksykańskiego. Zagrał m.in. jednego z tytułowych skazańców w filmie "Parszywa dwunastka" (1967).
Został odkryty przez Dona Costę w 1962 r. Jego pierwszy album, "Trini Lopez Live at PJ's", został wydany w 1963 r. Album zawierał jego najbardziej znane piosenki: „If I Had A Hammer”, która utrzymywała się jako numer jeden na listach przebojów w 25 krajach świata oraz tradycyjną meksykańską piosenkę „La Bamba” wykonaną przez Triniego.

</doc>
<doc id="790483" url="https://pl.wikipedia.org/wiki?curid=790483" title="Przygody Hucka">
Przygody Hucka

Przygody Hucka, Przygody Hucka Finna (tytuł oryginalny ) – powieść dla młodzieży amerykańskiego pisarza Marka Twaina opublikowana w Wielkiej Brytanii w 1884 r. a w Stanach Zjednoczonych w 1885; pierwsze wydanie polskie – 1898 r.
Jest kontynuacją "Przygód Tomka Sawyera". Głównym bohaterem jest Huckleberry Finn, występujący wcześniej w "Przygodach Tomka".
Powieść wielokrotnie filmowana, m.in. jako anime Huckleberry Finn.
Narratorem książki jest Huckleberry Finn, młodzieniec, którego prostoduszny miejscowy język komponuje się ze szczegółowymi i poetyckimi opisami scen, żywymi postaciami i narracją, które są zarówno komiczne, jak i subtelnie ironiczne.
Opis fabuły.
Uciekłszy od brutalnego ojca alkoholika, Huck Finn trafia na Wyspę Jacksona, gdzie spotyka Jima – zbiegłego niewolnika. Postanawiają razem płynąć na znalezionej tratwie w dół Missisipi, aby przedostać się do tzw. wolnych stanów, gdzie Jimowi nie grozi niewola. Po drodze spotykają rozmaite osoby, co daje autorowi możliwość pokazania różnych klas i obyczajów. W efekcie doznanych doświadczeń Huck przezwycięża konwencjonalne uprzedzenia rasowe i uczy się szanować Jima.
Idylliczne opisy okolicznych lasów i rzeki na równi z nieświadomym humorem Hucka i dobrocią natury przenikają całość powieści. Poruszanym w powieści wątkiem jest ludzkie okrucieństwo, które objawia się zarówno w aktach jednostek, jak i w bezmyślnej przez nich akceptacji instytucji takich jak niewolnictwo. Naturalna dobroduszność Hucka jest nieustannie kontrastowana z cechami zdeprawowanego społeczeństwa.
Proweniencja.
Wraz z inną powieścią Twaina "Przygody Toma Sawyera," „Przygody Hucka”, poprzez ukazanie pogłębionych portretów chłopięcych, odmieniły literaturę dziecięcą w Stanach Zjednoczonych, a także literaturę amerykańską jako taką.
Powieść stała się klasykiem amerykańskiego realizmu, zarówno w przypadku portretu chłopców, jak i przedwojennego Południa, zwłaszcza poprzez użycie przez autora tamtejszego dialektu.
Kontrowersje.
Realizm zawarty w książce był źródłem kontrowersji, które nasiliły się pod koniec XX wieku. Ich źródłem był użyty język, pomimo ukazanej przyjaźni Hucka z Jimem. Publikacja w 2011 roku ocenzurowanej wersji powieści również wywołała debatę i przez wielu została uznana za równie niedopuszczalną jak oryginał.
Polskie przekłady.
Dotychczas ukazało się kilka przekładów książki na polski, autorstwa: Teresy Prażmowskiej (1898), Marcelego Tarnowskiego (1934), Krystyny Tarnowskiej (1955), Jolanty Konsztowicz (1997), Zbigniewa Batki (2003) i Magdaleny Machay (2008).

</doc>
<doc id="790487" url="https://pl.wikipedia.org/wiki?curid=790487" title="Język kerecki">
Język kerecki

Język kerecki – wymarły język paleoazjatycki, używany przez Kereków, spokrewniony m.in. z językami czukockim i koriackim.
W 1997 r. w Rosji żyły jeszcze dwie osoby znające język kerecki. Język ten wymarł wraz ze śmiercią ostatniego użytkownika w 2005 r. Obecnie nieliczni pozostali Kerekowie (cztery osoby, według wyników spisu powszechnego z 2010 r.) posługują się językiem czukockim.
Kerecki jest językiem aglutynacyjnym prefiksowo-sufiksowym. W odróżnieniu od pozostałych języków czukocko-kamczackich ma mniej fonemów oraz nie posiada harmonii samogłoskowej. W gramatyce kereckiego jest siedem przypadków, przy odmianie czasowników związek zgody występuje zarówno z podmiotem, jak i z dopełnieniem. Język dysponuje konstrukcjami ergatywnymi.

</doc>
<doc id="790489" url="https://pl.wikipedia.org/wiki?curid=790489" title="Kerecy">
Kerecy



</doc>
<doc id="790490" url="https://pl.wikipedia.org/wiki?curid=790490" title="Funkcje dyplomacji">
Funkcje dyplomacji

Dyplomacja w najszerszym rozumieniu jest to zarówno sztuka, nauka, jak i technika reprezentowania państwa, a także prowadzenia negocjacji. W tym znaczeniu spełnia ona kilka funkcji:
Funkcje dyplomacji – postrzegane są w dwóch płaszczyznach, po pierwsze funkcje dyplomacji jako części składowej polityki zagranicznej, po drugie jako funkcje samego dyplomaty. 
Patrząc przez pryzmat dyplomacji jako dziedziny wspomagającej działania polityki zagranicznej państwa, spełnia ona następujące funkcje: określającą, oceniającą, selekcjonującą i preskrypcyjną.
Funkcja określająca – polega na wyznaczaniu zadań polityki zewnętrznej własnego państwa. Istotne jest, że każda zmiana uwarunkowań zewnętrznych wymusza skorygowanie zadań własnych, przez co funkcja ta staje się funkcją ciągłą.
Funkcja oceniająca – związana jest z oceną postępowania innych państw w zakresie polityki zagranicznej. Identyfikuje cele i zadania innych państw, także w stosunku do własnego kraju. Ocena taka odgrywa istotne znaczenie, gdyż na jej podstawie można poprawnie wyznaczyć cele i zadanie własne.
Funkcja selekcjonująca – polega na usunięciu tych czynników, które przyczyniają się do powstawania niezgodności między własną a obcymi politykami zagranicznymi oraz wybraniu tych, które tworzą zgodne cele i zagadnienia. 
Funkcja preskrypcyjna – w tym zakresie dyplomacja powinna wyznaczać najlepsze metody osiągnięcia przez politykę zagraniczną jej celów i zadań oraz doboru odpowiednich środków do realizacji celów. 
Drugą płaszczyzną postrzegania funkcji dyplomacji są działania dyplomatów. Rozpatruje się je w charakterze trzech rodzajów reprezentacji: symbolicznej, politycznej i prawnej.
Funkcja symbolicznej reprezentacji – jest spełniana przez dyplomatę przez identyfikowanie jego osoby z reprezentowanym krajem. Posiadają oni odpowiedni prestiż, przysługujący nie osobie, lecz przedstawicielowi obcego państwa. Wszelkiego rodzaju naruszenie dobrego imienia dyplomaty lub okazanie mu braku szacunku postrzegane jest w polityce zagranicznej jako okazanie braku szacunku dla państwa, którego ten jest reprezentantem. Jest to widziane jako naruszenie zwyczajów międzynarodowych. Dlatego też tak ogromną rolę odgrywa ceremoniał dyplomatyczny.
Funkcja politycznej reprezentacji – jest to spełnianie przez dyplomatę zadań polityczno-informacyjnych. Utrzymywanie kontaktów politycznych w kraju pobytu. Zdobywanie, ocena i przesyłanie informacji do swojego kraju. W ten sposób bierze on udział w kształtowaniu polityki zagranicznej swojego kraju, jak i kraju pobytu.
Funkcja prawnej reprezentacji – działanie dyplomaty polegające na zaciąganiu zobowiązań politycznych i podpisywania umów w imieniu swojego rządu. Dyplomata spełnia także tę funkcję przez ochronę obywateli swojego kraju za granicą dzięki odpowiednim instrumentom prawnym, jakie posiada.

</doc>
<doc id="790494" url="https://pl.wikipedia.org/wiki?curid=790494" title="Augustów Port">
Augustów Port

Augustów Port – przystanek kolejowy w Augustowie, w województwie podlaskim, w Polsce.
W roku 2018 przystanek obsługiwał 0-9 pasażerów na dobę.
Na przystanku zatrzymują się pociągi do Białegostoku i Suwałk.
Obok przystanku Augustów Port przebiega droga krajowa nr 8. W pobliżu znajdują się też: Jezioro Białe Augustowskie oraz ośrodek wypoczynkowy Oficerski Yacht Club z parkiem leśnym i Zajazd "Hetman" (dawny Dom Turysty). Przystanek leży w części miasta o nazwie Klonownica.

</doc>
<doc id="790496" url="https://pl.wikipedia.org/wiki?curid=790496" title="Hlaalu">
Hlaalu



</doc>
<doc id="790497" url="https://pl.wikipedia.org/wiki?curid=790497" title="Jednostka organizacyjna nieposiadająca osobowości prawnej">
Jednostka organizacyjna nieposiadająca osobowości prawnej

Jednostka organizacyjna nieposiadająca osobowości prawnej (pot. "ułomna osoba prawna", "niezupełna osoba prawna", "podmiot ustawowy") – podmiot stosunku cywilnoprawnego nieposiadający osobowości prawnej, lecz posiadający na mocy ustawy zdolność prawną.
Taka jednostka może nabywać prawa i zaciągać zobowiązania mocą swojego działania, może także pozywać i być pozywaną. Członkowie takiej jednostki organizacyjnej co do zasady ponoszą za jej zobowiązania odpowiedzialność subsydiarną, tj. powstającą z chwilą jej niewypłacalności. W literaturze prawniczej odchodzi się od stosowania terminu „ułomnej osoby prawnej” na rzecz sformułowania „jednostka organizacyjna nieposiadająca osobowości prawnej”. Jednostka organizacyjna tak samo jak osoba prawna ma nazwę i siedzibę.
W prawie polskim jednostkami organizacyjnymi nieposiadającymi osobowości prawnej są:
Błędem jest włączanie do katalogu jednostek organizacyjnych nieposiadających osobowości prawnej spółki cywilnej (która jest umową), chociaż Kodeks pracy traktuje taką spółkę jako stronę stosunku pracy w charakterze pracodawcy.
Ustawa Prawo prywatne międzynarodowe odsyła w zakresie jednostek organizacyjnych nieposiadających osobowości prawnej do przepisów o prawie właściwym dla osób prawnych (jest to prawo państwa siedziby albo utworzenia).

</doc>
<doc id="790499" url="https://pl.wikipedia.org/wiki?curid=790499" title="Blu-Ray">
Blu-Ray



</doc>
<doc id="790500" url="https://pl.wikipedia.org/wiki?curid=790500" title="Winnicott">
Winnicott



</doc>
<doc id="790509" url="https://pl.wikipedia.org/wiki?curid=790509" title="Osiedle Batorego (Biłgoraj)">
Osiedle Batorego (Biłgoraj)

Osiedle Batorego – jedno z 12 osiedli (jednostek pomocniczych gminy), na jakie podzielone jest miasto Biłgoraj.
Dane ogólne.
Osiedle Batorego znajduje się w zachodniej części miasta. Sąsiaduje z Różnówką (od zachodu), osiedlem Bagienna (od północy) i osiedlem Nadstawna (od wschodu).
Wschodnią granicą Osiedla Batorego jest rzeka Biała Łada. Granicę zachodnią wyznacza Aleja Jana Pawła II w ciągu drogi wojewódzkiej nr 835. Od strony północnej osiedle odgranicza ul. Lubelska wraz z zabytkowym cmentarzem.
Pod względem powierzchni jest to jedna z najmniejszych jednostek podziału administracyjnego miasta. Obszar osiedla zajmuje ok. 34,5 ha. Teren osiedla – poza wspomnianą wyżej nekropolią – niemal w całości zajęty jest przez budownictwo jednorodzinne. W południowej części obszaru osiedla znajduje się targowisko miejskie. Nazwy większości ulic w granicach osiedla nawiązują do historycznych władców Polski.
Nazwa osiedla odwołuje się do postaci króla Stefana Batorego, który w 1578 r. wydał przywilej lokacyjny dla miasta.
Organem uchwałodawczym osiedla jako jednostki pomocniczej gminy miejskiej Biłgoraj jest Rada Osiedla. Organ wykonawczy to Zarząd Osiedla.
Informacje historyczne.
W momencie powstania Biłgoraja w drugiej połowie XVI w. obszar dzisiejszego osiedla im. Batorego nie spełniał żadnej istotnej funkcji. Był to niezurbanizowany teren, położony po zachodniej stronie miasta, oddzielony od niego Białą Ładą i najprawdopodobniej zabagniony. Przez Białą Ładę przerzucony był most; droga przez niego przechodząca – dzisiejsza ulica Lubelska – rozwidlała się w kierunkach Lublina i Krzeszowa.
Najpóźniej w pierwszej połowie XIX w. wytyczono dzisiejszą ulicę Zieloną. Wówczas stanowiła ona drogę, łączącą miasto z pałacem i folwarkiem Rożnówka. Około 1880 r. powstał cmentarz po południowej stronie ulicy Lubelskiej, będący dziś północnym krańcem osiedla. Na terenie nekropolii składano szczątki mieszkańców miasta, w tym – w okresie zaborów – przybyłych tutaj Rosjan. Stał się on też miejscem pochówku ofiar I oraz II wojny światowej. Obecnie stanowi jeden z najcenniejszych obiektów zabytkowych Biłgoraja.
Na mapach z drugiej połowy XIX w. oraz z okresu międzywojennego (1918-1939) obszar dzisiejszego osiedla jest oznaczany jako teren niezagospodarowany, z rozrzuconymi pojedynczymi zabudowaniami. Podobnie przedstawiają go fotografie z pierwszych lat XX w. oraz z okresu II wojny światowej. W ogólnym zarysie zabudowa na tym terenie nie rozwijała się w zauważalnym stopniu aż do pierwszej połowy lat 90. XX w.
Obecna sieć ulic oraz zabudowa osiedla powstała w latach 90. XX w. oraz w pierwszym dziesięcioleciu XXI w. Miejscowy plan zagospodarowania przestrzennego dla obszaru osiedla napisano w 1997 r., a uchwalono 28 czerwca 2000 r. Osiedle im. Stefana Batorego jako jednostkę podziału administracyjnego miasta w sensie formalnym powołano do życia Uchwałą Rady Miasta w Biłgoraju z dnia 25 sierpnia 2004 r. Obecny Statut Rady Osiedla obowiązuje od 2008 r.

</doc>
<doc id="790511" url="https://pl.wikipedia.org/wiki?curid=790511" title="Proces polityczny (politologia)">
Proces polityczny (politologia)

Proces polityczny – jedna z podstawowych kategorii politologicznych pozwalających na uchwycenie dynamicznego aspektu życia politycznego. Proces polityczny jest rozciągniętą w czasie sekwencją (ciągiem) zachowań i zdarzeń, które powodują zmianę zakłócającą lub przewracającą równowagę systemu politycznego.
W literaturze politologicznej można wyróżnić cztery podejścia do problematyki procesu politycznego.
Wszystkie podejścia zakładają, że proces polityczny jest całością złożoną o skomplikowanej strukturze wewnętrznej. W politologii określenie to występuje w różnych kontekstach. Można o procesie decyzyjnym, który dla wielu autorów jest istota polityki. Można też mówić o procesie wyborczym, mając na uwadze ciąg zdarzeń zachodzących między decyzją o ogłoszeniu wyborów a ogłoszeniem ich wyników. Można też mówić o reprezentacji politycznej w kontekście komunikacji między wyborcami a ich przedstawicielami. Cechą wspólną tych określeń jest to, że obejmują zespół zachowań, indywidualnych i zbiorowych, który stanowi pewną ciągłość: od fazy początkowej (zainicjowanie działania) do fazy końcowej (zamierzonej lub niezamierzonej zmiany istniejącego stanu rzeczy – co jest efektem procesu politycznego).

</doc>
<doc id="790513" url="https://pl.wikipedia.org/wiki?curid=790513" title="Łuda Kamczija">
Łuda Kamczija

Łuda Kamczija (bułg. "Луда Камчия") – rzeka we wschodniej Bułgarii, w zlewisku Morza Czarnego. Długość – 201 km, powierzchnia zlewni – 1621 km².
Źródła Łudej Kamczii znajdują się na wschód od przełęczy Wratnik we wschodniej Starej Płaninie. Rzeka płynie na północny wschód przez góry, po czym opuszcza je i na Nizinie Naddunajskiej łączy się z Golamą Kamcziją w Kamcziję. W dolnym odcinku dolina rzeki oddziela od głównego łańcucha skrajne wschodnie pasma górskie Starej Płaniny: Karnobatską płaninę, Eminską płaninę i Kamczijską płaninę.

</doc>
<doc id="790518" url="https://pl.wikipedia.org/wiki?curid=790518" title="Andrzej Voellnagel">
Andrzej Voellnagel

Andrzej Voellnagel (ur. 1919, zm. 1998) – polski artysta fotograf. Członek Związku Polskich Artystów Fotografików. Członek honorowy Fotoklubu Rzeczypospolitej Polskiej. Członek Zarządu oddziału Polskiego Towarzystwa Fotograficznego w Łodzi. Prezes Zarządu Warszawskiego Towarzystwa Fotograficznego. Członek Korporacji Akademickiej Związek Akademików Gdańskich Wisła. Tłumacz i popularyzator fotografii.
Działalność.
Andrzej Voellnagel był absolwentem Wydziału Mechanicznego Politechniki Łódzkiej. Po zakończeniu II wojny światowej był łącznikiem Polskiej Misji Wojskowej na Zachodzie oraz pracował w organach Organizacji Narodów Zjednoczonych. Był aktywnym działaczem międzynarodowych organizacji fotograficznych. Był redaktorem naczelnym "Przeglądu Techniki Brytyjskiej", "Polish Engineering Review" oraz "Techniki Zagranicznej”. Był autorem książek, poradników o fotografowaniu i fotografii oraz autorem ok. 160 artykułów i publikacji. Był tłumaczem niemieckojęzycznych wydawnictw fotograficznych, przetłumaczył (m.in.) z języka niemieckiego książki "Mikrofotografia" oraz "Nauka o fotografii". 
W 1949 roku został członkiem Zarządu nowo utworzonego łódzkiego oddziału Polskiego Towarzystwa Fotograficznego. W 1967 roku został przyjęty w poczet członków rzeczywistych Okręgu Warszawskiego Związku Polskich Artystów Fotografików. Od 1982 roku pełnił funkcję prezesa Zarządu Głównego ZPAF w Warszawie. Pochowany na cmentarzu ewangelicko-augsburskim przy ulicy Młynarskiej (aleja 22, grób 6).
Książki własne.
Źródło.

</doc>
<doc id="790525" url="https://pl.wikipedia.org/wiki?curid=790525" title="Cubatão">
Cubatão

Cubatão – miasto w stanie São Paulo w Brazylii, położone 12 km od Santos (São Paulo), największy port morski w Ameryce Łacińskiej. 
Liczba mieszkańców: 113 599 (2003), gęstość zaludnienia 799,99/km², powierzchnia 142 km². 

</doc>
<doc id="790529" url="https://pl.wikipedia.org/wiki?curid=790529" title="Historiografia PRL">
Historiografia PRL

Historiografia PRL – piśmiennictwo historyczne tworzone w Polskiej Rzeczypospolitej Ludowej od zakończenia II wojny światowej do 1989 roku.
Cele.
Głównym zadaniem nowej historiografii stało się przewartościowanie jej dotychczasowych teoretyczno-metodologicznych podstaw. Rezultatem tych przemian stało się masowe zainteresowanie powojennych historyków problemami społeczno-gospodarczymi, co wiązało się z zahamowaniem prac nad dziejami politycznymi, które z oczywistych względów były bardziej drażliwe.
Przebudowana historiografia miała opierać się na materializmie historycznym.
Dzieje historiografii PRL-u można podzielić na trzy okresy.
Cechy.
Cechy historiografii PRL-owskiej w latach 1945-1949:
Cechy historiografii PRL-owskiej w latach 1949-1956:
Cechy historiografii PRL-owskiej w latach 1956-1989:
W całej historiografii PRL okres II wojny światowej przedstawiany był wyłącznie jako okres agresji i okupacji niemieckiej, z pominięciem agresji i okupacji ZSRR. Rola ZSRR była przedstawiana jako jednoznacznie pozytywna, związana z wyzwoleniem ziem polskich spod okupacji niemieckiej. Termin "wyzwolenie" rozciągano na ziemie nienależące do II RP, np. "Wyzwolenie Wrocławia". Zbrodnię katyńską przemilczano, bądź przypisywano Niemcom. Tematyka zagłady Żydów nie była zazwyczaj poruszana w sposób odrębny względem losów pozostałych obywateli polskich pod okupacją niemiecką. 

</doc>
<doc id="790532" url="https://pl.wikipedia.org/wiki?curid=790532" title="Degussa">
Degussa

Degussa GmbH (do 2006 Degussa AG) – byłe niemieckie przedsiębiorstwo z branży chemicznej i metalowej, z siedzibą w Essen.
Nazwa przedsiębiorstwa była akronimem: "Deutsche Gold- und Silber-Scheide-Anstalt". W 2007 r. spółka została przejęta przez Evonik Industries AG.
Historia.
"Degussa" powstała na bazie fabryki chemikaliów (m.in. związków cyjanowych), która rozpoczęła działalność w 1843. W 1873 została przekształcona w spółkę akcyjną (niem. "Aktiengesellschaft", "AG") i skonsolidowana z innymi przedsiębiorstwami o podobnym profilu, zajmując się w istotnym stopniu oczyszczaniem metali szlachetnych. Od początku działalności utrzymuje ścisłe związki z Metallgesellschaft AG.
W latach 20. XX w. nastąpiło wykupienie większości udziałów w niemieckiej spółce akcyjnej Degesch (niem. "Deutsche Gesellschaft für Schädlingsbekämpfung GmbH"), która później, w czasie II wojny światowej produkowała Cyklon B, gaz służący do masowego mordowania ludzi w komorach gazowych obozów zagłady, m.in. w obozie w Auschwitz. W piecach Degussy przetapiano również złote zęby (koronki, mosty) z zębów zamordowanych więźniów.
W latach 30. XX w. "Degussa" zachowała dla siebie 42,5% akcji Degesch, pozostałe 42,5% zostały sprzedane IG Farben, a resztę 15% udziałów nabyła inna niemiecka spółka Th. Goldschmidt AG z Essen. W 1928 kapitał akcyjny "Degussa" osiągnął pułap 29,6 mln marek, a w 1943 r. wzrósł ponad dwukrotnie – do poziomu 76,5 mln marek.
W 2003 roku, w związku z budową Pomnika Pomordowanych Żydów Europy, wybuchł skandal związany z udziałem firmy "Degussa" w tym projekcie – dostarczyła ona środek do ochrony pomnika przed graffiti, o nazwie "Protectosil". Z powodu uzasadnionych zarzutów w stosunku do firmy o udział w prześladowaniach Żydów europejskich – "Degussa" posiadała udziały w spółce produkującej gaz Cyklon B używany do eksterminacji ludzi w komorach gazowych, m.in. w obozie w Auschwitz – środowiska żydowskie zażądały wycofania firmy z udziału w inwestycji. Ostatecznie jednak, z uwagi na koszty i stopień zaawansowania budowy, zdecydowano, iż "Protectosil" będzie jednak używany do ochrony pomnika.
W lutym 2003 r. 46,48% udziałów Degussa AG nabyła spółka RAG Aktiengesellschaft, która następnie, 12 września, 2007 r. wyodrębniła dział chemiczny, energetyczny i nieruchomości, tworząc nowe przedsiębiorstwo Evonik Industries AG. Degussa stała się jego działem ("Chemicals Bussiness Area").

</doc>
<doc id="790540" url="https://pl.wikipedia.org/wiki?curid=790540" title="Twisted (album)">
Twisted (album)

Twisted – pierwszy album Simona Posforda występującego pod pseudonimem Hallucinogen, wydany w 1995 roku nakładem wytwórni Dragonfly Records. 
Płyta utrzymana w gatunku goa trance, zawiera utwory w klasycznym nurcie gatunku psychedelic trance („LSD”, „Shamanix”).

</doc>
<doc id="790541" url="https://pl.wikipedia.org/wiki?curid=790541" title="Sejmik Województwa Lubelskiego">
Sejmik Województwa Lubelskiego

Sejmik Województwa Lubelskiego – organ stanowiący i kontrolny samorządu województwa lubelskiego. Istnieje od 1998 roku. Obecna, VI kadencja Sejmiku, trwa w latach 2018–2023.
Sejmik Województwa Lubelskiego składa się z 33 radnych, wybieranych w województwie lubelskim w wyborach bezpośrednich na kadencje trwające 5 lat (w latach 1998–2018 kadencja trwała 4 lata).
Siedzibą sejmiku województwa jest Lublin.
Przewodniczącym Sejmiku Województwa Lubelskiego jest Jerzy Szwaj, a marszałkiem województwa lubelskiego Jarosław Stawiarski.
Wybory do Sejmiku.
Radni do Sejmiku Województwa Lubelskiego są wybierani w wyborach co 5 lat (do 2018 co 4) w pięciu okręgach wyborczych, które nie mają swoich oficjalnych nazw. Zasady i tryb przeprowadzenia wyborów określa odrębna ustawa. Skrócenie kadencji sejmiku może nastąpić w drodze referendum wojewódzkiego.
Organizacja Sejmiku.
Sejmik tworzy 33 radnych, wybierających spośród siebie przewodniczącego i 3 wiceprzewodniczących. Radni pracują w następujących tematycznych komisjach:
Radni Sejmiku (stany na koniec kadencji).
I kadencja (1998–2002).
"Wybrani z list Akcji Wyborczej Solidarność:"
"Wybrani z list Sojuszu Lewicy Demokratycznej:"
"Wybrani z list Przymierza Społecznego" (wszyscy Polskie Stronnictwo Ludowe)":"
"Wybrani z list Unii Wolności:"

</doc>
<doc id="790542" url="https://pl.wikipedia.org/wiki?curid=790542" title="Megazostrodon">
Megazostrodon

Megazostrodon – mały ssakokształtny żyjący za czasów dinozaurów około 200 milionów lat temu zaliczany do ssakokształtnych ("Mammaliaformes") - protoplastów współczesnych ssaków.
Opis.
Od czubka nosa do końca ogona mierzył zaledwie 10-12 cm. Wyglądem przypominał współczesne ryjówki.

</doc>
<doc id="790545" url="https://pl.wikipedia.org/wiki?curid=790545" title="Lohne (Oldenburg)">
Lohne (Oldenburg)

Lohne (Oldenburg) – miasto w Niemczech, w kraju związkowym Dolna Saksonia, w powiecie Vechta. Miasto liczy ok. 25,7 tys. mieszkańców.
Znajduje się tutaj muzeum przemysłowe, posiada ono również elektrownię wiatrową.

</doc>
<doc id="790546" url="https://pl.wikipedia.org/wiki?curid=790546" title="Michał Mankielewicz">
Michał Mankielewicz

Michał Mankielewicz (ur. 8 września 1855 w Dąbrowie, w guberni grodzieńskiej, zm. 16 maja 1911 w Warszawie) – polski jubiler.
Życiorys.
Syn Antoniego Monkielewicza i Agaty Kołłątaj. Michał Mankielewicz był znanym nie tylko w Polsce jubilerem, przedsiębiorcą i mecenasem sztuki. Tak naprawdę jego prawdziwe nazwisko brzmiało Monkielewicz. Zmienił je za młodu – był to czas zaborów rosyjskich – aby uniknąć zsyłki na Syberię.
A oto jak wspomina Michała Mankielewicza Jerzy Leszczyński w swoich „Wspomnieniach teatralnych”:
”W adoracji dla aktorów prym trzymał jubiler Michał Mankielewicz. Sklep jego i biżuteria znane były na giełdach jubilerskich całej Europy. Wytworność i gust pracowni jubilerskiej Mankielewicza, wspaniałe okazy brylantów, szmaragdów, szafirów jednały mu najbogatszą klientelę nie tylko w Warszawie. Rosyjscy bogacze zjeżdżali zaopatrzyć się u „Mankiela” – jak go w skrócie nazywano – w różne kosztowności, by potem złożyć je u stóp wielkiej Pawłowej, Karsawiny czy Preobrażenskiej, rzadziej ofiarowując je swym ślubnym małżonkom.
Mankiel, człowiek zacny, bogaty, o szerokim geście, zasypywał artystów podarkami. Wyjątkową słabość miał do Bolesława Leszczyńskiego, będąc jego najżarliwszym wielbicielem. Przy każdej większej roli lub jubileuszu Leszczyńskiego Mankiel występował z królewskim prezentem w formie złotej papierośnicy, złotego zegarka, perły do krawata, spinek do frakowej koszuli i tym podobnych męskich akcesoriów. Mankielewicz nie wyobrażał sobie wieczoru nie spędzonego w ”Rozmaitościach” lub w Operze. Abonował w obu teatrach dwa miejsca, dla siebie i żony. Co dzień musiał choćby na jeden akt wpaść do teatru. On to ofiarował biednemu wówczas Paderewskiemu wspaniałego Bechsteina, by mógł ćwiczyć w domu, gdyż skromniutka pensja nauczyciela w szkole Towarzystwa Muzycznego nie pozwalała mu na kupno fortepianu. Paderewski został wkrótce usunięty z tego stanowiska przez dyrektora szkoły, Zygmunta Noskowskiego, świetnego muzyka i kompozytora, ale człowieka zazdrosnego, ambitnego i nie znoszącego przy sobie ludzi zdolnych. ”Paderewski jest pozbawiony talentu” – brzmiał wyrok Noskowskiego. Kto wie, czy bez zacnej pomocy poczciwego Mankiela Paderewski zostałby Paderewskim.
Sławne w Warszawie były śniadanka, na jakie przez lat przeszło dwadzieścia zapraszał Mankiel codziennie swych ulubionych aktorów. Odbywały się te „przedobiadki” w restauracji Millera mieszczącej się pod filarami Teatru Wielkiego, z wejściem od ulicy Wierzbowej. Zasiadali z nim przy stole Leszczyński, Wojdasiewicz, Wolski, znani smakosze. O godzinie drugiej, o której przeważnie kończyły się próby w teatrze, Mankielewicz co chwila z niecierpliwością spoglądał na zegarek oczekując uroczych kompanów. I nie było tak bogatego klienta lub nęcącego wysoką ceną obstalunku, by Mankiel tego wszystkiego nie rzucił ujrzawszy przez szybę swych przyjaciół oglądających z udaną powagą piękną wystawę sklepu. Zostawiał brylanty i złoto pod opieką subiektów, a sam, roześmiany i uradowany, wylatywał jak z procy ciągnąc za sobą całe towarzystwo do Millera na pyszną zakąskę zakończoną sakramentalnie butlą Clicquot, po czym każdy oddzielnie udawał się do swego domu na obiad jakby nigdy nic. Nierzadko spotykali się i wieczorem po teatrze. Wtedy kompania się powiększała i zmieniano lokal na sławnego ”Stępka” (Stępkowskiego), przewyższającego nawet Millera doborem oraz wykwintem potraw i napojów.”
Wyroby jubilerskie Mankielewicza do dziś można znaleźć i kupić na wielu giełdach świata, gdzie osiągają wysokie ceny.
Po śmierci Michała Mankielewicza jego pracownię przejęła żona Julia Mankielewiczowa z domu Raczyńska. Interes istniał aż do wybuchu II wojny światowej. Na apel prezydenta Warszawy Stefana Starzyńskiego, aby pomimo niemieckiej napaści na Polskę zamanifestować, że Warszawa prowadzi normalne życie, 25 września otworzyła jak co dzień zakład. Tego dnia zginęła podczas bombardowania miasta.
W tym samym skrzydle teatru znajdował się również sklep i pracownia Mankielewicza.
Grób Michała Mankielewicza i jego żony znajduje się na cmentarzu Powązkowskim (kwatera IV-1-12/13/14).

</doc>
<doc id="790547" url="https://pl.wikipedia.org/wiki?curid=790547" title="Paradoksy Zenona">
Paradoksy Zenona



</doc>
<doc id="790548" url="https://pl.wikipedia.org/wiki?curid=790548" title="Paradoks Zenona">
Paradoks Zenona



</doc>
<doc id="790550" url="https://pl.wikipedia.org/wiki?curid=790550" title="Pieńkowski">
Pieńkowski

Pieńkowski, Pieńkowska:

</doc>
<doc id="790551" url="https://pl.wikipedia.org/wiki?curid=790551" title="Salomon Lubowski">
Salomon Lubowski

Salomon Lubowski (ur. 1825 w Kietrzu, zm. 15 kwietnia 1889) – żydowski architekt, mistrz murarski i budowniczy działający głównie w Gliwicach. Był członkiem gliwickiego cechu murarzy i cieśli oraz członkiem deputacji budowlanej rady miejskiej.
Do Gliwic przybył w 1852, od 24 marca 1853 roku wymieniany jest jako członek Cechu Murarzy i Cieśli w Gliwicach. W 1857 roku został wybrany na sekretarza cechu, a w roku 1859 wszedł w skład komisji egzaminacyjnej. W 1861 roku ożenił się z Idą z Wasservogelów. Mieli razem siedmiu synów oraz córkę Florę, która w późniejszym czasie wyszła za Oscara Caro.

</doc>
<doc id="790553" url="https://pl.wikipedia.org/wiki?curid=790553" title="Tomislav Mikulić">
Tomislav Mikulić

Tomislav Mikulić (ur. 4 stycznia 1982 w Vukovarze) – chorwacki piłkarz grający na pozycji obrońcy.
Mikulić pochodzi z Vukovaru. Piłkarską karierę zaczynał jednak w niedalekim Osijeku, w tamtejszym klubie NK Osijek. Początkowo grał w drużynie młodzieżowej, ale w 2001 roku został przesunięty do pierwszego zespołu. W lidze chorwackiej zadebiutował w 9. kolejce sezonu 2001/2002, gdy 30 września zagrał w podstawowym składzie Osijeku w wyjazdowym meczu z Marsonią Slavonski Brod. Zagrał pełne 90 minut, jednak Osijek przegrał 0:2. Do składu wrócił dopiero 2 kolejki później, ale podstawowym zawodnikiem stał się dopiero w rundzie wiosennej, gdy trenerem został Miroslav Blažević. Swojego pierwszego gola w lidze Mikulić zdobył w 27. kolejce, 13 kwietnia w zremisowanym 2:2 wyjazdowym meczu z zespołem NK Hrvatski Dragovoljac. W 2002 roku zajął z Osijekiem 8. miejsce w lidze. W sezonie 2002/2003 Mikulić w lidze zagrał w 28 meczów. Z Osijekiem zajął ponownie 8. miejsce. Sezon 2003/2004 Osijek zakończył na 4. pozycji. Dorobek ligowy Mikulicia to 29 meczów i 1 gol. W Osijeku Mikulić grał jeszcze w rundzie jesiennej sezonu 2004/2005, w której zdobył 2 gole w 17 meczach.
Zimą 2005 za 250 tysięcy euro Mikulić przeszedł do belgijskiego Racingu Genk i podpisał z tym klubem 3,5-roczny kontrakt. W Eerste Klasse zadebiutował 15 stycznia w wygranym 3:1 meczu z FC Brussels. 5 lutego natomiast zdobył swoją pierwszą bramkę na belgijskich boiskach, zwycięską w meczu z RAA Louviéroise (1:0). Z Genk zajął ex aequo 3. pozycję z RSC Anderlecht. W sezonie 2005/2006 przez cały sezon grał w podstawowym składzie – 25 meczów, 2 gole i 5. miejsce z Racingiem.
W trakcie rozgrywek sezonu 2007/2008 Mikulić został graczem Dinama Zagrzeb, natomiast latem 2008 roku podpisał kontrakt ze Standardem Liège. Po wywalczeniu mistrzostwa Belgii w 2009 roku przeszedł do Germinalu Beerschot Antwerpia. Na początku 2013 roku został zawodnikiem Oud-Heverlee Leuven, a latem 2013 został zawodnikiem Panthrakikosu.

</doc>
<doc id="790554" url="https://pl.wikipedia.org/wiki?curid=790554" title="Tomislav Mikulic">
Tomislav Mikulic



</doc>
<doc id="790556" url="https://pl.wikipedia.org/wiki?curid=790556" title="Stara reka">
Stara reka

 

</doc>
<doc id="790557" url="https://pl.wikipedia.org/wiki?curid=790557" title="Katy Rose">
Katy Rose

Katy Rose, właśc. Kathryn Rosemary Bullard (ur. 27 stycznia 1987 w Redondo Beach) – amerykańska wokalistka, autorka tekstów i piosenek.
Jej pierwsza płyta "Because I Can" została wydana w dniu jej siedemnastych urodzin, czyli 27 stycznia 2004 roku. Pierwszym singlem promującym płytę była piosenka „Overdrive”, drugim singlem była piosenka „I like”. Większość piosenek na tej płycie została napisana przez Katy, gdy miała 13–15 lat.

</doc>
<doc id="790567" url="https://pl.wikipedia.org/wiki?curid=790567" title="Tabu search">
Tabu search



</doc>
<doc id="790570" url="https://pl.wikipedia.org/wiki?curid=790570" title="Because I Can">
Because I Can

Because I Can – pierwszy album Katy Rose, wydany 27 stycznia 2004.

</doc>
<doc id="790572" url="https://pl.wikipedia.org/wiki?curid=790572" title="Proces legislacyjny w Polsce">
Proces legislacyjny w Polsce

Proces legislacyjny w Polsce (proces tworzenia prawa w Polsce) – sposób uchwalania ustaw, określony ściśle przez Konstytucję, Regulamin Sejmu i Regulamin Senatu.
Przebieg.
Inicjatywa ustawodawcza.
Pierwszy etap procesu legislacyjnego rozpoczyna się od wniesienia inicjatywy ustawodawczej, czyli projektu ustawy zgłaszanego przez uprawnione do tego organy, instytucje i grupy: prezydenta RP, Radę Ministrów, Senat, co najmniej 15 posłów, komisję sejmową (niezależnie od liczebności) lub co najmniej 100 tysięcy obywateli mających prawo wybierania do Sejmu.
Prace w Sejmie.
Przedstawiony projekt ustawy rozpatrywany jest w trzech czytaniach, podczas których może zostać uchwalony. W przypadku, gdy projekt ustawy zostaje odrzucony w jednym z czytań, nie wraca już pod obrady Sejmu. Czas rozpatrywania przez Sejm projektu ustawy ograniczony jest wyłącznie długością jego kadencji.
Pierwsze czytanie może się odbyć nie wcześniej niż siódmego dnia od doręczenia posłom druku projektu, chyba że Sejm lub komisja postanowią inaczej. Przeprowadza się je na posiedzeniu właściwej przedmiotowo komisji sejmowej, z wyjątkiem projektów ustaw dotyczących m.in. Konstytucji, praw i wolności obywatelskich, prawa wyborczego, ustaw budżetowych i podatkowych pociągających za sobą istotne skutki finansowe, organów państwa i samorządu terytorialnego, których czytanie odbywa się na plenarnym posiedzeniu Sejmu. Jeżeli pierwsze czytanie ma odbyć się na posiedzeniu komisji, Prezydium Sejmu przesyła projekt ustawy do odpowiedniej komisji.
Komisja sejmowa opracowuje sprawozdanie, w którym oceniany jest projekt ustawy. Komisja wnosi w sprawozdaniu o przyjęcie projektu bez poprawek albo o przyjęcie z poprawkami (opracowuje wówczas tekst ujednolicony projektu), albo wreszcie o jego odrzucenie. Po dyskusji i wprowadzeniu poprawek przez komisję, następuje drugie czytanie. Może się ono odbyć nie wcześniej niż siódmego dnia od doręczenia posłom sprawozdania komisji, chyba że Sejm postanowi inaczej. Obejmuje ono przedstawienie Sejmowi sprawozdania komisji o projekcie ustawy, debatę oraz zgłaszanie poprawek i wniosków.
Trzecie czytanie projektu obejmuje: 
Porządek głosowania jest następujący:
Sejm uchwala ustawy zwykłą większością głosów w obecności co najmniej połowy ustawowej liczby posłów (tj. 230), chyba że Konstytucja przewiduje inną większość.
Sejm w szczególnie uzasadnionych wypadkach może skrócić postępowanie z projektami ustaw przez:
Prace w Senacie i rozpatrzenie jego stanowiska przez Sejm.
Ustawę uchwaloną przez Sejm Marszałek Sejmu przekazuje Senatowi, który może wnieść do niej poprawki, przyjąć ją bez zmian lub odrzucić w całości. Jeżeli Senat w ciągu 30 dni (20 dla ustawy budżetowej i 14 dla ustawy w trybie pilnym) nie podejmuje stosownej uchwały, ustawę uważa się za uchwaloną w brzmieniu przyjętym przez Sejm.
Nie jest określony maksymalny czas na rozpatrzenie przez Sejm stanowiska Senatu, wobec czego czas ten jest ograniczony wyłącznie długością kadencji, jednakże w przypadku ustawy pilnej rozpatruje się je na najbliższym posiedzeniu Sejmu.
Jeżeli Senat odrzuci ustawę lub zaproponuje w niej poprawki, Sejm może odrzucić uchwałę Senatu albo poprawki bezwzględną większością głosów w obecności minimum połowy ustawowej liczby posłów. Jeśli poprawki Senatu nie zostaną odrzucone, uwzględnia się je w ostatecznym tekście ustawy. Gdy Sejm nie odrzuci uchwały Senatu o odrzuceniu ustawy, postępowanie ustawodawcze zostaje zakończone, a ustawa odrzucona.
Rola Prezydenta RP w procesie legislacyjnym.
Kolejnym etapem jest przedstawienie przez Marszałka Sejmu uchwalonej ustawy do podpisu Prezydenta RP, który w ciągu 21 dni (7 dla ustawy budżetowej i dla ustawy w trybie pilnym) zarządza jej ogłoszenie w Dzienniku Ustaw RP.
Prezydentowi RP przysługują jednak dodatkowe kompetencje. Może on przed podpisaniem ustawy wystąpić do Trybunału Konstytucyjnego z wnioskiem w sprawie oceny jej zgodności z Konstytucją (jeżeli jest zgodna, musi ją podpisać). Jeżeli ustawa jest niezgodna, odmawia jej podpisania. Gdy niezgodne są tylko jej części, Prezydent RP podpisuje ją z pominięciem przepisów uznanych za niezgodne z Konstytucją albo zwraca Sejmowi w celu ich poprawy.
W przypadku zwrócenia się Prezydenta RP do Trybunału Konstytucyjnego o zbadanie zgodności ustawy budżetowej z Konstytucją, Trybunał Konstytucyjny orzeka nie później niż w ciągu dwóch miesięcy od dnia złożenia wniosku przez Prezydenta RP.
Prezydent RP może też odmówić podpisania ustawy (weto) i z umotywowanym wnioskiem przekazać ją do Sejmu w celu ponownego rozpatrzenia. Prawo weta nie obejmuje ustawy budżetowej i ustawy zmieniającej Konstytucję. Czas rozpatrywania wniosku Prezydenta RP ograniczony jest tylko długością kadencji Sejmu, jednakże w przypadku ustawy pilnej Sejm powinien rozstrzygnąć ten wniosek w ciągu 7 dni od dnia jego wpłynięcia.
Jeśli Sejm większością 3/5 głosów w obecności co najmniej połowy ustawowej liczby posłów ponownie uchwali ustawę, prezydent RP ma obowiązek podpisać ją w ciągu 7 dni, po czym zarządza jej publikację w Dzienniku Ustaw. Jeżeli ustawa nie zostanie ponownie uchwalona, postępowanie ustawodawcze jest zakończone, a ustawa odrzucona.
Promulgacja i wejście w życie ustawy.
Publikacja w Dzienniku Ustaw RP jest warunkiem wejścia ustawy w życie. Ustawa wchodzi w życie po upływie 14 dni od dnia jej ogłoszenia, chyba że sama stanowi inaczej.
Statystyki aktów prawnych.
W 2016 r. w życie weszło 31.906 stron maszynopisu ustaw i rozporządzeń (w 2015 r. było to 29.843), tj. najwięcej od 1989 r., gdy wydano 1.186 stron. W pierwszym półroczu 2017 r. weszło w życie 17.440 stron maszynopisu ustaw i rozporządzeń, czyli średnio 7 nowych aktów prawnych z tego rodzaju. Produkcja aktów prawnych w Polsce jest ponad 50-krotnie większa niż w Szwecji.

</doc>
<doc id="790573" url="https://pl.wikipedia.org/wiki?curid=790573" title="Felipe de Marichalar y Borbón">
Felipe de Marichalar y Borbón

Don Felipe de Marichalar y Borbón, właśc. Felipe Juan Froilán de Todos los Santos Marichalar y Borbón (ur. 17 lipca 1998) – syn Heleny, księżnej de Lugo (ur. 1963) i Jaime de Marichalar y Sáénz de Tejada (ur. 1963), pierwszy wnuk króla Jana Karola I (ur. 1938) i królowej Sofii (ur. 1938).
Imię "Felipe" otrzymał po wuju, Filipie, księciu Asturii (ur. 1968), "Juan" otrzymał po pradziadku, hrabim Barcelony - Janie (1913-1993, a imię "Froilán" (Florian) – na cześć patrona Lugo (matka Felipe nosi tytuł księżnej Lugo). Przysługuje mu zwrot "Jego Ekscelencja".
Jego rodzicami chrzestnymi zostali jego dziadek od strony matki – król Jan Karol i jego babka od strony ojca - Doña Concepción Sáez de Tejada (hrabina Viola de Ripalda). Felipe jest czwarty w kolejności do tronu Hiszpanii, za matką, ale przed młodszą siostrą Victorią Federicą (ur. 2000). Aby odróżnić go od króla Hiszpanii, prasa nazywa Felipe "Froilánem", ale rodzina używa jego pierwszego imienia.

</doc>
<doc id="790574" url="https://pl.wikipedia.org/wiki?curid=790574" title="Adek Drabiński">
Adek Drabiński

Adek Drabiński, właśc. Arkadiusz Drabiński (ur. 16 października 1948 w Łodzi) – polski reżyser filmowy i telewizyjny, scenarzysta.
Życiorys.
Absolwent Wydziału Malarstwa Państwowej Wyższej Szkoły Sztuk Plastycznych w Łodzi (1974) oraz Wydziału Reżyserii Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi (1979). Do 1992 roku przebywał w Stanach Zjednoczonych, gdzie nakręcił wiele filmów dokumentalnych i reklamowych, teledysków oraz odcinków seriali telewizyjnych.
Był dwukrotnie nominowany do Złotych Lwów na Festiwalu Polskich Filmów Fabularnych w Gdyni za filmy "Pułapka" (1997) i "Kalipso" (2000). Jest laureatem Nagrody za debiut reżyserski na FPFF w Gdyni (1992) oraz Nagrody im. Andrzeja Munka (1993) za film "Szuler" (1991). Jest także laureatem Srebrnego Grona (1993) oraz Złotego Yacha (1999).
W filmie "Szuler" (1991) w jego reżyserii, zadebiutował Philipp Seymour Hoffman.
Przez wiele lat współpracował z Bogusławem Wołoszańskim jako reżyser "Sensacji XX wieku" oraz "Tajemnicy twierdzy szyfrów".
Od 2018 aż do końca produkcji był reżyserem serialu komediowego "Świat według Kiepskich".
Życie prywatne.
Dwukrotnie żonaty. Z drugą żoną ma syna Adama (ur. 2004).

</doc>
<doc id="790578" url="https://pl.wikipedia.org/wiki?curid=790578" title="Międzynarodowy Trybunał Karny ds. Rwandy">
Międzynarodowy Trybunał Karny ds. Rwandy



</doc>
<doc id="790581" url="https://pl.wikipedia.org/wiki?curid=790581" title="Futbol akademicki">
Futbol akademicki

Futbol akademicki, futbol uniwersytecki, futbol uczelniany (ang. "college football") – rodzaj futbolu amerykańskiego rozgrywanego przez drużyny amerykańskich uniwersytetów, college'ów i akademii wojskowych, bardzo popularny wśród studentów i absolwentów tych uczelni. Nowoczesny futbol zdobył swoją popularność właśnie dzięki rozgrywkom uczelnianym, organizowanym przez National Collegiate Athletic Association (NCAA), mniejsze National Association of Intercollegiate Athletics (NAIA) i National Junior College Athletic Association (NJCAA) oraz meksykanską Organización Nacional Estudiantil de Futbol Americano (ONEFA).
Ogólna frekwencja w sezonie 2013 w NCAA Division I Football Bowl Subdivision wyniosła 38 135 118 widzów. Jest to drugie miejsce pod względem liczby widzów na stadionach w ligowych rozgrywkach na świecie, po zawodowej lidze baseballowej MLB.
Kalendarz rozgrywek w sezonie NCAA.
Rozgrywki futbolu akademickiego zaczynają się zazwyczaj ok. 2-3 tygodnie przed sezonem zasadniczym ligi NFL, czyli w drugiej połowie sierpnia. W sezonie zasadniczym drużyny podzielone są na kilkanaście konferencji, po 10-12 drużyn każda. Zazwyczaj trzy lub cztery pierwsze mecze sezonu rozgrywane są z przeciwnikami spoza konferencji, po czym rozpoczynają się rozgrywki ligowe wewnątrz konferencji, przeciętnie ok. 8 spotkań. Większość konferencji kończy sezon zasadniczy meczem o mistrzostwo pomiędzy czołowymi drużynami.
Faza posezonowa przebiega jak w NFL w formacie play-off, do College Football Playoff kwalifikują się cztery zespoły, które po zakończeniu sezonu regularnego zostają wybierane przez komitet składający się z 13 osób, na podstawie rankingu.
Przepisy.
Ogólne zasady futbolu akademickiego są bardzo podobne to zasad obowiązujących w profesjonalnej lidze NFL. Najważniejsze różnice między przepisami futbolu akademickiego a NFL są następujące:

</doc>
<doc id="790587" url="https://pl.wikipedia.org/wiki?curid=790587" title="Kosmos 3">
Kosmos 3

Kosmos 3 – radziecki satelita technologiczny typu 2MS; oficjalnie wysłany w celu badania zewnętrznych warstw ziemskiej atmosfery, promieniowania kosmicznego i rozwoju podzespołów statków kosmicznych; rzeczywiste przeznaczenie statku było najprawdopodobniej inne.
Satelita został wprowadzony 24 kwietnia 1962 roku na orbitę o parametrach: perygeum 228 km, apogeum 720 km. Okres obiegu początkowo wynosił 93,8 minuty. Nachylenie orbity wyniosło 49°. Koniec misji 17 października 1962 roku.

</doc>
<doc id="790592" url="https://pl.wikipedia.org/wiki?curid=790592" title="Stara reka (dopływ Jantry)">
Stara reka (dopływ Jantry)

Stara reka (t. "Lefedża"; bułg. Стара река, Лефеджа) – rzeka w północnej Bułgarii, prawy dopływ Jantry – dopływu Dunaju. Długość – 92 km, powierzchnia zlewni – 2424 km².
Stara reka powstaje z połączenia kilku małych rzek na północnych stokach pasma górskiego Eleno-Twyrdiszka płanina we wschodniej Starej Płaninie. Rzeka płynie na północny zachód przez wzgórza Słannik i wypływa na Nizinę Naddunajską, gdzie przyjmuje dwa swoje największe dopływy – Goljamą rekę i Dżulunicę. Uchodzi do Jantry koło wsi Gorski dolen Trymbesz. Na nizinnym odcinku Stara reka silnie meandruje.

</doc>
<doc id="790598" url="https://pl.wikipedia.org/wiki?curid=790598" title="Koa">
Koa

Koa - czwarta płyta Katarzyny Skrzyneckiej, na której znajduje się czternaście utworów w stylistyce popowej. Piosenki charakteryzują się spokojem, tanecznym rytmem oraz refleksyjnym nastrojem. Artystka śpiewa trzy utwory w duecie. „All in the Scheme of Things” z Gordonem Haskellem, „Zabierz mnie do domu” z Mietkiem Szcześniakiem oraz „W sieci kłamstw” z Liroyem.

</doc>
<doc id="790604" url="https://pl.wikipedia.org/wiki?curid=790604" title="Oskar Flatt">
Oskar Flatt

Oskar Flatt (ur. 6 listopada 1822 w Siedlcach, zm. 3 września 1872 w Warszawie) – krajoznawca, autor wielu opracowań z zakresu historii, geografii, etnografii i statystyki, m.in. pierwszej monografii Łodzi wydanej drukiem w 1853: "Opis miasta Łodzi pod względem historycznym, statystycznym i przemysłowym", zawierającej osiem pierwszych ilustracji obiektów łódzkich i pierwszy plan miasta.
Oskar Flatt został pochowany na cmentarzu ewangelicko-augsburskim przy ul. Młynarskiej w Warszawie (aleja 1, grób 51). Nagrobek został w 2006 odrestaurowany przez Towarzystwo Opieki nad Zabytkami w Warszawie z funduszy przekazanych w ramach 1% podatku.
Wykształcenie i praca zawodowa.
Ukończył gimnazjum (obecne I Liceum Ogólnokształcące im. Bolesława Chrobrego) w Piotrkowie Trybunalskim – jego ojciec, Bogumił Flatt, był w tej szkole nauczycielem języka niemieckiego.
Wybrał karierę urzędnika. Początkowo był urzędnikiem rządu gubernialnego w Warszawie, potem urzędnikiem kolejowym. Był wyższym urzędnikiem, a nawet dyrektorem Kolei Żelaznej Libawskiej (jednej z najdłuższych w ówczesnej Rosji).
W 1866 Oskar Flatt pisał w „Tygodniku Ilustrowanym” o Kolei Żelaznej Fabryczno-Łódzkiej tak, jakby był zawodowo związany z tą koleją, choć być może był to jedynie efekt zaangażowanego krajoznawstwa, które uprawiał równolegle do pracy zawodowej.
Zainteresowania pozazawodowe.
Oskar Flatt poza pracą zawodową uprawiał z zaangażowaniem i z powodzeniem działalność dziennikarską, był też literatem, krytykiem, ale przede wszystkim krajoznawcą. Od 1849 był dziennikarzem i współredaktorem „Gazety Codziennej”, w 1862 przekształconej w „Gazetę Polską”. Na łamach „Gazety” zamieszczał liczne korespondencje terenowe, sygnowane literą F.
Człowiek o szerokich zainteresowaniach, pełen temperamentu, z czasem wyborny znawca kraju rodzinnego, autor wielu artykułów, a nawet publikacji z zakresu historii, geografii, etnografii, statystyki itp. Obowiązki swoje traktował nadzwyczaj sumiennie, a ulubionym działaniom pozazawodowym oddawał się z pełnym zaangażowaniem, wręcz z pasją, tym bardziej, że nie był obarczony obowiązkami głowy rodziny. Jego rozległe zainteresowania, rzutki umysł, uważna, a nawet krytyczna obserwacja licznych przejawów życia gospodarczego i społecznego podczas podróży służbowych w różne rejony kraju dostarczały obfitych materiałów do wnikliwych analiz i rzeczowych uogólnień. Ruchliwy tryb życia dawał mu okazję do poznawania wielu ludzi i zjawisk społecznych, do poznawania przeszłości odległej i niedawnej, ale szczególnie pasjonowały go współczesne problemy gospodarcze i socjalne.
Był zapalonym krajoznawcą (zwano ich wtedy „wielbicielami swojszczyzny”), badaczem zarówno przeszłości historycznej, jak i folkloru, pieśni i zwyczajów ludu ziem polskich (Polski nie było wówczas na mapie Europy, w wyniku rozbiorów wchodziła w skład Rosji, Prus i Austro-Węgier). Wędrował najróżnorodniejszymi środkami lokomocji – koleją żelazną, statkiem parowym po Wiśle, dyliżansami i karetkami pocztowymi, furmankami oraz konno. Wędrował i opisywał kraj, przede wszystkim Królestwo Polskie, ale także inne ziemie polskie pod zaborami. Opisywał Mazowsze, Kujawy, Pomorze, Podlasie, Lubelszczyznę, Góry Świętokrzyskie, Tatry, brzegi Wisły od Warszawy aż do Gdańska. Napisał "Słowo o Łużycach i Łużycanach", zapewne i tam był. Poznawał też ościenne kraje Europy: Austrię, Prusy, Rosję. Zapuścił się też do Francji i Anglii.
W 1855 opublikował w „Gazecie Codziennej” relację pt. "Jarmark w Łowiczu", opisując w niej lokalne obyczaje łowickie, jarmarki „świętomichałowe” i „świętojańskie” tam odbywane. Był współorganizatorem wystaw i konkursów rolniczych organizowanych w tym regionie kraju. Stał mocno na gruncie praktycznej działalności, był gorącym zwolennikiem postępu w technice, nauce i gospodarce. Postawa taka nie była wówczas ani częsta, ani popularna. Szczególną uwagę poświęcał rozwojowi przemysłu polskiego, był zatem jakby prekursorem pozytywizmu.
Niezwykle interesował się krajowym „fenomenem przemysłowym” – Łodzią, najbardziej przyciągał jego uwagę rosnący wówczas łódzki okręg przemysłowy, a szczególnie jego centrum – Łódź, kolebka krajowego przemysłu bawełnianego. Opublikował o Łodzi szereg artykułów, pierwszych w jej dziejach obszernych korespondencji i w 1852 zaczął publikować w odcinkach "Opis miasta Łodzi Oskara Flatta z 1853 roku", wydany wkrótce w postaci zwartej publikacji.
Miał i inne związki z Łodzią. 19 listopada 1866 r. jako naczelnik Kancelarii Prezesa Rady Zarządzającej Towarzystwa Drogi Żelaznej Fabryczno-Łódzkiej zredagował odpowiedź do Magistratu m. Łodzi w sprawie niemożności wykonania dla ruchu drogowego przejazdów pod czy nad torami kolei fabrycznej na ulicach Targowej i Widzewskiej (obecna ul. J. Kilińskiego), bowiem tereny kolejowe sięgały ulicy Dzikiej (obecnej ul. H. Sienkiewicza) i tam był pierwszy dworzec. Treść pisma wykazuje doskonałą znajomość Łodzi i wszystkich perturbacji poprzedzających wybudowanie torów Kolei Żelaznej Fabryczno-Łódzkiej i dworca Fabrycznego.
Publikacje.
Jedynymi znanymi publikacjami jego autorstwa (oprócz licznych artykułów) są:

</doc>
<doc id="790607" url="https://pl.wikipedia.org/wiki?curid=790607" title="Bellini">
Bellini

Osoby:
Zespoły muzyczne
Inne:
Miejscowości:

</doc>
<doc id="790608" url="https://pl.wikipedia.org/wiki?curid=790608" title="Safety (punkty)">
Safety (punkty)

Safety, safety touch, zagranie bezpieczne – pojęcie w futbolu amerykańskim określające sytuację, w której drużyna broniąca się zdobywa 2 punkty (rzadziej 1) zmuszając drużynę atakującą do określonych działań w polu punktowym tej drugiej.
Dwa punkty za zagranie bezpieczne można uzyskać, gdy przeciwnik w posiadaniu piłki:
W niezwykle rzadkich przypadkach jeden punkt uzyskuje się, gdy "safety" ma miejsce podczas próby jedno- bądź dwupunktowego podwyższenia.
Drużyna tracąca punkty w wyniku "safety" rozpoczyna kolejną akcję wykopując piłkę z własnej połowy (z linii 20. jardu) w stronę bramki przeciwnika ("safety kick"). Piłka może być wprowadzona do gry puntem, wykopem lub wykopem z upuszczenia ("dropkick"), przy czym niedozwolone jest użycie podstawki utrzymującej piłkę w pionie (w przypadku wykopu piłka musi być przytrzymana kopaczowi przez holdera).

</doc>
<doc id="790612" url="https://pl.wikipedia.org/wiki?curid=790612" title="Dołapdere">
Dołapdere

Dołapdere (także "Dołabdere", "Dołobdere", "Torłaszki Łom", "Chlebarowska reka"; bułg. "Долапдере", "Долабдере", "Долобдере", "Торлашки лом", "Хлебаровска река") – rzeka w północno-wschodniej Bułgarii, lewy dopływ Białego Łomu w dorzeczu Dunaju. Długość – 22,9 km, powierzchnia zlewni – 97 km².
Dołapdere bierze początek na północnym skraju Wzgórz Razgradzkich we wschodniej części Niziny Naddunajskiej, na południe od wsi Ezercze. Płynie na północny zachód, przecina miasteczko Car Kałojan i uchodzi do Białego Łomu koło wsi Pisanec.

</doc>
<doc id="790619" url="https://pl.wikipedia.org/wiki?curid=790619" title="Intentional grounding">
Intentional grounding

Intentional grounding, celowy rzut piłką w ziemię - pojęcie w futbolu amerykańskim określające sytuację, w której podanie do przodu wykonuje się celowo tak, że piłka leci (i upada) z dala od zawodnika odbierającego.
Tego typu zagranie podający stosują niekiedy w momentach zagrożenie szarżą lub gdy odbierający są dobrze pokryci przez zawodników drużyny przeciwnej i podanie może zakończyć się przechwyceniem. Celowy rzut piłką w ziemię jest przewinieniem, za które sędziowie wymierzają drużynie atakującej karę.

</doc>
<doc id="790620" url="https://pl.wikipedia.org/wiki?curid=790620" title="Gamelo">
Gamelo



</doc>
<doc id="790622" url="https://pl.wikipedia.org/wiki?curid=790622" title="Rodzina - miesięcznik katolicki">
Rodzina - miesięcznik katolicki



</doc>
<doc id="790623" url="https://pl.wikipedia.org/wiki?curid=790623" title="Złotogłów (roślina)">
Złotogłów (roślina)

Złotogłów, asfodel, złotowłos ("Asphodelus" L.) – rodzaj roślin z podrodziny lub rodziny (w zależności od ujęcia) złotogłowowych. Obejmuje ok. 17 gatunków.
Systematyka.
Jeden z kilkunastu rodzajów w obrębie podrodziny złotogłowowych ("Asphodeloideae") z rodziny żółtakowatych ("Xanthorrhoeaceae ") w obrębie rzędu szparagowców ("Asparagales").
Klad okrytonasienne, klad jednoliścienne ("monocots"), rząd szparagowce ("Asparagales"), rodzina złotogłowowate ("Asphodelaceae").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe, nadrząd "Lilianae" Takht., rząd agawowce ("Agavales" Hutch.), rodzina złotogłowowate ("Asphodelaceae" Juss.), podrodzina "Asphodeloideae" Burnett, plemię "Asphodeleae" Lam. &amp; DC., podplemię "Asphodelinae" Baker., rodzaj złotogłów ("Asphodelus" L.)
Uprawa.
Gleba dla roślin z tego rodzaju powinna być żyzna, przepuszczalna, o zasadowym odczynie, bogata w wapń. Złotogłów polecany do ogrodów skalnych, żwirowych. Przed zimą należy osłonic roślinę korą albo torfem, gdyż może przemarzać.
Obecność w kulturze i symbolice.
Złotogłów symbolizuje śmierć, świat zmarłych, żal, smutek, melancholię, sentymentalizm, pokorę, wieczność.
W starożytnej Grecji sadzono go na cmentarzach jako pokarm dla dusz zmarłych. Według mitologii greckiej rósł na „asfodelowych łąkach” (gr. "asphódelos leimṓn"), które znajdowały się w podziemnej krainie umarłych, nad rzeką Styks.

</doc>
<doc id="790628" url="https://pl.wikipedia.org/wiki?curid=790628" title="Jan Kiernozicki">
Jan Kiernozicki

Jan Kiernozicki (Kiernożycki) – polski wojskowy czasów wielkiej smuty, pułkownik, stronnik Drugiego Łże-Dymitra, z jego nominacji wojewoda wiaziemski.
Rotmistrz Kiernozicki wyruszył ze swoim oddziałem z Tuszyna, zajął Twer, Torżok i podszedł pod Nowogród Wielki, działając przeciw Michaiłowi Skopin-Szujskiemu. Odstąpił jednak od miasta, kiedy ten dowódca rosyjski otrzymał pomoc od innych miast. Ostatecznie został rozbity został przez połączone siły rosyjsko-szwedzkie przy Kamionkach w maju (25 kwietnia st. st.) 1609 roku.

</doc>
<doc id="790630" url="https://pl.wikipedia.org/wiki?curid=790630" title="Pistolet maszynowy PP-19 Bizon">
Pistolet maszynowy PP-19 Bizon

PP-19 Bizon (ros. "ПП-19 Бизон") – rosyjski pistolet maszynowy.
Opis.
PP-19 został skonstruowany we wczesnych latach 90. Broń wykorzystuje zmodyfikowaną (skróconą) komorę zamkową karabinu AKS-74 oraz przejęte z tej samej broni chwyt pistoletowy, mechanizm spustowy i kolbę. Z subkarabinka AKS-74U przejęto przyrządy celownicze. W związku z używaniem słabszej amunicji niż w AKS-74U zrezygnowano z użycia tłoka gazowego na rzecz swobodnego odrzutu zamka.
Broń jest zasilana ze ślimakowego magazynka mieszczącego 64 naboje 9 mm Makarowa, 57 nabojów 9 mm Parabellum lub 35 nabojów 7,62 mm TT. Przyrządy celownicze składają się z muszki i celownika przerzutowego. Kolba składana na lewą stronę broni.

</doc>
<doc id="790631" url="https://pl.wikipedia.org/wiki?curid=790631" title="Epistaxis">
Epistaxis



</doc>
<doc id="790633" url="https://pl.wikipedia.org/wiki?curid=790633" title="Kickoff">
Kickoff

Kickoff, wykop – pojęcie w futbolu amerykańskim określające sposób wprowadzania piłki do gry za pomocą kopnięcia. Wykopów dokonuje zazwyczaj wyspecjalizowany zawodnik, kopacz. Często, choć nie zawsze, ten sam zawodnik wykonuje strzały na bramkę.
Wykopem piłkę do gry wprowadza się na rozpoczęcie każdej połowy meczu lub każdej z dogrywek, a także po przyłożeniach i udanych strzałach na bramkę. W lidze NFL drużyna wykopuje piłkę z linii 35. jardu na własnej połowie boiska (linii 30. jardu w futbolu akademickim). Przed wykopem piłkę można umieścić na niewielkiej plastikowej podstawce (ang. "kicking tee"), która jest niedozwolona przy strzałach na bramkę. Z wykopu nie można także zdobyć bramki.
Aby wykop był prawidłowy, piłka musi przebyć co najmniej 10 jardów pola lub zostać dotknięta przez zawodnika drużyny przyjmującej. Drużyna przyjmująca po przejęciu piłki może próbować ją awansować (ang. "return") w kierunku strefy końcowej drużyny wykopującej aby zdobyć dodatkowe jardy pola. Drużyna wykopująca także może próbować przejąć piłkę po tym jak przebędzie ona 10 jardów, ale nie może awansować piłki w kierunku pola końcowego drużyny przyjmującej, chyba że drużyna przyjmująca miała wcześniej piłkę w swoim posiadaniu i ją straciła. Wykop, w którym drużyna wykopująca próbuje celowo przejąć piłkę po tym jak przebędzie ona 10 jardów pola określa się mianem wykopu na bok (ang. "onside kick").
Jeśli po wykopie piłka wyjdzie poza linie boczną boiska zanim zostanie dotknięta przez zawodnika drużyny przyjmującej, wówczas drużyna przyjmująca ma prawo przejąć piłkę na 30 jardów od miejsca jej wykopu (zazwyczaj 40. jard własnej połowy) lub w miejscu w którym piłka wyszła poza boisko. Przepis ten nie dotyczy pierwszego wykopu na bok. W tym przypadku drużyna kopiąca ukarana jest karą 5 jardów i musi powtórzyć próbę wykopu. Jeżeli piłka wyjdzie poza linię boczną także w tej drugiej próbie, wówczas drużyna przyjmująca ma prawo rozpoczęcia akcji w miejscu opuszczenia przez piłkę boiska. Jeżeli piłka wyjdzie poza linie boczne boiska po tym jak została dotknięta przez zawodnika drużyny przyjmującej, wraca ona do gry w miejscu wyjścia poza boisko.
Jeżeli po wykopie piłka wyjdzie poza linie boczne boiska w polu punktowym drużyny przyjmującej, poza linią końcową lub zostanie przejęta przez zawodnika z drużyny przyjmującej we własnym polu punktowym i nie wyprowadzona poza nie, wówczas ma miejsce odłożenie. W takim przypadku drużyna przyjmująca rozpoczyna akcję z 20. jarda własnej połowy.
Drużyna, która "oddała" 2 punkty przez zagranie bezpieczne, może wprowadzić piłkę do gry przez wykop z powietrza lub wykop z ziemi z własnej linii 20 jardów.

</doc>
<doc id="790634" url="https://pl.wikipedia.org/wiki?curid=790634" title="Czepinska reka">
Czepinska reka

Czepinska reka (także "Czepinska Bistrica", "Eli dere"; bułg. - "Чепинска река", "Чепинска Бистрица", "Ели дере") – rzeka w południowej Bułgarii, prawy dopływ Maricy w zlewisku Morza Egejskiego. Długość - 82,7 km. 
Czepinska reka ma źródła pod szczytem Srebren w zachodnich Rodopach. Płynie na wschód, potem na północ i wypływa w Kotlinę Czepinską. Przepływa przez miasteczko Welingrad i opuszcza kotlinę wąskim przełomem między pasmami Ałabak i Kyrkarija. Wypływa na Nizinę Górnotracką i uchodzi do Maricy wieloma drobnymi odnogami koło wsi Wetren Doł.

</doc>
<doc id="790636" url="https://pl.wikipedia.org/wiki?curid=790636" title="Twierdzenie Steinitza o wymianie">
Twierdzenie Steinitza o wymianie

Twierdzenie Steinitza o wymianie – twierdzenie algebry liniowej mówiące, że dowolny układ wektorów liniowo niezależnych skończenie wymiarowej przestrzeni liniowej można dopełnić do bazy tej przestrzeni wektorami wybranymi ze z góry zadanej bazy. Twierdzenie nazwane imieniem matematyka, Ernsta Steinitza.
Twierdzenie.
Niech formula_1 będzie bazą przestrzeni liniowej formula_2 oraz niech formula_3 będzie układem wektorów należących do formula_4 który jest liniowo niezależny. Wówczas:
Dowód.
Ustalmy formula_11 Dowód przebiega indukcyjnie ze względu na formula_12
Dla formula_13 formula_14 jest zbiorem pustym, więc wystarczy wziąć formula_15
Załóżmy, że twierdzenie jest prawdziwe dla wszystkich takich zbiorów formula_16 że formula_17 Pokażemy prawdziwość twierdzenia dla formula_18
Ustalmy zbiór formula_19 będący liniowo niezależnym układem wektorów należących do V. Niech formula_20 oraz formula_21 Z założenia indukcyjnego wynika, że formula_22 oraz istnieje taki zbiór formula_23 że formula_24 oraz formula_25 Aby uprościć zapis, przyjmijmy, że formula_26
Wówczas
Ponieważ formula_28 i formula_29 więc
dla pewnych formula_31
Zauważmy, że istnieje takie formula_32 że formula_33 gdyż w przeciwnym razie mielibyśmy formula_34 co przeczyłoby liniowej niezależności formula_35 Bez straty ogólności, załóżmy, że formula_36
Wówczas
Stąd formula_38 gdyż dla każdego formula_39 istnieją takie formula_40 że
Wystarczy wziąć formula_45 Wówczas formula_46
Zauważmy, że formula_47 W przeciwnym razie, tj. gdyby formula_48 zbiór formula_49 byłby pusty, więc formula_50 skąd formula_51 co przeczyłoby liniowej niezależności formula_35 Skoro formula_53&lt;formula_54 to formula_55

</doc>
<doc id="790637" url="https://pl.wikipedia.org/wiki?curid=790637" title="Szymon Cyrenejczyk">
Szymon Cyrenejczyk

Szymon Cyrenejczyk – według relacji ewangelicznych przypadkowy przechodzień, którego żołnierze rzymscy zmusili do pomocy Jezusowi w niesieniu krzyża. Szymona Cyrenejczyka wspominają Ewangelie: Mt 27,32; Mk 15,21 i Łk 23,26; jego synami byli Aleksander i Rufus.

</doc>
<doc id="790640" url="https://pl.wikipedia.org/wiki?curid=790640" title="Armie III Rzeszy">
Armie III Rzeszy

Armie III Rzeszy – wyższe niemieckie związki operacyjne tworzone w latach 1939-1945. Składały się zwyczajowo z:
W ciągu II wojny światowej utworzono następujące armie
Ponadto utworzono 2 armie górskie
Jedną armię spadochronową
Kilka armii pancernych (różne nomenklatury)

</doc>
<doc id="790642" url="https://pl.wikipedia.org/wiki?curid=790642" title="Elizaphan Ntakirutimana">
Elizaphan Ntakirutimana

Elizaphan Ntakirutimana (ur. 1924 w Kibuye, zm. 22 stycznia 2007 w Arushy, Tanzania) – rwandyjski pastor Kościoła Adwentystów Dnia Siódmego, skazany przez Międzynarodowy Trybunał Karny dla Rwandy za współudział i pomocnictwo w zbrodni ludobójstwa.
W 1994, kiedy doszło w Rwandzie do ludobójstwa, Ntakirutimana był pastorem w centrum adwentystów w Mugonero oraz kierował misją Kościoła w południowej części kraju. Zgodnie z oskarżeniem Trybunału, wspólnie z synem Gérardem uczestniczył w zabójstwach mężczyzn, kobiet i dzieci narodowości Tutsi, szukających schronienia w ośrodku adwentystów w Mugonero oraz w Biserero (prefektura Kibuye). Pastor nie tylko wpuścił napastników na teren ośrodka, ale także organizował ich transport w miejsca, gdzie dokonywali oni dalszych aktów ludobójstwa. Krótko po tych wydarzeniach Ntakirutimana przeszedł na emeryturę i wyjechał z Rwandy, osiadł w USA w Laredo (Teksas).
Po wysunięciu oskarżenia przez Międzynarodowy Trybunał Karny dla Rwandy Elizaphan Ntakirutimana został zatrzymany w Teksasie we wrześniu 1996. Początkowo zwolniony, ostatecznie ponownie został aresztowany w lutym 1998, a następnie w marcu 2000 przekazany do dyspozycji Trybunału w Arushy (Tanzania). Sprawę pastora połączono z procesem jego syna Gérarda, pozostającego w areszcie w Arushy od listopada 1996. Proces rozpoczął się we wrześniu 2001. Ntakirutimana nie przyznał się do zarzucanych mu czynów, a jego obrońca, były amerykański prokurator generalny Ramsey Clark, określał go mianem pacyfisty, niezdolnego do wyrządzenia krzywdy. Trybunał nie przychylił się do tej opinii ani oświadczenia oskarżonego i w lutym 2003 uznał winnym współudziału i pomocnictwa w pięciu aktach ludobójstwa w Mugonero i siedmiu w Bisesero, skazując go na 10 lat więzienia. Gérard Ntakirutimana został uznany za winnego ludobójstwa oraz zbrodni przeciw ludzkości i otrzymał wyrok 25 lat więzienia. Wyroki zostały podtrzymane w postępowaniu apelacyjnym.
Elizaphan Ntakirutimana wyszedł na wolność w grudniu 2006, po zaliczeniu na poczet odsiadywanej kary wcześniejszego pobytu w areszcie. Był najstarszym z oskarżonych przez Trybunał ds. Rwandy, a zarazem pierwszym, który odzyskał wolność po odbyciu kary. Zmarł w szpitalu w Arushy sześć tygodni później.

</doc>
<doc id="790648" url="https://pl.wikipedia.org/wiki?curid=790648" title="Pan Pacific Open">
Pan Pacific Open

Pan Pacific Open – kobiecy turniej tenisowy kategorii WTA 500 zaliczany do cyklu WTA Tour. Rozgrywany na kortach twardych japońskim Tokio (w 2019 roku w Osace).
W latach 1975–1983, 1986–1987 zawody rozgrywano we wrześniu, w latach 1984–1985 w grudniu, a w 1988 roku w kwietniu. W latach 1989–2007 odbywały się tydzień po Australian Open, na nawierzchni dywanowej w hali. W 2008 roku zmieniono termin rozgrywek na wrzesień, ze względu na letnie igrzyska olimpijskie, które odbyły się w Pekinie. Zmianie uległa również nawierzchnia, z dywanowej w hali na twardą. W latach 2020–2021 turniej się nie odbył z powodu pandemii COVID-19.

</doc>
<doc id="790649" url="https://pl.wikipedia.org/wiki?curid=790649" title="Maria Regina Korzeniowska">
Maria Regina Korzeniowska

Maria Regina Korzeniowska (ur. 1793 w Bochennikach, powiat winnicki, Podole, zm. 17 października 1874 we Lwowie) - właścicielka ziemska, historyk. 
Wspólnie z Joachimem Lelewelem wydała kilka prac z zakresu historii Polski:
Bratem Marii Reginy był Onufry Korzeniowski (1809-1868), uczestnik powstania listopadowego, emigrant.

</doc>
<doc id="790652" url="https://pl.wikipedia.org/wiki?curid=790652" title="Helicobacter heilmannii">
Helicobacter heilmannii

Helicobacter heilmannii, wcześniej "Gastrospirillum hominis" - jest Gram-ujemną bakterią o spiralnym kształcie, kolonizującą błonę śluzową żołądka.
Historia.
Została po raz pierwszy opisana przez Denta. Początkowo była nazywana "Gastrospirillum hominis", dopiero po szczegółowych badaniach genetycznych została zakwalifikowana jako "Helicobacter". Nazwa pochodzi od nazwiska patologa prof. Konrada Heilmanna
Patogeneza.
Może być jedną z przyczyn łagodnego zapalenia żołądka (około 0,5-6,0% infekcji żołądka jest spowodowanych przez "Helicobacter heilmanni" i powstawania wrzodów trawiennych. W niektórych publikacjach opisywano związek "Helicobacter heilmanni" ze zwiększoną częstością występowania raka żołądka i chłoniaka MALT.

</doc>
<doc id="790654" url="https://pl.wikipedia.org/wiki?curid=790654" title="Gastrospirillum hominis">
Gastrospirillum hominis



</doc>
<doc id="790655" url="https://pl.wikipedia.org/wiki?curid=790655" title="Igła Veresa">
Igła Veresa

Igła Veresa – najwygodniejsza, powszechnie stosowana igła do wytwarzania odmy otrzewnej. Igła ta zewnętrznie podobna jest do igieł do iniekcji: ma ostrą końcówkę ściętą skośnie pod kątem około 45°, grubość od 1,5 do 2,5 mm. Różni się od zwykłych igieł tym, że wewnątrz znajduje się tępy mandryn wysuwany małą sprężynką przed ostrze. Kiedy chirurg wkłuwa igłę, mandryn wciskany jest do wnętrza igły obnażając ostrze. W momencie przebicia powłok, kiedy igła wchodzi np. do jamy brzusznej, mandryn wypychany jest z igły zapobiegając skaleczeniu narządów wewnętrznych.
Igłę wynalazł w 1938 roku János Veres – węgierski Żyd, lekarz praktykujący w Budapeszcie. W tamtym czasie gruźlicę płuc leczono między innymi kontrolowaną odmą opłucnową. Przy użyciu igły wprowadzano powietrze do jamy opłucnej, co powodowało zapadnięcie się płuca i gojenie zmian pogruźliczych. Igła pomysłu Veresa zapewniała bezpieczne wykonanie takiego zabiegu bez zranienia płuca. Obecnie stała się podstawowym narzędziem do wytwarzania odmy brzusznej w czasie operacji laparoskopowych.

</doc>
<doc id="790656" url="https://pl.wikipedia.org/wiki?curid=790656" title="Maria Sharapova">
Maria Sharapova



</doc>
<doc id="790658" url="https://pl.wikipedia.org/wiki?curid=790658" title="Larisa Neiland">
Larisa Neiland



</doc>
<doc id="790659" url="https://pl.wikipedia.org/wiki?curid=790659" title="Forward progress">
Forward progress

Forward progress - pojęcie w futbolu amerykańskim określające zarówno miejsce najdalszego ruchu w przód jak i sam ruch w przód z piłką, w celu zdobycia pola przeciwnika.
Gdy zawodnik niosący piłkę zdobywając pole zostaje zablokowany lub szarżowany przez przeciwnika w taki sposób, że zaczyna być wypychany w przeciwnym kierunku, miejscem jego najdalszego ruchu w przód pozostaje to, do którego udało mu się dotrzeć.
Pojęcie to ma znaczenie w wyznaczaniu linii wznowienia gry.

</doc>
<doc id="790662" url="https://pl.wikipedia.org/wiki?curid=790662" title="Hand of Blood">
Hand of Blood

Hand of Blood – drugi album walijskiej grupy Bullet For My Valentine.

</doc>
<doc id="790663" url="https://pl.wikipedia.org/wiki?curid=790663" title="Out of bounds">
Out of bounds

Out of bounds - pojęcie w futbolu amerykańskim określające każde miejsce poza boiskiem, tzn. znajdujące się poza liniami bocznymi ("sidelines") i końcowymi ("end lines") lub dotykające te linie.
W NFL, zegar zatrzymuje się, gdy piłka lub niosący piłkę gracz wychodzi poza boisko. Zespoły które chcą zatrzymać zegar bez wyczerpania timeoutów, celowo starają się wynieść piłkę poza linie boczne lub końcowe.
Linie końcowe ("end lines") to linie wzdłuż krótszych boków boiska. Linie końcowe stanowią krańce boiska za polami punktowymi po obu jego końcach.
Linie boczne ("sidelines") to linie wzdłuż dłuższych boków boiska. Zawodnik, który przekracza linię boczną, tzn. stawia nogę za ziemi za tą linią, wychodzi poza boisko. Wzdłuż linii bocznych, po przeciwnych stronach boiska, ustawiają się zawodnicy nieuczestniczący w grze oraz trenerzy obu drużyn.

</doc>
<doc id="790664" url="https://pl.wikipedia.org/wiki?curid=790664" title="Dimetyloformamid">
Dimetyloformamid

Dimetyloformamid, DMF, DMFA – organiczny związek chemiczny z grupy amidów. Stosowany jako polarny rozpuszczalnik aprotyczny. Miesza się w dowolnym stosunku z wodą oraz wieloma rozpuszczalnikami organicznymi. Czysty związek jest pozbawiony zapachu, jednakże produkt techniczny wykazuje rybny zapach z uwagi na obecność dimetyloaminy. Cząsteczka DMF ma charakter polarny i hydrofilowy. Dzięki temu ułatwia ona zachodzenie reakcji o polarnym mechanizmie, takich jak substytucja nukleofilowa SN2. Ze względu na duży moment dipolowy (3,8 D) ma wysoką temperaturę wrzenia, 153 °C. Jest otrzymywany w reakcji mrówczanu metylu z dimetyloaminą.
Struktura i właściwości.
Z powodu występowania mezomerii (możliwe jest narysowanie dwóch hipotetycznych struktur rezonansowych) rząd wiązania w grupie karbonylowej jest nieco mniejszy niż dwa natomiast rząd wiązania pomiędzy azotem a węglem wynosi więcej niż jeden. Zostało to potwierdzone poprzez pomiary spektroskopowe w zakresie podczerwieni – drgania rozciągające w grupie C=O wynoszą około 1675 cm−1, podczas gdy dla typowej grupy karbonylowej częstość wynosi nieco ponad 1700 cm−1. Ponadto z powodu częściowo podwójnego charakteru wiązania C–N rotacja wokół niego jest częściowo zablokowana co usztywnia całą cząsteczkę zmniejszając jej swobodę konformacyjną. Z tego powodu w temperaturze pokojowej obie grupy metylowe nie są równocenne chemicznie w spektroskopii protonowego rezonansu magnetycznego, dając dwa singlety zawierające trzy protony o przesunięciu chemicznym wynoszącym odpowiednio 2,97 oraz 2,88 δ zamiast jednego singletu o integracji 6.
DMF w warunkach wysokiego ciśnienia i niskiej temperatury krystalizuje w grupie przestrzennej "P"-1, posiadając dwie cząsteczki w niezależnej części komórki elementarnej ("Z"′=2). Duża stabilność struktury związana jest z charakterystycznym układem wiązań CH···O, tworzących układy cykliczne oraz dużą liczbą stopni swobody dla struktur o więcej o "Z"′ &gt; 1.
Zastosowania.
Głównym zastosowaniem dimetyloformamidu jest wykorzystanie w roli rozpuszczalnika o niskiej prężności pary, przykładowo stanowi on dobre środowisko do reakcji sprzęgania peptydów. W reakcjach takich jak reakcja Vilsmeiera-Haacka oraz reakcja Bouvealta DMF jest jednym z reagentów, potrzebnym do uformowania się grupy aldehydowej.
Ponadto związek ten jest wykorzystywany do produkcji włókien akrylowych, tworzyw sztucznych, klejów, syntetycznej skóry, włókien oraz związków do pokrywania powierzchni.
Ponieważ DMF silnie oddziałuje z cząsteczkami polimerów powodując puchnięcie materiałów polimerowych jest on często stosowany jako dodatek do rozpuszczalników usuwających lakiery.
Dimetyloformamid z uwagi na zdolność do rozpuszczania i zawieszania nanorurek jest wykorzystywany jako nośnik w pomiarach spektroskopowych tych struktur.
Produkcja.
DMF może być otrzymywany zarówno poprzez katalityczne sprzęganie dimetyloaminy z tlenkiem węgla w środowisku metanolu, jak i poprzez reakcję mrówczanu metylu z dimetyloaminą. Na skalę laboratoryjną może on zostać także uzyskany przez reakcję dimetyloaminy z kwasem mrówkowym.
Środki ostrożności i toksyczność.
Reakcje podczas których wykorzystywany jest wodorek sodu mogą być niebezpieczne gdy wykonywane są w środowisku DMF – w temperaturze powyżej 26 °C może zajść egzotermiczny rozkład dimetyloformamidu. Reakcje takie są łatwe do kontrolowania w skali laboratoryjnej jednak w przypadku dużych instalacji przemysłowych odnotowano kilka wypadków.
Uważa się, że DMF może mieć własności karcynogenne i teratogenne u ludzi. Dlatego też w wielu sektorach przemysłowych kobiety nie mogą pracować z tym związkiem. W przypadku wielu reakcji chemicznych może on zostać zastąpiony przez dimetylosulfotlenek.

</doc>
<doc id="790666" url="https://pl.wikipedia.org/wiki?curid=790666" title="Bullet for My Valentine (album)">
Bullet for My Valentine (album)

Bullet for My Valentine – debiutancki album walijskiej grupy Bullet For My Valentine.
Lista utworów.
Kolejność utworów na tej płycie jest błędna, przez co okładka nie zgadza się z rzeczywistością.

</doc>
<doc id="790672" url="https://pl.wikipedia.org/wiki?curid=790672" title="Czerna Mesta">
Czerna Mesta

Czerna Mesta (bułg. Черна Места) – rzeka w południowo-zachodniej Bułgarii, źródłowy ciek Mesty w zlewisku Morza Egejskiego. Długość - 23,3 km, powierzchnia zlewni - 164 km². 
Czerna Mesta powstaje z połączenia potoków Sofanica, Kardanica i Leewsztica spływających spod przełęczy Wyrwi sekuł we wschodniej części masywu górskiego Riła. Płynie na południe i koło wsi Jakoruda łączy się z Bełą Mestą, tworząc Mestę. 
Dolina Czernej Mesty jest wąska i skalista, o stromych brzegach. Rzeka ma jednocześnie duży spadek (średnio 64,7 m/km). Te warunki dają spory potencjał energetyczny, szacowany na 1,35 MW. W 2003 rozpoczęto koło wsi Jakoruda budowę niewielkiej elektrowni wodnej.

</doc>
<doc id="790674" url="https://pl.wikipedia.org/wiki?curid=790674" title="Metylotransferaza">
Metylotransferaza

Metylotransferaza – enzym przenoszący resztę metylową pomiędzy związkami uczestniczącymi w reakcji, zmieniając w ten sposób ich działanie.

</doc>
<doc id="790676" url="https://pl.wikipedia.org/wiki?curid=790676" title="Metylotransferazy">
Metylotransferazy



</doc>
<doc id="790677" url="https://pl.wikipedia.org/wiki?curid=790677" title="The Poison">
The Poison

The Poison – pierwszy studyjny album zespołu Bullet for My Valentine wydany 3 października 2005 roku.

</doc>
<doc id="790679" url="https://pl.wikipedia.org/wiki?curid=790679" title="Sidelines">
Sidelines



</doc>
<doc id="790681" url="https://pl.wikipedia.org/wiki?curid=790681" title="Thomas Gresham">
Thomas Gresham

Thomas Gresham (ur. ok. 1512 w Londynie, zm. 21 listopada 1579 tamże) – angielski kupiec i finansista który służył angielskiemu królowi Edwardowi VI i królowej Elżbiecie I.
Urodzony w rodzinie bankierów, był doradcą gospodarczym królowej Elżbiety I, która nadała mu tytuł "kupca królewskiego". Ukończył kolegium Gonville Hall na Uniwersytecie Cambridge.
Założył w Londynie giełdę królewską (Royal Exchange), a zgodnie z jego testamentem jego dom stał się szkołą nauk ścisłych, która nosi jego imię. Thomas Gresham za Kopernikiem ("Monetae cudendae ratio", pol. "Rozprawa o urządzeniu monety…" z 1526) niezależnie powtarza prawo będące jednym z podstawowych w teorii monetarnej, tzw. prawo Kopernika-Greshama. Zawarł je w 1558 roku w rozprawie "Information touching the fall of exchange" (Informacja dotycząca upadku giełdy), wydrukowanej w 1560 roku w zbiorze listów do królowej pod nagłówkiem „Letter to Queen Elizabeth”.
W 1565 roku wybudował w Osterley (obecnie w obrębie Londynu) pierwszą angielską papiernię.

</doc>
<doc id="790684" url="https://pl.wikipedia.org/wiki?curid=790684" title="Librazhd">
Librazhd

Librazhd (alb. "Librazhd", "Librazhdi") – miasto w środkowej Albanii nad rzeką Shkumbin. Ośrodek administracyjny okręgu Librazhd w obwodzie Elbasan. Liczba mieszkańców – 12,7 tys. (2005).

</doc>
<doc id="790697" url="https://pl.wikipedia.org/wiki?curid=790697" title="End lines">
End lines



</doc>
<doc id="790700" url="https://pl.wikipedia.org/wiki?curid=790700" title="Mrówczan metylu">
Mrówczan metylu

Mrówczan metylu (ester metylowy kwasu mrówkowego) – organiczny związek chemiczny z grupy estrów o wzorze: HCOOCH3.
Jest stosowany jako rozpuszczalnik do farb i lakierów oraz w syntezie organicznej.

</doc>
<doc id="790714" url="https://pl.wikipedia.org/wiki?curid=790714" title="Tadeusz Fajfer">
Tadeusz Fajfer

Tadeusz Fajfer (ur. 24 kwietnia 1959 w Poznaniu) – polski piłkarz grający na pozycji bramkarza i trener piłkarski.
Życiorys.
Karierę rozpoczynał w Lechu Poznań. Później był zawodnikiem Lechii Gdańsk (Puchar i Superpuchar Polski w 1983), Chrobrego Głogów, Czarnych Wróblewo, VfL Herzlake i Dyskobolii Grodzisk Wielkopolski. Wystąpił w 36 meczach I ligi polskiej (8 w Lechii i 28 w Dyskobolii). Po zakończeniu kariery w 1998 roku został trenerem bramkarzy Dyskobolii, aż do momentu kiedy został zastąpiony przez Jacka Kazimierskiego.
Po zakończeniu kariery był w Dyskobolii kierownikiem drużyny i zajmował się wyszukiwaniem utalentowanych graczy w Polsce i za granicą. 1 grudnia 2022 został dyrektorem sportowym Warty Poznań.

</doc>
<doc id="790720" url="https://pl.wikipedia.org/wiki?curid=790720" title="Gruczoł woskowy">
Gruczoł woskowy

Gruczoł woskowy – gruczoł odwłokowy wydzielający wosk u niektórych owadów, np. pszczół robotnic, czy mszyc. Gruczoły te są wykorzystywane do wytwarzania wosku w postaci tarczek, nitek lub łusek, zaś u pszczół i trzmieli służy do budowy plastrów oraz wytwarzania warstwy ochronnej pokrywającej jaja.

</doc>
<doc id="790722" url="https://pl.wikipedia.org/wiki?curid=790722" title="Pałakarija">
Pałakarija

Pałakarija (bułg. Палакария) – rzeka w zachodniej Bułgarii, prawy dopływ Iskyru w dorzeczu Dunaju. Długość – 39,2 km, średni przepływ – 1,82 m³/s.
Pałakarija wypływa w masywie górskim Witosza. Spływa na południe, po czym zatacza szeroki łuk na wschód wzdłuż południowego obrzeża masywu górskiego Płana, przecinając Kotlinę Samokowską. Uchodzi do Iskyru tuż przed sztucznym zbiornikiem Iskyr.

</doc>
<doc id="790723" url="https://pl.wikipedia.org/wiki?curid=790723" title="Włóczka">
Włóczka

Włóczka - przędza o większych grubościach, wytwarzana z włókien naturalnych (bawełna, wełna itp.) lub otrzymywanych sztucznie (akryl, sztuczny jedwab, poliamid).
Włóczki sprzedawane są w motkach po 25, 50 lub 100 g.
Wydajność/grubość włóczki podaje się najczęściej w metrach na 100 lub 50 g.

</doc>
<doc id="790725" url="https://pl.wikipedia.org/wiki?curid=790725" title="Prawa natury">
Prawa natury

Prawa natury – wydany w 2006 tomik wierszy autorstwa Ryszarda Kapuścińskiego. Drugi – po "Notesie" tomik wierszy tego autora.

</doc>
<doc id="790727" url="https://pl.wikipedia.org/wiki?curid=790727" title="William Otis">
William Otis

William Smith Otis (ur. 20 września 1813 w Pelham; zm. 13 listopada 1839 w Westfield) – amerykański wynalazca.
Podobnie jak jego ojciec, który był budowniczym kanałów i kolei, od dzieciństwa interesował się pracami ziemnymi i dość wcześnie odkrył swój talent konstruktora, budując pierwszą koparkę jednonaczyniową z napędem parowym w wieku 20 lat. Wykorzystując ogólnie dostępne materiały w okolicy miasta Canton w stanie Massachusetts, zbudował pierwszą maszynę w 1835 i zastosował ją przy budowie kolei Norwich-Worcester, napęd parowy posiadał jedynie mechanizm podnoszenia łyżki, obrót maszyny był wykonywany ręcznie przez dwóch robotników przy użyciu lin, a cała maszyna była poruszana zaprzęgiem konnym.
Ożenił się z Elizabeth Everett.
By móc dalej rozwijać swój projekt Otis przeniósł się do Filadelfii. Namówiony również przez zarządcę firmy parowozowej „Garrett and Eastwick”, Josepha Harrisona zbudował dla niego prototyp w 1836 roku. 15 czerwca 1836 r. William S. Otis zgłosił wniosek patentowy. Dokumentacja patentowa przepadła podczas pożaru Biura Patentów i Marek Handlowych Stanów Zjednoczonych. Patent został zgłoszony ponownie 27 października 1838 r., a 24 lutego 1839 r. oficjalnie przyjęty i figurujący pod numerem U.S. Patent No 1089 „Crane-excavator for excavating and removing earth”. Według opisu patentowego maszyna posiadała zawieszone na wysięgniku ramię, podnoszone układem wielokrążków przez cięgna łańcuchowe, na końcu którego była łyżka. Koparka nabierała urobek łyżką i po obrocie wysięgnika o 90 stopni ładowała na wagony. Posiadała niezależny mechanizm jazdy poruszając się po torowisku kolejowym. Pojemność łyżki wynosiła 1,5 jarda sześciennego (1,15 m³), osiągała wydajność 64 m³ na godzinę. Koparka Otisa po raz pierwszy została zastosowana przy budowie kolei Western Railroad w 1837 pomiędzy Springfield a Worcester w stanie Massachusetts. Do 1840 r. firma „Garret and Eastwick” wyprodukowała 7 takich maszyn, z czego 2 stanowiły własność firmy „Carmichael and Fairbanks”, należącej do jego stryja Daniela Carmichaela, a w której udziałowcem był również Otis. Po wypadku jaki się zdarzył przy pracy koparki Otis umarł 13 listopada 1839 w Westfield. Wszystkie patenty i udziały w firmie „Carmichael and Fairbanks” przeszły na jego małżonkę Elizabeth.

</doc>
<doc id="790730" url="https://pl.wikipedia.org/wiki?curid=790730" title="Złatna Panega">
Złatna Panega

 

</doc>
<doc id="790733" url="https://pl.wikipedia.org/wiki?curid=790733" title="Yard lines">
Yard lines

Yard lines, linie jardów - pojęcie w futbolu amerykańskim określające szereg linii równoległych do linii punktowych, naniesionych co 5 jardów.
Linie jardów pomagają w określeniu odległości danego miejsca na boisku od najbliższego pola punktowego. Co 10 jardów linie te numeruje się tak, by wskazywały odległość do najbliższej linii punktowej. Środek boiska przecina linia 50 jardów.
Dokładniejsze odległości na boisku wskazują rzędy linii kreskowych.

</doc>
<doc id="790735" url="https://pl.wikipedia.org/wiki?curid=790735" title="Nussdorf am Inn">
Nussdorf am Inn



</doc>
<doc id="790736" url="https://pl.wikipedia.org/wiki?curid=790736" title="Osiedle Ustronie (Gniezno)">
Osiedle Ustronie (Gniezno)

Osiedle Ustronie – osiedle we wschodniej części Gniezna (administracyjnie część Osiedla nr II Tysiąclecie), ok. 4000 mieszkańców.
Zabudowa 5- (z końca lat 80) i 4-kondygnacyjna (nowa). Na osiedlu istnieją place zabaw, boisko piłkarskie, parking, stojaki rowerowe, poczta, oddział banku PKO BP, żłobek - „BONUS”. sklep motoryzacyjny HGP, baseny letnie, kościół bł. Bogumiła. Od wschodu graniczy z dzielnicą Róża, od północy z dzielnicą Winiary, od zachodu i południa z dzielnicą Osiedle Tysiąclecie.

</doc>
<doc id="790737" url="https://pl.wikipedia.org/wiki?curid=790737" title="Grosskarolinenfeld">
Grosskarolinenfeld



</doc>
<doc id="790738" url="https://pl.wikipedia.org/wiki?curid=790738" title="Griesstatt">
Griesstatt



</doc>
<doc id="790739" url="https://pl.wikipedia.org/wiki?curid=790739" title="Griesstaett">
Griesstaett



</doc>
<doc id="790740" url="https://pl.wikipedia.org/wiki?curid=790740" title="Eggstatt">
Eggstatt



</doc>
<doc id="790743" url="https://pl.wikipedia.org/wiki?curid=790743" title="Eggstaett">
Eggstaett



</doc>
<doc id="790745" url="https://pl.wikipedia.org/wiki?curid=790745" title="Sochtenau">
Sochtenau



</doc>
<doc id="790747" url="https://pl.wikipedia.org/wiki?curid=790747" title="Soechtenau">
Soechtenau



</doc>
<doc id="790750" url="https://pl.wikipedia.org/wiki?curid=790750" title="Hoslwang">
Hoslwang



</doc>
<doc id="790751" url="https://pl.wikipedia.org/wiki?curid=790751" title="Hoeslwang">
Hoeslwang



</doc>
<doc id="790753" url="https://pl.wikipedia.org/wiki?curid=790753" title="Bruckmuhl">
Bruckmuhl



</doc>
<doc id="790754" url="https://pl.wikipedia.org/wiki?curid=790754" title="Złatna Panega (rzeka)">
Złatna Panega (rzeka)

Złatna Panega (bułg. Златна Панега) – rzeka w północno-zachodniej Bułgarii, prawy dopływ Iskyru w dorzeczu Dunaju. Długość – 50,3 km.
Złatna Panega wypływa koło wsi Dybrawata na północnym pogórzu wschodniej Starej Płaniny i przecina to pogórze płynąc na północ. Przepływa przez miasteczko Łukowit i koło miasteczka Czerwen brjag uchodzi do Iskyru.
Źródło Złatnej Panegi ma charakter krasowy i jest największym krasowym źródłem Bułgarii. Przypuszcza się, że rzeka przez system podziemnych pieczar krasowych czerpie wody z rzeki Wit, płynącej równolegle kilkanaście km na wschód.

</doc>
<doc id="790755" url="https://pl.wikipedia.org/wiki?curid=790755" title="Bruckmuehl">
Bruckmuehl



</doc>
<doc id="790760" url="https://pl.wikipedia.org/wiki?curid=790760" title="Uniwersytet Narodowy „Akademia Kijowsko-Mohylańska”">
Uniwersytet Narodowy „Akademia Kijowsko-Mohylańska”

Narodowy Uniwersytet „Akademia Kijowsko-Mohylańska” ( (Nacionalnyj uniwersytet „Kyjewo-Mohylanśka akademija”), skrót: NaUKMA) – najstarsza uczelnia na terenie współczesnej Ukrainy, zgodnie z uchwałą władz uczelnianych kontynuator tradycji Akademii Kijowskiej założonej w 1658 roku.
Formalnie powołany jako kontynuator Akademii Kijowskiej przez Radę Najwyższą Ukrainy 19 września 1991 roku. W 1992 pierwsi studenci rozpoczęli studia w uczelni, która w 1994 otrzymała status uniwersytetu państwowego. Początkowo posiadał dwie filie: w Ostrogu i Mikołajowie, które z czasem stały się samodzielnymi uniwersytetami.

</doc>
<doc id="790762" url="https://pl.wikipedia.org/wiki?curid=790762" title="Jezioro Mai-Ndombe">
Jezioro Mai-Ndombe



</doc>
<doc id="790764" url="https://pl.wikipedia.org/wiki?curid=790764" title="Georgi Benkowski">
Georgi Benkowski

Georgi Benkowski, bułg. Георги Бенковски, właściwie Gawrił Gruew Chłytew, bułg. Гаврил Груев Хлътев (ur. między 1841 a 1844 w Kopriwszticy, zm. 12 maja 1876) – bułgarski działacz niepodległościowy, jeden z organizatorów i przywódców powstania kwietniowego.
Urodził się w niezamożnej rodzinie kupieckiej. Z powodu śmierci ojca w 1848 roku zmuszony był zakończyć edukację w trzeciej klasie w lokalnej szkole podstawowej i rozpocząć naukę rzemiosła – krawiectwa. W 1866 roku był już renomowanym krawcem i handlował w Azji Mniejszej. W tym okresie życia wiele podróżował, odwiedzając między innymi Izmir, Stambuł, Anatolię, a także Egipt. W 1875 roku dotarł do Bukaresztu, gdzie związał się z bułgarskim ruchem niepodległościowym. W lecie tego samego roku włączył się do grupy spiskowców kierowanej przez Stojana Zaimowa planujących podpalenie Stambułu i zabójstwo sułtana Abdülaziza w celu zwrócenia uwagi europejskich mocarstw na sprawę Bułgarii i zainicjowania powstania narodowego. W Stambule otrzymał paszport Polaka Antoniego Bieńkowskiego. Później zmienił imię na Georgi, uprościł nazwisko i w tej wersji przeszedł do historii. Z uwagi na niepowodzenie spisku Zaimowa Benkowski powrócił do Rumunii, gdzie kontynuował działania na rzecz wybuchu powstania. Komitet powstańczy w Giurgiu skierował go do IV okręgu powstańczego w Płowdiwie do pomocy „apostołowi” (agitatorowi) Panajotowi Wołowowi. Wybitne zdolności organizacyjne Benkowskiego spowodowały, że Wołow odstąpił mu później tytuł głównego „apostoła”.
20 kwietnia 1876 roku wybuchły walki w Kopriwszticy. Benkowski znajdował się wówczas w Panagjuriszte, gdzie szybko sformował konny oddział zbrojny (czetę) i podjął walkę z regularnymi wojskami osmańskimi. Zaangażował w powstanie wiele osób, między innymi Rajnę Kniaginię. Agitacja i działania zbrojne prowadzone przez czetę Benkowskiego odegrały kluczową rolę w przebiegu powstania.
Po stłumieniu walk przez znacznie silniejszą i lepiej uzbrojoną armię turecką, Benkowski wraz z resztą powstańców zbiegł w góry Stara Płanina. 12 maja 1876 na skutek zdrady wpadł w zasadzkę zorganizowaną koło wsi Ribarica (gmina Tetewen w obwodzie Łowecz) i otrzymał śmiertelny postrzał podczas próby sforsowania mostu. Z całego oddziału uratował się jedynie Zachari Stojanow.
Rodzinny dom Benkowskiego w Kopriwszticy, zbudowany w 1831 roku, jest obecnie jednym z domów-muzeów. W tym samym mieście znajduje się również pomnik Benkowskiego.

</doc>
<doc id="790766" url="https://pl.wikipedia.org/wiki?curid=790766" title="Pistolet maszynowy PP-93">
Pistolet maszynowy PP-93

PP-93 – rosyjski pistolet maszynowy skonstruowany w 1993 roku. Używany przez formacje podporządkowane rosyjskiemu ministerstwu spraw wewnętrznych.
PP-93 powstał w rezultacie porażki, jaką poniósł PP-90, którego podstawową zaleta była możliwość łatwego ukrycia, a wadą brak ergonomii. PP-93 posiada zbliżoną do PP-90 budowę, ale komora zamkowa jest nowa. Zrezygnowano z możliwości składania pistoletu i wyposażono go w konwencjonalna kolbę.
PP-93 jest bronią samoczynno-samopowtarzalną działająca na zasadzie odrzutu zamka swobodnego. Komora zamkowa tłoczona z blachy stalowej. Bezpiecznik-przełacznik rodzaju ognia znajduje się z boku broni, nad spustem. Gniazdo pudełkowego magazynka znajduje się wewnątrz chwytu pistoletowego. Rękojeść przeładowania umieszczona jest nietypowo pod przednią częścią lufy i podczas strzelania nie porusza się. Przyrządy celownicze o niewielkiej wysokości ułatwiają szybkie wydobycie broni ukrytej pod ubraniem. Kolba tłoczona z blachy, składana na wierzch broni. Do broni może być dołączony tłumik dźwięku i laserowy wskaźnik celu.

</doc>
<doc id="790767" url="https://pl.wikipedia.org/wiki?curid=790767" title="Gawrił Gruew Chłytew">
Gawrił Gruew Chłytew



</doc>
<doc id="790768" url="https://pl.wikipedia.org/wiki?curid=790768" title="Socjologia humanistyczna">
Socjologia humanistyczna

Socjologia humanistyczna – nurt w socjologii na początku XX wieku, ukształtowany w opozycji do pozytywizmu, głoszący, że nauki o człowieku są zasadniczo inne od przyrodniczych i że wymagają odmiennych metod badania. Jego przedstawicielami są Max Weber, Ferdinand Tönnies, Georg Simmel, Florian Znaniecki, Stanisław Ossowski.
Poza Polską określana jako socjologia rozumiejąca.
Cechy: 

</doc>
<doc id="790769" url="https://pl.wikipedia.org/wiki?curid=790769" title="Gawrił Chłytew">
Gawrił Chłytew



</doc>
<doc id="790771" url="https://pl.wikipedia.org/wiki?curid=790771" title="Czarna rozpacz">
Czarna rozpacz



</doc>
<doc id="790772" url="https://pl.wikipedia.org/wiki?curid=790772" title="Georgi Benkovski">
Georgi Benkovski



</doc>
<doc id="790775" url="https://pl.wikipedia.org/wiki?curid=790775" title="Daniel Treściński">
Daniel Treściński

Daniel Treściński (ur. 1 maja 1978 w Sosnowcu) – polski piłkarz występujący na pozycji obrońcy.
Przebieg kariery.
Urodził się w Sosnowcu, karierę rozpoczął w miejscowym MOSIR. Po dwóch latach skauci Zagłębia Sosnowiec wykupili zawodnika, aby po sezonie odszedł do pierwszoligowego ŁKS Łódź, z którym zdobył mistrzostwo. Kolejne kluby w karierze Treścińskiego to Polonia Gdańsk, Zagłębie Lubin, ponownie ŁKS oraz Stomil Olsztyn. Po epizodzie w Stomilu wrócił do Zagłębia Sosnowiec. Po 6 latach gry w Zagłębiu musiał opuścić klub w wyniku zamieszania w aferę korupcyjną. 26 czerwca 2008 związał się roczną umową z GKS-em Katowice. Po rozwiązaniu umowy z GKS Katowice, od rundy wiosennej 2008/2009, był zawodnikiem Stali Stalowa Wola. Po spadku klubu ze Stalowej Woli odszedł do czwartoligowego Orła Balin. 25 czerwca 2016 został wybrany na trenera MKS-u Sławków, od sezonu 2016/17 grający trener Miejskiego Klubu Sportowego Sławków. Na końcu sezonu 2016/17 zrezygnował z pracy w MKS-ie i przejął stanowisko trenera w Szczakowiance Jaworzno.

</doc>
<doc id="790776" url="https://pl.wikipedia.org/wiki?curid=790776" title="Hash marks">
Hash marks

Hash marks, linie kreskowe - pojęcie w futbolu amerykańskim określające dwa rzędy kresek namalowanych w środkowej części boiska, równoległych do linii bocznych.
Kreski są krótkimi liniami służącymi do wyznaczania pojedynczych jardów odległości pomiędzy liniami jardów, które wymalowane są co 5 jardów długości pola i przecinają całą szerokość boiska.
Wszystkie gry wznawia się z linii kreskowych: bezpośrednio na kreskach lub pomiędzy nimi.

</doc>
<doc id="790778" url="https://pl.wikipedia.org/wiki?curid=790778" title="Tablice Ishihary">
Tablice Ishihary

Tablice Ishihary (tablice pseudoizochromatyczne Ishihary) – tablice używane przez okulistów do sprawdzenia zdolności rozróżniania kolorów czerwonego i zielonego. Ich nazwa pochodzi od pomysłodawcy, japońskiego okulisty, Shinobu Ishihary, profesora Uniwersytetu Tokijskiego; pierwsze tablice zaprojektował on w 1917 roku. Gdy Ishihara pracował w Wojskowej Szkole Medycznej, poproszono go o wymyślenie prostego testu sprawdzającego umiejętność prawidłowego rozpoznawania kolorów przez rekrutów. Pracę profesorowi niewątpliwie ułatwił fakt, że jego asystent miał właśnie tę przypadłość. Pierwsze tablice zostały namalowane farbami przez samego Ishiharę.
Pełny test Ishihary polega na pokazaniu pacjentowi 38 tablic; wersje przesiewowe liczą 14 lub 24 tablice, wersja dla dzieci i osób niepiśmiennych liczy 10 tablic. Diagnoza jest zwykle jasna już po pokazaniu pacjentowi kilku tablic.
Każda tablica składa się z koła utworzonego przez różnych rozmiarów okrągłe plamy, różniące się w nieznaczny sposób barwami. Układ plam w kolorze odmiennym od tła jest taki, że tworzą liczbę. Zadaniem pacjenta jest ją odczytać. Dobór kolorów na każdej tablicy jest inny, co umożliwia zdiagnozowanie różnych zaburzeń widzenia barw.

</doc>
<doc id="790782" url="https://pl.wikipedia.org/wiki?curid=790782" title="Wojciech Kubik">
Wojciech Kubik

Wojciech Kubik (ur. 13 stycznia 1953 w Bystrej, zm. 16 stycznia 1992 w Wieliczce) – polski saneczkarz
Swoją karierę saneczkarską rozpoczął jako nastoletni chłopiec wygrywając zawody międzyszkolne zorganizowane w Bystrej. To był jego pierwszy w życiu ślizg oblodzonym torem, mierzącym 1050 m i mającym aż 24 zakręty. Zauważony przez Klub LZS Mikluszowice zaczął trenować saneczkarstwo. Brał udział w Mistrzostwach Europy w Villar de Lans we Francji, na torach w Konigsee i Oberwiesenthal w Niemczech, w Czechach, w Mistrzostwach Europy w Austrii, Szwajcarii, Szwecji na torze w Hamarstrand, w Mistrzostwach Świata we Włoszech. Brał również udział w zawodach o Memoriał Stanisława Paczki.
1972 r..
Marzył o kolejnych zawodach i sukcesach w saneczkarstwie i o zostaniu trenerem, jednak zrezygnował ze sportu. Ożenił się z Krystyną Bednarską i mają dwóch synów Macieja i Dawida. Osiadł na stałe w Wieliczce, gdzie 16 stycznia 1992 roku zmarł. Spoczywa na cmentarzu w Wieliczce.

</doc>
<doc id="790785" url="https://pl.wikipedia.org/wiki?curid=790785" title="Socjologia wiedzy">
Socjologia wiedzy

Socjologia wiedzy – dział socjologii szczegółowej analizujący związki między warunkami powstawania wiedzy (nauki) a jej treścią. 
Socjologia wiedzy bada kontekst ich występowania oraz ustala prawidłowości pojawiania się określonych typów myślenia i wiedzy, próbuje nakreślić linię wiodącą od myśli do myśliciela i jego świata społecznego. Najbardziej widoczne jest to wówczas, gdy myśl służy usankcjonowaniu konkretnej sytuacji społecznej, to znaczy, gdy ją objaśnia, usprawiedliwia i uświęca.
Również analizuje mentalność danej epoki lub warstwy społecznej, dominujące ideologie i sposoby myślenia, sytuację społeczną. Zwraca uwagę na motywy i interesy skłaniające do świadomego popierania i szerzenia danych idei. Próbuje wyjaśnić, jak dane interesy i cele grupowe przekładają się na teorie i ruchy umysłowe oraz treści naukowe.
Jednym z prekursorów socjologii wiedzy był Ludwik Fleck (polski mikrobiolog, specjalista z dziedziny bakteriologii, immunologii i hematologii). 

</doc>
<doc id="790788" url="https://pl.wikipedia.org/wiki?curid=790788" title="Komitet Narodowy Amerykanów Polskiego Pochodzenia">
Komitet Narodowy Amerykanów Polskiego Pochodzenia

Komitet Narodowy Amerykanów Polskiego Pochodzenia (KNAPP) – organizacja Polaków w Stanach Zjednoczonych działająca w latach 1942–1959.
Działalność.
KNAPP powstał 20–21 czerwca 1942 roku z inicjatywy piłsudczyków. Środowisko KNAPP oskarżało Rząd RP na Uchodźstwie – reprezentowany przez premierów Władysława Sikorskiego i Stanisława Mikołajczyka – o politykę ugodową wobec ZSRR i naiwność wobec polityki aliantów zachodnich.
Celem KNAPP była obrona interesów polskich, zwłaszcza idei niepodległości i integralności terytorialnej Rzeczypospolitej, oraz lobbing na rzecz dotrzymania gwarancji wynikających z Karty Atlantyckiej i układu sojuszniczego Rzeczypospolitej z Wielką Brytanią z 25.08.1939 r. Działacze Komitetu wychodzili z założenia, że prawa Polski do niepodległego bytu są zagrożone nie tylko bezpośrednio przez okupantów – III Rzeszę i ZSRR, ale również pośrednio, przez nieodpowiedzialną i cyniczną grę Wielkiej Brytanii i Stanów Zjednoczonych, dla których gwarancją pokonania III Rzeszy jest utrzymanie za wszelką cenę sojuszu z ZSRR.
Za inicjatorów KNAPP uznać należy Wacława Jędrzejewicza, Ignacego Matuszewskiego, Henryka Floyar-Rajchmana i Bolesława Wieniawę-Długoszowskiego. Zdecydowali się oni wyjechać z Europy po klęsce Francji do Stanów Zjednoczonych – w których upatrywali głównego sojusznika sprawy polskiej i organizatora powojennego ładu w Europie – i nawiązali w USA bliską współpracę ze środowiskiem polonijnych piłsudczyków.
Działalność KNAPP nie znalazła zrozumienia w kręgach administracji Roosevelta, ale jego największymi wrogami na terenie USA byli komuniści, ogłaszający się reprezentantami całej Polonii amerykańskiej (Oskar Lange, Bolesław Gebert i in.).
Sprzyjała temu atmosfera społeczno-polityczna w Stanach Zjednoczonych, będąca owocem żmudnej pracy sowieckiej rezydentury wywiadowczej w USA, która począwszy od lat trzydziestych zdołała opanować znaczną część życia intelektualnego, kulturalnego i naukowego Ameryki, by w przededniu oraz podczas II wojny światowej uzyskać znaczące wpływy w administracji rządowej i współdecydować o kierunkach polityki amerykańskiej. Pracami rezydentury sowieckiej kierował Wasilij Zarubin, oficer wywiadu INO NKWD, znany z przygotowań do zbrodni katyńskiej (dokonywał w obozie w Kozielsku selekcji oficerów polskich pod kątem ich ewentualnej przydatności dla INO NKWD).
Wobec KNAPP i jego działaczy została w konsekwencji rozpętana systematyczna nagonka polityczna i prasowa.
KNAPP głosił konieczność utworzenia naczelnej organizacji politycznej Polonii amerykańskiej (do tego czasu nieistniejącej). Tylko obywatele Stanów Zjednoczonych, głosujący w wyborach, mogą mieć wpływ na rząd w Waszyngtonie. Dla idei powołania politycznej organizacji Polonii zjednali wydawców i redaktorów dzienników: Maksymiliana Węgrzynka w Nowym Jorku i Franciszka Januszewskiego w Detroit. Obydwa dzienniki miały czytelników wśród członków organizacji polskich emigrantów. Trzy największe to: Związek Narodowy Polski, Zjednoczenie Polskie Rzymsko-Katolickie i Związek Polek w Ameryce z siedzibą w Chicago.
Konsolidacja.
Emigranci polscy zrzeszeni w organizacjach samopomocy doszli do przekonania, że muszą zorganizować się w obronie Polski. Przywódcy organizacji polonijnych znaleźli wspólny język z KNAPP i na wielkim kongresie Polonii w Buffalo w czerwcu 1944, w którym wzięło udział dwa i pół tysiąca delegatów i delegatek różnych organizacji, powołano do życia Kongres Polonii Amerykańskiej.
Zadaniem nowej organizacji miało być wpływanie na rząd Stanów Zjednoczonych, by prowadził politykę korzystną dla narodu polskiego i przekonywanie opinii publicznej, że obrona niepodległości Polski jest zgodna z amerykańską racją stanu. Na prezesa KPA został wybrany Karol Rozmarek, od 1939 r. prezes największej organizacji emigracyjnej – Związku Narodowego Polskiego. Rozmarek był pierwszym prezesem ZNP urodzonym w Ameryce (w Wilkes Barre, w stanie Pensylwania).
W atmosferze panującej wówczas w Ameryce, postulaty Polonii administracja Roosevelta uważała za szkodliwe dla wysiłku wojennego. Rozmarek zaraz po kongresie w Buffalo rozpoczął starania o przyjęcie go przez prezydenta Franklina D. Roosevelta. Odpowiadano mu odmownie. Dopiero w październiku, wobec zbliżających się wyborów, w których Roosevelt kandydował na bezprecedensową czwartą kadencję, doszło do wizyty delegacji Kongresu Polonii Amerykańskiej w Białym Domu. Wielka mapa Polski w granicach z 1939 zawieszona na ścianie za biurkiem prezydenta miała sugerować, że Roosevelt uznaje wschodnie granice Polski. Zdjęcie prezydenta USA z Rozmarkiem na tle mapy Polski obiegło prasę amerykańską. Rozmarek poparł Roosevelta a Polacy w USA głosowali za jego kandydaturą w wyborach prezydenckich w listopadzie 1944. Gdy w lutym 1945 stały się jasne decyzje konferencji jałtańskiej i udział w nich prezydenta Stanów Zjednoczonych, poparcie Roosevelta przed wyborami nie przysporzyło popularności Rozmarkowi.
Doprowadzenie do konsolidacji środowisk emigracji polskiej w USA i w konsekwencji utworzenie Kongresu Polonii Amerykańskiej było głównym osiągnięciem KNAPP. Jego delegaci brali jeszcze udział w konferencji założycielskiej ONZ w San Francisco w roku 1945. Środowisko KNAPP utworzyło Instytut Józefa Piłsudskiego w Ameryce i po zakończeniu wojny prowadziło działalność naukową, wydawniczą i oświatową.
Organizację rozwiązano w roku 1959.

</doc>
<doc id="790789" url="https://pl.wikipedia.org/wiki?curid=790789" title="Willow Rosenberg">
Willow Rosenberg

Willow Danielle Rosenberg – fikcyjna postać z serialu "", przez siedem sezonów grana przez Alyson Hannigan.
Urodziła się w 1981 roku w Sunnydale. Jej rodzicami są Ira i Sheila Rosenberg. Jest z pochodzenia Żydówką, ale od mniej więcej czwartego sezonu praktykuje wiccanizm. Willow jest zdolną uczennicą, jedną z najlepszych w Sunnydale High School, udziela też korepetycji i uczy informatyki po śmierci Jenny Calendar. Jest też hakerką. Magią zaczyna zajmować się już w liceum, jej pierwszym czarem jest przywrócenie duszy Angelowi w „Becoming part 2”. Dzięki magii staje się jedną z potężniejszych osób w Scooby Gangu, czasami ujawnia też zdolności przywódcze i obserwatorskie („Bargaing” wcześniej np. „Dark Ages”). Jest początkowo dość nieśmiała, ale przy nabiera śmiałości i wiary we własne możliwości. Jej pierwszym chłopakiem był Xander, mieli wtedy 6 lat i zerwali bo ukradł jej lalkę Barbie. Willow podkochuje się w nim aż do momentu poznania Oza. Krótki epizod z Xanderem doprowadza do tego, iż na krótko rozstaje się z Ozem – odcinek „Lover's Walk”, ponownie godzą się w „Amends”. W czwartym sezonie, Oz wyjeżdża by poznać swoją naturę wilkołaka. Załamana Willow poświęca się magii, poznaje przy tym Tarę – odcinek "Hush". Obie zostają ostatecznie parą, co Willow początkowo ukrywa przed przyjaciółmi. Dopiero gdy jej były chłopak wraca na krótko do Sunnydale mówi o tym . Jej związek trwa przez cały piąty sezon, gdy bogini Glory odbiera Tarze umysł, Willow próbuje się na niej zemścić – „Though love”. W „Weight of the World” Willow odbywa podróż do umysłu , by wyrwać ją z katatonii. W „The Gift” udaje jej się wyleczyć Tarę. W sezonie szóstym Willow coraz bardziej uzależnia się od magii – jej kolejne czary mające odwrócić uwagę Tary od tego, doprowadzają do rozstania. Willow ostatecznie radzi sobie ze swoim problemem, godzi się też z dziewczyną, jednak ta zostaje zastrzelona przez Warrena. Willow opętana żądzą zemsty zabija go i próbuje zniszczyć świat. Zostaje powstrzymana przez Xandera. Willow wyjeżdża z Gilesem do Anglii, gdzie uczy się kontrolować swoje moce. W sezonie siódmym jej największym osiągnięciem było aktywowanie potencjalnych pogromczyń. Jej nową dziewczyną zostaje Kennedy.
Post Sunnydale.
Z wcześniejszych przed komiksowych wersji mogłoby wynikać, iż Willow sporo podróżowała wraz z Kennedy, jednak 8 sezon pozwala sądzić, że raczej trzymała się blisko grupy i dopiero po wydarzeniach z Dawn udała się w podróż, możliwe że szukać dla niej lekarstwa. Nigdzie nie jest jednak wspomniana Kennedy, można więc założyć, iż nie są już razem, ale w tym momencie nie jest to jeszcze absolutnie wyjaśnione.
Willow pojawia się na ostatniej stronie drugiego komiksu oraz na okładce części trzeciej. W tej chwili ciężko powiedzieć cokolwiek więcej poza tym, że prawdopodobnie będzie walczyć z Amy.
Umiejętności.
Willow jest doskonałą hakerką i matematyczką. Potrafi także uczyć innych, co widzimy wielokrotnie – "Angel", "Becoming part 1". Od trzeciego sezonu zajmuje się magią, w siódmym sezonie jest już prawdopodobnie jedną z najpotężniejszych czarownic w Buffyverse. Potwierdzają to słowa Amy Madison w "The Killer in Me", że Willow zawsze dysponowała potężną mocą, nawet nie zdając sobie z tego sprawy. Potrafi grać na pianinie, jednak nie przed publicznością.
Aktorki.
Przez siedem sezonów Alyson Hannigan. W odcinku pilotażowym grana przez Riff Ryder. W grze "Buffy the vampire slayer: Chaos Bleed" głos podkładała Kari Wahlgreen. W odcinku "The Killer in me" – Adam Bush.

</doc>
<doc id="790791" url="https://pl.wikipedia.org/wiki?curid=790791" title="Kamenica (dopływ Witu)">
Kamenica (dopływ Witu)

Kamenica (bułg. "Каменица") – rzeka w północnej Bułgarii, prawy dopływ Witu w dorzeczu Dunaju. Długość - 49 km, powierzchnia zlewni - 498 km², średni przepływ - 2,58 m³/s (we wsi Beżanowo). 
Kamenica zaczyna swój bieg w zachodniej części pasma górskiego Łowczenska płanina w środkowej Starej Płaninie. Płynie na zachód, następnie wypływa z gór na pogórze i skręca na północ. Koło wsi Beżanowo przyjmuje swój największy dopływ Katuneszką rekę i kilka km dalej uchodzi do Witu.

</doc>
<doc id="790793" url="https://pl.wikipedia.org/wiki?curid=790793" title="Wołochy">
Wołochy



</doc>
<doc id="790795" url="https://pl.wikipedia.org/wiki?curid=790795" title="San Jose Classic">
San Jose Classic

San Jose Classic (dawniej Stanford Classic) – kobiecy turniej tenisowy kategorii WTA 500 zaliczany do cyklu WTA Tour rozgrywany na kortach twardych w amerykańskim San Jose.
W latach 1971–1977 i 1987 zawody odbywały się w San Francisco, w latach 1978–1996 w Oakland, a w latach 1997–2017 w Stanford. W 2018 roku władze WTA podjęły decyzję o przeniesieniu rozgrywek do San Jose.
W 1978 roku nie odbył się turniej gry podwójnej.
Wcześniej turniej rozgrywany był pod innymi nazwami:

</doc>
<doc id="790796" url="https://pl.wikipedia.org/wiki?curid=790796" title="Peralada">
Peralada

Peralada (hiszp. "Perelada") – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 43,61 km². Zgodnie z danymi INE, w 2005 roku liczba ludności wynosiła 1558, a gęstość zaludnienia 35,73 osoby/km². Wysokość bezwzględna gminy równa jest 25 metrów. Współrzędne geograficzne gminy to 42°18'36"N, 3°0'38"E.
Miejscowości.
W skład gminy Peralada wchodzą trzy miejscowości, w tym miejscowość gminna o tej samej nazwie:

</doc>
<doc id="790797" url="https://pl.wikipedia.org/wiki?curid=790797" title="Pajdocentryzm">
Pajdocentryzm

Pajdocentryzm (gr. παιδι – dziecko, łac. "centrum" – środek) – kierunek pedagogiczny przyznający dziecku centralną pozycję w procesach edukacji i opierający ten pogląd na przekonaniu o względnej doskonałości jego zadatków wrodzonych. Dlatego pajdocentryzm traktuje wychowanie jako samą tylko opiekę nad samorzutnym rozwojem dziecka, do którego należy dopasować programy, metody i organizacje pracy dydaktyczno-wychowawczej. Jednocześnie pajdocentryzm nie docenia roli nauczyciela i społecznych uwarunkowań edukacji.

</doc>
<doc id="790798" url="https://pl.wikipedia.org/wiki?curid=790798" title="Urbanització Club de Golf Peralada">
Urbanització Club de Golf Peralada

Urbanització Club de Golf Peralada – miejscowość w Hiszpanii, w Katalonii, w prowincji Girona, w comarce Alt Empordà, w gminie Peralada.
Według danych INE z 2005 roku miejscowość zamieszkiwało 275 osób.

</doc>
<doc id="790799" url="https://pl.wikipedia.org/wiki?curid=790799" title="Goalpost">
Goalpost

Goalpost, słup - w futbolu amerykańskim i futbolu kanadyjskim element pionowy bramki.
W lidze NFL bramki, stojące przy obu końcach boiska, składają się z dwóch słupów rozstawionych 18,5 stóp (ok. 5,6 m) od siebie. Słupy łączy dolna "poprzeczka" zawieszona 10 stóp (ok. 3 m) nad ziemią.
W lidze CFL bramki, stojące 3 m za obiema liniami punktowymi.
W udanym kopie na bramkę piłka przechodzi pomiędzy słupami a ponad poprzeczką.

</doc>
<doc id="790800" url="https://pl.wikipedia.org/wiki?curid=790800" title="Yves Joseph de Kerguelen-Trémarec">
Yves Joseph de Kerguelen-Trémarec

Yves Joseph de Kerguelen-Trémarec (ur. 13 lutego 1734, zm. 3 marca 1797) – francuski żeglarz, odkrywca archipelagu nazwanego jego nazwiskiem, Wysp Kerguelena.
Życiorys.
Yves Joseph de Kerguelen-Trémarec (według zapisu polskiego „Iwon Józef de Kerguelen-Trémarec”) urodził się 13 lutego 1734 w Landudal (według innej wersji w Quimper) w Bretanii. W czasie wojny siedmioletniej (1756-1763) wziął udział w kilku kampaniach morskich przeciwko Anglikom. W stopniu porucznika fregaty w 1767 został skierowany do Irlandii z poleceniem pomocy tamtejszym francuskim rybakom w ramach połowów kabliaujów. Następnie skierowany do Anglii celem zbadania budowy statków wojennych.
W 1769 przyjęty do prestiżowej Akademii Morskiej i awansowany do stopnia kapitana żeglugi, złożył na ręce ministra marynarki Francji pisemną propozycję poprowadzenia wyprawy badawczej, mającej na celu odnalezienie i kolonizację legendarnego Lądu Południowego. Swój wniosek poparł hipotezą, w myśl której ziemia ta, z racji tego, że leży dokładnie na antypodach Europy powinna mieć podobny, umiarkowany klimat i zasoby naturalne. Jego wniosek początkowo został odrzucony, zaś sam Kerguelen skierowany z misją wywiadowczą do Anglii, gdzie miał zapoznać się z działalnością tamtejszych stoczni i budowy statków wojennych. W latach 1769 i 1770 odwiedzał wybrzeże Francji i roboty portowe.
Dwa lata później koncepcja eksploracji mórz południowych wróciła pod obrady admiralicji i wtedy przypomniano sobie o propozycji Kerguelena. Powierzono mu dowództwo jednostki "Berryer" mającej oficjalnie zawieźć zaopatrzenie na wyspę Mauritius (wówczas Île de France). Tajną misją kapitana miało być poszukiwanie Lądu Południowego.
Pierwsza wyprawa.
1 maja 1771 ekspedycja opuściła Francję i po 3 miesiącach i 3 tygodniach bez większych przeszkód osiągnęła Port Louis, stolicę Mauritiusa. Roche du Dresnay, gubernator wyspy, z pochodzenia Bretończyk, okazał przychylność pomysłom swego krajana i przydzielił dwie szybsze i lżejsze jednostki, fleutę "Fortune" i korwetę "Gros Ventre", lepiej nadające się do wyprawy badawczej niż dotychczasowy statek ambitnego kapitana. Kerguelen odbył jeszcze pomniejszą misję zwiadowczą, badając drogę z Mauritiusa na Wybrzeże Koromandelskie, wrócił do Port Louis 7 grudnia, a 15 stycznia 1772 wyruszył ponownie w morze, tym razem już wypełnić swe najważniejsze zadanie.
Pierwszy tydzień żeglugi minął spokojnie. 1 lutego nad statkami zaczęły przelatywać morskie ptaki, co mogło oznaczać bliskość lądu. 6 lutego jednak zniknęły a w ich miejsce pojawiły się chłody i mgły. Załogi obu jednostek nie były na to przygotowane. Wszyscy byli przekonani, że żeglują w kierunku lądu strefy klimatu umiarkowanego, stąd nie pomyślano o ciepłej odzieży. 8 lutego dostrzeżono foki, jednak równocześnie zapanowała prawdziwa zima a temperatura spadła poniżej zera. Kerguelen był na skraju załamania, rozważał powrót do Port Louis, jednak mimo tego zdecydował się płynąć dalej i 12 lutego jego załogi ujrzały ląd. Okazała się nim kamienista i zimna wysepka, sprawiająca wrażenie pozbawionej życia. Mimo to Kerguelen był przekonany, że rozciągająca się za nią długa linia brzegowa to legendarny Ląd Południowy. Zająwszy wysepkę w imieniu króla francuskiego i nazwawszy jaą Ile de Fortune (wyspa szczęścia), zmuszony przez bardzo zły stan fizyczny swoich marynarzy do szybkiego powrotu, 16 marca wpłynął z powrotem do Port Louis. W raporcie złożonym gubernatorowi Kerguelen zawarł szereg nieprawdziwych informacji, wyolbrzymiających jego osiągnięcie. Opisywał odkryty ląd jako krainę żyzną i gościnną, ani słowem nie wspominając o panujących tam trudnych warunkach. W 1776 wyspa została nazwana przez Jamesa Cooka "krajem Kerguelena".
Po czterech miesiącach wyprawa wróciła do Brestu, a Kerguelen był witany jak bohater. Został zaproszony przed oblicze króla i powtórzył mu zmyśloną przez siebie historię na temat swego odkrycia. Posypały się na niego zaszczyty i sława, został awansowany i odznaczony Orderem Św. Ludwika.
Druga wyprawa.
Ponieważ także Anglicy interesowali się ideą Lądu Południowego, francuski minister marynarki postanowił niezwłocznie zorganizować drugą wyprawę, mającą na celu kolonizację odkrytego przez Kerguelena lądu. W wyniku niesprawnego działania administracji doszła ona do skutku dopiero po dwóch latach. 14 marca 1774 roku jednostki "Roland" i "l'Oiseau" opuściły Brest. Płynęli na nich oprócz marynarzy także astronomowie, przyrodnicy, inżynierowie i osadnicy. Jeszcze przed dopłynięciem do Mauritiusa Kerguelena spotkały poważne kłopoty. W okolicach Przylądka Dobrej Nadziei sztorm zatopił "Rolanda". W Port Louis połowa załogi i pasażerów wymagała złożenia w szpitalu z powodu szkorbutu. Dopiero jesienią ekspedycja mogła ruszyć w dalszą drogę by 14 grudnia ujrzeć odkryty przez jej dowódcę ląd. Sztormowa pogoda nie pozwoliła rzucić kotwicy przez ponad miesiąc i jedynie 7 stycznia 1775 roku kapitan "l'Oiseau", Rochegude, zdołał na moment wylądować na brzegu i zostawić tam butelkę z listem informującym o odkryciu Lądu Południowego przez wyprawę francuską (dwa lata później odnalazł ją James Cook, opisując wyspy na swojej mapie jako Isles of Desolation – Pustkowie). Z powodu pogarszających się nastrojów wśród załogi, Kerguelen był zmuszony zawrócić. Do Brestu powrócił w sierpniu 1775 roku, straciwszy trzydziestu ludzi. Mimo wysiłków Kerguelena, jego oficerowie przekazali Francji wiadomość, że odkryty przez niego Ląd Południowy to w rzeczywistości archipelag kilku skalistych wysp.
Jego druga wyprawa była oceniana jako mniej pomyślna (jeden z oficerów zeznał, że Kerguelen zostawił część załogi na bezludnej wyspie, ponadto pozwalał zabierać na pokład rzeczy celem sprzedaży). W swojej obronie umniejszał wagę zarzutów (załoga została ocalona, a ww. handel był na niewielką skalę), twierdząc, że zarzuty jemu stawiane to efekt zazdrości oficerów, którzy nie mogli się pogodzić z faktem, że dowodzi nimi były oficer marynarki handlowej. Stanął przed królewskim trybunałem, utracił wszystkie tytuły, odznaczenia i szlachectwo. Został także skazany na 6 lat twierdzy. 
Opuścił więzienie po 4 latach. W późniejszym okresie dowodził okrętem korsarskim w wojnie o niepodległość USA. Odbył jeszcze kilka podróży morskich wraz z synami. W Republice uznany został za ofiarę Ancien régime i zrehabilitowany. Pod koniec życia, w stopniu kontradmirała, pełnił funkcję komendanta portu w Breście. W okresie tzw. terroryzmu był początkowo uwięziony, a potem zdymisjonowany.

</doc>
<doc id="790801" url="https://pl.wikipedia.org/wiki?curid=790801" title="Vilanova de la Muga">
Vilanova de la Muga

Vilanova de la Muga – miejscowość w Hiszpanii, w Katalonii, w prowincji Girona, w comarce Alt Empordà, w gminie Peralada.
Według danych INE z 2005 roku miejscowość zamieszkiwało 231 osób.

</doc>
<doc id="790802" url="https://pl.wikipedia.org/wiki?curid=790802" title="Perelada">
Perelada



</doc>
<doc id="790803" url="https://pl.wikipedia.org/wiki?curid=790803" title="Vladimír Bednár">
Vladimír Bednár

Vladimír Bednár (ur. 8 grudnia 1979) – były słowacki piłkarz występujący na pozycji prawego obrońcy lub pomocnika. W karierze reprezentował barwy Tatrana Prešov, Slovana Bratysława (oba kluby ze Słowacji), Widzewa Łódź oraz Zagłębia Sosnowiec. W barwach tego ostatniego rozegrał 24 mecze w Ekstraklasie.
Mierzy on 174 centymetrów i waży 75 kilogramów.
Życiorys.
Bednár jest wychowankiem zespołu Tatran Prešov. Następnie występował w drużynie Slovan Bratysława.
Od sezonu 2004/2005 grał w Widzewie Łódź. W jego barwach zadebiutował 13 sierpnia w meczu z GKS Bełchatów (1:4). W pierwszym roku występów na polskich boiskach rozegrał 19 spotkań, a następnie rozwiązał kontrakt z łódzkim klubem i przez pół roku pozostawał bez pracy.
Rundę wiosenną sezonu 2005/2006 spędził już w Zagłębiu Sosnowiec. Zadebiutował w nim 26 marca w spotkaniu z Ruchem Chorzów (0:0). Kolejny rok występów w sosnowieckim klubie zakończył z dorobkiem 27 spotkań (26 ligowych) i awansował do Ekstraklasy.
Zadebiutował w niej 28 lipca 2007 roku w meczu z Lechem Poznań (2:4). Pierwszą bramkę zdobył 6 października w meczu z Górnikiem Zabrze, również przegranym przez sosnowiczan 2:4. Jak dotąd, w najwyższej klasie rozgrywkowej w Polsce, Bednar rozegrał 24 spotkania i strzelił 2 gole.
Na sezon 2008/2009 powrócił do Widzewa. Zagrał tam 14 spotkań (13 ligowych). 11 sierpnia 2009 rozwiązał kontrakt z łódzkim zespołem za porozumieniem stron i podpisał dwuletni kontrakt ze swoim poprzednim klubem, Zagłębiem Sosnowiec.
1 lipca 2011 roku przestał reprezentować barwy Zagłębia, a 1 lipca 2015 roku podpisał kontrakt z Widzewem. 1 stycznia 2016 zakończył piłkarską karierę.

</doc>
<doc id="790805" url="https://pl.wikipedia.org/wiki?curid=790805" title="Urbanitzacio Club de Golf Peralada">
Urbanitzacio Club de Golf Peralada



</doc>
<doc id="790806" url="https://pl.wikipedia.org/wiki?curid=790806" title="Stanisław Steczkowski (dyrygent)">
Stanisław Steczkowski (dyrygent)

Stanisław Steczkowski (ur. 18 kwietnia 1935 w Duląbce zm. 7 stycznia 2001 w Warszawie) – polski dyrygent, twórca chórów i pedagog.
Życiorys.
Urodzony 18 kwietnia 1935 roku w Duląbce koło Jasła. W młodości był księdzem. W latach 1960–1962 działał w Majdanie Królewskim, tam poznał przyszłą żonę i dla niej zrezygnował z kariery duchownej. Założył i prowadził chóry m.in. w Częstochowie, Rzeszowie, Stalowej Woli – Chór Chłopięco-Męski "Cantus", Dukli, Sieniawie i Mielcu. Ojciec Justyny Steczkowskiej.
Odznaczony Złotym Krzyżem Zasługi (1997).
Jego żoną i wieloletnią współpracowniczką była Danuta Steczkowska. Zmarł 7 stycznia 2001 roku. Pochowany został na cmentarzu komunalnym w Stalowej Woli.

</doc>
<doc id="790807" url="https://pl.wikipedia.org/wiki?curid=790807" title="Debelianow">
Debelianow



</doc>
<doc id="790808" url="https://pl.wikipedia.org/wiki?curid=790808" title="Hryhorij Kwitka-Osnowjanenko">
Hryhorij Kwitka-Osnowjanenko

Hryhorij Kwitka-Osnowjanenko herbu Lis ukr. Григорій Квітка-Основ’яненко, ur. w miejscowości Osnowa niedaleko Charkowa, zm. w Charkowie), pseudonim literacki Hryćko Osnowjanenko – ukraiński prozaik, dramaturg, dziennikarz, krytyk literacki i działacz kulturalno-społeczny.
Był synem zamożnego właściciela ziemskiego z okolic Charkowa. Zdobył wiejskie wykształcenie. W wieku 23 lat wstąpił do monastyru, ale po 4 latach wrócił do życia świeckiego. Był komisarzem pospolitego ruszenia, powiatowym przewodnikiem (1817-1828). Został członkiem towarzystwa nauk przy uniwersytecie w Charkowie. Pracując na różnych stanowiskach wojskowych i w służbie cywilnej, uczestniczył w wielu akcjach oświatowych i kulturalnych podejmowanych z początkiem XIX w. przez inteligencję ukraińską. Stał się jednym ze współzałożycieli teatru w Charkowie (1812), towarzystwa dobroczynnego (1812), instytutu szlachetnych dziewcząt (1812), charkowskiej biblioteki gubernialnej (1838) i współwydawcą pierwszego czasopisma ukraińskiego "Ukrainskij wiestnik" (1816-1817, "Украинский вестник") drukowanego po rosyjsku, w którym publikował swoje pierwsze utwory. Kwitka-Osnowjanenko był zwolennikiem idei udoskonalania społeczeństwa poprzez reformy oraz wpływ literatury i sztuki teatralnej. Za główną zasadę twórczości uważał „pisanie z natury”, orientację na żywą otaczającą nas rzeczywistość.
Pisał po ukraińsku i po rosyjsku. W latach 20. wystąpił z komediami "Prijezżyj iz stolicy" ("Приезжий из столицы", 1827, publ. 1840), "Dworianskije wybory" ("Дворянские выборы"). Opierając się na tradycji literatury, Kwitka-Osnowjanenko napisał popularną komedię "Swatannia na Honczariwci" ("Сватання на Гончарівці", 1835), a także pieśń "Szelmenko-denszczyk" ("Шельменко-денщик", 1840).
Ukraińska proza Kwitka-Osnowjanenki dzieli się na dwie główne grupy: burleskowo-realistyczne, tj. "Sołdatśkyj patret" ("Солдатський патрет"), "Mertwećkyj wełykdeń" ("Мертвецький великдень"), "Ot tobi i skarb" ("От тобі і скарб"), "Parchimowe snidannia" ("Пархімове снідання"), "Pidbrechacz" ("Підбрехач"), powieść "Konotopśka wid´ma" ("Конотопська відьма") oraz sentymentalno-realistyczne powieści, tj. "Marusia" ("Маруся", 1834), "Kozyr-diwka" ("Козир-дівка", 1838), "Serdeszna Oksana" ("Сердешна Оксана", 1841), "Szczyra lubow" ("Щира любов"). Najlepsze utwory Kwitka-Osnowjanenki były jednymi z pierwszych, jakie prezentowały ukraińską literaturę europejskim czytelnikom. W 1854 roku w Paryżu opublikowano w języku francuskim "Serdeszną Oksanę".
Utwory Kwitka-Osnowjanenki tłumaczono na polski, bułgarski, czeski i francuski. Pisarz korespondował z Tarasem Szewczenką, który poświęcił mu swój utwór "Do Osnowjanenka" ("До Основ'яненка"). Kwitka-Osnowjanenko był także autorem wielu szkiców historycznych i do dziś nosi symboliczne imię „ojca ukraińskiej prozy”.

</doc>
<doc id="790809" url="https://pl.wikipedia.org/wiki?curid=790809" title="Kableszkow">
Kableszkow



</doc>
<doc id="790811" url="https://pl.wikipedia.org/wiki?curid=790811" title="Polskie Towarzystwo Fizyczne">
Polskie Towarzystwo Fizyczne

Polskie Towarzystwo Fizyczne (PTF) – stowarzyszenie, którego celami są: upowszechnianie fizyki, rozwijanie więzi między fizykami zatrudnionymi w oświacie, nauce oraz różnych gałęziach gospodarki, a także reprezentowanie środowiska fizyków.
Historia.
Polskie Towarzystwo Fizyczne zostało założone na zjeździe organizacyjnym 11 kwietnia 1920 w Warszawie. Na zjeździe przyjęto statut i wybrano Zarząd z Władysławem Natansonem jako pierwszym prezesem. W 1932 roku przekształcono Sprawozdania towarzystwa w czasopismo „Acta Physica Polonica”. W roku 1949 ukazał się pierwszy numer „Postępów Fizyki”. Towarzystwo organizuje od 1951 roku Olimpiady fizyczne.
Ponadto PTF jest jednym z wydawców miesięcznika popularnonaukowego „Delta” – razem z Polskim Towarzystwem Matematycznym, Polskim Towarzystwem Astronomicznym i Polskim Towarzystwem Informatycznym.
W 2005 odbyły się pierwsze bezpośrednie wybory władz PTF (z wykorzystaniem głosowania elektronicznego), a od 2006 PTF stało się organizacją pożytku publicznego. PTF zrzesza 1977 członków zwyczajnych i 18 członków wspierających.
Nagrody Polskiego Towarzystwa Fizycznego.
Polskie Towarzystwo Fizyczne przyznaje następujące nagrody naukowe:

</doc>
<doc id="790813" url="https://pl.wikipedia.org/wiki?curid=790813" title="I krucjata ludowa">
I krucjata ludowa



</doc>
<doc id="790814" url="https://pl.wikipedia.org/wiki?curid=790814" title="Kameleo">
Kameleo

Kameleo – trzecia płyta Katarzyny Skrzyneckiej, na której znajduje się trzynaście utworów w stylu pop z lekką domieszką jazzowych i etnicznych przypraw oraz południowych rytmów. Większość tekstów jest autorstwa artystki, chociaż w niektórych przypadkach Kasia sięgnęła do twórczości Marii Pawlikowskiej-Jasnorzewskiej ("Spóźniony list") i Stanisława Sojki ("Kiedy jesteś taki bliski").

</doc>
<doc id="790822" url="https://pl.wikipedia.org/wiki?curid=790822" title="WWA">
WWA



</doc>
<doc id="790823" url="https://pl.wikipedia.org/wiki?curid=790823" title="Dziobogłowiec północny">
Dziobogłowiec północny

Dziobogłowiec północny ("Berardius bairdii") – gatunek ssaka morskiego z rodziny zyfiowatych (Ziphiidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1883 roku amerykański zoolog Leonhard Hess Stejneger nadając mu nazwę "Berardius bairdii". Holotyp pochodził z Stare Gavan, na wschodnim brzegu Wyspy Beringa, w archipelagu Wyspy Komandorskich, w Rosji. Na holotyp składała się czaszka młodego osobnika (numer katalogowy USNM 20992) zebrana jesienią 1882 roku przez N. Grebnitzky’ego.
Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Dziobogłowiec północny występuje w chłodniejszych wodach północnego Oceanu Spokojnego, z północną granicą najwyraźniej wyznaczoną przez stosunkowo płytkie wody Morza Beringa i odnotowany na południe do południowej Japonii (zachodni Ocean Spokojny) i La Paz w Kalifornii Dolnej w Meksyku (wschodni Ocean Spokojny); granica południowa w środkowej części północnego Oceanu Spokojnego niejasna.
Morfologia.
Długość ciała 1000–1200 cm; masa ciała 10000–12000 kg. Samice mogą być nieco większe od samców, ale nie ma wyraźnych dowodów na istnienie większego dymorfizmu płciowego. Względnie smukłe ciało ma jednolicie brunatnawo-szary kolor i wzór powstały wskutek zadrapań i blizn. Strona brzuszna pokryta białymi plamami o nieregularnym kształcie.
Ekologia.
Rozmnażanie.
Szczytowy okres cielenia przypada na marzec i czerwiec, ciąża trwa około 17 miesięcy. Samice mając długość 10,5 metrów osiągają dojrzałość płciową, samce mają wtedy długość około 10 metrów.
Pożywienie.
Kałamarnice, raje i skorupiaki.
Status zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”).

</doc>
<doc id="790824" url="https://pl.wikipedia.org/wiki?curid=790824" title="Filip Iwanowski">
Filip Iwanowski

Filip Iwanowski maced. "Филип Ивановски" (ur. 1 maja 1985 w Skopju) – macedoński piłkarz występujący na pozycji napastnika, od 2018 zawodnik Rovaniemen Palloseura. W ekstraklasie debiutował w barwach Dyskobolii Grodzisk.
Macedończyk występował ostatnio w cypryjskim klubie Ethnikos Achna, a wcześniej w Wardarze Skopje, Rabotniczkim Skopje, Alumini Skopje, Makedoniji Skopje, Dyskobolii Grodzisk Wielkopolski i Polonii Warszawa. Znany jest z występów w młodzieżowej reprezentacji Macedonii, ma też zaliczone występy w pierwszej.
11 marca 2008 roku wystąpił w powołanej "ad hoc" reprezentacji obcokrajowców występujących w polskiej ekstraklasie, która pod wodzą Jana Urbana zmierzyła się z reprezentacją Polski w meczu kontrolnym. W czterdziestej minucie tego meczu strzelił drugą bramkę dla zespołu obcokrajowców. W sezonach 2008/09 i 2009/10 grał w Polonii Warszawa. W lipcu 2010 podpisał roczny kontrakt z cypryjską drużyną Ethnikos Achna. Po roku gry na Cyprze wrócił do ojczyzny.

</doc>
<doc id="790826" url="https://pl.wikipedia.org/wiki?curid=790826" title="Stare Miasto w Mrągowie">
Stare Miasto w Mrągowie

Stare Miasto – najstarszy, historyczny obszar Mrągowa, otoczony wodami jeziora Czos (od wschodu), Magistrackiego Małego (od południa) i nieistniejącego już jeziora Magistrackiego Dużego (od zachodu). Przestrzeń między jeziorami zamykały kanały, które pełniły funkcje fosy miejskiej. Fortyfikacje miejskie miały również wały ziemne i palisady. Centralnym punktem Starego Miasta jest plac Michała Kajki (dawny Duży Rynek).
Pierwotną zabudowę miejską ukształtowano w sposób regularny, w postaci prostokąta wydłużonego na linii północ-południe. Zabudowa ta nie wykraczała poza przestrzeń między trzema jeziorami i łączącymi je fosami, układ ulic był szachownicowy. Główna oś komunikacyjna oparta była na drodze prowadzącej z północy na południe, wzdłuż wschodniej pierzei rynku. Miasto miało trzy drogi wylotowe – dwie na linii północ-południe i trzecią na osi poprzecznej, która w miejskim układzie komunikacyjnym wychodziła z rynku wzdłuż jego pierzei północnej i znajdowała swój wylot na krańcu wschodnim, w kierunku na Szczytno. U wylotu każdej z trzech dróg kierunkowych znajdował się most na fosie miejskiej, pierwotnie poprzedzony bramą miejską.

</doc>
<doc id="790833" url="https://pl.wikipedia.org/wiki?curid=790833" title="Play (futbol amerykański)">
Play (futbol amerykański)

Play, gra – pojęcie w futbolu amerykańskim określające skoordynowany plan działań drużyny, którego zawodnicy trzymają się podczas próby.
Słowem "gra" określa się też samo "wykonanie" zamierzonej taktyki.

</doc>
<doc id="790835" url="https://pl.wikipedia.org/wiki?curid=790835" title="Eratemu">
Eratemu



</doc>
<doc id="790836" url="https://pl.wikipedia.org/wiki?curid=790836" title="Md5sum">
Md5sum

md5sum – program komputerowy służący do obliczania i weryfikacji funkcji skrótu algorytmem MD5.
Program md5sum generuje z dowolnego ciągu danych 128-bitowe sumy kontrolne. Opisuje to specyfikacja RFC1321. Skrót MD5 lub suma kontrolna jest używana jako cyfrowy odcisk pliku (z ). Jest bardzo mało prawdopodobne, że dwa różne pliki istniejące w świecie rzeczywistym będą miały taką samą wartość skrótu MD5. Jednak w przypadku wszystkich takich algorytmów teoretycznie istnieje nieograniczona liczba plików, które będą miały ten sam skrót MD5. W 2004 roku znaleziono sposób na generowanie kolizji MD5. Prawie każda zmiana w pliku spowoduje, że jego suma kontrolna MD5 również się zmieni. Skrót MD5 jest powszechnie używany do weryfikowania integralności plików. To znaczy pozwala on zweryfikować, że plik nie został zmieniony z powodu transferu plików, błędu dysku itd.
Program md5sum jest instalowany domyślnie w większości systemów Unix, Linux i Unix podobnych systemów operacyjnych lub w warstwie kompatybilności. BSD (w tym OS X) mają podobne narzędzia zwane md5. Dla systemu Microsoft Windows też istnieje aplikacja md5.
Składnia wywołania.
$ md5sum [opcje] &lt;plik&gt;
Opcje:
Sprawdzanie poprawności pliku.
Aby sprawdzić, czy dany plik jest prawidłowy, należy przekazać dane wyjściowe poprzedniego md5sum i uruchomić go z przełącznikiem -c. W związku z tym należy wykonać dwa następujące kroki:
1. Obliczyć sumę MD5 i zapisać ją w pliku:
$ md5sum plik &gt; plik.md5
2. Sprawdzić poprawność:
$ md5sum -c plik.md5
Jeśli plik nie jest obecny, albo parametr pliku zostanie pominięty, to program odczyta dane z wejścia standardowego. Nie można obliczyć sumy kontrolnej dla całego katalogu. Można rekursywnie sprawdzić każdy pojedynczy plik. Są na to dwa sposoby:
lub
Sumy kontrolne wszystkich plików będą przechowywane wewnątrz katalogu w pliku plik.md5. Następnie można je sprawdzić w katalogu przez skopiowane tego pliku. Przejdź do lokalizacji katalogu skopiuj plik i uruchom:
następnie postępować jak wyżej.

</doc>
<doc id="790839" url="https://pl.wikipedia.org/wiki?curid=790839" title="Topołowec">
Topołowec

Topołowec (bułg. Тополовец) – rzeka w północno-wschodniej Bułgarii, prawy dopływ Dunaju. Długość – 68 km, powierzchnia zlewni – 582,8 km², średni przepływ – 1,333 m³/s.
Topołowec wypływa pod przełęczą Wryszka czuka na zachodnim krańcu Starej Płaniny. Płynie na północny wschód, wypływając w dolinę Dunaju zmienia kierunek na wschodni, a następnie na południowy. Okrąża od zachodu miasto Widin i uchodzi do Dunaju kilka km na południe od niego.
Największym dopływem Topołowca jest Delejnska reka.

</doc>
<doc id="790841" url="https://pl.wikipedia.org/wiki?curid=790841" title="False start">
False start

False start, falstart – przewinienie w futbolu amerykańskim powstające w sytuacji, gdy zawodnik drużyny atakującej po ustawieniu się na linii wznowienia gry "porusza się" przed wprowadzeniem piłki do gry przez snap.

</doc>
<doc id="790844" url="https://pl.wikipedia.org/wiki?curid=790844" title="Cinque Torri">
Cinque Torri

Cinque Torri (w jęz. wł. "pięć wież") – grupa skał w Dolomitach w okolicy Cortiny d’Ampezzo. Najwyższym szczytem jest Torre Grande, który osiąga wysokość 2361 m. Popularny rejon wspinaczkowy. W pobliżu skał znajduje się muzeum upamiętniające walki z okresu I wojny światowej.
Pięć wież to:

</doc>
<doc id="790848" url="https://pl.wikipedia.org/wiki?curid=790848" title="Stadion Ludowy">
Stadion Ludowy

Stadion Ludowy – stadion położony w Sosnowcu w dzielnicy Stary Sosnowiec.
Historia.
Budowę stadionu rozpoczęto w 1954 roku na terenie ówczesnego miasta Szopienice na pięć lat przed włączeniem tego miasta w granice Katowic. Uroczyste otwarcie nastąpiło 21 października 1956. W Sosnowcu znalazł się dzięki administracyjnej decyzji o zmianie granic Katowic i Sosnowca w 1960.
Wskutek prac modernizacyjnych na Stadionie Ludowym jesienią 2007 r. Zagłębie rozgrywało swoje mecze na stadionie MOSiRu w Wodzisławiu Śląskim. Podczas modernizacji zainstalowano oświetlenie o natężeniu 1524 lx, wyremontowane zostały szatnie, zamontowano podgrzewanie płyty stadionu, wybudowano zadaszenie nad jedną z trybun. W sezonie 2008/2009 Stadion Ludowy miał spełnić wszystkie wymogi licencyjne do gry w Ekstraklasie, a w sezonie 2009/2010 rozgrywały tu swoje mecze „domowe” także dwie krakowskie drużyny – Wisła i Cracovia.
Ostatni mecz na ludowym Zagłębie rozegrało 18 lutego 2023 r. z Odrą Opole, pomimo tego, że oficjalne pożegnanie odbyło się jeszcze w 2022 r. podczas meczu z Wisłą Kraków. Stało się tak ze względu na niedokończone prace na nowym stadionie.
Nowy stadion.
W maju 2019 roku miasto Sosnowiec podpisało umowę na budowę nowego stadionu dla Zagłębia w dzielnicy Środula, w odległości około 7 kilometrów od Stadionu Ludowego. Budowa rozpoczęła się we wrześniu 2019 i zakończyła się wraz z końcem 2022. 
25 lutego 2023 prezydent miasta Arkadiusz Chęciński, prezes PZPN Cezary Kulesza i legendarni zawodnicy Zagłębia Jerzy Pielok, Zbigniew Myga i Władysław Szaryński uroczyście otworzyli nowy stadion, a gospodarze pokonali GKS 2:1 w obecności kompletu widzów (11 600 kibiców). 
Stadion Ludowy ma pozostać bazą treningową dla drużyny Zagłębia Sosnowiec.
Dane podstawowe.
Otwarcie stadionu 21 października 1956 mecz I ligi Stal Sosnowiec – Gwardia Bydgoszcz 1-1 (1-0)
Pierwszą bramkę na Stadionie Ludowym strzelił Czesław Uznański, napastnik Stali Sosnowiec w 7 minucie meczu z Gwardią Bydgoszcz 21 października 1956 r.
Oświetlenie:
1524 lx
Murawa:
105 × 68 z ogrzewaną płytą boiska
Pojemność:
Adres: Sosnowiec ul. Kresowa 1.
Właściciel obiektu: Miejski Ośrodek Sportu i Rekreacji w Sosnowcu.
Rekord frekwencji: 40 000 na meczu Stal Sosnowiec – Gwardia Bydgoszcz 1-1 (1-0) – 21 października 1956

</doc>
<doc id="790850" url="https://pl.wikipedia.org/wiki?curid=790850" title="Praczka (Gaboń)">
Praczka (Gaboń)

Praczka – część wsi Gaboń w Polsce, położona w województwie małopolskim, w powiecie nowosądeckim, w gminie Stary Sącz.
Od 1604 r. do 1782 r. wieś Gaboń Praczka należała wraz z Gaboniem do włości klasztoru klarysek starosądeckich. Jako osobne sołectwo istnieje od 1991 roku.
W latach 1975–1998 Praczka administracyjnie należała do województwa nowosądeckiego.

</doc>
<doc id="790851" url="https://pl.wikipedia.org/wiki?curid=790851" title="Pedagogika pracy">
Pedagogika pracy

Pedagogika pracy – dział pedagogiki, którego przedmiotem badań jest praca człowieka, jej różnorodne uwarunkowania i wpływ wychowawczy na jednostkę, znaczenie pracy wytwórczej w kształceniu ogólnym, dostosowane stanowiska pracy do człowieka, przystosowanie pracownika do jego warunków pracy itp. 
Pedagogika pracy wykrystalizowała się jako dyscyplina pedagogiczna dopiero w latach siedemdziesiątych wieku XX. Związana jest nierozłącznie z ruchami społecznymi, szczególnie z zagadnieniami stosunku człowieka do pracy.

</doc>
<doc id="790857" url="https://pl.wikipedia.org/wiki?curid=790857" title="Offside (futbol amerykański)">
Offside (futbol amerykański)

Offside, spalony – przewinienie w futbolu amerykańskim powstające w sytuacji, gdy jakakolwiek część ciała zawodnika drużyny broniącej przekracza linię wznowienia gry w czasie snapu.

</doc>
<doc id="790859" url="https://pl.wikipedia.org/wiki?curid=790859" title="Ali Karimi">
Ali Karimi

Mohammad Ali Karimi Pashaki (pers. محمد علی کریمی, ur. 8 listopada 1978 w Karadżu) – irański piłkarz grający na pozycji pomocnika, 127-krotny reprezentant kraju.
Został dożywotnio zdyskwalifikowany z gry w kadrze narodowej po tym, jak założył zielone opaski na meczu z Koreą Płd. w Seulu, wyrażając swoje niezadowolenie z oszustw podczas ostatnich wyborów prezydenckich w Iranie. Wraz z nim zostały zdyskwalifikowane także inne gwiazdy reprezentacji Iranu (Hosejn Kabi, Mehdi Mahdawiki oraz Wahid Haszemian).
Karierę zaczynał w Persepolisie, skąd trafił do Al-Ahli Dubaj, a następnie do niemieckiego Bayernu Monachium. Latem 2007 wyjechał do Kataru, do klubu Qatar SC. W 2008 roku został wypożyczony do Persepolisu. W 2009 podpisał kontrakt z klubem Steel Azin. Rozegrał dla tego klubu 39 spotkań i strzelił 14 bramek. 31 stycznia 2011 roku Karimi przeszedł do niemieckiego FC Schalke 04 i podpisał z tym klubem półroczny kontrakt. 20 lipca 2014 roku zakończył karierę.

</doc>
<doc id="790861" url="https://pl.wikipedia.org/wiki?curid=790861" title="Steven Swanson">
Steven Swanson

Steven Ray Swanson (ur. 3 grudnia 1960 w Syracuse, stan Nowy Jork, USA) – inżynier, amerykański astronauta.
Praca w NASA i kariera astronauty.
W trakcie swoich trzech lotów wykonał pięć spacerów kosmicznych (EVA). Łącznie przebywał w otwartej przestrzeni kosmicznej 27 godzin i 58 minut.

</doc>
<doc id="790866" url="https://pl.wikipedia.org/wiki?curid=790866" title="Amniocyt">
Amniocyt

Amniocyt – komórka płodu, obecna w płynie owodniowym. Amniocyty są pochodzenia nabłonkowego i dostają się do płynu owodniowego w wyniku złuszczania się niektórych tkanek płodu, m.in. skóry, początkowego i końcowego odcinka układu pokarmowego, układu oddechowego i moczowego. Komórki te obecne są w wodach płodowych od końca 1 trymestru ciąży. Amniocyty służą jako materiał do badań w cytogenetycznych testach prenatalnych. Po amniocentezie możliwa jest np. izolacja DNA, test FISH na niehodowanych komórkach czy też kilkunastodniowa hodowla "in vitro" tych komórek, a następnie np. ustalenie kariotypu płodu. Pozwala to w niektórych przypadkach uzyskać odpowiedź na temat ewentualnych wad genetycznych płodu, np. aneuploidii, bądź ewentualnie odziedziczonych nieprawidłowościach czy chorobach genetycznych, w przypadkach, gdy jedno lub oboje rodzice są nosicielami mutacji punktowej czy aberracji.

</doc>
<doc id="790867" url="https://pl.wikipedia.org/wiki?curid=790867" title="Holding (futbol amerykański)">
Holding (futbol amerykański)

Holding, trzymanie – przewinienie w futbolu amerykańskim powstające w sytuacji, gdy zawodnik chwyta lub ciągnie za ubranie przeciwnika bez piłki, uniemożliwiając mu poruszanie się po boisku.
Jedyną dozwoloną formą blokowania zawodnika nie niosącego piłki jest odpychanie rękami na całym ciele oprócz głowy i w większości sytuacji pleców (jest to wtedy faul – blok w plecy).
Oprócz chwytania i ciągnięcia za koszulkę zalicza się objęcie obrońcy ręką i próbę uwięzienia go w tym chwycie. Najczęściej popełniany, gdy zawodnik faulowany chce biec w kierunku akcji, a blokujący, który nieudolnie wykonał blok, ratuje się przez uwięzienie i nieprzepisowo wstrzymuje obrońcę przed pościgiem za akcją.
Holding w ataku.
Najczęściej holding, czyli przytrzymanie ma miejsce wśród liniowych ataku. Niekiedy robią to świadomie licząc, że sędzia w nie dostrzeże faulu. Przy ochronie rozgrywającego w celu umożliwienia mu podania liniowi często popełniają ten faul (to jeden z najczęstszych fauli), kiedy za wszelką cenę próbują powstrzymać napierających obrońców. Dochodzi wtedy do chwytania, ciągnięcia za koszulkę lub objęcia ręką i próby uwięzienia obrońcy.
Holding w obronie.
Ten faul w obronie jest rzadkością, ale mimo wszystko może mieć miejsce. Dochodzi do niego najczęściej wtedy gdy zawodnik uprawniony do łapania piłki wybiega na ustaloną w zagrywce ścieżkę, aby w pewnym jej etapie otrzymać piłkę, a któryś z obrońców łapie go za koszulkę lub obejmuje uniemożliwiając w nieprawidłowy sposób wykonanie tej ścieżki przez łapiącego (zawodnika ataku).

</doc>
<doc id="790873" url="https://pl.wikipedia.org/wiki?curid=790873" title="George Thomas Napier">
George Thomas Napier

George Thomas Napier (ur. 30 czerwca 1784, zm. 16 września 1855 w Genewie) – brytyjski wojskowy, syn pułkownika George'a Napiera i lady Sary Lennox, córki 2. księcia Richmond i Lennox, młodszy brat Charlesa Jamesa i starszy brata Williama Francisa Patricka.
Do armii wstąpił w 1800 r. Pod rozkazami generała Johna Moore'a i księcia Wellingtona brał udział w wojnie na Półwyspie Iberyjskim. Podczas oblężenia Badajoz stracił prawe ramię. W 1837 r. został generałem-majorem. W 1838 r. został odznaczony Krzyżem Komandorskim Orderu Łaźni. W 1846 r. został awansowany do stopnia generała-porucznika. W latach 1838-1843 był gubernatorem Kolonii Przylądkowej. Za jego rządów zniesiono niewolnictwo w kolonii. Wtedy również miało miejsce wypędzenie Burów z Natalu.
W 1849 r. zaoferowano mu stanowisko głównodowodzącego wojsk brytyjskich w Indiach, ale odmówił (to stanowisko przypadło ostatecznie jego starszemu bratu, Charlesowi). W 1854 r. został awansowany do stopnia generała. Zmarł rok później. Napisał autobiografię pt. "Wczesne życie generała sir GT Napiera", która została wydana przez jego syna, generał W.C.E. Napiera w 1885 r.
28 października 1812 r. poślubił Margaret Craig, córkę Johna Craiga i Sary Stark, córki Marka Starka. George i Margaret mieli trzech synów i dwie córki:
W 1839 r. poślubił Frances Dorotheę Blencowe (zm. 11 lipca 1881), córkę R.W. Blencowe'a. Małżeństwo to nie doczekało się potomstwa.

</doc>
<doc id="790875" url="https://pl.wikipedia.org/wiki?curid=790875" title="Europejski system walutowy">
Europejski system walutowy

Europejski system walutowy (ang. "European Monetary System, EMS") – ustalenie powzięte przez kraje członkowskie Wspólnoty Europejskiej i Komisję Europejską w 1979 roku w celu koordynacji polityki kursowej. Najpierw został stworzony tzw. wąż walutowy, a następnie w wyniku rozwoju systemu międzynarodowych płynnych kursów walutowych postanowiono wprowadzić dalsze regulacje i ustanowiono europejski system walutowy (ESW), oparty na stałych kursach walutowych.
Siatka parytetów bilateralnych.
Było to pierwsze posunięcie, które polegało na wyznaczeniu kursów centralnych dla każdej pary walut. Mogły one być zmieniane, ale tylko w wyjątkowych sytuacjach, natomiast pasmo wahań wynosiło ± 2,25% i zostało następnie poszerzone do ± 15% w celu przeciwdziałania spekulacjom. Zanim zostały osiągnięte granice pasma, kraje mogły interweniować kupując lub sprzedając odpowiednie waluty po wyrażeniu zgody przez zainteresowane państwa (interwencja wewnątrzpasmowa). Jeżeli jednak kurs między dwiema walutami osiągał granicę, to władze monetarne tych państw były już zobowiązane do tego, aby sytuację unormować (interwencja na granicy pasma). Mechanizm, który miał zapewnić utrzymanie stałych kursów walutowych, działał w sposób asymetryczny, ponieważ interwencje podejmowane przez kraje były dużo bardziej kosztowne dla państw z deficytem bilansu płatniczego. Ponadto restrykcyjne działania krajów o wysokim znaczeniu gospodarczym wpływały na aprecjację jego waluty w stosunku do waluty innych, mniejszych państw. Dobrym przykładem jest tutaj polityka gospodarcza Niemiec nastawiona na utrzymanie stabilności monetarnej, która wywoływała ciągłą presję na aprecjację marki w stosunku do innych walut. Spowodowało to utworzenie drugiego mechanizmu wahań opartego na europejskiej jednostce walutowej (ECU).
ECU i wskaźnik dywergencji.
Zostało stworzone jako koszyk walut zawierający waluty krajów EWG.
W zamierzeniach miało służyć jako:
Wskaźnikiem dywergencji jest różnica między wartością ECU wyliczoną zgodnie z kursami centralnymi a wartością wyliczoną zgodnie z kursami rynkowymi. Jest to lepszy wskaźnik niż wskaźnik dywergencji liczony na bazie różnic między poszczególnymi kursami bilateralnymi, ponieważ pozwala na identyfikację waluty dywergencji w stosunku do całego koszyka walut, co byłoby niemożliwe gdyby zwracało się uwagę jedynie na fluktuację wokół parytetów bilateralnych.
Mechanizm ten miał zapewnić większa symetrię w sygnalizowaniu napięć i rozkładaniu ciężaru dostosowań niż wcześniejszy system oparty na siatce parytetów. Poprzez to byłby to efektywniejszy mechanizm koordynujący polityki gospodarcze krajów uczestniczących w MKW. Jak się jednak okazało, mechanizm ten nie spełnił swoich funkcji, na co złożyło się wiele przyczyn, głównie zaś brak wiążącego zobowiązania do interwencji za pomocą dostosowawczej polityki pieniężnej i fiskalnej w sytuacji dywergencji między rynkową wartością ECU a jego wartością wyliczoną zgodnie z kursami centralnymi.
Efekty.
Cel rozszerzenia i wzmocnienia współpracy walutowej: wskaźnikiem, jakim możemy się przy kwestii realizacji tego celu posłużyć, jest zmienność kursów walutowych. Śledząc zmiany tego wskaźnika, możemy przyjąć, że został on w większym stopniu zrealizowany przez uczestników MKW niż przez inne państwa członkowskie OECD. Zatem efekt realizacji uznajemy za pozytywny.
Asymetria występująca w „wężu”: biorąc pod uwagę tę kwestię, zasadnym jest stwierdzenie, że cel w wymiarze ogólnym nie został osiągnięty, bowiem tylko Niemcy były w stanie decydować o swojej polityce pieniężnej, narzucając tym samym kierunek działań innym krajom.

</doc>
<doc id="790886" url="https://pl.wikipedia.org/wiki?curid=790886" title="Juan A. Baptista">
Juan A. Baptista

Juan Alfonso Baptista, właściwie Juan Alfonso Baptista Díaz, znany również jako „El Gato” (ur. 9 września 1976 w Caracas) – wenezuelski aktor telewizyjny i filmowy, model.
Życiorys.
Wczesne lata.
Urodził się w Caracas. Wychowywał się z bratem Miguelem i siostrą Adrianą. Po ukończeniu szkoły podstawowej przy Colegio Santo Tomás de Villanueva, uczęszczał do szkoły średniej przy Instituto Escuela Chaves. 
Mając 13 lat odkrył swoją pasję do piłki nożnej. Dwukrotnie zdobył tytuły najskuteczniejszego bramkarza w młodzieżowych pucharach świata Mundialitos, a ponieważ rzucał się na piłkę jak "kot na mysz" otrzymał pseudonim „El gato”. Zdobył stypendium, dzięki któremu podjął studia stomatologiczne na Universidad Santa María oraz poznawał tajniki reklamy w Instituto Nuevas Profesiones. Porzucił studia na piątym semestrze na rzecz treningów i kręcenia reklamówek, m.in. Coca-Coli i fast foodów Burger Kinga. Następnie ukończył kursy gry aktorskiej i tańca. 
Kariera.
Jego pierwszy występ w telewizji miał miejsce w 1997 w telenoweli "A todo corazon". Po trzech latach nieustannej pracy na planie telenowel, "W poszukiwaniu miłości" ("Enamorada", 1999), "Barwy miłości" ("Hechizo de amor", 2000) i "Tak jak w kinie" ("Como en el cine", 2001-2002), wyjechał z Kolumbii do Hiszpanii. 
W 2007 przeniósł się do Los Angeles i podpisał kontrakt na reklamę bielizny męskiej firmy St. Steven.
Wziął udział w programie "Mira quien baila" (hiszpański odpowiednik "Tańca z gwiazdami", gdzie dotarł do finału, w którym zajął drugie miejsce. 
Znalazł się na liście „Najpiękniejszych mężczyzn świata” magazynu „Cosmopolitan”. 
Sławę zapewnił mu udział w dwóch telenowelach RTI Televisión – "Gorzka zemsta" ("Pasión de Gavilanes", 2003-2004) i "Kobieta w lustrze" ("La Mujer En El Espejo", 2004-2005) z Paolą Andreą Rey.
Życie prywatne.
W 1997 doznał poważnego wypadku, po którym spłonęła połowa jego mięśni twarzy. Od 1997 zamieszkał w Miami. Przez pięć lat (1996-2001) był narzeczonym Gaby Espino, potem romansował z Aną Claudią Talancon, z którą rozstał się po jej wyjeździe do Brazylii. W latach 2004-2010 związany był z kolumbijską modelką Natalią Paris, z którą ożenił się w kwietniu 2009. Jednak w 2010 doszło do rozwodu. W grudniu 2011 poślubił Marię Fernanda Barreto.

</doc>
<doc id="790889" url="https://pl.wikipedia.org/wiki?curid=790889" title="Giorgetto Giugiaro">
Giorgetto Giugiaro

Giorgetto Giugiaro (ur. 7 sierpnia 1938 w Garessio) – włoski projektant, głównie samochodów. W roku 1999 Giorgetto Giugiaro zdobył główną nagrodę w plebiscycie na najlepszego projektanta samochodów XX wieku.
Niektóre projekty.
Wbrew powszechnemu, fałszywemu przekonaniu Giugiaro nie jest projektantem FSO Poloneza.

</doc>
<doc id="790891" url="https://pl.wikipedia.org/wiki?curid=790891" title="Pass interference">
Pass interference

Pass interference, przeszkadzanie w podaniu - przewinienie w futbolu amerykańskim powstające w sytuacji, gdy zawodnik przeszkadza swojemu przeciwnikowi w odebraniu podania do przodu.
Do "przeszkadzania" zalicza się podcinanie, pchanie, pociąganie i uderzanie ciała przeciwnika, w tym jego rąk. Dozwolone jest złapanie lub wybicie piłki zanim zostanie złapana.
W momencie, gdy piłka dotyka ciała któregokolwiek z zawodników, powyższego przepisu nie stosuje się więcej - zawodnicy mogą się szarżować.
W sytuacji, gdy obrońca ustawia się w lepszej pozycji od odbierającego zawodnika ataku i stara się przechwycić piłkę, przeszkadzanie mu zostanie uznane przez sędziów za ofensywne przeszkadzanie w podaniu ("offensive pass interference").

</doc>
<doc id="790899" url="https://pl.wikipedia.org/wiki?curid=790899" title="Dyrdy">
Dyrdy

Dyrdy (niem. "Dyrden") – część miasta Woźniki, położona w województwie śląskim, w powiecie lublinieckim, posiadająca status sołectwa.
Do końca listopada 1945 miejscowość była siedzibą jednostkowej gminy Zielona, kiedy to włączono ją do nowo utworzonej zbiorowej gminy Kalety, jako jedna z dwóch gromad tej gminy (obok Kalet). W związku z nadaniem Kaletom praw miejskich 1 stycznia 1951, Zielona stała się integralną częścią miasta. W latach 1954–72 ponownie wyłączona z Kalet jako część gromady Miotek. 1 stycznia 1973 włączona do Woźnik. 
W latach 1975–1998 miejscowość administracyjnie należała do województwa częstochowskiego.

</doc>
<doc id="790902" url="https://pl.wikipedia.org/wiki?curid=790902" title="Illegal contact">
Illegal contact

Illegal contact, nieprzepisowy kontakt – przewinienie w futbolu amerykańskim powstające w sytuacji, gdy zawodnik obrony wchodzi w zabroniony przez przepisy kontakt z zawodnikiem ataku, skrzydłowym, który po przekroczeniu pięciu jardów od linii wznowienia gry zajmuje pozycję do złapania podania, które ma za chwilę nastąpić.

</doc>
<doc id="790924" url="https://pl.wikipedia.org/wiki?curid=790924" title="Illegal block in the back">
Illegal block in the back

Illegal block in the back, nieprzepisowe blokowanie z tyłu – przewinienie w futbolu amerykańskim powstające w sytuacji, gdy zawodnik ataku blokuje ustawionego przodem do piłki zawodnika obrony popychając go w plecy.
Blok ten ma najczęściej miejsce gdy zawodnik ataku, który w założeniach zagrywki ma wykonać blok na konkretnym obrońcy, jest spóźniony w akcji (nie wykonał bloku na czas) i próbuje się ratować nieudolnym blokiem w plecy.
Nie każde blokowanie w plecy to "block in the back" np. w sytuacji gdy liniowy ataku podczas akcji podaniowej toczy pojedynek z obrońcą – starającym się powalić rozgrywającego: obrońca próbując za wszelką cenę dostać się do rozgrywającego stara się obiegać, napierać, zbijać ręce czy nawet obracać w około własnej osi, staje plecami do piłki. Wówczas starający się go zablokować zawodnik ataku zmuszony jest do bloku w plecy – wtedy nie jest to faul.
Faul ten jest karany 10 jardami kary.

</doc>
<doc id="790925" url="https://pl.wikipedia.org/wiki?curid=790925" title="Józef Bergier">
Józef Bergier

Józef Bergier (ur. 17 lutego 1952 w Międzyrzecu Podlaskim, zm. 21 marca 2019 w Białej Podlaskiej) – polski teoretyk sportu, nauczyciel akademicki, polityk i samorządowiec, profesor nauk o kulturze fizycznej, trener klasy mistrzowskiej w piłce nożnej, poseł na Sejm III kadencji, senator VII kadencji, rektor Państwowej Szkoły Wyższej im. Papieża Jana Pawła II w Białej Podlaskiej.
Życiorys.
Wykształcenie i działalność zawodowa.
Ukończył studia w filii Akademii Wychowania Fizycznego w Warszawie w 1975. W 1982 uzyskał stopień doktora (na podstawie pracy pt. "Tendencje rozwoju sprawności motorycznej dzieci Zbiorczych Szkół Gminnych makroregionu środkowo-wschodniego"), w 1999 został doktorem habilitowanym nauk o kultury fizycznej (w oparciu o rozprawę zatytułowaną "Wiedza dzieci o nauczanych czynnościach ruchowych a skuteczność działań w grze zespołowej"). Uzyskał uprawnienia trenera klasy mistrzowskiej w piłce nożnej. Postanowieniem z 7 sierpnia 2012 otrzymał tytuł profesora nauk o kulturze fizycznej. W pracy naukowej specjalizował się w zagadnieniach z zakresu teorii i praktyki treningu w zespołowych grach sportowych oraz zagadnień motoryki człowieka. Autor ponad 300 artykułów oraz kilku autorskich podręczników, a także redaktor naukowy około 20 publikacji książkowych. Publikował w takich periodykach jak „Annals of Agricultural and Environmental Medicine”, „Journal of Sports Science and Medicine”, „Journal of Human Kinetics” czy „Journal of Toxicology and Environmental Health”.
Od 1975 pracował jako nauczyciel akademicki. Został profesorem zwyczajnym i rektorem Państwowej Wyższej Szkoły Zawodowej im. Papieża Jana Pawła II w Białej Podlaskiej, przekształconej następnie w Państwową Szkołę Wyższą w Białej Podlaskiej. Funkcję rektora tej uczelni pełnił do czasu swojej śmierci w 2019. Był również profesorem na Wydziale Wychowania Fizycznego i Sportu w Białej Podlaskiej w ramach warszawskiej AWF.
Działalność polityczna.
W latach 1997–2001 był posłem na Sejm III kadencji z ramienia Akcji Wyborczej Solidarność. W 2004 kandydował do Parlamentu Europejskiego z listy Narodowego Komitetu Wyborczego Wyborców. Do 2006 zasiadał w radzie miasta Biała Podlaska, następnie przez rok pełnił funkcję wiceprzewodniczącego sejmiku lubelskiego. W wyborach parlamentarnych w 2007 z listy Platformy Obywatelskiej został wybrany na senatora VII kadencji w okręgu chełmskim, otrzymując 77 989 głosów. W 2011 bez powodzenia ubiegał się o reelekcję. W 2015 kandydował z listy PO do Sejmu.
Życie prywatne.
Syn Józefa i Stanisławy. Był żonaty, miał dwoje dzieci. Pochowany na cmentarzu parafialnym w Białej Podlaskiej.

</doc>
<doc id="790927" url="https://pl.wikipedia.org/wiki?curid=790927" title="Clipping">
Clipping

Clipping, podcinanie - przewinienie w futbolu amerykańskim powstające w sytuacji, gdy zawodnik blokuje przeciwnika od tyłu, poniżej pasa.

</doc>
<doc id="790929" url="https://pl.wikipedia.org/wiki?curid=790929" title="Umaru Yar’Adua">
Umaru Yar’Adua

Alhaji Umaru Musa Yar’Adua (ur. 16 sierpnia 1951 w Katsinie, zm. 5 maja 2010 w Abudży) – nigeryjski polityk, gubernator stanu Katsina w latach 1999–2007. Członek Ludowej Partii Demokratycznej (PDP). Prezydent Nigerii od 29 maja 2007 do śmierci.
Umaru Yar’Adua, z wykształcenia chemik, po zakończeniu studiów rozpoczął pracę naukową i akademicką. W latach 80. i 90. XX w. pracował w sektorze prywatnym. W działalność polityczną zaangażował się szerzej w latach 90. W 1999 został gubernatorem północnego stanu Katsina, uzyskując cztery lata później reelekcję na stanowisku. Pod koniec 2006 został wybrany przez rządzącą Ludową Partię Demokratyczną kandydatem na urząd prezydenta. W kwietniu 2007 odniósł zwycięstwo w wyborach prezydenckich, których wiarygodność została jednakże zakwestionowana przez międzynarodowych obserwatorów. 29 maja 2007 został zaprzysiężony na stanowisku prezydenta Nigerii.
Jako prezydent podejmował działania na rzecz ograniczenia korupcji. Zapoczątkował zmiany w prawie wyborczym, opracował plan zwiększenia produkcji energii elektrycznej oraz zmian w przemyśle naftowym i gazowym. W celu wzmocnienia bezpieczeństwa wewnętrznego zaangażował się w proces rozwiązania konfliktu w Delcie Nigru. W 2009 przedstawił walczącym tam ugrupowaniom ofertę amnestii i rozbrojenia, z której skorzystało w sumie ok. 20 tys. bojowników. W polityce zagranicznej skupiał się główne na sprawach afrykańskich i regionalnych. W 2008 doprowadził do zakończenia sporu granicznego z Kamerunem. W 2009, jako przewodniczący ECOWAS, angażował się w procesy normalizacji sytuacji w Gwinei i Nigrze.
Z powodów zdrowotnych w listopadzie 2009 został hospitalizowany w Arabii Saudyjskiej. Przeciągająca się nieobecność oraz brak dokładnych informacji o stanie zdrowia przyczyniły się do powstania kryzysu konstytucyjnego i niejasności w procesie transferu władzy. Ostatecznie, 9 lutego 2010 parlament pełniącym obowiązki szefa państwa mianował wiceprezydenta Goodlucka Jonathana. Do kraju powrócił pod koniec lutego 2010, nie przejął jednakże obowiązków prezydenta; zmarł 5 maja 2010.
Edukacja.
Umaru Musa Yar’Adua urodził się 16 sierpnia 1951 w mieście Katsina na północy Nigerii, w arystokratycznej rodzinie ludu Fulanów. Jego ojciec, Alhaji Musa Yar’Adua, był ministrem w okresie I Republiki, a także dzierżył tytuł "Mutawalli" (kustosza skarbu) Emiratu Katsina, który w 2002 odziedziczył Yar’Adua.
Edukację rozpoczął w 1958 w szkole podstawowej Rafukka Primary School w Katsinie. W 1962 przeniósł się do szkoły Dutsinma Boarding Primary School, którą ukończył dwa lata później. W latach 1965–1969 uczęszczał do szkoły średniej Government College w Keffi. W 1971 zdobył "Higher School Certificate" na Barewa College w Zarii. W latach 1972–1975 studiował chemię na Uniwersytecie Ahmadu Bello w Zarii, uzyskując tytuł licencjata. Studia kontynuował w latach 1978–1980, zdobywając tytuł magistra chemii.
Praca zawodowa.
Po ukończeniu studiów rozpoczął pracę naukową i akademicką. Przez rok obligatoryjnie pracował w Holy Child College w Lagos w ramach National Youth Service Corps (NYSC). Od 1976 do 1979 był wykładowcą w Katsina College of Arts, Science and Technology w Zarii, a następnie od 1979 do 1983 wykładowcą na Politechnice w Katsinie.
W 1983 zakończył karierę naukową na rzecz pracy w sektorze prywatnym. W latach 80. i 90. XX wieku był dyrektorem kilku kompanii i organizacji. W latach 1983–1989 pełnił funkcję "general managera" w firmie "Sambo Farms Ltd" w Funtui. Wchodził w skład zarządu spółki "Farmers’ Supply Company" w stanie Katsina (1984–1985), rady zarządzającej uczelni Katsina College of Arts, Science and Technology w Zarii i Politechniki w Katsinie (1978–1983) oraz rady dyrektorów spółki "Investment and Property Development Company" w stanie Katsina (1994–1996). Zajmował stanowisko dyrektora banku "Habib Nigeria Bank" (1995–1999) oraz spółek "Lodigiani Nigeria Ltd." (1987–1999), "Hamada Holdings" (1983–1999) i "Madara Ltd. Vom" w Dżos (1987–1999). W latach 1995–1997 był prezesem firmy "Nation House Press Ltd" w Kadunie.
Kariera polityczna.
Po raz pierwszy w działalność polityczną zaangażował się w czasach swojej pracy akademickiej. W okresie II Republiki (1979–1983) był członkiem lewicowej Ludowej Partii Zbawienia ("Peoples’ Redemption Party", PRP). W okresie prezydentury Ibrahima Babangidy był jednym z założycieli Frontu Ludowego ("People’s Front"), ugrupowania politycznego pod przewodnictwem jego starszego brata Shehu Musy Yar’Adui, które następnie przekształciło się w Partię Socjaldemokratyczną ("Social Democratic Party", SDP). Z jej ramienia w 1988 wszedł w skład Zgromadzenia Konstytucyjnego. Pełnił funkcję sekretarza PSD w stanie Katsina. W 1991 bez powodzenia ubiegał się o urząd gubernatora tego stanu, przegrywając z Saidu Bardą, kandydatem Narodowej Konwencji Republikańskiej ("National Republican Convention").
W 1998, w czasie wojskowych rządów prezydenta Abdulsalamiego Abubakara, założył ugrupowanie polityczne K34, które następnie współtworzyło powstałą Ludową Partię Demokratyczną ("Peoples Democratic Party", PDP). Z ramienia PDP ubiegał się o stanowisko gubernatora stanu Katsina w wyborach z 9 stycznia 1999. Uzyskał elekcję i objął urząd 29 maja 1999. W wyborach z 19 kwietnia 2003 uzyskał reelekcję. Funkcję gubernatora sprawował do czasu objęcia urzędu prezydenta Nigerii 29 maja 2007.
Był pierwszym gubernatorem kraju, który publiczne zadeklarował wartość posiadanego majątku. W czasie jego rządów, w 2000 Katsina, jako piąty stan w Nigerii przyjęła islamskie prawo szariatu. Na jego podstawie w 2002 jedna z obywatelek, Amina Lawal, została skazana przez sąd w Katsinie na karę śmierci przez ukamienowanie pod zarzutem cudzołóstwa. Sąd w Funtui podtrzymał wyrok śmierci, jednak sąd apelacyjny w roku następnym uchylił go. Jako gubernator, za swoją pracę na rzecz podnoszenia poziomu szkolnictwa, opieki zdrowotnej, rozbudowy infrastruktury, elektryfikacji i rozwoju rolnictwa został wyróżniony nagrodą "National Primary Education Productivity Merit Award" w 2004 oraz nagrodą Banku Centralnego Nigerii dla najlepszego gubernatora "Best Governor Award" w 2005.
Nominacja i wybory prezydenckie.
Nominacja i kampania wyborcza.
Na konwencji partyjnej rządzącej Ludowej Partii Demokratycznej w dniach 16–17 grudnia 2006 Yar’Adua został wybrany jej kandydatem na prezydenta w wyborach powszechnych w 2007. Pokonał 11 kandydatów, otrzymując ponad 3 tys. głosów od zgromadzonych delegatów; drugi Rochas Okorocha zdobył 372 głosy. Swój sukces zawdzięczał głównie wsparciu odchodzącego prezydenta Oluseguna Ọbasanjọ, który zdołał nakłonić stanowych gubernatorów i partyjnych oficjeli do akceptacji i poparcia Yar’Adui. Dzięki temu, część z potencjalnych kandydatów zdecydowało się nie brać udziału w staraniach o prezydenturę, m.in. były prezydent Ibrahim Babangida. Jednym z powodów uzyskania nominacji prezydenckiej była też nieskazitelna reputacja Yar’Adui. Nie był on zamieszany w żadną z afer korupcyjnych i jako jedyny gubernator zadeklarował stan swojego majątku. Komentatorzy podkreślali, że był on postacią stosunkowo mało znaną, rzadko opuszczającą granice własnego stanu. Część z publicystów i opozycja widzieli w nim protegowanego i marionetkę w rękach prezydenta Ọbasanjọ, próbującego zapewnić sobie spokój i nietykalność po ustąpieniu z urzędu. Po uzyskaniu nominacji Yar’Adua wybrał Goodlucka Jonathana, gubernatora stanu Bayelsa, jako kandydata na urząd wiceprezydenta. Na początku stycznia 2007, w jednym z pierwszym wywiadów, zadeklarował podjęcie zdecydowanej walki z korupcją i skupienie polityki zagranicznej na sprawach afrykańskich.
Jednym z tematów w czasie kampanii wyborczej był stan zdrowia Yar’Adui. Cierpiał on bowiem na dolegliwości zdrowotne związane z nerkami. Jego dwaj główni rywali, Atiku Abubakar, kandydat partii Action Congress (AC) i były członek PDP oraz były wiceprezydent Nigerii wyrzucony z partii i oskarżony o korupcję, a także Muhammadu Buhari, kandydat Partii Ogólnoludowej Nigerii ("All Nigeria People’s Party", ANPP) i rywal Ọbasanjọ w wyborach w 2003, kwestionowali zdolność pełnienia przez niego funkcji głowy państwa. Yar’Adua odrzucał oskarżenia, tłumacząc, że choć chorował w 2000, został już wyleczony. Wyraził zadowolenie ze stanu swojego zdrowia. 6 marca 2007 z powodów zdrowotnych musiał udać się jednak na badania medyczne do Niemiec, co wywołało dalsze spekulacje na temat jego rzeczywistego stanu zdrowia. Yar’Adua określił swoje dolegliwości jako „mało poważne”, oświadczając, że jest „tylko człowiekiem i jak każdy może podupaść na zdrowiu”. PDP ogłosiła, że nie ma planów wycofania jego kandydatury.
14 kwietnia 2007, tydzień przed wyborami prezydenckimi, w Nigerii odbyły się wybory lokalne. Wygrała je Ludowa Partia Demokratyczna (PDP), której kandydaci obsadzili urzędy gubernatorów w ponad 2/3 stanów. Opozycja uznała wybory za sfałszowane i zażądała unieważnienia głosowania, rozwiązania komisji wyborczej, którą oskarżyła o sprzyjanie władzom i przełożenia terminu wyborów prezydenckich. W przeciwnym razie zagroziła bojkotem wyborów. Rząd odrzucił żądania opozycji, jednak ostatecznie Buhari i Abubakar zdecydowali się na start, by jak stwierdzili móc oficjalnie zakwestionować wyniki wyborów. Prezydent Ọbasanjọ w przeddzień wyborów prezydenckich stwierdził, że wybory lokalne nie były perfekcyjne, jednak poczyniony został postęp w tej mierze. Przyznał, że pojawiły się przypadki błędów, wielokrotnego głosowania, wypełniania urn wyborczych, zastraszania, gróźb i używania przemocy oraz oznajmił, że wszystkie te praktyki muszą zostać potępione. Międzynarodowi obserwatorzy uznali, że z powodu uchybień i oszustw wybory powinny zostać powtórzone w 1/3 stanów.
Wybory prezydenckie.
Wybory prezydenckie odbyły się 21 kwietnia 2007, razem z wyborami do Senatu i Izby Reprezentantów. Pośród 24 kandydatów głównym ich faworytem pozostawał Umaru Yar’Adua. Głosowanie, podobnie jak tydzień wcześniej (zginęło wówczas 50 osób), miało burzliwy przebieg. W ciągu dnia, w wyniku przemocy wyborczej zginęło kilkadziesiąt osób. Pojawiły się trudności z dostarczeniem materiałów do głosowania, część lokali wyborczych nie została otwarta na czas, w części głosowanie zostało przedłużone. Dochodziło do przypadków kradzieży urn wyborczych i prób wysadzenia punktów wyborczych. Dzień po głosowaniu największa nigeryjska niezależna misja obserwacyjna Transition Monitoring Group stwierdziła, że wybory były tak naznaczone fałszerstwami, że należałoby je powtórzyć, a szef misji obserwacyjnej UE wyraził obawy, że nie zanotowano żadnej poprawy w porównaniu z wyborami lokalnymi. Jej członkowie informowali o rozpowszechnionej przemocy i nadużyciach, a misja Wspólnoty Narodów odnotowała „poważne mankamenty” w procesie wyborczym. Obaj główni kandydaci opozycji jednoznacznie uznali wybory za sfałszowane. 23 kwietnia misja obserwacyjna UE ogłosiła, że na przestrzeni czasu od wyborów lokalnych do prezydenckich zginęło w sumie co najmniej 200 osób, a wybory nie spełniły podstawowych standardów międzynarodowych i były naznaczone przemocą, słabą organizacją, brakiem przejrzystości, powszechnymi nieprawidłowościami i znaczącymi oszustwami. Zdaniem misji, nie spełniły one oczekiwań Nigeryjczyków i nie mogły być uznane za wiarygodne. Również misja ECOWAS zajęła krytyczne stanowisko, kwestionując ważność wyborów z powodu przypadków nieprawidłowości i przemocy.
23 kwietnia 2007 komisja wyborcza ogłosiła oficjalne wyniki wyborów. Umaru Yar’Adua wygrał już w pierwszej turze zdobywając 70% głosów poparcia (24,6 mln głosów). Kandydaci opozycji, Muhammadu Buhari, który zajął w wyborach drugie miejsce (18% głosów; 6,6 mln) oraz Atiku Abubakar, który był trzeci (7% głosów; 2,6 mln), zakwestionowali wyniki wyborów i raz jeszcze oskarżyli partię rządzącą o oszustwa, domagając się unieważnienia całego głosowania. Prezydent Ọbasanjọ stwierdził, że wybory nie były doskonałe, lecz podkreślił, że zdobyte doświadczenie przyczyni się do wzmocnienia demokracji. W wyborach parlamentarnych rządząca Ludowa Partia Demokratyczna (PDP) zwiększyła swoją reprezentację, zarówno w Izbie Reprezentantów, jak i w Senacie, uzyskując w nich odpowiednio 258 (spośród 360) i 78 (spośród 109) mandatów.
26 kwietnia 2007 głos zabrał prezydent elekt, który uznał prawo przegranych kandydatów do oprotestowania wyników wyborów, ale wyłącznie w ramach obowiązującego prawa. Wyraził również wolę pojednania z opozycją. Liderzy opozycji 1 maja 2007 zorganizowali w stolicy protesty przeciwko sfałszowaniu wyborów. Zaskarżyli również ich wyniki do sądu. W maju grupa 48 noblistów z całego świata zwróciła się z apelem o organizację nowych wyborów w ciągu 18 miesięcy. Prezydent elekt, w odpowiedzi na głosy potępienia procesu wyborczego, wyraził wolę powołania specjalnego komitetu, który mógłby zarekomendować zmiany w prawie wyborczym.
26 lutego 2008 sąd odrzucił skargi wyborcze złożone przez Muhammadu Bahariego oraz Atiku Abubakara, domagające się unieważnienia głosowania z powodu naruszeń prawa wyborczego. Decyzję tę 12 grudnia 2008 podtrzymał Sąd Najwyższy, uznając że zaistniałe nieprawidłowości nie miały wpływu na ostateczny rezultat wyborów.
Prezydentura.
Zaprzysiężenie i powołanie rządu.
29 maja 2007 Umaru Yar’Adua został zaprzysiężony na stanowisku prezydenta Nigerii. W oficjalnej uroczystości w Abudży uczestniczyły zagraniczne delegacje z państw Afryki, a po ceremonii ulicami stolicy przejechała parada wojskowa. W dzień zaprzysiężenia w Lagos doszło do protestów kilkuset zwolenników opozycji. Było to pierwsze w historii Nigerii pokojowe przekazanie władzy z rąk jednego cywilnego prezydenta w ręce drugiego. W wygłoszonym przemówieniu inauguracyjnym Yar’Adua przyznał, że ostatnie wybory „nie były perfekcyjne”. Wyraził wiarę, że dzięki zdobytemu doświadczeniu kraj będzie się uczyć na własnych błędach. Za jeden z priorytetów uznał poprawę procesu wyborczego. Zadeklarował powołanie specjalnego panelu w celu zbadania prawa wyborczego i dostosowania krajowych przepisów do międzynarodowych standardów. Wezwał wszystkie „rozżalone” grupy do wstrzymania się od przemocy i respektowania prawa. Wyraził przy tym gotowość do dialogu z opozycją. Zapowiedział podjęcie działań w celu zakończenia przemocy w roponośnej Delcie Nigru i zdecydowaną walkę z korupcją, która jak stwierdził stanowi główny powód biedy większości obywateli. Zobowiązał się do „służenia narodowi z uczciwością, przejrzystością, odpowiedzialnością, absolutną wiarą w Boga i absolutną pokorą”.
Po wyborach, Yar’Adua zaproponował stworzenie rządu jedności narodowej. Pod koniec czerwca 2007 dwie partie opozycyjne, Partia Ogólnoludowa Nigerii ("All Nigeria People’s Party", ANPP) oraz Postępowy Sojusz Ludowy ("Progressive Peoples Alliance", PPA), zgodziły się na przystąpienie do koalicji rządowej. Gabinet prezydenta Yar’Adui został zaprzysiężony 26 lipca 2007 i składał się z 39 ministrów, wśród których dwóch należało do ANPP.
28 czerwca 2007 Yar’Adua publicznie przedstawił swoje oświadczenie majątkowe, według którego dysponował majątkiem o wartości 856 mln nair (5 mln USD). Część majątku odziedziczył po bracie, generale Shehu Yar’Adui. Było to pierwsze podane do wiadomości publicznej oświadczenie majątkowe głowy państwa. Choć szef państwa był prawnie zobligowany do złożenia deklaracji majątkowej, prezydent Ọbasanjọ nie ujawnił swojej publicznie. W pierwszych tygodniach po objęciu urzędu Yar’Adua uchylił część z kontrowersyjnych zmian wprowadzonych przez poprzednika, w tym podniesienie podatku VAT, co było wcześniej przyczyną protestów społecznych i strajków związków zawodowych. Wstrzymał sprzedaż państwowych nieruchomości i ziemi w Abudży oraz dokonał przeglądu procesu prywatyzacji dwóch rafinerii.
Sprawy wewnętrzne.
Zgodnie z zapowiedziami ze swojego przemówienia inauguracyjnego, prezydent podjął działania na rzecz ograniczania korupcji w aparacie władzy. W trakcie swojego urzędowania dokonał wymiany kadr urzędniczych, zwalniając część urzędników powołanych przez prezydenta Ọbasanjọ. W listopadzie 2007 podjął decyzję o zbadaniu wszystkich umów prywatyzacyjnych zawartych przez administrację poprzednika. W sierpniu 2008 przeprowadził również zmiany na stanowiskach w dowództwie armii, dymisjonując szefa sztabu generalnego oraz dowódcę lądowych sił zbrojnych i marynarki. W grudniu 2008 wystąpił w Zgromadzeniu Narodowym z propozycją zniesienia immunitetu prezydenta, wiceprezydenta, gubernatorów i wicegubernatorów w zakresie przestępstw korupcyjnych. Jego inicjatywa została jednakże odrzucona przez parlament.
W zakresie spraw przemysłu naftowego i gazowego, stanowiącego główną gałąź gospodarki Nigerii, w sierpniu 2007 ogłosił restrukturyzację Nigeryjskiej Narodowej Korporacji Naftowej (NNPC), odpowiedzialnej za nadzór nad tą dziedziną przemysłu. W celu rewizji kontraktów wydobywczych dla zagranicznych firm powołał specjalny komitet, na czele którego stanął były sekretarz generalny OPEC, Rilwanu Lukman. Pod koniec 2008 został on mianowany ministrem zasobów naftowych.
Nigeria, pomimo bycia jednym z największych światowych eksporterów ropy naftowej, pod koniec pierwszej dekady XXI w. borykała się z kryzysem energetycznym i długotrwałymi przerwami w dostawach energii. W celu minimalizacji braków importowała przetworzone paliwo o wartości 10 mld USD rocznie. Aby zwiększyć moce produkcyjne kraju, rząd wydał zezwolenia na budowę kilku prywatnych rafinerii. Ogłosił również plan osiągnięcia samowystarczalności energetycznej i wstrzymania importu paliw do roku 2020. W lutym 2008 prezydent ogłosił także plan potrojenia produkcji energii elektrycznej do roku 2010 (do 6000 MW), co miało zapobiec przypadkom przymusowego wyłączania obywatelom dostępu do prądu oraz umożliwić elektryfikację nowych obszarów. W grudniu 2009 kraj wytwarzał średnio 3500 MW. Administracja rządowa zadecydowała wówczas o obniżeniu planowanego pułapu do 4000 MW. Yar’Adua oświadczył także, że kraj nie będzie w stanie zapewnić dostępu do energii wszystkim obywatelom co najmniej do roku 2015. Poinformował, że w przypadku długotrwałych braków w dostawie energii, możliwe będzie ogłoszenie stanu wyjątkowego.
W 2009, w celu przeciwdziałania skutkom kryzysu finansowego i gospodarczego, prezydent powołał Zespół Zarządzania Gospodarczego (EMT). W tym samym roku rząd ogłosił średniookresowy program rozwoju kraju pod nazwą „Vision 20-2020”, zakładający uczynienie z Nigerii do 2020 jednej z 20 największych gospodarek świata. Przez swoich krytyków, zarzucających rządowi wyłącznie dyskutowanie o problemach, a nie podejmowanie konkretnych działań w kierunku ich rozwiązania, prezydent był określany mianem „Baba-go-slow”.
Reforma prawa wyborczego.
Wypełniając swoje zobowiązania z kampanii wyborczej, w sierpniu 2007 Yar’Adua powołał 22-osobowy Komitet ds. Reform Wyborczych. Na jego czele stanął sędzia Muhammed Uwais, były prezes Federacji Sędziowskiej. W grudniu 2008 Komitet opracował główne założenia reformy, do których zaliczył: wyjęcie spod bezpośredniej kontroli prezydenta Niezależnej Narodowej Komisji Wyborczej (INEC), likwidację Stanowych Komisji Wyborczych, mianowanie przewodniczącego INEC przez Narodową Komisję Sądownictwa (zamiast przez prezydenta), ograniczenie czasu rozpatrywania skarg wyborczych przez sądy do 4 miesięcy i późniejszych apelacji do 2 miesięcy, powołanie nowych instytucji zajmujących się badaniem nieprawidłowości wyborczych (Komisji ds. Naruszeń Wyborczych, Komisji ds. Delimitacji Okręgów Wyborczych i Komisji ds. Rejestracji Partii Politycznych).
W 2009 prezydent przedstawił raport komitetu Uwaisa Zgromadzeniu Narodowemu. W marcu 2010 projekt reformy został przedłożony parlamentowi pod głosowanie. Nowe prawo wyborcze, uchwalone przez Zgromadzenie Narodowe już po śmierci Yar’Adui, nie zawierało jednak wszystkich rekomendacji komitetu. Nie uwzględnione zostały m.in. propozycje przepisów o sposobie powoływania przewodniczącego INEC.
Działania na rzecz stabilizacji i bezpieczeństwa.
Jednym z największych zagrożeń dla bezpieczeństwa wewnętrznego Nigerii był trwający konflikt w Delcie Nigru. Był to strategiczny teren z punktu widzenia gospodarki państwa, jako że pochodziło z niego 75% wydobycia ropy naftowej. Konflikt sięgał korzeniami początków lat 90., kiedy mieszkańcy rejonu, wywodzący się z ludu Ogoni, rozpoczęli protesty przeciwko ich marginalizacji w życiu społecznym i politycznym, a także przeciwko niszczeniu środowiska naturalnego przez koncerny wydobywające ropę naftową i niesprawiedliwemu ich zdaniem podziałowi zysków z jej sprzedaży pomiędzy władze lokalne i centralne. Pod koniec lat 90. w regionie zaczęły powstawać bojówki militarne, które starały się wymusić na władzach zmianę polityki poprzez napady i niszczenie ropociągów, branie zakładników i akty terroru. Pod koniec 2005 zawiązana została nowa grupa, Ruch na rzecz Wyzwolenia Delty Nigru ("Movement for the Emancipation of the Niger Delta", MEND). W sumie od końca lat 90. w wyniku przemocy w Delcie Nigru zginęło kilka tysięcy osób, a w latach 2006-2009 uprowadzonych zostało ok. 300 obcokrajowców. Ataki dokonywane przez MEND i inne grupy powodowały okresowe zmniejszenia wydobycia ropy dochodzące nawet do 25%.
Na początku czerwca 2007 MEND ogłosił jednostronne zawieszenie broni i wstrzymanie ataków, dając nowym władzom czas na rozpoczęcie rozmów pokojowych. Rozejm został jednak wypowiedziany we wrześniu 2007, po aresztowaniu w Angoli przywódcy ruchu, Henry’ego Okaha pod zarzutem przemytu broni. Organizacja zapowiedziała kontynuowanie działań zbrojnych do czasu jego uwolnienia. W lutym 2008 Okaz został ekstradowany do Nigerii. W Port Harcourt wybuchły wówczas zamieszki społeczne i doszło do starć jego zwolenników ze służbami bezpieczeństwa. W połowie 2008 MEND zadeklarował zawieszenie działań zbrojnych. W czerwcu 2008 rząd powołał na stanowisko specjalnego mediatora ds. konfliktu w Delcie Nigru byłego generała i wysłannika ONZ, Ibrahima Gambariego. Podjął również działania na rzecz zwołania szczytu w tej sprawie z udziałem przedstawicieli walczących grup. We wrześniu 2008 prezydent utworzył ministerstwo ds. Delty Nigru. W budżecie federalnym na rok 2008 na cele rozwoju i stabilizacji Delty Nigru przeznaczonych zostało 20% wydatków. Rok wcześniej prezydent podwoił budżet (do 566 mln USD) Korporacji Rozwoju Delty Nigru (NDDC), odpowiedzialnej za wdrażanie programów społecznych i ochrony środowiska w regionie.
W styczniu 2009 MEND wypowiedział jednak zawieszenie broni i ponowił ataki, co zakończyło wysiłki mediacyjne ze strony rządu. W odpowiedzi rozpoczął on nową ofensywę sił specjalnych Joint Task Force (JTF). W wyniku walk oraz ataków z powietrza tysiące ludzi zmuszonych było opuścić swoje miejsce zamieszkania, a wydobycie ropy naftowej zmniejszyło się o 273 tys. baryłek dziennie. 25 czerwca 2009 Yar’Adua ogłosił amnestię dla bojowników z Delty Nigru. Amnestia oraz program pomocy finansowej i szkolenia zawodowego miał dotyczyć wszystkich bojowników, którzy zaprzestali walk i złożyli broń do 4 października 2009. W ciągu kilku dni po ogłoszeniu amnestii gotowość do jej akceptacji wyraziło 5 różnych grup. MEND początkowo odrzucał propozycję, lecz po uwolnieniu przez rząd Henry’ego Okaha (zaakceptował on amnestię), 13 lipca 2009 ogłosił 60-dniowy rozejm i przystąpienie do rozmów ze stroną rządową. W trakcie rozmów, prowadzonych przez różnych przywódców organizacji, część członków MEND przystało na warunki rządu i zaakceptowało amnestię. Według źródeł rządowych, do początku października rozbrojeniu poddało się ok. 15,2 tys. bojowników, a ostatecznie liczba ta osiągnęła poziom ok. 20 tys. W połowie września 2009 MEND przedłużył zawieszenie broni, kontynuując jednocześnie rozmowy. Na potrzeby programu amnestii, rząd w listopadzie 2009 wyasygnował 750 mln USD, a w projekcie budżetu na rok 2010 przeznaczył na ten cel 1,2 mld USD. W listopadzie 2009, w czasie rozmów z MEND, prezydent przedstawił propozycję podziału dochodów z wydobycia ropy naftowej, według której lokalne władze regionu Delty Nigru otrzymywałyby 10% zysków. Propozycja ta nie wychodziła jednak naprzeciw oczekiwaniom MEND, który postulował równy podział dochodów. Rozmowy zostały przerwane pod koniec listopada 2009, po hospitalizacji prezydenta Yar’Adui. W połowie grudnia 2009 MEND dokonał ataku na infrastrukturę przesyłową w Delcie Nigru.
Drugim czynnikiem wpływającym na bezpieczeństwo wewnętrzne Nigerii w okresie prezydentury Yar’Adui był wzrost aktywności radykalnych grup islamskich w północnych regionach kraju, zamieszkiwanych przez ludność muzułmańską. W sierpniu 2009 organizacja Boko Haram, zwana też "nigeryjskimi talibami", dążąca do przekształcenia Nigerii w państwo islamskie z obowiązującym prawem szariatu, dokonała ataków na budynki rządowe, posterunki policji i ludność cywilną w stanach Bauczi, Borno i Yobe. Prezydent zapowiedział stanowczą reakcję i zduszenie rebelii w zarodku. Służby bezpieczeństwa w niewyjaśnionych do końca okolicznościach zabiły przywódcę organizacji, Mohammeda Yusufa. W wyniku ataków zginęło w sumie ok. 700 osób, a tysiące zmuszone było opuścić swoje domostwa. Przejawem napięć na tle religijnym były również starcia, jakie wybuchły w mieście Dżos w listopadzie 2008 oraz w styczniu 2010 i pochłonęły setki ofiar śmiertelnych.
Polityka zagraniczna.
Polityka zagraniczna prezydenta Yar’Adui stanowiła kontynuację wieloletniej polityki kraju, koncentrującej się w pierwszym rzędzie na sprawach afrykańskich i przywiązującej wagę do jedności afrykańskiej, współpracy kontynentalnej i regionalnej oraz pokojowego rozwiązywania sporów.
Na przełomie lipca i sierpnia 2008 prezydent wziął udział w szczycie Unii Afrykańskiej w Egipcie. Nigeryjskie wojska uczestniczyły w misjach AMISOM w Somalii, UNAMID w Sudanie oraz UNMIL w Liberii. W grudniu 2008, w czasie sesji ECOWAS w Abudży, Yar’Adua został wybrany przewodniczącym tej organizacji na okres roku. W tym samym miesiącu potępił przeprowadzenie zamachu stanu w Gwinei. W styczniu 2009 Gwinea została zawieszona w członkostwie w ECOWAS. Po dokonaniu przez gwinejskie władze masakry cywilów na stadionie w Konakry we wrześniu 2009, jako przewodniczący ECOWAS, podejmował działania na rzecz stabilizacji i wyjaśnienia sytuacji w tym kraju. W październiku 2009 ECOWAS podjęła decyzję o nałożeniu sankcji na gwinejskie władze oraz skierowała do tego kraju misję mediacyjną. Stojąc na czele ECOWAS, Yar’Adua podejmował również wysiłki na rzecz rozwiązania kryzysu politycznego w Nigrze, jaki wybuchł tam w maju 2009. Ostatecznie, w październiku 2009 ECOWAS zawiesił członkostwo tego państwa w organizacji.
Prezydent Yar’Adua utrzymywał poprawne stosunki z państwami ościennymi. Napięte pozostawały jedynie stosunki z Kamerunem. Państwa te toczyły sięgający czasów kolonialnych spór o Półwysep Bakassi. Od czasu uzyskania niepodległości w 1960 należał on do Nigerii, lecz Kamerun przez cały ten czas rościł sobie do niego prawa. Półwysep leżał w rejonie zasobnym w ropę naftową, gaz ziemny oraz łowiska ryb. W 2002 spór rozstrzygnął na wniosek stron Międzynarodowy Trybunał Sprawiedliwości, przyznając ziemie Kamerunowi. Przekazanie ziemi przeciągało się i dopiero w czerwcu 2006 prezydenci dwóch państw zawarli porozumienie w tej sprawie. Zgodnie z nim, w sierpniu 2006 Nigeria wycofała z półwyspu swoje wojska, zobowiązując się do przekazania Kamerunowi pełnej administracji w ciągu 2 lat. W listopadzie 2007 na półwyspie doszło do incydentu zbrojnego i zabójstwa 21 kameruńskich żołnierzy. W tym samym miesiącu nigeryjski Senat unieważnił umowę z czerwca 2006 z powodu braku jej ratyfikacji przez Zgromadzenie Narodowe. Pod naciskiem prezydenta Yar’Adui, parlament dokonał jednak jej ratyfikacji w marcu 2008. W czerwcu 2008 zamordowany został kameruński gubernator Bakassi. Ostatecznie, Nigeria przekazała Kamerunowi pełną administrację nad ziemiami 14 sierpnia 2008. Półwysep musiało opuścić ok. 100 tys. mieszkańców, obywateli Nigerii. Proces transferu ziem został określony przez sekretarza generalnego ONZ Ban Ki-moona jako „modelowy w przypadku rozwiązywania sporów granicznych”.
Prezydent kontynuował współpracę ze Stanami Zjednoczonymi w dziedzinie bezpieczeństwa, promocji demokracji i wzrostu gospodarczego. Wyrazem współpracy było organizowanie wspólnych ćwiczeń wojskowych w Zatoce Gwinejskiej. W listopadzie 2007 Yar’Adua sprzeciwił się jednakże umieszczeniu na terenie Nigerii jednej z amerykańskich baz dowódczych sił wojskowych AFRICOM ("United States Africa Command"). W grudniu 2007 udał się z wizytą do USA, spotykając się z prezydentem George’em W. Bushem. W sierpniu 2009, w czasie swej pierwszej podróży do Afryki, wizytę w Nigerii złożyła sekretarz stanu USA Hillary Clinton, spotykając się z prezydentem Yar’Aduą.
Na przełomie lutego i marca 2008 Yar’Adua złożył wizytę w Chinach. Trzykrotnie uczestniczył w szczytach grupy G8: w czerwcu 2007 w Heiligendamm w Niemczech, w lipcu 2008 w Japonii oraz w lipcu 2009 w L’Aquili we Włoszech. W czerwcu 2008 złożył wizytę we Francji. W lipcu 2008 spotkał się w Wielkiej Brytanii z premierem Gordonem Brownem. W czasie rozmów na temat stabilizacji sytuacji w Delcie Nigru Wielka Brytania zadeklarowała pomoc w zakresie szkolenia nigeryjskiego wojska. W listopadzie 2008 podejmował w czasie odbywającego się w Nigerii forum niemiecko-afrykańskiego prezydenta Horsta Köhlera. W czerwcu 2009 wizytę w Nigerii złożył prezydent Rosji Dmitrij Miedwiediew.
Problemy zdrowotne i transfer władzy.
Wyjazd na leczenie i kryzys konstytucyjny.
Od końca lat 90. Umaru Yar’Adua cierpiał na dolegliwości związane z nerkami. Już w czasie kampanii wyborczej z powodów zdrowotnych zmieniał część z zaplanowanych zajęć. W 2007 i 2008 wyjeżdżał na badania lekarskie do Niemiec. W 2008, w czasie pielgrzymki do Mekki, przebywał w szpitalu w Dżuddzie w Arabii Saudyjskiej. W sierpniu 2009 wyjechał ponownie na badania do Arabii Saudyjskiej, dokąd udał się raz jeszcze w październiku 2009, oficjalnie z wizytą roboczą. 23 listopada 2009 prezydent został w tajemnicy przewieziony do szpitala w Dżuddzie, o czym władze poinformowały dopiero 3 dni później. Nie określiły dokładnie jego stanu zdrowia, oznajmiając tylko, że został poddany leczeniu z powodu zapalenia osierdzia. Jego rzecznik powiedział, że prezydent już 20 listopada 2009 skarżył się na bóle w klatce piersiowej. Przeciągająca się nieobecność prezydenta i brak wiedzy o jego dokładnej kondycji zdrowotnej doprowadziły do pojawienia się w społeczeństwie i kręgach politycznych głosów nawołujących do przekazania oficjalnej władzy w ręce wiceprezydenta Goodlucka Jonathana. Transfer ten zakłócałby jednak wypracowane porozumienie o rotacji stanowiska szefa państwa między społecznościami muzułmańskiej północy kraju i chrześcijańsko-animistycznego południa. Yar’Adua reprezentował bowiem północ, a Jonathan południe Nigerii. Zgodnie z art. 145 konstytucji, prezydent mógł przekazać władzę w ręce wiceprezydenta poprzez pisemne oświadczenie złożone u przewodniczących obu izb parlamentu.
2 grudnia 2009 ponad 50 osobistości życia publicznego wystosowało list nawołujący Yar’Aduę do rezygnacji ze stanowiska z powodu wywołanej jego chorobą „próżni władzy”, czym określali „niebezpieczną sytuację, w której nikt nie kieruje sprawami kraju”. Rząd natychmiast odrzucił te zarzuty, uznając je za bezpodstawne i stwierdzając, że wszystkie organy władzy państwowej funkcjonują prawidłowo. Nie uspokoiło to sytuacji, a dalsza nieobecność prezydenta wywołała spekulacje na temat jego faktycznego stanu i podejrzenia, zakładające śpiączkę lub nawet śmierć. 23 grudnia 2009, Farouk Adamu Aliyu, członek opozycyjnej Partii Ogólnoludowej Nigerii (ANPP), wystąpił do Sądu Najwyższego z zapytaniem, czy Yar’Adua jest w stanie dalej pełnić swój urząd. Na początku stycznia 2010 Nigeryjskie Stowarzyszenia Prawników również wystosowało wniosek do Sądu Najwyższego, domagając się w nim nakazania rządowi rozpoczęcia procesu transferu władzy.
Yar’Adua zabrał po raz pierwszy głos w sprawie dopiero po siedmiu tygodniach od opuszczenia kraju. W telefonicznym wywiadzie udzielonym 12 stycznia 2010 ze szpitalnego łoża, powiedział, że dzięki leczeniu dochodzi do pełni zdrowia i wyraził nadzieję na rychłą poprawę, która pozwoli mu wrócić do domu. Oznajmił, że jest w stałym kontakcie z wiceprezydentem, podziękował za modlitwy w jego intencji, jednak nie określił jakiegokolwiek terminu swojego powrotu. Tego samego dnia w Abudży odbyły się pierwsze demonstracje mieszkańców domagających się przekazania władzy w ręce wiceprezydenta. Parlament przyjął rezolucję wzywającą do ujawnienia pełnego stanu zdrowia prezydenta i wysłania do Arabii Saudyjskiej specjalnej delegacji w celu konsultacji w „sprawach wagi narodowej”.
13 stycznia 2010 Sąd Najwyższy orzekł, że wiceprezydent Jonathan na czas nieobecności prezydenta może wykonywać wszelkie jego obowiązki, pomimo braku formalnego aktu przekazania mu władzy. Orzeczenie to nie zadowoliło części klasy politycznej i społeczeństwa, którzy domagali się transferu władzy zgodnie z konstytucją, na drodze pisemnego oświadczenia prezydenta. 22 stycznia 2010 Sąd Najwyższy, odpowiadając na zapytanie Farouka Adamu Aliyu, nakazał gabinetowi podjęcie w ciągu 14 dni decyzji o zdolności prezydenta do pełnienia urzędu, po uprzednim wysłuchaniu ocen pięciu lekarzy. W przypadku decyzji negatywnej nakazał przekazanie władzy wiceprezydentowi. 27 stycznia 2010 gabinet orzekł, że Yar’Adua nie jest niezdolny do kierowania krajem, a leczenie poza granicami kraju nie stanowi podstawy dla rozpoczęcia procesu usunięcia go ze stanowiska. 29 stycznia Sąd Najwyższy, odpowiadając na wniosek Nigeryjskiego Stowarzyszenia Prawników, orzekł, że nie ma konstytucyjnych podstaw do wydania przez prezydenta pisemnego oświadczenia o przekazaniu władzy.
Pomimo decyzji gabinetu i orzeczeń sądu, w parlamencie i wśród części społeczeństwa narastało przekonanie o konieczności rezygnacji prezydenta z pełnienia urzędu. 27 stycznia 2010 Senat zajął odmienne stanowisko niż rząd i wydał (niewiążącą) uchwałę wzywającą prezydenta do pisemnego przekazania władzy wiceprezydentowi. 3 lutego właściciele gazet i koncernów medialnych, we wspólnym oświadczeniu, zaapelowali do prezydenta o przekazanie władzy swojemu zastępcy. Tego samego dnia po raz pierwszy doszło do zaznaczenia się różnic w tej sprawie w gabinecie, gdy minister informacji stwierdziła, że nieobecność prezydenta paraliżuje prace rządu.
9 lutego 2010 obie izby Zgromadzenia Narodowego, Senat i Izba Reprezentantów, przegłosowały wniosek o transferze władzy prezydenta na ręce wiceprezydenta, deklarujący, że „wiceprezydent Jonathan sprawuje odtąd funkcje prezydenta i przywódcy sił zbrojnych jako pełniący obowiązki prezydenta”. Parlament powierzył wiceprezydentowi pełnienie władzy wykonawczej do czasu powrotu prezydenta Yar’Aduyi do pełni zdrowia. Tego samego dnia Jonathan oficjalnie objął stanowisko p.o. prezydenta. Gabinet stwierdził, że akceptuje decyzję parlamentu i uznaje władzę Jonathana. Część prawników podkreślała jednak, że decyzja parlamentu nie miała charakteru wiążącego, a transfer władzy odbył się z pominięciem określonej w konstytucji pisemnej deklaracji szefa państwa.
9 lutego 2010 do Dżuddy przybyła delegacja parlamentarzystów, którzy zgodnie z rezolucją Izby Reprezentantów mieli się spotkać z prezydentem w celu omówienia „spraw wagi narodowej”. Nie pozwolono im jednak zobaczyć się z głową państwa i po pięciu dniach powrócili do kraju. Rząd, znajdujący się pod presją uznania Yar’Adui za trwale niezdolnego do pełnienia funkcji szefa państwa, 17 lutego 2010 postanowił wysłać do Arabii Saudyjskiej 6-osobową delegację ministrów. Delegacja na czele z ministrem zdrowia miała spotkać się z prezydentem i przekonać się o jego stanie zdrowia. Uznanie prezydenta za trwale niezdolnego do pełnienia funkcji wymagało zgody 2/3 członków rządu i potwierdzenia przez zespół medyczny powołany przez przewodniczących obu izb parlamentu. Oznaczałoby to całkowite odsunięcie Yar’Adui od władzy i zaprzysiężenie wiceprezydenta jako głowy państwa. Delegacja ministrów udała się zagranicę 22 lutego 2010, jednak lekarze prezydenta sprzeciwili się ich spotkaniu z szefem państwa.
Powrót do kraju.
24 lutego 2010 prezydent Yar’Adua nieoczekiwanie, bez wcześniejszej zapowiedzi, powrócił do Nigerii. Wraz z nim do kraju wróciła delegacja rządu. Tuż po lądowaniu został przetransportowany karetką do swojej posiadłości, nie ukazując się publicznie. Jego rzecznik, w odczytanym oświadczeniu, oznajmił, że „prezydent pragnie zapewnić wszystkich Nigeryjczyków, że dzięki ich nieustającym modlitwom i wyjątkowej łasce Boga, jego zdrowie uległo znacznej poprawie”. Pismo informowało, że do czasu pełnego „powrotu do zdrowia, wiceprezydent Jonathan będzie kontynuował nadzorowanie spraw państwa”. Zgodnie z ustawą parlamentu z 9 lutego 2010, władza p.o. prezydenta Jonathana ustawała w chwili pisemnego poinformowania przez prezydenta Yar’Aduę przewodniczących obu izb parlamentu o swoim powrocie z medycznej rekonwalescencji.
Powrót Yar’Adui do Nigerii doprowadził do postawienia pytań przez konstytucjonalistów i polityków o pozycję i zakres władzy Goodlucka Jonathana. 25 lutego minister informacji, a następnie rzecznik prezydenta Yar’Adui poinformowali, że wiceprezydent Jonathan dalej wykonuje obowiązki głowy państwa. Senat, by zapobiec w przyszłości sytuacji braku przywództwa uchwalił ustawę nakazującą choremu prezydentowi przekazanie władzy swojemu zastępcy po 14 dniach od odstąpienia od sprawowania urzędu. By nabrała ona mocy prawnej musiała jednak zostać przyjętą przez Izbę Reprezentantów i 2/3 legislatur stanowych, co wymagało czasu. Zdaniem opozycji i części komentatorów o powrocie chorego prezydenta do kraju zdecydowali jego najbliżsi współpracownicy, obawiający się utraty swoich wpływów i pragnący utrzymać się przy władzy. Yar’Adua od chwili powrotu przebywał przez cały czas w swojej rezydencji, otoczony wyłącznie przez rodzinę i najbliższych. Dostępu do niego strzegła żona, Turai Yar’Adua. Na początku marca 2010 gubernatorzy wszystkich 36 stanów publicznie zadeklarowali poparcie dla p.o. prezydenta Jonathana.
18 marca 2010 p.o. prezydenta Jonathan rozwiązał gabinet mianowany przez Yar’Aduę, co według komentatorów miało stanowić sygnał konsolidacji jego władzy. Nowy rząd został zaprzysiężony 6 kwietnia. W skład liczącego 38 osób gabinetu weszło 13 dawnych ministrów. Wskutek przeciągającej się choroby prezydenta coraz bardziej oczywiste dla klasy rządzącej stawało się przeświadczenie, że nie będzie on w stanie ubiegać się o reelekcję. W połowie marca 2010 szef komisji wyborczej ogłosił, że planowane na kwiecień 2011 wybory prezydenckie mogłyby się odbyć trzy miesiące wcześniej, w styczniu 2011.
2 kwietnia 2010 w pobliże prezydenta dopuszczone zostały pierwsze osoby spoza jego najbliższego kręgu. Wizytę choremu złożyła wówczas grupa duchownych. Według ich późniejszej relacji, prezydent w trakcie spotkania nie był w stanie podnieść się z łóżka, zdołał się przywitać, lecz miał trudności w mówieniu. Goodluck Jonathan nie spotkał się i nie rozmawiał z prezydentem od czasu jego wyjazdu do Arabii Saudyjskiej w listopadzie 2009. Nie był także informowany oficjalnie o stanie jego zdrowia. Jak powiedział, rozmawiał tylko trzykrotnie z jego żoną.
Śmierć i następstwa.
Prezydent Umaru Yar’Adua zmarł wieczorem 5 maja 2010 w prezydenckiej rezydencji w Abudży z powodu ostrego zapalenia osierdzia sercowego. Informacja o jego śmierci została podana do wiadomości w publicznej telewizji w godzinach porannych następnego dnia. W kraju ogłoszona została 7-dniowa żałoba narodowa. 6 maja 2010 ciało prezydenta zostało przewiezione do rodzinnego miasta Katsina na północy Nigerii, gdzie odbyła się ceremonia pogrzebowa i pochówek. Tego samego dnia na stanowisko nowego prezydenta Nigerii zaprzysiężony został wiceprezydent i p.o. prezydenta Goodluck Jonathan. Jonathan wyraził żal z powodu śmierci Yar’Adui, mówiąc, że „Nigeria straciła klejnot w swojej koronie i nawet nieba płaczą z jego narodem tej nocy”. Kondolencje po śmierci prezydenta złożyli prezydenci i premierzy państw Afryki, prezydent Stanów Zjednoczonych Barack Obama, sekretarz generalny Organizacja Narodów Zjednoczonych Ban Ki-moon oraz bojownicy z Ruchu na rzecz Wyzwolenia Delty Nigru.
W czerwcu 2010 Zgromadzenie Narodowe, w celu wyeliminowania niejasności w procesie transferu władzy, przyjęło poprawkę do konstytucji, zgodnie z którą w przypadku nieobecności bądź niezdolności prezydenta do wykonywania obowiązków, parlament zyskiwał kompetencję w zakresie przekazania tymczasowej władzy wiceprezydentowi w przypadku nieuczynienia tego na piśmie przez prezydenta w ciągu 21 dni od chwili zaistnienia przyczyny.
Po śmierci prezydenta Yar’Adui w szeregach rządzącej Ludowej Partii Demokratycznej (PDP) wywiązała się debata na temat podziału władzy pomiędzy północną muzułmańską częścią kraju a południową, chrześcijańsko-animistyczną. Zgodnie z niepisaną regułą stanowisko szefa państwa rotowało pomiędzy tymi dwoma społecznościami co dwie kadencje. Zgodnie z nią, po śmierci pochodzącego z północy Yar’Adui jego następcą powinien zostać również muzułmanin. Wiceprezydent Goodluck Jonathan, który zgodnie z prawem miał pełnić urząd prezydenta do końca konstytucyjnej kadencji prezydenta Yar’Adui w maju 2011, pochodził tymczasem z południa kraju. W kręgach PDP dyskutowany był jego ewentualny start w przyszłych wyborach w kontekście obowiązujących, acz nieformalnych ustaleń. W sierpniu PDP uznała, że przysługuje mu prawo ubiegania się o urząd szefa państwa. Początkowo Jonathan nie wypowiadał się publicznie na temat możliwego udziału w wyborach. Ostatecznie, we wrześniu 2010 zdecydował się na start w partyjnych prawyborach. Odbyły się one 13 stycznia 2011. Jonathan zdobył ponad 2,7 tys. głosów, pokonując pochodzącego z północy Atiku Abubakara, który uzyskał 800 głosów poparcia. W wyborach prezydenckich 16 kwietnia 2011, uznanych przez międzynarodowych obserwatorów za wolne i sprawiedliwe, prezydent Jonathan zdobył 59,6% głosów, pokonując głównego rywala Muhammadu Buhariego (32,3% głosów). 29 maja 2011 został zaprzysiężony na 4-letnią kadencję.
Życie prywatne.
Umaru Yar’Adua od 1975 był żonaty z Turai Yar’Aduą, z którą miał siedmioro dzieci: 5 córek i 2 synów. Turai Yar’Adua urodziła się w 1957 w Katsinie; w 1983 ukończyła język angielski na Uniwersytecie Ahmadu Bello w Zarii. Do 1999 pracowała jako nauczycielka. W czasie prezydentury Yar’Adui uchodziła za osobę wpływową i bliskiego doradcę męża. Zdaniem komentatorów kilkakrotnie miała wpływać na obsadę publicznych urzędów. Była ambasadorem dobrej woli w Nigerii, zajmowała się kwestiami macierzyństwa, nowo narodzonych dzieci oraz opieki zdrowia. W latach 1992-1997 posiadał drugą żonę, Hauwę Umar Raddę, z którą miał dwoje dzieci.
Upamiętnienie.
W maju 2010 imieniem prezydenta Yar’Adui nazwana została jedna z ulic w Abudży, a także port lotniczy w jego rodzinnym stanie Katsina.

</doc>
<doc id="790933" url="https://pl.wikipedia.org/wiki?curid=790933" title="Modrzejec kampechiański">
Modrzejec kampechiański

Modrzejec kampechiański, drzewo kampeszowe, drzewo nikaraguańskie, kampeszyn, hematoksylon kampechiański, błękitne drzewo ("Haematoxylum campechianum" L.) – gatunek drzewa ciernistego z rodziny bobowatych (podrodzina brezylkowych). Rośnie jedynie w Ameryce Środkowej, głównie w Gwatemali i Nikaragui oraz na Antylach.

</doc>
<doc id="790934" url="https://pl.wikipedia.org/wiki?curid=790934" title="Zespół Bazexa">
Zespół Bazexa



</doc>
<doc id="790935" url="https://pl.wikipedia.org/wiki?curid=790935" title="Tungnafellsjökull">
Tungnafellsjökull

Tungnafellsjökull – siódmy pod względem wielkości lodowiec Islandii. Jego powierzchnia to 48 km².

</doc>
<doc id="790936" url="https://pl.wikipedia.org/wiki?curid=790936" title="Face mask">
Face mask

Face mask, pociąganie maski - przewinienie w futbolu amerykańskim powstające w sytuacji, gdy zawodnik chwyta lub dotyka w sposób ciągły maskę ochraniającą twarz w kasku, zapięcie podbródkowe lub jakikolwiek otwór w kasku przeciwnika podczas próby jego szarżowania lub blokowania.
Jest to bardzo kosztowny faul z racji niebezpieczeństwa, które niesie i karą za niego jest utrata 15 jardów oraz automatyczna pierwsza próba.
Face mask to także określenie części kasku futbolowego, która osłania twarz.

</doc>
<doc id="790938" url="https://pl.wikipedia.org/wiki?curid=790938" title="Synagoga w Lelowie">
Synagoga w Lelowie

Synagoga w Lelowie – dom modlitwy znajdujący się w Lelowie, przy ulicy Ogrodowej 3, naprzeciwko nieistniejącego obecnie starego cmentarza żydowskiego.
Na początku lat 90. XX wieku budynek spółdzielni inwalidów, który stał na miejscu starej synagogi został zakupiony przez lelowskich chasydów. Jedno z jego pomieszczeń przystosowano do potrzeb prowizorycznego domu modlitwy.
Synagoga użytkowana jest wyłącznie w okresie pielgrzymek do grobu cadyka Dawida Bidermana Lelowera. Wówczas to przywożone są zwoje Tory oraz niezbędny sprzęt do odprawiania modłów, który po uroczystościach jest zabierany z powrotem. Wewnątrz budynku mieści się również rytualna mykwa.

</doc>
<doc id="790941" url="https://pl.wikipedia.org/wiki?curid=790941" title="Psychologia wychowawcza">
Psychologia wychowawcza

Psychologia wychowawcza (pedagogiczna) – nauka zajmująca się badaniem psychologicznych zagadnień kształcenia (nauczania i uczenia się) i wychowania; między innymi zagadnienia doboru treści kształcenia i wychowania, procesu uczenia się, nauki czytania i pisania, rozwijania zdolności, nabywania pojęć, zainteresowań, przekonań i postaw.
Dyscyplina naukowa.
Psychologia wychowawcza, jako dyscyplina naukowa, dostarcza teorii i wyników badań dotyczących każdego z sześciu komponentów modelu, który ukierunkowuje decyzje nauczyciela.
Praktyka psychologii wychowawczej.
Przypuśćmy na przykład, że mamy nauczyciela, który sądzi, iż uczniowie muszą sami brać odpowiedzialność za własne uczenie się. To przekonanie powinno wpływać na podejście nauczyciela do motywowania uczniów oraz kierowania klasą i dyscyplinowania jej. Jednakże czasem sposób postępowania nauczycieli jest niezgodny z ich przekonaniami. Na przykład nauczyciel, który chce, by jego wychowankowie byli odpowiedzialnymi uczniami, może stosować taki system kierowania klasą, który nie pozwala mu nauczyć. Ich brania odpowiedzialności za własne zachowanie. W takiej sytuacji nauczyciel musi pomyśleć, jak może najlepiej urzeczywistnić swoje poglądy. Przykład ten dotyczy ważnej kwestii oświatowej, którą bardziej szczegółowo zajmę się prof. Myron H. Dembo

</doc>
<doc id="790942" url="https://pl.wikipedia.org/wiki?curid=790942" title="Haematoxylum campechianum">
Haematoxylum campechianum



</doc>
<doc id="790944" url="https://pl.wikipedia.org/wiki?curid=790944" title="Þórisjökull">
Þórisjökull

Þórisjökull – ósmy pod względem wielkości lodowiec Islandii. Jego powierzchnia to 32 km².

</doc>
<doc id="790950" url="https://pl.wikipedia.org/wiki?curid=790950" title="Atiku Abubakar">
Atiku Abubakar

Atiku Abubakar (ur. 25 listopada 1946) – nigeryjski polityk, wiceprezydent Nigerii od 29 maja 1999 do 29 maja 2007.
Pochodzi ze stanu Adamawa. Przez ponad 20 lat pracował jako urzędnik celny, zanim w 1989 zaangażował się w krajową politykę. Był członkiem rządzącej Ludowej Partii Demokratycznej (PDP).
25 listopada 2006 Abubakar ogłosił swój start w wyborach prezydenckich w kwietniu 2007, nie deklarując jednak z ramienia jakiej partii startuje. 20 grudnia 2006 nieoczekiwanie opuścił szeregi swej partii i wstąpił do opozycyjnego "Action Congress", zostając jego kandydatem w wyścigu prezydenckim. W wyborach prezydenckich w kwietniu zajął trzecie miejsce, zdobywając około 7% głosów poparcia.

</doc>
<doc id="790954" url="https://pl.wikipedia.org/wiki?curid=790954" title="Futbol dotykowy">
Futbol dotykowy

Futbol dotykowy (ang. "touch football") – odmiana futbolu amerykańskiego, w której zawodnicy "szarżują" przez dotknięcie przeciwnika jedną lub dwoma rękami, w zależności od wariantu gry. Poza zmianą sposobu przeprowadzania szarży, większość innych przepisów pozostaje podobna do tych z futbolu tradycyjnego.
Dyscyplina została wymyślona przez marynarzy U.S. Navy w latach 40. XX wieku. Przeważnie rozgrywa się wariant dwuręczny, a w drużynach może grać od 2 do 11 osób, choć zazwyczaj składają się z 4 do 7 zawodników.

</doc>
<doc id="790955" url="https://pl.wikipedia.org/wiki?curid=790955" title="Tindfjallajökull">
Tindfjallajökull

Tindfjallajökull – nieczynny wulkan w południowo-zachodniej Islandii; zaliczany do stratowulkanów.
Tindfjallajökull utworzony został z law o zmiennym składzie od bazaltu do ryolitu. Najwyższy szczyt Ýmir ma wysokość 1462 m n.p.m. Kaldera o szerokości 5 km powstała ok. 54 000 lat temu (w plejstocenie). Ostatnia erupcja miała miejsce w holocenie, w nieznanym czasie.
Kalderę wypełnia lodowiec o powierzchni 19 km². Jest to jedenasty pod względem wielkości lodowiec Islandii.

</doc>
<doc id="790956" url="https://pl.wikipedia.org/wiki?curid=790956" title="Berardius bairdii">
Berardius bairdii



</doc>
<doc id="790958" url="https://pl.wikipedia.org/wiki?curid=790958" title="Peer Raben">
Peer Raben

Peer Raben (właściwie Wilhelm Rabenbauer; ur. 3 lipca 1940 w Viechtach, zm. 21 stycznia 2007 w Mittersfels) – niemiecki producent filmowy, autor muzyki i aktor.
Był autorem muzyki do blisko 40 filmów, w tym między innymi do "Miłość jest zimniejsza niż śmierć" (1969), "Lili Marleen" (1981), "Querelle" (1982), "To okrutne życie" (1983), "Wszystkiego najlepszego, Turku!" (1992).
Zagrał w 5 filmach, wyreżyserował jeden – "Die Ahnfrau - Oratorium nach Franz Grillparzer" {1971}.

</doc>
<doc id="790963" url="https://pl.wikipedia.org/wiki?curid=790963" title="Namiot ścianowy">
Namiot ścianowy

Namiot ścianowy (inaczej platforma ścianowa, portaledge lub portelaż) – specyficzny rodzaj namiotu służący do biwakowania podczas przebywania długich dróg wspinaczkowych. Po zdjęciu ścianek zewnętrznych tworzy platformę z której można asekurować wspinającą się osobę, odpoczywać czy też przygotowywać posiłki.

</doc>
<doc id="790964" url="https://pl.wikipedia.org/wiki?curid=790964" title="Zaspa">
Zaspa

Zaspa (kaszb. "Zaspa", niem. "Saspe") – część Gdańska, położona w północnym rejonie miasta, pomiędzy Wrzeszczem, Przymorzem a Brzeźnem.
Wieś Opactwa Cystersów w Oliwie w województwie pomorskim w II połowie XVI wieku.
Położenie.
Współczesne.
Obecnie Zaspa dzieli się na dwie gęsto zaludnione dzielnice:
Obszar zbliżony do zajmowanego przez te dzielnice nazywany jest współcześnie Zaspą.
Historyczne.
Pierwotnie, Zaspą określało się duży obszar położony na wydmach, ale nie sięgający do wód Zatoki Gdańskiej. Morfogenetycznie, tereny Zaspy rozciągały się od Letnicy przez południowe Brzeźno, północny Wrzeszcz i Rozstaje do wschodniej części Przymorza Wielkiego. Całość osadnictwa była skupiona wokół nieistniejącego dziś już jeziora Zaspa.
Historia.
Dawne nazwy: "Saspe", "Saspa", "Saspi".
Pierwsze wzmianki o wsi Zaspa pochodzą z przełomu XII i XIII, kiedy to Zaspą nazywano wyłącznie osadę znajdującą się na zachodnim brzegu jeziora Zaspa. Wówczas była to stanica rybacka. Z biegiem lat wieś rolnicza rozrastała się zyskując nowe grunty, a w XV wieku znalazła się w posiadaniu klasztoru cystersów w Oliwie.
23 czerwca 1769 Franz Karl Deißel otrzymał od opatów oliwskich 35 morg piaszczystego terenu zlokalizowanego w pasie nadbrzeżnym między Brzeźnem a Jelitkowem. W okresie między rokiem 1772 (od rozpoczęcia blokady miasta przez Królestwo Prus, które zajęło w 1772 niektóre majątki Gdańska oraz Nowy Port, a 1793 (gdy Prusy dokonały zaboru Gdańska) uruchomiona została tu wytwórnia saletry (niem. "Salpeter"). W późniejszym okresie, na skutek błędu w łacińskim tłumaczeniu używano w odniesieniu do tego obszaru nazwy "St. Peter" (św. Piotr), która funkcjonowała aż do pierwszej połowy XX w.
W 1773 Zaspa stała się niezależna od klasztoru, lecz nadal administracyjnie należała do Oliwy. Dopiero w 1877 weszła w skład powiatu Gdańskiego jako wieś gminna. Nie nosiła jednak takiego miana zbyt długo, bo już 1 kwietnia 1914 została przyłączona w granice administracyjne miasta Gdańska.
W 1829 wojsko pruskie zakupiło od władz miejskich za sumę 8615 talarów tereny położone na północ od dzisiejszej ul. Kościuszki. Utworzono tu Wielki Plac Ćwiczeń ("Großer Exerzierplatz"). Służył on oddziałom pruskim z całego gdańskiego garnizonu za miejsce musztry, parad i manewrów. Korzystali z niego m.in. słynni „Czarni Huzarzy” (kawalerzyści z 1. Pułku Przybocznego Huzarów nr 1 zwani byli też Huzarami Śmierci - niem. "Totenkopfhusaren", czyli dosł. Huzarami Trupiej Główki), którzy od 1859 stacjonowali w pobliskich koszarach we Wrzeszczu. Wkrótce stali się oni wraz z dalszymi oddziałami kawaleryjskimi stałymi użytkownikami placu, w związku z budową w latach 1893-1902 potężnego zespołu koszarowego, który istnieje do dziś (od 2006 roku sukcesywnie przebudowywany na cele mieszkaniowe i biurowe).
W latach 1908-1910 powstała w prostokącie pomiędzy dzisiejszymi ul. Ciołkowskiego - ul. Burzyńskiego - al. Jana Pawła II – ul. Kombatantów (w przybliżeniu teren zajmowany dziś przez Centrum Handlowe „Lotnia”, boisko i szkołę podstawową nr 48) strzelnica (niem. "Schießstände").
Jeszcze przed I wojną światową, od 1912 r. przestrzeń Wielkiego Placu Ćwiczeń wykorzystywano również jako miejsce międzylądowań pierwszych samolotów wojskowych, jak również sterowców (np. sterowca typu Schütte-Lanz w lipcu 1913).
1 marca 1914 na lotnisku otwarto szkołę pilotów.
Po zakończeniu I wojny światowej, na mocy decyzji z 31 lipca 1921, teren Großer Exerzierplatz obejmujący obszar południowej Zaspy i wsi Młyniec został włączony w granice nowo utworzonego Wolnego Miasta Gdańska.
W związku z demilitaryzacją utworzono pierwsze lotnisko cywilne na terytorium dzisiejszej Polski, noszące nazwę port lotniczy Gdańsk-Wrzeszcz. Zajmowało ono obszar północnej części placu manewrowego (z wyjątkiem najbliższego otoczenia pobliskiej linii kolejowej, które zostało przydzielone Polsce). Pozostała część placu - przeznaczona została pod rozbudowę osiedla mieszkaniowego. W okresie przejściowym na terenie tym stacjonowała m.in. jednostka powietrzna gdańskiej policji (niem. "Flugwache der Schutzpolizei"). Ostatecznie do wiosny 1922 uregulowano wszystkie kwestie własnościowe oraz przeprowadzono niezbędne prace związane z powstaniem lotniska cywilnego, którego administratorem został Senat Wolnego Miasta. Uroczyste poświęcenie nowego portu lotniczego nastąpiło 18 czerwca 1923. Pierwszy budynek dworca lotniczego został wybudowany równolegle do linii kolejowej, w bezpośredniej bliskości wiaduktu.
W latach 30. rozbudowano lotnisko (w 1934 w podziemiach cywilnego dworca lotniczego urządzono pierwszy w Gdańsku schron przeciwlotniczy) i uruchomiono nocne loty. Urządzenia, hangary i budynki zostały zniszczone w 1945 w wyniku nalotów zachodnich aliantów i odbudowane po wojnie.
W marcu 1945 strzelnica na Zaspie odegrała pewną rolę w obronie przeciwko zmierzającemu od strony Sopotu natarciu radzieckiemu. Została obsadzona skromną załogą i nazwana Małą Twierdzą Strzelnica (niem. "Kleine Festung Schießstand"). Do dziś nie zachowały się żadne pozostałości strzelnicy.
2 stycznia 1952 została uruchomiona linia Szybkiej Kolei Miejskiej (linia kolejowa nr 250), biegnąca wzdłuż Młyńca.
24 lipca 1973, na terenie działającego jeszcze lotniska we Wrzeszczu, został wmurowany kamień węgielny pod budowę pierwszego budynku osiedla Zaspa, przy ul. Pilotów 20. W 1974 z powodu rozbudowy miasta, konieczności wydłużenia pasa startowego dla samolotów odrzutowych oraz problemów, jakie stwarzała bliskość linii kolejowej, lotnisko zostało zastąpione przez Port Lotniczy Gdańsk im. Lecha Wałęsy.
Od czasu zlikwidowania lotniska do pierwszej połowy lat 80. XX wieku trwała budowa blokowisk Zaspa-Młyniec i Zaspa-Rozstaje. W latach 1981–1983, na terenach użytkowanych wcześniej przez port lotniczy, został utworzony Park Zaspa.
Na Rozstajach do dziś znajduje się Cmentarz Ofiar Hitleryzmu, w którym chowano w czasie II wojny światowej więźniów niemieckiego obozu koncentracyjnego KL Stutthof w Sztutowie oraz poległych obrońców Poczty Gdańskiej. Spoczywają tu także pomordowani kolejarze i celnicy z Szymankowa oraz działacze polscy Wolnego Miasta Gdańska zamordowani w Wielki Piątek 22 marca 1940 w obozie Stutthof.
27 września 1985 został otwarty na Zaspie nowy szpital specjalistyczny z 610 łóżkami, zapleczem diagnostycznym i przychodnią specjalistyczną (od 1997 szpital im. św. Wojciecha). W latach 2012–2013 szpital został rozbudowany.
12 czerwca 1987 Jan Paweł II odprawił mszę świętą na terenie parku nazwanego później jego imieniem. Elementy ołtarza papieskiego znajdują się w kościołach pw. św. Kazimierza (Młyniec) oraz pw. Opatrzności Bożej (Rozstaje). Miejsce, w którym stał ołtarz autorstwa Mariana Kołodzieja upamiętnione zostało doraźnie poprzez umieszczenie 20-tonowego głazu, który jednak wkrótce zniknął w nocy 4 lutego 1988, wywieziony przez „nieznanych sprawców”.
28 sierpnia 1991 robotnicy wykonujący wykopy pod budowę oddziału Banku Gdańskiego (między ulicą Burzyńskiego a aleją Jana Pawła II) natrafili w okolicy dawnego kulołapu strzelnicy na zbiorowy grób 38 pocztowców polskich, ujawniając tym samym nieznane dotąd miejsce egzekucji obrońców Poczty Polskiej. Miejsce to upamiętnia kamienny pomnik. Ekshumowane szczątki zostały ponownie złożone na znajdującym się w pobliżu Cmentarzu Ofiar Hitleryzmu.
Murale.
Budynki osiedla stanowią swego rodzaju galerie murali. Pierwsze wielkoformatowe dzieła powstały w 1997 na 1000-lecie Miasta Gdańska. Kolejne reprezentują kierunki od malarstwa akademickiego do graffiti, od minimalizmu do symbolizmu, od abstrakcjonizmu do realizmu. Były one malowane przez adeptów Gdańskiej Szkoły Muralu oraz artystów z całego świata, którzy przyjeżdżali na Festiwal Malarstwa Monumentalnego Monumental Art. W 2008 na ścianie bloku, w którym przed laty mieszkał Lech Wałęsa, powstał rozpikselowany portret lidera "Solidarności" autorstwa Piotra Szwabe. 60. mural powstał do końca sierpnia 2017 na budynku przy ul. Skarżyńskiego 6F i prezentuje fragment "Sądu Ostatecznego" Hansa Memlinga, co miało upamiętniać 550-lecie rozpoczęcia prac nad obrazem i 200-lecie powrotu obrazu z Francji do Gdańska po zrabowaniu go przez wojska napoleońskie.
Podział historyczny.
Mimo wcześniejszej przynależności do Oliwy, obecnie Zaspa jako jednostka morfogenetyczna - zaliczana jest do okręgu historycznego Port. Inną jednostką morfogenetyczną jest współczesna część Zaspy - Młyniec, należący do okręgu historycznego Oliwa.
Zaspa dodatkowo dzieli się na następujące podjednostki:
Transport i komunikacja.
Transport drogowy.
Linię podziału między Zaspą-Młyniec a Zaspą-Rozstaje stanowi al. Rzeczypospolitej. Droga ta biegnie w ciągu, w większości dwupasmowej trasy łączącej Śródmieście i Wrzeszcz z dzielnicami Dolnego Tarasu, czyli m.in. z Zaspą.
Przez Zaspę przebiega także inna dwupasmowa droga - al. Jana Pawła II prowadząca z Brzeźna do Strzyży Górnej. Jest najbardziej charakterystyczną trasą w tej części miasta. Znajdują się przy niej:
Komunikacja miejska.
Przez al. Rzeczypospolitej biegnie linia tramwajowa, z której korzystają tramwaje nr 2, 4, 5 i 8.
Zaspa ma dobrą komunikację autobusową z Przymorzem, Brzeźnem oraz Wrzeszczem.
Na Zaspie-Młyniec znajduje się przystanek trójmiejskiej SKM – Gdańsk Zaspa (do 1973 noszący nazwę Gdańsk Lotnisko).

</doc>
<doc id="790965" url="https://pl.wikipedia.org/wiki?curid=790965" title="Futbol flagowy">
Futbol flagowy

Futbol flagowy (ang. "flag football") – odmiana futbolu amerykańskiego, w której zawodnicy „szarżują” przez zerwanie "flagi" lub "szarfy" z ubrania przeciwnika.
W większości lig futbolu flagowego stosuje się pasy, do których doczepia się kilka flag – w liczbie zależnej od wytycznych ligi.
Dyscyplina zdobyła popularność w Stanach Zjednoczonych i Europie.
W maju 2010 r. we Wrocławiu wystartowała szkolna liga futbolu flagowego, Super Flag Bol.
Futbol flagowy w Polsce.
Futbol flagowy był obecny w Polsce jako uzupełnienie treningów futbolu amerykańskiego. W 2015 roku w Warszawie powstał klub zajmujący się wyłącznie futbolem flagowym – Wombaty Warszawa. W 2015 roku w Rudzie Śląskiej zostało również powołane do życia Polskie Stowarzyszenie Futbolu Flagowego „POLSKA FLAGÓWKA”. W 2016 roku został rozegrany pierwszy sezon Warszawskiej Ligi Flagówki, w której wystartowało 8 drużyn. Pierwsze miejsce w rozgrywkach zdobyła drużyna Clockwork Orange, która w finale pokonała Wombaty Warszawa.
Druga edycja Warszawskiej Ligi Flagówki, która odbyła się na jesieni 2017 roku, zakończyła się zwycięstwem Wombatów Warszawa. Wombaty pokonały w finale zespół Clockwork Orange.

</doc>
<doc id="790966" url="https://pl.wikipedia.org/wiki?curid=790966" title="Stadion Dyskobolii Grodzisk Wielkopolski">
Stadion Dyskobolii Grodzisk Wielkopolski

Stadion Dyskobolii Grodzisk Wielkopolski – stadion w Grodzisku Wielkopolskim, przy ul. Powstańców Chocieszyńskich 52. W roku 2004 stadion uznano jednym z najładniejszych i najlepiej wyposażonych obiektów Europy w kategorii do 10 tysięcy w IX edycji Medalu Europejskiego.
Historia.
W 1923 roku uwzględniając potrzebę rozwoju sportu, Powiatowa Rada Wychowania Fizycznego
i Przysposobienia Wojskowego z inicjatywy kapitana Piątkowskiego przystąpiła do realizacji budowy stadionu.
Przystąpiono do rozmów z właścicielem majętności Grodzisk-Zamek co do lokalizacji obiektu – wynik tego był jednak negatywny.
Jeszcze w maju tego roku zwrócono się z prośbą o pomoc w tej sprawie do byłego Ministra Wojny, generała Kazimierza Sosnkowskiego, który przybył właśnie do swych włości położonych w tutejszym powiecie. Generał poparł pomysł i jako pierwszy ofiarował 30 mórg ziemi podmiejskiej w Opalenicy, celem sprzedaży z przeznaczeniem uzyskanych pieniędzy na budowę stadionu.
Do tej akcji dołączyli następnie: hrabina Franciszka Żółtowska z Grąblewa, dając bezpłatnie ziemię podmiejską pod dzisiejszy stadion, Adam Szczerbiński dawniejszy właściciel Rudnik ofiarował cały materiał drzewny na okalenie stadionu i budowę trybuny, Marian Szermer, kupiec z Grodziska podarował 200 ctr. wapna.
Z równie szczerą pomocą pospieszyli hrabia Zygmunt Kurnatowski z Gościeszyna, hrabia Ignacy Mielżyński z Iwna – Daków Mokrych, książę Olgierd Czartoryski z Siedlec - Granowo, ordynat Stanisław Niegolewski z Niegolewa i inni.
Stadion został otwarty 11 listopada 1925 przez gen. Kazimierza Sosnkowskiego. Poza płytą piłkarską i bieżnią lekkoatletyczną, powstał betonowy kort tenisowy, boiska do koszykówki i siatkówki oraz basen zasilany w świeżą wodę wiatrakiem. Stadion wzbudzał podziw i zainteresowanie w całym ówczesnym województwie poznańskim. Widownia wypełniała go nie tylko podczas meczów piłkarskich, ale głównie za sprawą lekkoatletów Dyskobolii.
W czasie wojny stadion – symbol społecznego i patriotycznego wysiłku grodziszczan przeszedł we władanie młodzieżowych organizacji hitlerowskich.
Do dnia dzisiejszego znajduje się tam zabytkowa drewniana trybuna. Od roku 1996 stadion jest sukcesywnie rozbudowywany. Naprzeciw tzw. „starej trybuny” została wybudowana „nowa trybuna”, w której znajduje się hotel, restauracja, przychodnia lekarska z odnową biologiczną i hydroterapią. 9 maja 2003 roku zostało oddane do użytku sztuczne oświetlenie, a na jesień tego samego roku została zamontowana podgrzewana płyta.
Po wycofaniu Dyskobolii z rozgrywek ekstraklasy stadion wraz z hotelem GROCLIN wynajmowany jest innym klubom, które organizują w Grodzisku Wielkopolskim swoje obozy przygotowawcze. Gościła tutaj także kilka razy pierwsza reprezentacja, a w 2010 r. ogłoszono, że obiekt ten będzie bazą reprezentacji Polski w czasie EURO 2012.
W grudniu 2011 r. poinformowano jednak, że polska reprezentacja zdecydowała się na warszawski hotel Hyatt
29.09.2014 r. Groclin S.A. sprzedał stadion wraz z hotelem Bartłomiejowi Ordanikowi

</doc>
<doc id="790967" url="https://pl.wikipedia.org/wiki?curid=790967" title="Rdestnica stępiona">
Rdestnica stępiona

Rdestnica stępiona ("Potamogeton obtusifolius" Mert. &amp; Koch) – gatunek byliny należący do rodziny rdestnicowatych ("Potamogetonaceae"). W Polsce występuje na niżu i jest rośliną rzadką. Rośnie w wodach stojących i wolno płynących.
Zagrożenia i ochrona.
Gatunek umieszczony na polskiej czerwonej liście w kategorii NT (bliski zagrożenia).

</doc>
<doc id="790969" url="https://pl.wikipedia.org/wiki?curid=790969" title="Massé">
Massé

Massé (termin zapożyczony z języka francuskiego) to charakterystyczne zagranie bilardowe, stosowane głównie w karambolu, ale także w różnych innych odmianach bilarda. Polega ono na tym, że uderzona kijem rozgrywająca biała bila wykonuje nagły skręt o określony kąt (najczęściej o 90°; przy kącie około 35° zagranie takie jest nazywane "semi-massé"). Zagranie rzadko wykonywane jest w snookerze czy bilardach amerykańskich (np. w ósemce czy dziewiątce), ponieważ jego wykonanie nie daje pewności, że po wykonaniu skrętu biała uderzy we właściwą bilę.
Jest ono jednak bardzo popularne jako popisowe zagranie w tzw. bilardach artystycznych, np. w karambolu, czy w rozmaitych sztuczkach oraz trikach wykonywanych na stole bilardowym. Celowe wykonanie tego zagrania jest jednak bardzo trudne i świadczy o niemałych umiejętnościach gracza je wykonującego.

</doc>
<doc id="790971" url="https://pl.wikipedia.org/wiki?curid=790971" title="Panczkraut">
Panczkraut



</doc>
<doc id="790972" url="https://pl.wikipedia.org/wiki?curid=790972" title="Koniec">
Koniec

1. punkt, linia, płaszczyzna kończące coś
2. moment, chwila, w której coś się kończy
3. ostatnia część czegoś, zakończenie
4. śmierć, zgon
5. niepowodzenie, klęska czegoś

</doc>
<doc id="790976" url="https://pl.wikipedia.org/wiki?curid=790976" title="KV Mechelen">
KV Mechelen

KV Mechelen (Koninklijke Voetbalclub Mechelen, wym. ; pol. "Królewski Klub Piłkarski") - belgijski klub piłkarski z miasta Mechelen, założony w 1904 r.
Historia.
Największym osiągnięciem KV Mechelen jest zdobycie Pucharu Zdobywców Pucharów w 1988 r. Jest to ostatni, do tej pory klub, który w swoim debiucie w europejskich pucharach zdobył trofeum, a także ostatni belgijski klub tryumfujący w europejskich rozgrywkach. W tym samym roku pokonując w dwumeczu zdobywcę Pucharu Europy – PSV Eindhoven, KV Mechelen zdobył Superpuchar Europy.
W 1991 r. w Pucharze Europy, KV Mechelen dotarł do ćwierćfinału, gdzie uległ (dopiero w końcówce dogrywki) późniejszemu zdobywcy tego pucharu, AC Milan.
W latach 90. zespół dosięgnął kryzys i w 1997 r. KV Mechelen spadł do drugiej ligi, by po dwóch sezonach powrócić w szeregi pierwszoligowców. W 2002 roku, z powodu kłopotów finansowych, klub został zdegradowany do trzeciej ligi belgijskiej i groziło mu rozwiązanie. Jednak dzięki demonstracjom, protestom i staraniom rzeszy kibiców i działaczy, klub został uratowany. Po dwóch latach gry w trzeciej lidze, drużyna awansowała do drugiej ligi belgijskiej, gdzie po kolejnych dwóch sezonach wywalczyła w 2007 r. awans do pierwszej ligi.
W 2019 roku zespół zdobył Puchar Belgii.

</doc>
<doc id="790977" url="https://pl.wikipedia.org/wiki?curid=790977" title="Udrycze-Koniec">
Udrycze-Koniec

Udrycze-Koniec – wieś w Polsce położona w województwie lubelskim, w powiecie zamojskim, w gminie Stary Zamość.
W latach 1975–1998 miejscowość należała administracyjnie do województwa zamojskiego.
We wsi znajduje się dawny klasycystyczny Dwór Kickich z XVIII w. otoczony nieregularnym założeniem parkowym z układem wodnym, mieszkała w nim m.in. Teresa Kicka, córka Onufrego Kickiego, szambelana króla Stanisława Augusta Poniatowskiego. 
W końcu XIX w. budynek dworu został przebudowany w formach eklektycznych. Po II wojnie światowej znajdowała się w nim miejscowa szkoła podstawowa. 
Do zespołu należą też:
W Udryczach urodził się w 1867 Andrzej Brzuchal-Sikorski, kapelmistrz I Brygady Legionów, pierwszy wykonawca i zapewne autor muzyki do "Marsza I Brygady".

</doc>
<doc id="790978" url="https://pl.wikipedia.org/wiki?curid=790978" title="Mistrzostwa świata w szachach 2004">
Mistrzostwa świata w szachach 2004

Mistrzostwa świata w szachach 2004 odbyły się w dniach 19 czerwca–13 lipca w stolicy Libii, Trypolisie.
Przebieg mistrzostw.
W turnieju uczestniczyło 128 zawodników (w tym 6 z rankingiem powyżej 2700 punktów), którzy rozegrali 7 rund systemem pucharowym. W finałowym meczu spotkali się Rustam Kasimdżanow (2652, nr 28 na liście startowej) oraz Michael Adams (2731, nr 3). Po sześciu partiach wynik wynosił 3-3, dlatego o tytule mistrza świata zadecydowała dogrywka składająca się z partii szybkich, w której lepszy okazał się Kasimdżanow (1½-½) i to on zdobył złoty medal, co uznane zostało za sporą niespodziankę. Za zwycięstwo uzbecki arcymistrz otrzymał 80 tys. dolarów.
Zasady rozgrywania poszczególnych meczów były takie same, jak w poprzednim turnieju: zawodnicy rozgrywali ze sobą po dwie partie klasyczne (w półfinałach po 4, a w finale - 8), następnie - w przypadku wyniku remisowego - pojedynek dwupartiowy tempem przyspieszonym, po nim zaś - w razie konieczności - jeszcze jeden. Jeśli po tych partiach wynik wciąż był remisowy, rozgrywano jedną decydującą partię tempem błyskawicznym, w której losowano kolory bierek i w której grający białymi otrzymywał więcej czasu do namysłu od swojego przeciwnika. Aby jednak awansować, musiał tę partię wygrać - remis premiował awansem zawodnika grającego czarnymi (jak również jego zwycięstwo).
W mistrzostwach wystartowało czterech Polaków: Bartłomiej Macieja (2633, nr 42), Michał Krasenkow (2609, nr 59), Robert Kempiński (2586, nr 78) oraz Mateusz Bartel (2501, 111). Spośród nich najlepszy wynik uzyskał Krasenkow, który awansował do rundy IV (czołowej szesnastki turnieju), po drodze eliminując Gilberto Milosa (2599, nr 70), Nigela Shorta (2712, nr 6) oraz Wadima Zwiagincewa (2654, nr 27). Pozostali Polacy nie odegrali w turnieju żadnej roli, przegrywając swoje pojedynki w I rundzie: Macieja z Šarūnasem Šulskisem (2570, nr 87), Kempiński z Aleksandrem Lastinem (2622, nr 51), natomiast Bartel z Teymurem Rəcəbovem (2670, nr 18).

</doc>
<doc id="790979" url="https://pl.wikipedia.org/wiki?curid=790979" title="Maria Sten">
Maria Sten

Maria Gustawa Sten (ur. 5 lipca 1917 w Łukowie, zm. 17 stycznia 2007 w Meksyku) – polska reportażystka, tłumaczka literatury pięknej z języka hiszpańskiego.
Życiorys.
Absolwentka psychologii na Uniwersytecie Warszawskim. Od końca lat 30. przebywała we Francji, następnie w Meksyku. Później pracowała m.in. w służbie dyplomatycznej. Publikowała teksty reportażowe na łamach tygodnika "Świat". Była profesorem na Wydziale Filozofii i Literatury Narodowego Uniwersytetu Autonomicznego Meksyku. Była badaczką kultur prehiszpańskiego Meksyku, zwłaszcza kultury Indian nahuati.
Tłumaczyła m.in. twórczość Casony, Goytisolo, Unamuna. Tłumaczyła również literaturę polską (zwłaszcza twórczość teatralną) na język hiszpański.

</doc>
<doc id="790980" url="https://pl.wikipedia.org/wiki?curid=790980" title="Dakar 2007">
Dakar 2007



</doc>
<doc id="790981" url="https://pl.wikipedia.org/wiki?curid=790981" title="Tomoji Tanabe">
Tomoji Tanabe

 – Japończyk znany z długowieczności. Według badaczy z ośrodka Gerontology Research Group oraz ekspertów "Księgi Rekordów Guinnessa" od 24 stycznia 2007 do 19 czerwca 2009 był najstarszym żyjącym mężczyzną na świecie. Znalazł się w chwili śmierci na 91. miejscu na liście najdłużej żyjących ludzi oraz na 10. spośród najdłużej żyjących mężczyzn w historii, których datę urodzenia odpowiednio zweryfikowano.
Życiorys.
Był inżynierem; wiele lat pracował w administracji miejskiej. Doczekał się ośmiorga dzieci, a także 25 wnucząt i 54 prawnucząt. We wrześniu 2005 ukończył 110 lat, a w czerwcu 2006, po śmierci Nijiro Tokudy, został najstarszym mężczyzną w Japonii. W styczniu 2007 został uznany za najstarszego żyjącego mężczyznę na świecie; jego poprzednik, Portorykańczyk Emiliano Mercado del Toro (uważany zarazem za najstarszego człowieka na świecie), był starszy o ponad cztery lata. W dniu 112. urodzin powiedział, że chce żyć wiecznie i nie chce umierać. Niezwykle długo cieszył się znakomitym zdrowiem.
W Japonii był trzecim najstarszym człowiekiem (po Kamie Chinen i Chiyo Shiraishi). Oprócz Japonek starsze od niego były jeszcze cztery kobiety, więc Tanabe w chwili śmierci zajmował siódme miejsce na liście najstarszych żyjących ludzi na świecie.
Zmarł w swoim domu we śnie z powodu niewydolności serca. Miał 113 lat i 274 dni. Po jego śmierci najstarszym żyjącym mężczyzną został brytyjski weteran I wojny światowej Henry Allingham.

</doc>
<doc id="790982" url="https://pl.wikipedia.org/wiki?curid=790982" title="Grassau (Bawaria)">
Grassau (Bawaria)

Grassau – gmina targowa w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 17 km na południowy zachód od Traunsteinu, nad rzeką Großache, przy drodze B305 i B307.
Polityka.
Wójtem gminy jest Rudi Jantke z SPD, rada gminy składa się z 20 osób.

</doc>
<doc id="790984" url="https://pl.wikipedia.org/wiki?curid=790984" title="Opera Leśna w Sopocie">
Opera Leśna w Sopocie



</doc>
<doc id="790985" url="https://pl.wikipedia.org/wiki?curid=790985" title="Touchback">
Touchback

Touchback, odłożenie - pojęcie w futbolu amerykańskim określające sytuację (z wyjątkiem "touchdownu"), w której piłka wpada na (lub przecina) pole punktowe drużyny broniącej i staje się martwa.
Aby doszło do odłożenia, piłka musi zostać zagrana przez drużynę atakującą. Gdy dochodzi do podobnej sytuacji ("dead ball" w polu punktowym lub poza nim), ale piłka zagrana jest przez drużynę broniącą, mamy do czynienia z "safety" i drużyna atakująca zdobywa punkty.
Do odłożenia może dojść po wykopie, wykopie z powietrza ("punt"), przejęciu lub wypuszczeniu.

</doc>
<doc id="790989" url="https://pl.wikipedia.org/wiki?curid=790989" title="Waging am See">
Waging am See

Waging am See, Waging a. See – gmina targowa w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein, siedziba wspólnoty administracyjnej Waging am See. Leży około 10 km na północny wschód od Traunsteinu, nad jeziorami Waginger See i Tachinger See.
Polityka.
Wójtem gminy jest Herbert Häusl z FWG, wcześniej urząd ten obejmował Sepp Daxenberger, rada gminy składa się z 20 osób.

</doc>
<doc id="790992" url="https://pl.wikipedia.org/wiki?curid=790992" title="Birofilia">
Birofilia



</doc>
<doc id="790994" url="https://pl.wikipedia.org/wiki?curid=790994" title="Drzewo nikaraguańskie">
Drzewo nikaraguańskie



</doc>
<doc id="790995" url="https://pl.wikipedia.org/wiki?curid=790995" title="Iwan Wyszeński">
Iwan Wyszeński

Iwan Wyszeński, ukr. Іван Вишенський (ur. pomiędzy 1545 a 1550 r., zm. ok. 1620) – ruski pisarz-polemista.
Urodził się w Sądowej Wiszni na zachód od Lwowa. W młodości mieszkał w Łucku. Biograficzne dane o Wyszeńskim są bardzo skąpe. Wiadomo, że był dobrze wykształcony, najprawdopodobniej na dworze książąt Ostrogskich. Został zakonnikiem i wstąpił do klasztoru w Dubnie na Wołyniu. W latach 1576-1580 przebywał w klasztorze na świętej górze Athos w Grecji, który był w tamtym czasie centrum prawosławnego życia zakonnego. W 1598 w "Knyżce" umieścił posłanie do Konstantego Ostrogskiego i prawosławnych w imieniu zakonników ze Świętej Góry. Zbiorek nie został wydrukowany, a utwory Wyszeńskiego rozpowszechniano w rękopisach. Wyszeński pozostawał w stałym kontakcie z bractwem lwowskim. Prawdopodobnie w 1604 przybył do Lwowa, jednak z powodu różnic poglądowych z przełożonym bractwa szybko opuścił miasto. Udał się do klasztoru w Uniowie, skąd w 1605 wysłał list polemiczny wobec poglądów wpływowego członka bractwa lwowskiego Jurija Rohatyncia. W 1606 powrócił na górę Athos, gdzie odtąd żył jako pustelnik.
Literacką działalność W. rozpoczął równocześnie z ostrogską grupą polemistów. Do dziś zachowało się 16 jego utworów. W l. 90. XVI wieku napisał najwybitniejsze z nich, skierowane przeciwko postanowieniom unii brzeskiej. Najważniejszy zbiór powstał ok. 1600 r. "Knyżka" zawiera m.in.:
Utwory Wyszyńskiego wyróżniają się spośród literatury polemicznej nie tylko literackim talentem autora, ale i jego wyrazistą pozycją. W swoich posłaniach z góry Athos wskazywał prawosławnych biskupów-zdrajców, potępiał rzymskokatolickie i unickie duchowieństwo, polskich i ruskich panów feudalnych. 
Wyszeński nie ograniczał się do problemów walki z katolicyzmem i unią. Wychodząc z zasad bizantyjskiej ascezy, ostro krytykował cały ówczesny cerkiewny i świecki ustrój oraz domagał się prostoty starochrześcijańskiego bractwa. Odrzucał także świecką oświatę i starodawne zwyczaje jako pogańskie. W swoich pismach korzystał z form cerkiewnych posłań, dialogu i polemicznego traktatu, stale łącząc gatunki. W swoich utworach malował barwne, często hiperboliczne obrazy moralnego upadku wyższych warstw i duchowieństwa, przeciwstawiając im biednych poddanych i prostych zakonników. Wzruszenie i emocjonalność mieszał z ostrą satyrą i sarkazmem. Nagromadzenie epitetów, porównań, zapytań i wykrzyknień, ironiczne przedstawienie obyczajowych detali, bogactwo językowe, wykorzystanie żywej, narodowej mowy, nadawało jego utworom jaskrawości i efektywności. Stosował styl inspirowany bizantyńską homiletyką.
Twórczość Wyszeńskiego wywarła wpływ na rozwój satyry w literaturze ukraińskiej. Znawca jego twórczości, Iwan Franko, napisał w 1895 poemat "Iwan Wyszenśkyj" (Іван Вишенський).

</doc>
<doc id="790997" url="https://pl.wikipedia.org/wiki?curid=790997" title="Dzionang">
Dzionang

Dzionang lub Dzionangpa (język tybetański: ཇོ་ནང་, transliteracja Wyliego: "Jo-nang", ZWPY: "Qonang"; język chiński: 觉囊派, "juénáng pài") – szkoła buddyzmu tybetańskiego, która stała się szeroko znana w Tybecie w XIII wieku. Korzenie przekazu tej szkoły w Tybecie sięgają XII wieku i nauk mistrza Jumo Mikjo Dordże, ale znana stała się dzięki aktywności mistrza Dolpopy (transliteracja Wyliego: Dol-po-pa Shes-rab Rgyal-mtshan; 1292–1361 r.n.e.), który wcześniej praktykował w szkole sakja oraz Tāranātha (1575–1634 r.n.e).
Szkoła dzionang kultywuje nauki wadżrajany, a jej szczególnym przekazem jest doktryna szentong oraz tantra Kalaczakra (tyb. Duki Korlo). W XVII wieku za czasów teokracji V Dalajlamy z rywalizującej szkoły gelug zamknięte zostały prawie wszystkie klasztory dzionang i teksty tej tradycji zostały niemal zniszczone. Niemniej, jednak kilka klasztorów tej szkoły przetrwało poza granicami Centralnego Tybetu, będącego pod kontrolą szkoły Gelug, i kontynuuje praktykę do dzisiejszego dnia.

</doc>
<doc id="790999" url="https://pl.wikipedia.org/wiki?curid=790999" title="Muhammadu Buhari">
Muhammadu Buhari

Muhammadu Buhari (ur. 17 grudnia 1942 w Daura w stanie Katsina) – nigeryjski generał i polityk, przewodniczący Najwyższej Rady Wojskowej w latach 1983-1985, prezydent Nigerii od 29 maja 2015. 
Życiorys.
Z pochodzenia jest Fulaninem. 31 grudnia 1983 Buhari w wyniku zamachu stanu usunął cywilnego prezydenta Shehu Shagariego i został nowym przywódcą kraju, jako przewodniczący Najwyższej Rady Wojskowej. Stanowisko to zajmował do sierpnia 1985. Został wówczas obalony przez swoich wojskowych współtowarzyszy, gdyż zamierzał przeprowadzić dochodzenie w sprawie korupcji w wojsku i Ministerstwie Obrony.
Buhari wziął udział w wyborach prezydenckich 19 kwietnia 2003, z ramienia Wszechnigeryjskiej Partii Ludowej ("All Nigeria People’s Party", ANPP). Został jednak pokonany przez Olusẹguna Ọbasanjọ, który uzyskał reelekcję.
18 grudnia 2006 Buhari został kandydatem partii ANPP do wyborów generalnych w kwietniu 2007 oraz 2011. W wyborach w 2015 jako kandydat Kongresu Wszystkich Postępowców ("All Progressives Congress, APC") pokonał ubiegającego się o kolejną kadencję prezydenta Goodlucka Jonathana, zdobywając 53,96% głosów. Wygrana Buhariego oznaczała, że po raz pierwszy w historii kraju opozycja w sposób demokratyczny przejmuje władzę. 29 maja 2015 został zaprzysiężony na stanowisku prezydenta Nigerii. W 2019 został wybrany na drugą kadencję.

</doc>
<doc id="791001" url="https://pl.wikipedia.org/wiki?curid=791001" title="Bergen (powiat Traunstein)">
Bergen (powiat Traunstein)

Bergen – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein, siedziba wspólnoty administracyjnej Bergen. Leży około 7 km na południe od Traunsteinu, przy autostradzie A8.
Polityka.
Wójtem gminy jest Bernd Gietl z CSU, rada gminy składa się z 16 osób.

</doc>
<doc id="791002" url="https://pl.wikipedia.org/wiki?curid=791002" title="Bezpośrednia synteza cyfrowa">
Bezpośrednia synteza cyfrowa

Bezpośrednia synteza cyfrowa, DDS () – metoda wytwarzania sygnałów, polegająca na generacji (w drodze syntezy) ciągu wartości, reprezentującego wynikowy sygnał w postaci cyfrowej podlegający konwersji w przetworniku cyfrowo-analogowym do postaci analogowej.
Synteza jest w tym przypadku procesem powstawania sygnału na drodze przekształcania (przez funkcje), łączenia składowych, w oparciu sygnały i wartości bazowe oraz i ich kombinacje.

</doc>
<doc id="791007" url="https://pl.wikipedia.org/wiki?curid=791007" title="Vachendorf">
Vachendorf

Vachendorf – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein, wchodzi w skład wspólnoty administracyjnej Bergen. Leży około 3 km na południowy zachód od Traunsteinu, przy autostradzie A8 i linii kolejowej Monachium – Salzburg.
Polityka.
Wójtem gminy jest Rainer Schroll z SPD/UBB, wcześniej urząd ten obejmował Alois Hartl, rada gminy składa się z 12 osób.

</doc>
<doc id="791011" url="https://pl.wikipedia.org/wiki?curid=791011" title="Badanie histopatologiczne">
Badanie histopatologiczne

Badanie histopatologiczne – badanie mikroskopowe materiału tkankowego pobranego od pacjenta w celu oceny charakteru procesu chorobowego. Dziedzina nauki zajmująca się charakteryzowaniem mikroskopowych zmian zachodzących w chorych tkankach to histopatologia.
Badanie histopatologiczne ma zastosowanie w rozpoznawaniu zmian chorobowych w tkankach chorego (np. nowotworowych, zapalnych czy zwyrodnieniowych), w monitorowaniu postępu leczenia, a także przy diagnostyce przyczyny zgonu i istniejących "ante mortem" zmian chorobowych u osób zmarłych w trakcje badania pośmiertnego. Badanie takie przeprowadza lekarz patomorfolog i na jego podstawie stawia rozpoznanie histopatologiczne.
Przedmiotem badania histopatologicznego jest poddany obróbce histologicznej materiał biologiczny, pobrany od osoby badanej, metodami biopsji, wymazu lub bezpośredniego badania wydalin i wydzielin organizmu. Odmianą badania histopatologicznego jest badanie cytopatologiczne. Według tego rozróżnienia badanie histopatologiczne cechuje się pracą na masie komórkowej, a badanie cytopatologiczne pracą na pojedynczych komórkach. W obu metodach materiał pobierany i obrabiany jest w specyficzny i różny od siebie sposób, dlatego ich dokładność i użyteczność jest od siebie różna.
Obróbka histologiczna.
Schemat procedury obróbki histologicznej:
Czas potrzebny do przeprowadzenia pełnej procedury to, od kilkunastu godzin, do kilku dni.
Dodatkowo istnieją metody badawcze modyfikujące powyższy schemat m.in.:

</doc>
<doc id="791015" url="https://pl.wikipedia.org/wiki?curid=791015" title="Grupa językowa">
Grupa językowa

Grupa językowa – zespół języków wyróżniony na podstawie ich wspólnych cech, lokalizacji geograficznej lub stwierdzonego pokrewieństwa. Typami grupy językowej są rodzina (grupa genetyczna) i liga językowa (grupa geograficzna).
W innym znaczeniu grupa językowa jest jednostką stosowaną w genetycznej klasyfikacji języków. Określa zbiór języków w obrębie podrodziny językowej i może dzielić się na podgrupy (zespoły) językowe.
Pojęcie grupy językowej może mieć różny zakres w zależności od przyjętej konwencji. Na przykład języki słowiańskie traktuje się zwykle jako grupę języków w obrębie podrodziny języków bałtosłowiańskich, mogą one jednak być również określane mianem rodziny językowej – wówczas pojęcie grupy językowej przyjmuje węższy zakres.
Języki zaliczane do jednej grupy językowej, podobnie jak w przypadku podrodziny językowej, wywodzą się od wspólnego prajęzyka.

</doc>
<doc id="791018" url="https://pl.wikipedia.org/wiki?curid=791018" title="Marquartstein">
Marquartstein

Marquartstein – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein, siedziba wspólnoty administracyjnej Marquartstein. Leży około 18 km na południowy zachód od Traunsteinu, nad Großache, przy drodze B305 i B307.
Polityka.
Wójtem gminy jest Andreas Dögerl, rada gminy składa się z 16 osób.

</doc>
<doc id="791024" url="https://pl.wikipedia.org/wiki?curid=791024" title="Płaszczak">
Płaszczak

Płaszczak, chlamida ("Chlamydoselachus anguineus") – gatunek prymitywnego rekina z rodziny płaszczakowatych (Chlamydoselachidae), blisko spokrewniony z wymarłymi gatunkami znanymi w zapisie kopalnym z pokładów plioceńskich Antyli i mioceńskich Europy. Wraz z występującym u wybrzeży Afryki "Chlamydoselachus africana" jest zaliczany do podrzędu Chlamydoselachoidei, a nawet proponowane jest przeniesienie ich do odrębnego rzędu Chlamydoselachiformes.
Zasięg występowania.
Spotykany w wodach całego świata na głębokościach od 120 do 1500 m p.p.m., rzadko pojawia się bliżej powierzchni wody. Gatunek rzadki i słabo poznany.
Charakterystyka.
Ciało silnie wydłużone, węgorzowate, o długości 100–150 cm (maksymalnie 200 cm), z jedną płetwą grzbietową, otwór gębowy w położeniu końcowym, sześć par szczelin skrzelowych. Ubarwienie ciemnobrązowe lub szare. Samice są większe od samców. Gatunek jajożyworodny. Samica rodzi 3–12 młodych.
Płaszczaki żywią się kałamarnicami i rybami. Ich mięso jest jadalne, ale jako gatunek występujący nielicznie i prowadzący głębinowy tryb życia nie ma znaczenia gospodarczego.

</doc>
<doc id="791033" url="https://pl.wikipedia.org/wiki?curid=791033" title="Południowy most kolejowy w Budapeszcie">
Południowy most kolejowy w Budapeszcie

Południowy most kolejowy () – jeden z dziewięciu mostów na rzece Dunaj w Budapeszcie.
Most wybudowano w latach 1873–1877. Jest to pierwszy most kolejowy na Węgrzech, który prowadził przez rzekę Dunaj. Po zburzeniu w czasie II wojny światowej, w 1948 został odbudowany z jednym torem. W 1953 dobudowano drugi tor.

</doc>
<doc id="791037" url="https://pl.wikipedia.org/wiki?curid=791037" title="Sancho Pansa">
Sancho Pansa

Sancho Pansa – wierny giermek błędnego rycerza Don Kichota z Manczy z powieści Miguela de Cervantesa "Don Kichot".
W pierwszej części powieści jest postacią raczej komiczną, przeżywa te same przygody i cierpi te same trudy co Don Kichot, i dopiero w części drugiej Cervantes przedstawia pogłębioną charakterystykę postaci Sancha (zresztą tak samo jak postaci Don Kichota). Komizm Sancha z części pierwszej nabiera wówczas cech sarkazmu i groteski. 
Kluczowym momentem przygód Sancha Pansy jest objęcie funkcji wielkorządcy „wyspy” Barataria. „Wyspa” była w istocie niewielkim miastem, a powierzenie wielkorządztwa giermkowi Don Kichota było jednym z żartów wymyślonych przez księcia, u którego przez pewien czas gościł błędny rycerz wraz ze swym giermkiem. 
Powrócił wraz z Don Kichotem do rodzinnej miejscowości, a dzięki zapłacie, jaką otrzymał od swego pana w zamian za poświęcenie i wierną służbę, został z radością przywitany przez żonę, Teresę Pansę. 
W porównaniu do swojego pana, Sancho był człowiekiem spokojnym i rozważnym, choć brak mu było odwagi i determinacji w działaniu. 
Mimo pewnej naiwności, a nawet łatwowierności (np. nigdy nie przestał wierzyć, że naprawdę sprawował funkcję wielkorządcy wyspy Barataria) stał się symbolem zdrowego rozsądku, potrafiącego nie tylko czerpać dla siebie korzyści w świecie rządzonym przez obłęd i iluzję, lecz także dochować wierności podstawowym wartościom.

</doc>
<doc id="791040" url="https://pl.wikipedia.org/wiki?curid=791040" title="Popołudniowe rozmowy z dźwiękiem">
Popołudniowe rozmowy z dźwiękiem

Popołudniowe rozmowy z dźwiękiem – audycja muzyczna w Programie III Polskiego Radia, prowadzona przez Aleksandrę Kaczkowską, córkę Piotra Kaczkowskiego. Audycja nadawana była w paśmie sobotnim "Zapraszamy do Trójki", od godziny 16:00 do 19:00. Swoją premierę audycja miała 9 września 2006 r., ostatnie wydanie miało miejsce 6 października 2007 r. W związku ze zmianą ramówki, od 13 października 2007 została przeniesiona na sobotni wieczór (godz. 22.00-24.00). W ramach kolejnych zmian audycja nadawana była w niedzielę w godzinach 0:05-2:00 pod nazwą "Ciemna Strona Mocy".
Kolejna zmiana ramówki we wrześniu 2013, pomimo protestów słuchaczy Trójki, zaowocowała zmianą pory nadawania na czwartek 2:00-4:00. Od 2017 do września 2020 roku audycja nadawana była ze środy na czwartek od północy do 2:00. Od września 2020 audycja emitowana jest w nocy z piątku na sobotę w godzinach 0:05-2:00.
Prezentowana była muzyka różnorodna – mieszanka trip-hopu, ambientu, dubu, jazzu, ambitnego hip-hopu, elektroniki, muzyki filmowej.

</doc>
<doc id="791043" url="https://pl.wikipedia.org/wiki?curid=791043" title="Brandy (piosenkarka)">
Brandy (piosenkarka)

Brandy, właśc. Brandy Rayana Norwood (ur. 11 lutego 1979 w McComb) – amerykańska piosenkarka, aktorka, modelka, autorka tekstów i producentka muzyczna, zdobywczyni nagrody Grammy dla wokalistki R&amp;B. W ciągu całej swojej 15-letniej kariery zdobyła aż 11 nominacji do nagrody Grammy.
Życiorys.
Wczesne lata.
Urodziła się w McComb w Missisipi jako córka Sonja Norwood (z domu Bates), menadżerki dystryktu dla H&amp;R Block, i Williama Raya Norwooda Sr., śpiewaka gospel i dyrektora chóru. Jej młodszy brat, Ray J, właściwie William Raymond Norwood Jr. (ur. 1981) to piosenkarz R&amp;B. Jest kuzynką rapera Snoop Dogga i wrestlerki WWE Sashy Banks. Wychowywała się w wierze chrześcijańskiej i zaczęła śpiewać w lokalnym chórze kościelnym dyrygowanym przez ojca, wykonując swoją pierwszą solową partię w wieku dwóch lat. W 1983 jej rodzice przenieśli się do Carson w Kalifornii. Norwood uczęszczała do Hollywood High Performing Arts Center. W wieku siedmiu lat stała się fanką Whitney Houston, ale w szkole nie znalazła wsparcia wśród nauczycieli do wysłania jej na przesłuchania. Jako 11-latka Norwood zaczęła występować w talent show i w ramach młodzieżowej grupy śpiewaczej występowała na kilku publicznych uroczystościach.
W 1990 jej talent doprowadził do zawarcia kontraktu z Teaspoon Productions, na czele z Chrisem Stokesem i Earlem Harrisem, który zaangażował ją jako wokalistkę wspierającą boysbandu R&amp;B Immature i zorganizował produkcję taśmy demo. W 1993, w trakcie trwających negocjacji z East West Records, rodzice Norwooda zawarli kontrakt płytowy z Atlantic Recording Corporation po przesłuchaniu dyrektora A&amp;R Darryla Williamsa. W 1996 ukończyła Hollywood High School. W 1999 uczęszczała na Pepperdine University, ale ostatecznie zrezygnowała z powodu napiętego harmonogramu.
Kariera.
Po raz pierwszy trafiła na kinowy ekran jako Brandy Beechwood w horrorze komediowym Franka Marshalla "Arachnofobia" (1990). Od 8 września 1993 do 16 lutego 1994 występowała jako Danesha Turrell, zawstydza 15-letnia córka Thei w 19. odcinkach sitcomu ABC "Thea". We wrześniu 1994 ukazał się jej debiutancki album "Brandy" i osiągnął dwudziestą miejsce na amerykańskiej liście Billboard 200, następnie zdobył potrójną platyną i wylansował hity takie jak „I Want to Be Down” i „Baby”. Wkrótce przyjęła główną rolę Moeshy Mitchell w familijnym sitcomie UPN "Zwariowana rodzinka" ("Moesha", 1996–2001), za którą zdobyła trzykrotnie nominację do Nickelodeon Kids’ Choice Awards (1998, 2000, 2001), Young Artist Award (1997, 1998, 1999) i Teen Choice Awards (1999). Za tytułową rolę Kopciuszka w familijnym filmie muzycznym ABC "Kopciuszek" ("Cinderella", 1997) z Whitney Houston i Whoopi Goldberg była nominowana do NAACP Image Awards jako wybitna aktorka w filmie telewizyjnym lub mini-serialu. Zagrała postać Karli Wilson w sequelu "Koszmar następnego lata" ("I Still Know What You Did Last Summer", 1998) u boku Jennifer Love Hewitt i Freddiego Prinze’a, a następnie wystąpiła w roli Kayli Harris w telewizyjnym dramacie muzycznym ABC "Platynowa płyta" ("Double Platinum", 1999) z Dianą Ross.
Jej kolejne przeboje to m.in.: „Sittin' Up in My Room” (1995), „The Boy Is Mine” (1998) w duecie z Monicą, „Have You Ever?” (1998) i „What About Us” (2002). Brandy w swoim dotychczasowym dorobku sprzedała 18 milionów albumów i singli w samych USA, natomiast na świecie – 36 milionów. Została jednym z trojga jurorów w amerykańskim reality show "America’s Got Talent".
Single.
1
2
3
4
5

</doc>
<doc id="791050" url="https://pl.wikipedia.org/wiki?curid=791050" title="Hurricane (piosenka Boba Dylana)">
Hurricane (piosenka Boba Dylana)

Hurricane – piosenka napisana przez Boba Dylana i Jacques’a Levy’ego w 1975 roku. Ten protest song został wydany w 1976 roku na albumie "Desire" oraz na singlu (strona 1. „Hurricane (Part I)”, strona 2. „Hurricane (Part II)”).
Historia i charakter.
Piosenka ta została nagrana 24 października 1975 r. w Columbia Studio 1 w Nowym Jorku. Sesja nagraniowa w całości poświęcona była nagraniu tylko tego utworu – powstało 10 wersji piosenki. Utwór, który znalazł się na albumie i został wydany na singlu w listopadzie 1975 r., powstał z połączenia wersji drugiej z szóstą. Wykonywany przez Boba Dylana utwór liczy 8 minut 33 sekundy i opowiada historię czarnoskórego boksera Rubina Cartera niesłusznie skazanego na karę dożywotniego więzienia. Fałszywy proces i skazanie przedstawione jest w piosence jako akt rasizmu przeciwko pretendentowi do tytułu mistrza wagi średniej.
Piosenka Dylana stała się bardzo kontrowersyjna. Artystę krytykowano m.in. za brak obiektywizmu, jednostronne zaangażowanie się po stronie oskarżonego i nieprzedstawienie jego kryminalnej przeszłości.
Zamieszczona w albumie "Desire" wydanym w styczniu 1976 roku przyczyniła się do upublicznienia sprawy boksera. W utworze na skrzypcach zagrała Scarlet Rivera.
Tło.
Inspiracją do napisania piosenki była autobiografia Cartera pod tytułem "The Sixteenth Round" (16. runda) w której bokser przedstawia siebie jako ofiarę kręgów, którym nie w smak była jego walka o prawa Afroamerykanów. Carter został wraz ze swoim przyjacielem Johnem Artisem oskarżony o potrójne morderstwo, jakiego rzekomo dopuścił się w restauracji Laffayete Grill w Paterson w stanie New Jersey 17 lipca 1966 roku. Akt oskarżenia opierał się na poszlakach, zeznaniach kryminalisty Alfreda Bello oraz dwojga ludzi, którzy widzieli samochód i dwóch czarnoskórych mężczyzn wchodzących do baru. Faktem jest, że badanie wariografem nie wykazało, iż Carter ani Artis są winni morderstw. Sąd jednak na podstawie słabych dowodów skazał ich na dożywocie.
Pozostałe informacje.
Kolejne apelacje dotyczące sprawy oskarżenia Cartera i Johna Artisa o potrójne morderstwo składane przez oskarżonych przyniosły skutek dopiero w latach 80. Sędzia Sądu Najwyższego w 1985 roku uznał, że proces z 1967 r. nie był uczciwy, a akt oskarżenia opierał się na przesłankach rasistowskich.

</doc>
<doc id="791054" url="https://pl.wikipedia.org/wiki?curid=791054" title="Staudach-Egerndach">
Staudach-Egerndach

Staudach-Egerndach – gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein, wchodzi w skład wspólnoty administracyjnej Marquartstein. Leży około 15 km na południowy zachód od Traunsteinu, nad rzeką Großache, przy drodze B305.
Polityka.
Wójtem gminy jest Hans Pertl, rada gminy składa się z 12 osób.

</doc>
<doc id="791055" url="https://pl.wikipedia.org/wiki?curid=791055" title="Theatre Royal przy Drury Lane">
Theatre Royal przy Drury Lane

Theatre Royal przy Drury Lane – teatr położony w Londynie, w Covent Garden, zwrócony frontem do "Catherine Street" (wcześniej nazywanej Bridges lub Brydges Street), tyłem do "Drury Lane". Obecnie znajdujący się tam budynek jest następcą trzech innych, z których pierwszy został wzniesiony w 1663. Przez pierwsze dwa wieki swojej działalności był przodującą tego typu instytucją w mieście, jednym z najważniejszych teatrów anglojęzycznego świata.
Pierwotny budynek został wzniesiony w 1663 na polecenie Thomasa Killigrew (członka dworu Karola II Stuarta, znanego z zamiłowania do zabawy). Występowało w nim wielu znanych ówczesnych aktorów, spłonął w 1672. Killigrew odbudował go w tym samym miejscu w 1674, nowa nazwa brzmiała "Theatre Royal in Bridges Street". Przetrwał prawie 120 lat. Został wyburzony w 1791, aby zrobić miejsce dla większego teatru, ukończonego w 1794. Nowy obiekt służył widzom tylko przez 15 lat, strawiony pożarem w 1809. Obecnie istniejący budynek został oddany do użytku w 1812. Wystawiano w nim pełną gamę sztuk, od utworów Szekspira, przez komedie, po utwory związane z muzyką. Obecnie jego właścicielem jest Andrew Lloyd Webber, inscenizowane są tam głównie musicale.
Pierwszy budynek: 1663.
W 1660, po trwającym prawie dekadę okresie bezkrólewia, podczas którego zakazane były liczne rozrywki (wśród nich teatr), na tronie angielskim zasiadł Karol II Stuart. Wkrótce po koronacji wydał dwa listy polecające, których intencją było utworzenie na terenie królestwa dwóch nowych instytucji zajmujących się aktorstwem. Jeden z nich trafił do Thomasa Killigrew, który utworzył grupę pod nazwą King’s Company, a także wybudował teatr przy Drury Lane. Listy gwarantowały monopol na prowadzenie działalności aktorskiej na terenie Londynu. Fakt ten w późniejszym okresie (w szczególności w XVIII wieku) był powodem niezadowolenia konkurencyjnych zespołów aktorskich. Mimo to ich ważność wygasła dopiero w 1843. Budowla autorstwa nieznanego architekta została oddana do użytku 7 maja 1663, jej nazwa brzmiała "Theatre Royal in Bridges Street", ze względu na umiejscowienie wejścia przy tejże ulicy. Na przestrzeni czasu funkcjonowała także pod innymi nazwami, włączając w to "King’s Playhouse". Składała się z trójpoziomowej widowni, rozciągała na 33 metry, była szeroka na 17 metrów, mogła pomieścić 700 widzów.
Dworzanin Samuel Pepys, podobnie zresztą jak sam król, nie unikał teatrów. Odwiedził Theatre Royal na dzień po jego otwarciu, aby obejrzeć sztukę autorstwa Francisa Beaumont i Johna Fletchera. Pisał później w swoim pamiętniku, że choć sam budynek wykonany jest ze smakiem, to jednak nie z każdego miejsca można było dobrze usłyszeć kwestie wypowiadane przez aktorów. Poprawy wymagał także sposób umiejscowienia orkiestry.
Przedstawienia zazwyczaj zaczynały się o 15.00, dzięki czemu wykorzystywano możliwości, jakie stwarza obecność światła dziennego. Główną część widowni zakrywała oszklona kopuła i do środka dostawało się w ten sposób więcej promieni słonecznych. Jednak nie zawsze spełniała ona swoje zadanie – z innego wpisu do pamiętnika Pepysa dowiedzieć się można, że widzowie byli czasem zmuszeni do opuszczenia budynku dla ratowania się przed skrajnymi efektami pogodowymi, takimi jak gwałtowny grad.
Ławki na widowni pokrywało grube, zielone płótno, podobne do sukna na stołach bilardowych. Ławy nie posiadały oparć, ułożone były w półokrąg otaczający scenę. W liście z maja 1663 Monsieur de Maonconys pisał: "Wszystkie siedziska na parterze, gdzie siadają także wysoko urodzeni, są ułożone na kształt półokręgu, zaś każdy rząd jest wyżej niż poprzedni". Podobnie rozmieszczone były trzy poziomy balkonów. Na pierwszym i drugim widzowie zasiadali w lożach.
Konkurencja ze strony Duke's Company.
King’s Company była zmuszona do wprowadzania licznych i kosztownych modernizacji Theatre Royal ze względu na sukcesy odnoszone przez konkurencyjną trupę Duke's Company. W przedstawieniach teatralnych tej ostatniej elementy scenografii były ruchome, co przyciągało spragnionych wrażeń widzów. W związku z tym członkowie King’s Company postanowi zaadaptować część tamtejszych rozwiązań, tak, aby konkurencja nie wyparła ich z rynku dzięki przewadze technologicznej. Użyto okiennic jako olbrzymich ram obrazów, oddzielających widownię od sceny. W ten sposób widzowie mieli wrażenie, że oglądają wydarzenia wewnątrz obrazu. Tego typu rozwiązania były innowacyjne dla Wysp Brytyjskich, jednak korzystano już z nich na kontynencie. Na Drury Lane duża część sceny znajdowała się także pomiędzy kurtyną a pierwszymi rzędami widowni, co było charakterystyczne dla teatru elżbietańskiego. Ponadto widzowie mogli osobiście brać udział w wydarzeniach, które rozgrywały się na deskach teatru.
Inwestycje dokonywane przez Killigrew i konkurentów z Duke's Company zaprowadziły oba teatry na bardzo wysoki poziom technologiczny. Główne różnice pomiędzy nimi leżały w typie inscenizowanych sztuk. Przy Drury Lane dominowały dramaty, w których przewodnią rolę odgrywały długie monologi aktorów. Przy "Lincoln's Inn Fields" wystawiano głównie opery i spektakle w barokowym stylu. Źródłem tych odmienności mogła być struktura zarządzania obydwoma przedsiębiorstwami: William Davenant miał pełną władzę nad swoimi pracownikami, Killigrew – po części ze względu na pozateatralne obowiązki – oddał ją w ręce aktorów, co prowadziło do częstych konfliktów wewnątrz King’s Company. Aktorzy deprecjonowali barok i uważali, że potrafią stworzyć lepsze widowiska niż opery. Nie sprzyjało to sytuacji finansowej Theatre Royal, wpływało jednak znacznie na poziom sztuk teatralnych, które można było zobaczyć wówczas w Londynie. Aktorzy z Drury Lane byli znani z prezentowania wysokiego poziomu artystycznego, a inscenizowane przez nich utwory zaliczane są dzisiaj do klasyki. Jednocześnie warto zauważyć, że "Duke's Company" była zdecydowanie bardziej nastawiona na masowego widza, często kosztem jakości prezentowanych sztuk.
Wielka zaraza, która zaatakowała Londyn w 1665, doprowadziła do tego, że władze miejskie zostały zmuszone do wydania nakazu zamknięcia Theatre Royal i innych instytucji teatralnych 5 czerwca. Budynek pozostawał nieczynny przez 18 miesięcy, aż do jesieni 1666. W okresie tym przeszedł niewielką modernizację. Mimo tego, że udało mu się przetrwać pożar Londynu w 1666, spłonął sześć lat później, 25 stycznia 1672.
Drugi budynek: 1674.
King’s Company nigdy nie otrząsnęła się finansowo po stratach spowodowanych przez pożar, jednak ze względu na silną konkurencję ze strony Duke's Company szybko rozpoczęto budowę kolejnego budynku, aby nie stracić stałych widzów. Architektem został Christopher Wren, teatr oddano do użytku 24 marca 1674. Nowa konstrukcja mogła pomieścić 2000 widzów, była udoskonalona technologicznie w stosunku do swojej poprzedniczki. Aby sfinansować te działania, spółka wyemitowała nowe udziały, postanowiono także doprowadzić do zwiększenia zysków z biletów.
Oprócz audytorium zaprojektowanego przez Wrena, w budynku znajdowały się także liczne inne pomieszczenia, które były niezbędne do funkcjonowania teatru: biura, sale do ćwiczeń, magazyny i szatnie, z których mogło korzystać każdorazowo około siedemdziesięciu członków grupy, a także około pięćdziesięciu pracowników technicznych. Trzy pomieszczenia miały funkcje związane ze słowem pisanym; w jednym z nich znajdowały się scenariusze, w innym przepisywano role poszczególnych aktorów, trzecie było miejscem przechowywania ksiąg rozliczeniowych i partytur. Było to niedoskonałe rozmieszczenie sal i doprowadzało do trudności komunikacyjnych w budynku. Likwidacją tych problemów zajął się manager teatru, David Garrick.
Konstrukcja znajdowała się w kwadracie ulic pomiędzy "Drury Lane" (od wschodu), "Brydges Street" (od zachodu), "Great Russell Street" (od północy) i "Little Russell Street" (od południa).
Wchodząc do budynku od strony Drury Lane widzowie mieli możliwość skorzystania jednego z trzech głównych przejść. Każde z nich prowadziło do innej części teatru: na parter, do loży lub na galerię. Zachowano wcześniejsze elementy wystroju wnętrz, jednak nowe formy sprawiały wrażenie bardziej prostoliniowych. Francuz Henri Misson, który odwiedził ten gmach w 1698, opisywał jego atmosferę następująco:
Ceny biletów były zróżnicowane, w zależności od pozycji społecznej gości. Wstęp do loży kosztował najwięcej – 5 szylingów. Zasiadała tam głównie arystokracja. Na parterze można było spotkać średnio zamożnych, w tym intelektualistów; bilet dla nich miał cenę 3 szylingów. Kupcy zajmowali pierwszy rząd balkonów – za przywilej ten płacili 2 szylingi. Wyższe balkony zajmowali wspominani we francuskim opisie "zwykli ludzie", do których zaliczyć można służbę czy kurierów. Z każdego miejsca sali widok na scenę był zadowalający. Miejsca nie były numerowane, decydowała zasada "kto pierwszy ten lepszy". Dlatego wielu bogatych gości teatru wysyłało tam wcześniej swoich służących, aby ci zarezerwowali dobre miejsca.
Scena była szeroka na 15 i długa na 10 metrów i skonstruowano ją tak, że aktor stojący dalej znajdował się 5 cm wyżej niż ten, który zajmował miejsce najbliżej widowni. Na scenie znajdowały się liczne dodatkowe elementy, takie jak np. drzwi-pułapka. Proscenium zawierało świece, których zadaniem było regulowanie ilości padającego światła. W XVIII wieku zainstalowano dodatkowe drzwi dla aktorów, które umożliwiały im łatwiejsze poruszanie się za kulisami. Na samym końcu sceny zamontowano także bramę, która prowadziła na Drury Lane.
W okresie niepokojów politycznych w Anglii, w latach 1678–1684, właściciele zarówno King’s jak i Duke's Company napotykali na liczne trudności w prowadzeniu swojej działalności. Propaganda starała się odwieść widzów od odwiedzania teatrów. Obie grupy wpadły w kłopoty finansowe, jednak Duke's Company poradziła sobie lepiej w tym okresie, ze względu na posiadane rezerwy finansowe. W 1682 doszło do połączenia tych dwóch formacji, jednak role kierownicze spoczęły w rękach managerów z "Dorset Garden"; za siedzibę uznano budynek przy Drury Lane. Po tym trudnym okresie, w 1688, nowym zarządcą wybrany został" Alexander Davenant", który – ze względu na swoje liczne malwersacje finansowe – wkrótce opuścił Wyspy Brytyjskie i udał się na Wyspy Kanaryjskie. Theatre Royal przejął na 16 lat Christopher Rich, z zawodu prawnik.
Rich od samego początku swojej działalności zajął się wprowadzaniem zmian. Rozpoczął politykę cięcia kosztów, zaczął drastycznie obniżać pensje aktorów, chciał wprowadzić rywalizację między aktorami. Doprowadziło to do rozłamu w grupie; w 1695 opuściło ją wielu popularnych aktorów, w tym Thomas Betterton. Ci założyli własną trupę aktorską, zostawiając Theatre Royal w bardzo złym stanie osobowym, co tak opisywał anonimowy obserwator:
W jednym z prywatnych listów z 19 listopada 1696 stwierdzono, że "Drury Lane nie ma w ogóle zespołu aktorskiego; jeśli premiera, która będzie miała miejsce w najbliższą niedzielę, nie okaże się sukcesem – muszą się rozpaść". Tą ostatnią deską ratunku była jedna ze sztuk Johna Vanbrugh. Szczęśliwie dla właścicieli teatru przyniosła spore zyski i pozwoliła na dalsze istnienie grupy. W 1710 ta znalazła się w rękach trójki aktorskiej, do której należeli Colley Cibber, Robert Wilks i Thomas Doggett. Triumwirat ten został później za swoją działalność bardzo skrytykowany przez Alexandra Pope.
Faktyczną władzę sprawował Cibber, który jednak odsprzedał swoje udziały, aby ratować się od kłopotów finansowych. Po okresie jego rządów Theatre Royal spoczął w rękach Charlesa Fleetwooda, którego wiele decyzji wzbudzało kontrowersje. Zaliczyć do nich można odebranie przedstawicielom biedoty prawa do darmowego zajmowania najniższej jakości miejsc, co doprowadziło do niepokojów społecznych w 1737. Problemy Fleetwooda z hazardem doprowadziły do kłopotów finansowych całej grupy. W tym samym okresie sławę zdobywał Charles Macklin, odgrywający postać Shylocka w "Kupcu weneckim" Szekspira. Jego sposób gry był – jak na ówczesne czasy – bardzo nowatorski, ponieważ realistyczny. Macklin zerwał ze sztuczną pompatycznością, powszechnie wówczas stosowaną w tego typu rolach.
Po wygaśnięciu mandatu na zarządzanie obiektem przez Fleetwooda rolę managera przejął David Garrick. Jest on znany głównie z tego, że wprowadził do teatru wiele sztuk Szekspira – za jego władania wystawiono ich przy Drury Lane ponad 24. Sztuki wystawiane wówczas w Theatre Royal były znane z wysokiego poziomu artystycznego. Garrick zasłynął także tym, że jako pierwszy zabronił kategorycznie publiczności wchodzenia na scenę. Dokonał także modernizacji budynku w 1775 – wykonano zdobienia sufitu, a także stworzono stiukową fasadę. Był to pierwszy w historii element budynku położony bezpośrednio przy Brigdes Street; wcześniej do teatru wchodziło się przez pasaż, który został zamieniony na korytarz.
Po serii niższej jakości przedstawień Garrick opuścił Theatre Royal w 1776, teatr przeszedł w ręce pisarza, Richarda Brinsley Sheridana, który władał nim przez ponad 30 lat, do 1809. W okresie tym przy Drury Lane wielokrotnie wystawiano sztuki tego irlandzkiego poety.
Trzeci budynek: 1794.
Budynek teatru wymagał gruntownej przebudowy. W 1791 zdecydowano się na jego rozbiórkę, a zaprojektowanie nowego gmachu powierzono Henry’emu Hollandowi; prace zostały zakończone w 1794, nowy budynek mógł pomieścić 3600 widzów. Tak konieczność tej modernizacji uzasadniał jeden z udziałowców:
Przy jego budowie użyto wielu nowatorskich materiałów; podpory były wykonane ze stali, zastąpiły łatwo niszczące się drewno. Dużych rozmiarów była także scena: szeroka na 27 metrów i głęboka na 30. Holland, który zaprojektował budynek, był zdania, że to "największy teatr w Europie". Pomijając kościoły, był to najwyższy budynek w Londynie.
Wcześniejsze, niewielkie rozmiary teatru były jednak często zaliczane do jego pozytywnych cech. Wielu widzów uważało, że po przebudowie zniknęła intymna atmosfera, która do tej pory towarzyszyła spektaklom przy Drury Lane. Przebudowany teatr opuściło także kilku aktorów, którym nie podobała się nowa forma prezentowania sztuk. Istniały również przeszkody natury technicznej: widzowie siedzący w odleglejszych rzędach mieli problemy z dokładnym usłyszeniem kwestii wypowiadanych przez aktorów. Żeby to zrekompensować, właściciele postawili na rozwój efektów specjalnych, kosztem słowa mówionego. Przykładem takich rozwiązań może być jeden ze spektakli z 1794, w którym prawdziwa woda spływała po skałach, aby potem wpaść do jeziora dostatecznie dużych rozmiarów, aby można było pływać po nim łodzią. Woda ta pochodziła ze zbiorników przeciwpożarowych zainstalowanych pod sufitem.
Po przebudowie funkcje managera i jednego z właścicieli łączył nadal Sheridan. Mimo sukcesów osiąganych w polityce nie był w stanie finansować teatru: koszty przebudowy trzykrotnie przewyższyły cenę, za którą kupił poprzedni budynek. Większa powierzchnia teatru powodowała, że wymagał więcej osób do obsługi, kosztowniejsze były także efekty specjalne – tych dodatkowych wydatków nie pokrywały zwiększone wpływy z biletów.
W 1800, podczas grania hymnu narodowego, w Theatre Royal miała miejsce próba zamachu na króla Jerzego III Hanowerskiego. James Hadfield wystrzelił w jego kierunku dwukrotnie, jednak minimalnie chybił. Zamachowiec został obezwładniony, a zszokowany władca szybko otrząsnął się i zezwolił na kontynuowanie spektaklu.
Mimo wspominanych zabezpieczeń przeciwpożarowych, Theatre Royal spłonął 24 lutego 1809. Doprowadziło to Sheridana, który już wcześniej miał problemy finansowe, do ruiny – budynek był trzonem jego majątku. Irlandczyk zwrócił się po pomoc do browarnika, Samuela Whitbread, prosząc go, aby stanął na czele komitetu, którego celem miało być ponowne uruchomienie teatru na Drury Lane. Whitbread przyjął propozycję, ale zażądał, aby Sheridan wycofał się z pełnienia funkcji kierowniczych w teatrze, co tenże uczynił w 1811.
Współczesny budynek: 1812.
Współczesny budynek teatru przy Drury Lane został oddany do użytku w 1812. Zaprojektował go, na zlecenie komitetu pod przewodnictwem Whitbreada, Benjamin Dean Wyatt. Sezon zainaugurowano wystawieniem Hamleta. W nowym gmachu mogło zasiąść 3060 widzów, około 550 mniej niż w jego poprzedniku; mimo tego nadal uważany był za olbrzymią konstrukcję. W 1820 nad wejściem zamontowano portyk, który istnieje do dzisiaj; w 1822, w pięć lat po instalacji lamp gazowych, wnętrze przeszło gruntowną renowację. Kolumnada biegnąca wzdłuż Russel Street została dodana w 1831.
Podobnie jak we wcześniejszych latach, więcej wagi przywiązywano do efektów specjalnych, niż do kwestii takich, jak dialogi czy gra aktorska. Przy produkcji "Katarkat Gangesu" Williama Moncrieffa z 1823 podczas finałowej sceny miała miejsce ucieczka na końskim grzbiecie po płynącej katarakcie, wśród wszechobecnych płomieni. Do stworzenia efektów dla tej samej sztuki w 1829 użyto aparatury hydraulicznej zdolnej do przelania 39 ton wody.
Wiele osób martwiło się takim stanem rzeczy, ponieważ na początku swojego istnienia Theatre Royal był uważany za ostoję wysokiej klasy twórczości – jedną z takich osób był George Byron. Nadal próbowano inscenizować sztuki na wysokim poziomie, takie jak Kupiec wenecki Szekspira. W 1819 rolę głównego managera przejął Robert Elliston.
Elliston wkrótce zbankrutował i nie był w stanie przedłużyć swojej licencji na zarządzanie obiektem, która wygasła w 1826. Od tego czasu, aż do 1843, wielokrotnie zmieniali się dzierżawcy budynku, żaden z nich nie był w stanie jednak doprowadzić go do stanu rentowności; przyczyn takiego stanu rzeczy należy po części upatrywać w niskim poziomie sztuk prezentowanych na deskach teatru.
W 1843 przejął go aktor i autor sztuk, Dion Boucicault, który inscenizował głównie własne utwory, takie jak: "The Queen of Spades" (1851), "Eugenie" (1855), "Formosa" (1869) i "The Shaughraun" (1875). Nie był w stanie osiągnąć rentowności, mimo prezentowania na scenie także licznych innych form, takich jak balet.
Szczęście znów zaczęło sprzyjać teatrowi przy Drury Lane od 1879, kiedy rolę managera przejął Augustus Harris. Rozpoczęto wystawiać liczne opery, nadal jednak stawiano na efektowność sztuk. Podczas jednego z przedstawień można było zobaczyć nie tylko zderzenie pociągów, ale także wyścigi konne z udziałem dwunastu żywych zwierząt.
Ostatnie poważne zmiany we wnętrzu zaszły w 1922, kiedy wymieniono fotele; nowa liczba miejsc wynosiła ok. 2 200. Teatr zamknięto w 1939, ze względu na wybuch II wojny światowej został przeznaczony na cele wojskowe, nie uniknął też zniszczeń spowodowanych nalotami bombowymi. Działalność wznowiono w 1946, wystawiając "Pacific 1860" Noela Cowarda.
W okresie powojennym skupiono się głównie na wystawianiu musicali, których autorami byli zarówno Europejczycy, jak i mieszkańcy Stanów Zjednoczonych. Także grupa Monty Python inscenizowała niektóre swoje skecze na deskach Theatre Royal. Obecnie teatr przy Drury Lane jest jednym z ważniejszych obiektów West Endu; jego właścicielem jest Andrew Lloyd Webber, można w nim oglądać przede wszystkim musicale. Do ważniejszych produkcji należą Miss Saigon i Władca Pierścieni.

</doc>
<doc id="791064" url="https://pl.wikipedia.org/wiki?curid=791064" title="Rubin Carter">
Rubin Carter

Rubin Carter, pseud. Hurricane (ur. 6 maja 1937 w Paterson, zm. 20 kwietnia 2014 w Toronto) – amerykański bokser wagi średniej, oskarżony o potrójne morderstwo i skazany na karę dożywocia podczas kontrowersyjnego procesu w 1967 roku.
W latach 1993–2005 był dyrektorem głównym Association in Defence of the Wrongly Convicted (Związku Obrony Niesłusznie Skazanych).
Życiorys.
Młodość.
Dorastał w Paterson w stanie New Jersey. Spośród siedmiorga rodzeństwa tylko on stwarzał problemy wychowawcze, na skutek których trafił do zakładu poprawczego krótko po czternastych urodzinach. Powodem jego zachowania były m.in. problemy z wysławianiem się, gdyż podobnie jak jego ojciec jąkał się. W wieku siedemnastu lat uciekł z poprawczaka i zaciągnął się do Armii Stanów Zjednoczonych. Po treningu w Fort Jackson w Karolinie Południowej został wysłany do Augsburga w Niemczech, gdzie zainteresował się boksem. Po powrocie do cywila przez 10 miesięcy odpracowywał ucieczkę z poprawczaka, a zaraz po wypuszczeniu został ponownie zatrzymany przez policję za napad i ograbienie czarnoskórej kobiety. W 1957 roku został skazany na cztery lata więzienia.
Kariera bokserska.
W więzieniu ponownie zainteresował się boksem i po wyjściu na wolność stał się profesjonalistą. Był niższy od większości bokserów wagi średniej, jednak swoje walki staczał w profesjonalnym przedziale 155-160 funtów. Ze względu na styl walki charakteryzujący się szybkością, agresywnością i siłą uderzenia uzyskał przydomek "Hurricane" (Huragan), nadany mu przez promotora walk Jimmy’ego Colotto. Swoją karierę zakończył z kontem 27 wygranych, 12 przegranych i jednej remisowej walki.
W 1965 roku poznał działacza ruchu przeciw apartheidowi Steve’a Biko, który oprowadzał Cartera po Johannesburgu, przed jego walką z lokalnym Joem Ngidi. Nawiązała się między nimi krótka znajomość, która zakończyła się z momentem aresztowania boksera. W lutym 1966 zdołał on jeszcze wspomóc Biko, przemycając broń w czasie podróży na kolejną walkę w RPA.
Morderstwa i procesy.
17 maja 1967 roku ok. 2:30 w nocy w barze Laffayet w Paterson doszło do strzelaniny, w wyniku której śmierć poniosły trzy osoby. Sprawcy uciekli. Jedynymi świadkami byli włamywacz Alfred Bello, kilka osób, które z okien widziało dwóch czarnoskórych mężczyzn wsiadających do samochodu, oraz Willie Marins, który przeżył strzelaninę i w bardzo ciężkim stanie trafił do szpitala. 30 minut po incydencie policja zatrzymała Cartera i jego przyjaciela Johna Artisa na drodze w samochodzie pasującym do opisu świadków. W samochodzie znaleziono rewolwer kalibru .32 oraz naboje do strzelby o takim samym kalibrze, jakiego użyto w strzelaninie. Świadkowie nie zidentyfikowali boksera i jego przyjaciela jako sprawców. Marins tej samej nocy w szpitalu po konfrontacji zeznał: „nie potrafię powiedzieć, nie wiem”. Na skutek niekompetencji policji nie zabezpieczono dowodów w postaci odcisków palców. Nie wykonano także testu parafinowego na obecność śladów wystrzału na palcach Cartera i Artisa. Faktem jest, że badanie wariografem nie wykazało, iż obaj czarnoskórzy mężczyźni są zabójcami.
Kilka miesięcy później Alfred Bello „przypomniał” sobie, że podczas włamania miał pomocnika Arthura Dextera Bradleya. Obaj zeznali, że poznają Rubina Cartera i Johna Artisa jako sprawców morderstwa. Zostali oni aresztowani i na podstawie poszlak oraz niepewnych zeznań skazani na karę potrójnego dożywocia.
W czasie pobytu w więzieniu Carter starał się nagłośnić swoją sprawę. W 1974 roku wydał autobiografię "The Sixteenth Round". Rok później współpracujący z nim Richard Solomon, młody absolwent szkoły filmowej, nawiązał kontakt z Bobem Dylanem, co zaowocowało powstaniem znanego protest songu "Hurricane". Jego walkę o wolność wspomagał też m.in. Muhammad Ali, przewodząc marszom protestacyjnym w Trenton 17 października 1975 roku, aby przekonać ówczesnego gubernatora Brendana Byrne’a do ułaskawienia Cartera.
W 1976 roku, dzięki pieniądzom zebranym przez jego fundację i rozgłosowi, doszło do kolejnego procesu w sprawie Cartera i Artisa, który jednak uznał ich za winnych zarzucanych im czynów. 9 lutego 1976 roku Carter został skazany na karę dwukrotnego dożywocia.
W listopadzie 1985 roku został zwolniony z więzienia bez poręczenia, w oczekiwaniu na powtórny proces, decyzją sądu, który m.in. stwierdził, że akt oskarżenia był oparty na przesłankach rasistowskich. Prokuratura wniosła apelację od decyzji o zwolnieniu, którą Sąd Najwyższy USA odrzucił. Prokuratura następnie odstąpiła w 1988 roku od ponownego oskarżenia Cartera.
Śmierć.
Zmarł w 2014 na raka prostaty.
Odniesienia w popkulturze.
Na podstawie życia Rubina Cartera reżyser Norman Jewison nakręcił film "Huragan" z Denzelem Washingtonem w roli głównej.

</doc>
<doc id="791066" url="https://pl.wikipedia.org/wiki?curid=791066" title="Anatolij Swydnycki">
Anatolij Swydnycki

Anatol Swydnycki, ukr. Анатоль Свидницький (ur. 1834 w Mańkowcach na Podolu, zm. w 1871 r. w Kijowie) – ukraiński pisarz, działacz społeczny i folklorysta.
Życiorys.
Urodził się w rodzinie księdza. W 1851 r. rozpoczął naukę w Podolskim Seminarium Duchowym w Kamieńcu Podolskim, następnie przerwał ją, by w 1856 r. rozpocząć studia na wydziale medycznym Uniwersytetu Kijowskiego, a rok później także historyczno-filologicznym. Został członkiem tajnego Studenckiego Towarzystwa Charkowsko-Kijowskiego, które za cel stawiało sobie walkę z carskim reżimem, szerzenie zakazanej literatury, działanie na rzecz utworzenia szkół niedzielnych itp. Studiów nie skończył z powodów materialnych. Pracował jako nauczyciel w Mirogrodzie (1860–1862), urzędnik podatkowy w Kozielcu (1862–1868) oraz w archiwum Uniwersytetu Kijowskiego (1868–1871).
Swydnycki zaczął pisać w czasach studenckich. Stworzył zbiór patriotycznych utworów lirycznych, do których sam napisał potem muzykę np. "Ukrajino maty nasza... (Україно мати наша...)", "W poli dola stojała (В полі доля стояла)", "Roste dołom berezyna (Росте долом березина)", "Koły choczesz nam dobra (Коли хочеш нам добра)". Były one skierowane przeciwko społecznemu uciskowi Ukrainy przez władze rosyjskie. Tylko jeden wiersz – "Horłycia (Горлиця)" – wydrukowano za życia autora.
Pisał też artykuły z zakresu folkloru i etnografii, m.in. "Złyj duch (Злий дух)" i "Wełykdeń u Podilli (Великдень у Поділлі)" oraz opowiadania: "Proty syły ne pomresz, z czym rodywsia, z tym i wmresz (Проти сили не попреш з чим родився, з тим і вмреш)", "Nedokołysana (Недоколисана), Iwan Dorobało (Іван Доробало)" dla czasopisma „Osnowa”. Po jego likwidacji zaczął publikować w rosyjskojęzycznych gazetach „Kijewlianin” („Киевлянин”) i „Odiesskij wiestnik” („Одесский вестник”) głównie felietony przybliżające życie wiejskiego duchowieństwa i drobnych urzędników, jak również opowiadania o rozbójnikach, żebrakach, przemytnikach itp. Osobna gałąź jego twórczości to utwory autobiograficzne: "Chocz z mostu ta w wodu (Хоч з мосту та в воду), Tuda i obratno (Туда и обратно)".
Za największe jego dzieło uważa się powieść "Luboraćki (Люборацькі)" (pol. Luboraccy), napisaną dla „Osnowy” w 1862, lecz opublikowaną dopiero w 1901. Opowiada ona o tragedii rodziny księdza na tle stosunków społeczno-narodowych na prawobrzeżnej Ukrainie. Autor pokazuje, jak poprzez politykę rusyfikacji niszczy się świadome narodowo duchowieństwo i pozbawia Ukraińców duchowego przewodnictwa, zwraca też uwagę na zły wpływ polskiej szlachty na ukr. młodzież oraz niemoralne zwyczaje przedstawicieli rosyjskiego prawosławia. Powieść "Luboraccy" dała początek ewolucji ukraińskiej prozy w kierunku obszernych powieści o trudnej tematyce i jest ona uznawana za pierwszą ukraińską powieść społeczno-obyczajową.

</doc>
<doc id="791067" url="https://pl.wikipedia.org/wiki?curid=791067" title="Siegsdorf (Bawaria)">
Siegsdorf (Bawaria)

Siegsdorf – miejscowość i gmina uzdrowiskowa w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 5 km na południe od Traunsteinu, nad rzeką Weiße Traun, przy autostradzie A8 i drodze B306.
Polityka.
Wójtem gminy jest Thomas Kamm z UWG, wcześniej urząd ten obejmował Franz Maier z CSU, rada gminy składa się z 20 osób.

</doc>
<doc id="791069" url="https://pl.wikipedia.org/wiki?curid=791069" title="Pojezierze Starogardzkie">
Pojezierze Starogardzkie

Pojezierze Starogardzkie (kaszb. "Pòjezerzé Starogardsczé") (314.52) – mezoregion fizycznogeograficzny, część Pojezierza Wschodniopomorskiego położona wzdłuż biegu Wierzycy na zachód od pradoliny Wisły. Występują tu przede wszystkim niewielkie jeziora, pojezierze jest płaszczyzną morenową o powierzchni 1443 km² z wzniesieniami nie przekraczającymi 150 m n.p.m.
Granice.
Mezoregion Pojezierze Starogardzkie leży na terenie trzech powiatów województwa pomorskiego starogardzkiego, tczewskiego i kościerskiego oraz świeckiego będącego częścią województwa kujawsko-pomorskiego. Mezoregion ma kształt przypominający trójkąt. Graniczy od wschodu z Żuławami Wiślanymi i Doliną Kwidzyńską. Od południa z Kotliną Grudziądzką. Od południowego zachodu z Borami Tucholskimi. Od północnego zachodu mezoregion graniczy z Pojezierzem Kaszubskim.
Granica pomiędzy Pojezierzem Kaszubskim a Pojezierzem Starogardzkim jest bardzo nie jasna i w dużej mierze do określenia tej granicy nie przyczyniła się sama geografia fizyczna a kulturowa granica pomiędzy Kaszubami a Kociewiem. Jednakże same centra tych mezoregionów wykazują już różnice wymuszające podział na dwie odrębne jednostki.
Geologia.
Teren Pojezierza Starogardzkiego jest położony na platformie wschodnio-europejskiej w obrębie dwóch jednostek: Synklina perybałtycka (część północno-wschodnia) i Synklinorium brzeźne (część południowo-zachodnia).
Podłoże krystaliczne jest z gnejsów i mignatytów. Na nich znajdują się osady głównie piaski i żwiry. Ze względu na małą liczbę wykonanych odwiertów w mezoregionie. przyjmuje się założenie, że budowa skał macierzystych jest zbliżona do budowy geologicznej terenów okolicznych szczególnie Pojezierza Kaszubskiego.
Na terenie mezoregionu nie ma bogactw naturalnych nadających się do eksploatacji górniczej, znajdujące się złoża piasków i żwirów są nie eksploatowane ze względu na znaczące wymieszanie z gliną zwałową oraz miejscowo z kredą jeziorną, przez co nie mają żadnej wartości.
Rzeźba terenu.
Pojezierze Starogardzkie posiada bardzo urozmaiconą rzeźbę, głównie pochodzenia glacjalnego i fluwioglacjalnego. Rzeźba jest zbliżona do Pobrzeża Kaszubskiego jednakże deniwelacje są mniejsze z tego powodu oba pobrzeża zostały sklasyfikowane jako osobne mezoregiony.
Część północna zajmująca największą część mezoregionu ma rzeźbę zbliżoną do typowej rzeźby pojeziernej z dużą ilością pagórków i obniżeń. Na pozostałym obszarze dominują rozległe wysoczyzny morenowe.
Najwyższe znajdują się w części zachodniej, gdzie wierzchołki wysoczyzn sięgają do 150 m n.p.m. na północy do 80-90 na południu (oprócz jednego mającego 125 m). Część wschodnia jest niższa i bardziej płaska wysoczyzny osiągają wysokość 40-60 m n.p.m. W części środkowej wysokości najwyższych wzniesień sięgają 90-110 m n.p.m. Pomiędzy wysoczyznami znajdują się obniżenia mające kształt rynien, lecz w przeciwieństwie do Pojezierza Kaszubskiego są pozbawione jezior. Większość wklęsłych i wypukłych form terenu jest wydłużona na osi NE-SW.
Sieć wodna.
Sieć rzeczna.
Sieć rzeczna Pobrzeża Starogardzkiego jest częścią układu kaszubskiego systemu hydrologicznego. Mezoregion leży w dorzeczu Wierzycy i Motławy peryferyjne tereny leżą również w przyrzeczu Wisły i dorzeczu Wdy. Największą rzeką jest Wierzyca oraz jej dopływy Wietcisa, Piesienica, Węgiermuca.
Jeziora.
Jeziora powyżej 50ha:
Klimat.
Na terenie mezoregionu znajdują się 3 posterunki klimatyczne: Tczew, Radostowo i Wirty. Posterunki Tczew i Wirty znajdują się niedaleko granicy mezoregionu. Sieć jest uzupełniona przez posterunki opadowe Gniew, Jaroszewy, Małżewo, Starogard Gdański i Żelisławki. Sieć jest nie równomierna. Wszystkie stacje oprócz Wirt znajdują się albo w północno-wschodniej części mezoregionu albo w pobliżu biegu rzeki Wierzyca.
Dodatkowo zbierane w latach 1951-1990 dane ze stacji Radostowo są niekompletne, natomiast stacja w Tczewie pracuje zbyt krótko by dane były użyteczne w opracowaniach wieloletnich. Z tego względu dane są uzupełniane o interpolację ze stacji w Kościerzynie, Hopowie i Malborku.
Usłonecznienie.
Stacje Radostowo i Tczew w porównaniu ze stacjami w sąsiednich mezoregionach notują niższe zachmurzenie szczególnie w porównaniu ze stacjami w Kościerzynie i Hopowie. Wprawie liczba dni pochmurnych n&gt;8 w Radostowie jest porównywalna z Kościerzyną to liczba dni słonecznych jest 1,5-2 razy większa. Niestety stacje nie prowadzą pomiarów heliograficznych. Badania pośrednie oraz pomiary terenowe pozwalają na szacunkowe określenie usłonecznienia w granicach 4-4,5 godzin na dobę.
Wiatr.
Pojezierze Starogardzie znajduje się w strefie przeważających wiatrów zachodnich. Prędkości wiatru z reguły są niskie. Stacja Radostowo notuje prawie 10% dni z ciszą. Średnia prędkość wiatru w mezoregionie jest w okolicy 3-3,5m/s, prędkość ta jest jednak blisko 2 razy większa niż w Kościerzynie.
Najwyższe prędkości wiatru są notowane we wrześniu natomiast najniższe w sierpniu.
Temperatura.
Średnia dobowa temperatura Pojezierza Starogardzkiego jest wyższa niż w sąsiednich mezoregionach szczególnie na pojezierzu Kaszubskim.
Najcieplejszym miesiącem jest lipiec, najchłodniejszym jest styczeń. Sierpień jest cieplejszy niż czerwiec a grudzień niż luty. W grudniu wieloletnia średnia temperatura na stacji Tczew jest dodatnia. Dni mroźne występują od listopada do marca (na Pobrzeżu Kaszubskim od października do kwietnia). Natomiast dni gorące od kwietnia do października (na stacji Radostowo, na stacji Tczew do września).
Termiczne pory roku według średniej z lat 1952-2000.
Opady.
Na terenie mezoregionu widać sporą zmienność sumy opadów od ponad 650 mm na północnym zachodzie do poniżej 525 mm w południowej części mezoregionu i okolicach Pelplina. Wilgotność względna w Radostowie i Tczewie jest nieco niższa niż w stacjach Kościerzyna i Malbork. Szczególnie różnica ta jest widoczna w klasyfikacji dni bardzo wilgotnych. Zróżnicowana rzeźba oraz umiejscowienie stacji pomiarowych powoduje jednak, że dane odnośnie do opadów są zbieranie z części mezoregionu. Badania topoklimatyczne wykazały znaczną zmienność klimatu.
Opady na terenie mezoregionu mają wartości typowe dla Pomorza. Wyniki stacji Radostowo nie odbiegają w klasyfikacji opadowej w klasyfikacji opadowej od wyników uzyskiwanych w innych miesiącach na innych stacjach na Pomorzu.
Ludność, gospodarka, komunikacja.
Ludność i urbanizacja.
Pojezierze Starogardzkie jest gęsto zaludnione i w dużym stopniu zurbanizowane. Na terenie mezoregionu znajdują się dwa miasta powiatowe: Tczew (60 291 mieszkańców) i Starogard Gdański (48 239) oraz miasta gminne Skarszewy (6 844), Pelplin (8 320), Nowe (6 134) i Gniew (6 723).
Komunikacja.
Transport kolejowy.
Przez mezoregion przebiegają linie kolejowe czynne w ruchu pasażerskim i towarowym: nr 9, nr 131 i nr 203. Dodatkowo w ruchu towarowym jest czynny odcinek Starogard Gdański – Jabłowo (linia kolejowa nr 243) oraz linie w węźle tczewskim..
Największą stacją na terenie mezoregionu jest Tczew (stacja kolejowa), jest to obecnie jedyny znajdujący się tam węzeł kolejowy. Przed likwidacjami linii kolejowych na terenie mezoregionu działały stacje węzłowe: Starogard Gdański, Skarszewy, Skórcz i Smętowo Graniczne.
Transport drogowy.
Przez Pojezierze Starogardzkie przechodzi autostrada A1, droga krajowa nr 91 oraz droga krajowa nr 22. Droga krajowa nr 1 oraz autostrada A1 są częścią trasy europejskiej E75 łączącej północno-wschodnią Norwegię i Finlandię z Grecją.
Drogi wojewódzkie: 214, 222, 224, 229, 230, 231, 234, 623, 641, 644. Największe zagęszczenie sieci dróg wojewódzkich jest w powiecie tczewskim.

</doc>
<doc id="791070" url="https://pl.wikipedia.org/wiki?curid=791070" title="In Your Room">
In Your Room

In Your Room – singel grupy Depeche Mode, promujący album "Songs of Faith and Devotion". Utwór ten jest także ostatnim singlem zespołu nagranym wspólnie z Alan Wilderem.
Informacje.
Wersja singlowa, znana jako "The Zephyr Mix", różni się znacznie od albumowej. Muzyka została ponownie nagrana przez Butcha Viga, znanego z produkcji "Nevermind" Nirvany. Pozostałymi remiksami uwzględnionymi na singlu były: "Apex Mix" autorstwa Briana Eno, który jest bardziej zbieżny z oryginałem i "The Jeep Rock Mix" Johnny'ego Dollara. Jego wersja pojawiła się na kompilacji "Remixes 81 - 04". Podczas koncertów na trasie "Devotional Tour", zespół grał wersję albumową. Od trasy "The Singles 86/98 Tour" grany był "The Zephyr Mix". W jej trakcie Depeche Mode wystąpili po raz pierwszy w programie "Late Show with David Letterman", gdzie wykonali właśnie tę piosenkę. Na trasie "Tour of the Universe" aranżacja piosenki składała się z elementów wersji albumowej i singlowej. Podczas "Global Spirit Tour" w 2017 zespół grał wersję albumową.
Teledysk.
Teledysk został zrealizowany przez Antona Corbijna. Została w nim użyta wersja singlowa utworu. Klip zawiera odniesienia do wielu poprzednich teledysków zespołu, między innymi "Strangelove" (modelka w bieliźnie), "I Feel You" (kobieta ubrana jak Dave Gahan), "Walking in My Shoes" (kostium ptaka), "Halo" (ludzie w makijażu klauna), "Enjoy The Silence" (Dave Gahan wystylizowany jako król, trzymający krzesło składane podczas chodzenia po drodze), "Personal Jesus" (członkowie zespołu noszący kowbojskie kapelusze), "Condemnation" (kobieta ubrana w białą suknię ze wstęgami) i "Never Let Me Down Again" (kobieta pijąca herbatę z filiżanki). W teledysku pojawia się Alexandra Kummer, która w niektórych ujęciach jest półnaga. Z powodu scen przedstawiających nagość oraz bondage, klip pojawiał się poza głównym czasem antenowym w MTV, co było przyczyną niepowodzenia singla w Stanach Zjednoczonych. Jest to ostatni teledysk z Alanem Wilderem jako członkiem zespołu i ostatni teledysk, w którym się w ogóle pojawił.

</doc>
<doc id="791072" url="https://pl.wikipedia.org/wiki?curid=791072" title="Lepper">
Lepper



</doc>
<doc id="791073" url="https://pl.wikipedia.org/wiki?curid=791073" title="Unterwössen">
Unterwössen

Unterwössen – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 20 km na południowy zachód od Traunsteinu, nad rzeką Großache, przy drodze B305. Według danych z 31 grudnia 2011 gminę zamieszkiwało 3,5 tys. mieszkańców.
Polityka.
Wójtem gminy jest Hans Haslreiter z CSU, rada gminy składa się z 16 osób.

</doc>
<doc id="791074" url="https://pl.wikipedia.org/wiki?curid=791074" title="Grand Prix Czech na Żużlu 1998">
Grand Prix Czech na Żużlu 1998

Wyniki Grand Prix Czech, pierwszej eliminacji Mistrzostw Świata Grand Prix w sezonie 1998.
To drugie zawody o Wielką Nagrodę Czech, a zarazem pierwszy turniej według nowej tabeli biegowej.
Lista startowa.
Stawkę 21 stałych uczestników Grand Prix uzupełniło 3 zawodników z dziką kartą: Antonín Kasper, Bohumil Brhel oraz Gerd Riss. Kontuzjowanego Sebastiana Ułamka zastąpił pierwszy rezerwowy cyklu Peter Karlsson. W nawiasach podano numery stałe:
Opis.
Pierwsze zawody rozegrane według nowej tabeli biegowej wygrał Tony Rickardsson, który w finale pokonał Billy’ego Hamilla i Jimmy’ego Nilsena oraz Tomasza Golloba. Drugi z Polaków, Piotr Protasiewicz opadł po dwóch biegach i zajął 21 miejsce. Sebastian Ułamek z powodu kontuzji, nie wystąpił.

</doc>
<doc id="791075" url="https://pl.wikipedia.org/wiki?curid=791075" title="Schleching">
Schleching

Schleching – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży w Alpach Chiemgawskich, około 25 km na południowy zachód od Traunsteinu, nad rzeką Großache, przy drodze B307.
Polityka.
Wójtem gminy jest Josef Loferer z CSU, wcześniej funkcję tę pełnił Fritz Irlacher, rada gminy składa się z 12 osób.

</doc>
<doc id="791076" url="https://pl.wikipedia.org/wiki?curid=791076" title="Łagodna przewlekła pęcherzyca Haileya">
Łagodna przewlekła pęcherzyca Haileya



</doc>
<doc id="791078" url="https://pl.wikipedia.org/wiki?curid=791078" title="Zasięg pływania">
Zasięg pływania

Zasięg pływania - największa, mierzona w linii prostej odległość, jaką okręt może przebyć z określoną prędkością w normalnych warunkach hydrometeorologicznych, bez uzupełniania zapasów paliwa, wody do kotłów i innych materiałów. 
Zasięg pływania dla poszczególnych okrętów określa się metodą prób marszowych na poszczególnych prędkościach.

</doc>
<doc id="791081" url="https://pl.wikipedia.org/wiki?curid=791081" title="Zdążyć przed Panem Bogiem">
Zdążyć przed Panem Bogiem

Zdążyć przed Panem Bogiem – książka Hanny Krall oparta na wywiadzie z Markiem Edelmanem, w którym zawarte są jego wspomnienia z powstania w getcie warszawskim oraz jego pracy jako kardiologa.
Książka powstała w 1976, jej pierwsze wydanie książkowe ukazało się w 1977. Pierwotnie drukowana w czasopiśmie „Odra”. Znajduje się na liście lektur obowiązkowych do matury z języka polskiego na poziomie podstawowym.

</doc>
<doc id="791087" url="https://pl.wikipedia.org/wiki?curid=791087" title="Bawół leśny">
Bawół leśny

Bawół leśny ("Syncerus caffer nanus") - ssak z rodziny wołowatych (Bovidae), podgatunek bawołu afrykańskiego. Występuje w lasach tropikalnych w Afryce.
Informacje ogólne.
Wysokość w kłębie:100-130 cm
Długość ciała:180-220 cm
Długość ogona:około 70 cm
Długość rogów:30-75 cm
Masa ciała:265-320 kg
Występowanie.
Środkowa Afryka.
Biotop.
Dziewicze, gęste, bagniste lasy.
Inne nazwy.
Bawół czerwony, bawół brunatnoczerwony, bawół afrykański leśny, bawół karłowaty. 

</doc>
<doc id="791090" url="https://pl.wikipedia.org/wiki?curid=791090" title="Burta zawietrzna">
Burta zawietrzna



</doc>
<doc id="791091" url="https://pl.wikipedia.org/wiki?curid=791091" title="Katarzyna Walter">
Katarzyna Walter

Katarzyna Walter (ur. 23 lutego 1960 w Krakowie) – polska aktorka filmowa i teatralna.
W filmach występowała również pod nazwiskami: Katarzyna Zadrożny, Katarzyna Walter-Sakowitch i Ewa Zadrożna.
Życiorys.
W 1983 ukończyła wrocławską filię PWST w Krakowie. W latach 1983–1984 występowała w Teatrze Współczesnym we Wrocławiu. Następnie, do 1990 występowała w Teatrze Studio w Warszawie.
Na szklanym ekranie debiutowała rolą sekretarki majora Wołczyka w serialu "07 zgłoś się" (1981). Zagrała główne role w filmach: Andrzeja Konica "Na wolność" (1985), Grzegorza Warchoła "Lubię nietoperze" (1985), Janusza Kondratiuka "Jedenaste przykazanie" (1987) i Jacka Lenczowskiego "Armelle" (1993).
W 1997 zawiesiła karierę aktorską, by móc zarobić na rodzinę. W tym czasie pracowała jako prezenterka TVP2 i producentka spotów telewizyjnych w agencji reklamowej. W 2003 powróciła do aktorstwa. Od 2007 gra Agnieszkę Olszewską w serialu TVN "Na Wspólnej", który zapewnił jej największą telewizyjną popularność. W 2008 uczestniczyła w ósmej edycji programu rozrywkowego TVN "Taniec z gwiazdami".
Życie prywatne.
Ma dwoje dzieci.

</doc>
<doc id="791092" url="https://pl.wikipedia.org/wiki?curid=791092" title="Zestaw okrętowy">
Zestaw okrętowy

Zestaw okrętowy – zestaw środków technicznych właściwych dla danego typu jednostki, rozmieszczony w wydzielonym miejscu i przeznaczony do określonych celów (np. zestaw okrętowy sekcji minerskiej).

</doc>
<doc id="791096" url="https://pl.wikipedia.org/wiki?curid=791096" title="Cypryjskie monety euro">
Cypryjskie monety euro

Awersy monet euro bitych dla Cypru
Waluta Unii Europejskiej, euro, jest od 1 stycznia 2008 roku prawnym środkiem płatniczym również w Republice Cypryjskiej, które zastąpiło funta cypryjskiego.
Konkurs na wizerunki rewersów cypryjskich monet euro rozpoczął się w 2005 roku. Tematy były z góry narzucone projektantom. Początkowo planowano, iż wszystkie projekty monet powinny pochodzić od tego samego autora, ale później zdecydowano się wybrać projekty dwóch osób – Amerykanina Erika Mael i Greczynki Tatiany Soteropoulos.
Okolicznościowe 2 euro.
Cypr nie wyemitował do tej pory żadnej własnej okolicznościowej monety 2 euro. Brał jednak udział w dwóch emisjach wspólnych: 10. rocznica wprowadzenia waluty euro oraz 10 lat euro w obiegu.
W 2007 przed przyjęciem euro wyemitował monetę o nominale 1 funta cypryjskiego z okazji 50. rocznicy podpisania traktatów rzymskich.

</doc>
<doc id="791098" url="https://pl.wikipedia.org/wiki?curid=791098" title="Zespół wsparcia ogniowego">
Zespół wsparcia ogniowego

Zespół wsparcia ogniowego - grupa okrętów artyleryjskich przeznaczona do wspierania ogniem artyleryjskim lub rakietowym wojsk desantu na brzegu.

</doc>
<doc id="791099" url="https://pl.wikipedia.org/wiki?curid=791099" title="Wojniszka reka">
Wojniszka reka

Wojniszka reka (bułg. "Войнишка река") – rzeka w północno-wschodniej Bułgarii, prawy dopływ Dunaju. Długość - 60 km, powierzchnia zlewni - 276,5 km², średni przepływ - 0,788 m³/s. 
Źródła Wojniszkiej reki znajdują się na wysokości 680 m n.p.m. na wschodnich stokach pasma górskiego Babin nos na zachodnim krańcu Starej Płaniny. Rzeka płynie na północny wschód, wypływając w dolinę Dunaju zmienia kierunek na wschodni. Uchodzi do Dunaju koło miasta Dunawci.

</doc>
<doc id="791102" url="https://pl.wikipedia.org/wiki?curid=791102" title="Popołudniowe Rozmowy z Dźwiękiem">
Popołudniowe Rozmowy z Dźwiękiem



</doc>
<doc id="791106" url="https://pl.wikipedia.org/wiki?curid=791106" title="Policijos Sportas Arena">
Policijos Sportas Arena

Policijos Sportas Arena - przeznaczona do koszykówki hala sportowa znajdująca się w drugim co do wielkości mieście Litwy, Kownie. W hali tej swoje mecze rozgrywa drużyna koszykarska KK Atletas. Hala może pomieścić 1 500 widzów.

</doc>
<doc id="791110" url="https://pl.wikipedia.org/wiki?curid=791110" title="Stadiumi Brian Filipi">
Stadiumi Brian Filipi

Stadiumi Brian Filipi – wielofunkcyjny stadion znajdujący się w mieście Lezha w Albanii. Na tym stadionie swoje mecze rozgrywa drużyna piłkarska Besëlidhja Lezha. Stadion może pomieścić 5000 widzów. Dawniej nazywał się Beselidhja Stadiumi.

</doc>
<doc id="791111" url="https://pl.wikipedia.org/wiki?curid=791111" title="Teatr Kodaka">
Teatr Kodaka



</doc>
<doc id="791112" url="https://pl.wikipedia.org/wiki?curid=791112" title="Jean-Baptiste Lamarck">
Jean-Baptiste Lamarck



</doc>
<doc id="791114" url="https://pl.wikipedia.org/wiki?curid=791114" title="Stadiumi Alush Noga">
Stadiumi Alush Noga

Stadiumi Alush Noga (dawniej Stadiumi Punëtori) – wielofunkcyjny stadion znajdujący się w mieście Patos w Albanii. Na tym stadionie swoje mecze rozgrywa drużyna piłkarska Albpetrol Patos. Stadion może pomieścić 5000 widzów, około połowa miejsc jest siedząca.

</doc>
<doc id="791115" url="https://pl.wikipedia.org/wiki?curid=791115" title="Widboł">
Widboł

Widboł (bułg. Видбол) – rzeka w północno-wschodniej Bułgarii, prawy dopływ Dunaju. Długość – 60 km, powierzchnia zlewni – 329,8 km², średni przepływ – 1,177 m³/s.
Źródła Widbołu znajdują się na wysokości 950 m n.p.m. pod szczytem Goljam Babin Nos w paśmie górskim Babin Nos na zachodnim krańcu Starej Płaniny. Rzeka płynie na wschód, po wypłynięciu w dolinę Dunaju zmienia kierunek na północny, po czym kilka km przed ujściem znów skręca na wschód i płynie równolegle do ujściowego odcinka Wojniszkiej reki. Uchodzi do Dunaju tuż na południe od miasta Dunawci.

</doc>
<doc id="791123" url="https://pl.wikipedia.org/wiki?curid=791123" title="Teufik Jashari Stadiumi">
Teufik Jashari Stadiumi

Teufik Jashari Stadiumi – wielofunkcyjny stadion znajdujący się w mieście Shijak w Albanii. Na tym stadionie swoje mecze rozgrywa drużyna piłkarska Erzeni Shijak. Stadion może pomieścić 4000 widzów.

</doc>
<doc id="791126" url="https://pl.wikipedia.org/wiki?curid=791126" title="Pokrewieństwo języków">
Pokrewieństwo języków

Pokrewieństwo języków – powiązanie między językami naturalnymi polegające na pochodzeniu tych języków od wspólnego prajęzyka. Dwa języki uznaje się za pokrewne, jeśli jeden z nich pochodzi od drugiego, lub jeśli oba pochodzą od wspólnego przodka. Na przykład język włoski pochodzi od łaciny, a zatem włoski i łacina są spokrewnione. Z kolei język hiszpański też pochodzi od łaciny, a zatem włoski i hiszpański są spokrewnione. Niektóre języki nie wykazują pokrewieństwa względem innych poznanych języków – mowa wówczas o językach izolowanych (przykładem języka izolowanego jest baskijski).
O pokrewieństwie języków można wyrokować na podstawie regularnego występowania w nich takich samych lub zbliżonych cech w warstwie fonetycznej i gramatycznej oraz pokrywania się ich zasobów słownictwa. O wspólnym pochodzeniu języków nie muszą natomiast świadczyć pojedyncze zbieżności słownikowe (por. przypadek wyrazu "dog" w języku mbabaram i angielskim). Dodatkowym utrudnieniem przy ustalaniu klasyfikacji genetycznej jest powszechność zjawisk kontaktu językowego i zapożyczania. Oprócz cech wynikających ze wspólnego pochodzenia lub wzajemnych wpływów można wyróżnić także uniwersalia językowe, czyli cechy i wzorce typowe dla wszystkich języków (np. zbliżone formy wyrazu "mama").
W ustalaniu pokrewieństwa między językami poprzez wykazywanie w nich tak zwanych regularnych odpowiedniości stosuje się najczęściej metodę porównawczą.

</doc>
<doc id="791129" url="https://pl.wikipedia.org/wiki?curid=791129" title="Stadiumi Laçi">
Stadiumi Laçi

Stadiumi Laçi – wielofunkcyjny stadion znajdujący się w mieście Laç w Albanii. Na tym stadionie swoje mecze rozgrywa drużyna piłkarska KF Laçi. Stadion może pomieścić 5000 widzów.

</doc>
<doc id="791133" url="https://pl.wikipedia.org/wiki?curid=791133" title="Stadiumi Adush Muça">
Stadiumi Adush Muça

Stadiumi Adush Muça – wielofunkcyjny stadion znajdujący się w mieście Ballsh w Albanii. Na tym stadionie swoje mecze rozgrywa pierwszoligowa drużyna piłkarska Bylis Ballsh. Na stadionie może pomieścić się 3360 widzów.

</doc>
<doc id="791139" url="https://pl.wikipedia.org/wiki?curid=791139" title="Proces polityczny">
Proces polityczny



</doc>
<doc id="791140" url="https://pl.wikipedia.org/wiki?curid=791140" title="Cubatao">
Cubatao



</doc>
<doc id="791141" url="https://pl.wikipedia.org/wiki?curid=791141" title="Loyal to the Game">
Loyal to the Game

Loyal to the Game – szósty pośmiertny album amerykańskiego rapera Tupaca Shakura. Ukazał się 14 grudnia 2004 nakładem wytwórni Amaru Entertainment. Płytę promowały dwa single: „Thugs Get Lonely Too” oraz „Ghetto Gospel”, do którego zrealizowano teledysk. W USA płyta uzyskała status platynowej.

</doc>
<doc id="791142" url="https://pl.wikipedia.org/wiki?curid=791142" title="Rwenzori">
Rwenzori



</doc>
<doc id="791144" url="https://pl.wikipedia.org/wiki?curid=791144" title="Roman Strzałkowski (piłkarz)">
Roman Strzałkowski (piłkarz)

Roman Franciszek Strzałkowski (ur. 6 października 1941 w Łagiewnikach, zm. 5 marca 1977) – polski piłkarz, obrońca.
Był pierwszoligowym piłkarzem Zagłębia Sosnowiec. W reprezentacji Polski debiutował w rozegranym 3 maja 1966 spotkaniu z Węgrami, ostatni raz zagrał w 1970 roku. Łącznie w biało-czerwonych barwach rozegrał 18 spotkań i zdobył 1 bramkę.

</doc>
<doc id="791145" url="https://pl.wikipedia.org/wiki?curid=791145" title="Mistrzostwa świata w szachach 2005">
Mistrzostwa świata w szachach 2005

Mistrzostwa świata w szachach 2005 rozegrane zostały w argentyńskim mieście San Luis, w dniach od 27 września do 16 października, pod egidą Międzynarodowej Federacji Szachowej. Po rozegraniu w latach 1997 – 2004 pięciu turniejów systemem pucharowym i z powodu związanej z tą formułą krytyki, postanowiono zmienić system wyłaniania mistrza świata i zorganizowano turniej systemem dwukołowym (wszyscy zawodnicy rozegrali ze sobą po dwie partie odmiennymi kolorami) z udziałem ośmiorga arcymistrzów. Zgodnie z regulaminem, do gry uprawnieni byli:
Ponieważ z uczestnictwa zrezygnowali Kramnik i Kasparow, w ich miejsce w turnieju wzięli udział kolejni zawodnicy z listy rankingowej: Piotr Swidler i Judit Polgár. Udział Polgar w tym doborowym towarzystwie oznaczał pierwszy w historii szachów przypadek udziału kobiety w bezpośredniej walce o tytuł mistrza świata mężczyzn.
Turniej w San Luis zdominował Weselin Topałow, który w pierwszym kole uzyskał fantastyczny rezultat 6½ pkt z 7 partii. Dzięki temu mógł on sobie pozwolić na zremisowanie w drugim kole wszystkich partii, co zapewniło mu pewne zwycięstwo, tytuł mistrza świata oraz prawo do gry w roku 2006 z Władimirem Kramnikiem o tytuł absolutnego mistrza świata w szachach.

</doc>
<doc id="791147" url="https://pl.wikipedia.org/wiki?curid=791147" title="Warszawska szkoła historyczna">
Warszawska szkoła historyczna

Warszawska szkoła historyczna, kierunek w polskiej historiografii reprezentowany przez warszawskie środowisko historyczne.
Historia.
Warszawska szkoła historyczna ukształtowała się na przełomie lat siedemdziesiątych i osiemdziesiątych XIX wieku jako opozycja do krakowskiej szkoły historycznej. U podstaw szkoły warszawskiej legła idea pracy u podstaw, tzw. pozytywizm warszawski. Ideologowie tej szkoły uważali iż polskie społeczeństwo musi pokonać swoje zacofanie, aby mogło zapewnić sobie lepszą przyszłość wkraczając na drogę postępu i modernizacji.
Historycy warszawscy zajmowali się głównie dziejami stosunków społecznych, gospodarczych, ustrojowych i kultury, a ukierunkowanie to sprawiło, że zainteresowali się w przeciwieństwie do przedstawicieli krakowskiej i lwowskiej szkoły historycznej dziejami nowożytnymi.
Opracowali tzw. teorię odrodzenia w upadku, w myśl której u schyłku dawnej Rzeczypospolitej dokonały się we wszystkich dziedzinach życia zmiany pozytywne, mające charakter głębokich zmian mentalnych - reakcji na stare wady i przywary. Dalszy pomyślny byt i kontynuacja tych zmian zostały drastycznie przerwane przez zaborców.
Główni przedstawiciele warszawskiej szkoły historycznej.
Historycy warszawskiej szkoły nie stanowili monolitu. Poglądy niektórych zbliżone były do pesymizmu krakowskiej szkoły historycznej. Pod względem intelektualnym również nie stanowili jednolitej formacji, jednakże za kilkoma wyjątkami wszyscy byli uczonymi o profesjonalnym przygotowaniu naukowym.

</doc>
<doc id="791148" url="https://pl.wikipedia.org/wiki?curid=791148" title="Kultura ceramiki promienistej">
Kultura ceramiki promienistej



</doc>
<doc id="791149" url="https://pl.wikipedia.org/wiki?curid=791149" title="Czeka na nas świat (film)">
Czeka na nas świat (film)

Czeka na nas świat – polski komediodramat z 2006 roku w reżyserii Roberta Krzempka.
Fabularny debiut reżysera na dużym ekranie. Gorzka satyra na bezwzględne stosunki panujące w pokomunistycznej Polsce podczas tzw. transformacji, utrzymana w postaci surrealistycznej groteski z nieodłącznym czarnym humorem. 
Film gościł na Europejskim Festiwalu "dokumentART" w Neubrandenburgu w dniach 23-28 września 2006 roku.
Treść.
30-letni Piotruś, niepracujący i niesamodzielny mężczyzna, zamieszkuje kawalerkę na katowickim blokowisku, utrzymywany przez matkę, która dzieli się z nim swoją rentą. Spotyka go nieszczęście, gdy miejscowy listonosz kradnie wypłaty z którymi ucieka, a matka zmuszona jest wyjechać na dłuższy pobyt w sanatorium. Zdany jedynie na siebie, jej syn musi samodzielnie przeżyć cały miesiąc. Wkrótce zaczyna głodować, kiedy zawodzą próby życia na cudzy rachunek (pożyczki od bliskiego kolegi, świadczenie usług erotycznych starszym paniom). Podejmuje próby znalezienia choćby doraźnego zajęcia, ale pozbawiony praktycznych umiejętności i jakichkolwiek kwalifikacji, nie ma żadnych szans na nie. Spotykają go jedynie kolejne upokorzenia, kiedy próbuje żebraniny czy przeszukiwania śmietników, gdyż i te możliwości są już zajęte i zazdrośnie strzeżone. Jeśli nawet z ogromnym trudem udaje mu się zdobyć niewielkie pieniądze, jest rabowany przez miejscowych skinów, nim zdąży się zaopatrzyć w jedzenie. Zdesperowany, chwyta się coraz dziwniejszych zajęć, jakie oferuje żywiołowo rozwijające się życie gospodarcze ówczesnej Polski, by skończyć jako żałosny uczestnik niewybrednych widowisk telewizyjnych dla gawiedzi.
O filmie.
Główną inspiracją powstania scenariusza i realizacji filmu było ignorowanie i normalizowanie licznych absurdów rzeczywistości w III RP. Ponadto, jak przyznał sam twórca, korzystał z artystycznej inspiracji filmami J. Jarmuscha, A. Munka i M. Formana. Scenariusz zwyciężył w polskiej edycji konkursu Hartley-Merrill. W jego pierwotnej wersji główny bohater miał być znacznie starszy, niemal 40-letni.

</doc>
<doc id="791151" url="https://pl.wikipedia.org/wiki?curid=791151" title="Cibrica">
Cibrica

Cibrica (bułg. "Цибрица", rzymska "Ciabrus") – rzeka w obwodzie Montana w północno-zachodniej Bułgarii, prawy dopływ Dunaju. Długość – 88 km, powierzchnia zlewni – 934 km², średni przepływ – 1,969 m³/s.
Źródła Cibricy leżą na wysokości m n.p.m. na północno-wschodnich stokach pasma górskiego Sziroka płanina w zachodniej Starej Płaninie, niedaleko granicy z Serbią. Rzeka płynie na północny wschód przez zachodni kraniec Niziny Naddunajskiej i uchodzi do Dunaju koło wsi Dolny Cybr. Latem niemal zupełnie wysycha.
W 29 p.n.e. rozegrała się bitwa nad rzeką Cibricą, Rzymian pod wodzą Krassusa z Bastarnami.
Od 86 roku n.e. decyzją cesarza Domicjana Cibrica była rzeką graniczną między rzymskimi prowincjami utworzonymi w Mezji: Mezją Górną ("Moesia Superior") i Mezją Dolną ("Moesia Inferior").

</doc>
<doc id="791157" url="https://pl.wikipedia.org/wiki?curid=791157" title="Święta Katarzyna z Genui">
Święta Katarzyna z Genui



</doc>
<doc id="791159" url="https://pl.wikipedia.org/wiki?curid=791159" title="Wawrzyniec Cyl">
Wawrzyniec Cyl

Wawrzyniec Cyl (ur. 2 lipca 1900 w Łodzi, zm. 7 lutego 1974 tamże) – polski piłkarz, reprezentant Polski, olimpijczyk.
Życiorys.
Urodził się 2 lipca 1900 w Łodzi jako syn Wincentego Michaliny z Wąsików. Ukończył Gimnazjum im. ks. Skorupki. W okresie nauki szkolnej zaczął uprawiać piłkę nożną. W 1918 został członkiem ŁKS. Przez całą karierę piłkarską (od 1918 do 1930) był związany w ŁKS Łódź. Rozegrał ponad 300 spotkań, z których 86 rozegrał w ramach szczebla centralnego. Początkowo grał jako napastnik, potem jako obrońca. W latach 1923–1925 cztery razy wystąpił w reprezentacji Polski. Wystąpił w reprezentacji na igrzyskach olimpijskich w Paryżu w przegranym 0:5 meczu z Węgrami. W 1930 zakończył karierę piłkarską. 
Po zakończeniu kariery piłkarza, w latach 1933–1936, był członkiem zarządu Łódzkiego Okręgowego Związku Piłki Nożnej. Według „Księgi adresowej m. Łodzi, 1937–1939” (stan na II poł. r. 1936) mieszkał w tym czasie przy ulicy Pabianickiej 18.
Podczas II wojny światowej mieszkał w Łodzi. 
W kwietniu 1945 był inicjatorem reaktywacji ŁKS. W 1948 był wiceprezesem zarządu, a w kolejnych latach członkiem komisji rewizyjnej.
Zmarł 7 lutego 1974. Spoczywa na Cmentarzu „Starym” w Łodzi, przy ul. Ogrodowej.
Upamiętnienie.
Od 5 listopada 1997 w Łodzi, w dzielnicy Polesie (rejon „Smulsko”), funkcjonuje ulica jego imienia (w formie nazwiska: „Cyll”), której przedłużeniem w kierunku wschodnim jest ul. Piłkarska.

</doc>
<doc id="791160" url="https://pl.wikipedia.org/wiki?curid=791160" title="Kacper Wysocki">
Kacper Wysocki

Kacper Napoleon Wysocki (ur. 6 grudnia 1810 w Pińczowie, zm. 21 września 1850 w Zurychu) – polski kompozytor i pianista.
Życiorys.
Studiował grę fortepianową początkowo w Krakowie, następnie u Józefa Elsnera w konserwatorium warszawskim, a od około 1824 u K. Arnolda w Berlinie. Do 1849 dużo koncertował, także za granicą, prawdopodobnie przy okazji leczenia. Występował w Warszawie, gdzie dłuższy czas mieszkał, a także w Lipsku, Paryżu, Berlinie, Poznaniu, Krakowie i Dreźnie. Przez pewien czas nauczał gry na fortepianie w konserwatorium w Warszawie. Jego uczniem był m.in. W. Wiślicki.
Zyskał uznanie jako wirtuoz. W jego repertuarze, poza własnymi kompozycjami, były utwory Fryderyka Chopina, Ferenca Liszta i Sigismunda Thalberga, z którymi był porównywany i równie wysoko oceniany.
Od około 1839 był członkiem Towarzystwa Wsparcia Podupadłych Artystów Muzyki, ich Wdów i Sierot.
Życie prywatne.
Był synem Tomasza Wysockiego prorektora Liceum Św. Anny w Krakowie. Brat inżyniera Stanisława Wysockiego. Wraz z bratem Feliksem, doktorem medycyny, uczestniczył jako artylerzysta w powstaniu listopadowym, w bitwie pod Ostrołęką i w baterii generała Bema, gdzie był ranny. 
Zmarł na gruźlicę. Ma z bratem Feliksem tablicę w kościele Św. Anny w Krakowie. 
Twórczość.
Komponował miniatury fortepianowe wzorowane na utworach Chopina oraz tańce o charakterze salonowym, stylizowane na ludowe. Uważany był za mistrza krakowiaka – dlatego nazywano go Krakowianinem. Pisał też tańce i marsze związane tematycznie z powstaniem listopadowym, np. "Mazur obozowy na cześć Chłopickiego" (1830) na fortepian i w wersji orkiestrowej. 

</doc>
<doc id="791161" url="https://pl.wikipedia.org/wiki?curid=791161" title="Technicy-magicy">
Technicy-magicy

Technicy-magicy () – brytyjski sitcom, wyprodukowany i nadawany przez telewizję Channel 4 3 lutego 2006 – 30 lipca 2010. Powstały cztery serie po 6 odcinków każda. W planach była również piąta seria, ale z czasem podjęto decyzję o jej anulowaniu i zastąpieniu odcinkiem specjalnym. Dominuje w nim typowo angielski humor.
Seria jest trzecim sitcomem Grahama Linehana, który zdobył dużą popularność, zaraz po "Father Ted" (scenariusz napisany wspólnie z Arthurem Mathewsem) i "Black Books" (scenariusz napisany wspólnie z Dylanem Moranem).
Fabuła.
Jen Barber przychodzi na rozmowę kwalifikacyjną o pracę w korporacji Reynholm Industries. Po spotkaniu z jej niezbyt rozgarniętym właścicielem, mimo ewidentnego braku wiedzy z zakresu informatyki, zostaje mianowana szefową działu IT. Jej podwładnymi zostają Roy i Moss, dwójka komputerowych geeków. Ich współpraca nie zawsze układa się gładko. Prowadzi to do wielu zabawnych sytuacji z udziałem trójki głównych bohaterów.

</doc>
<doc id="791165" url="https://pl.wikipedia.org/wiki?curid=791165" title="Tajemnica przedsiębiorstwa">
Tajemnica przedsiębiorstwa

Tajemnica przedsiębiorstwa – termin prawniczy wprowadzony ustawą z dnia 16 kwietnia 1993 r. o zwalczaniu nieuczciwej konkurencji.
Tajemnicą przedsiębiorstwa, w rozumieniu art. 11 ust. 2 ustawy, są informacje techniczne, technologiczne, organizacyjne przedsiębiorstwa lub inne informacje posiadające wartość gospodarczą, które jako całość lub w szczególnym zestawieniu i zbiorze ich elementów nie są powszechnie znane osobom zwykle zajmującym się tym rodzajem informacji albo nie są łatwo dostępne dla takich osób, o ile uprawniony do korzystania z informacji lub rozporządzania nimi podjął, przy zachowaniu należytej staranności, działania w celu utrzymania ich w poufności .
Tajemne informacje muszą być jasno określone jako tajne.
Typy tajemnic przedsiębiorstwa.
Niekiedy w literaturze prawniczej występują pojęcia typu tajemnica handlowa, czy tajemnica technologiczna. Pojęcie tajemnicy handlowej nie jest jasno zdefiniowane w polskim prawodawstwie i jest niekiedy używane, także w aktach prawnych, jako synonim tajemnicy przedsiębiorstwa. Można także przyjąć, że tajemnica handlowa jest jednym z typów tajemnic wchodzących w skład pojęcia tajemnica przedsiębiorstwa, i odróżnić ją od pojęcia tajemnicy technologicznej. Sąd Najwyższy w 2000 r. odniósł się do tych dwóch typów tajemnic, pisząć: "Powszechnie przyjmuje się, że informacja ma charakter technologiczny, kiedy dotyczy najogólniej rozumianych sposobów wytwarzania, formuł chemicznych, wzorów i metod działania. Z kolei informacja  handlowa obejmuje, najogólniej ujmując, całokształt  doświadczeń i wiadomości przydatnych  do  prowadzenia  przedsiębiorstwa, niezwiązanych bezpośrednio z cyklem produkcyjnym."
Złamanie tajemnicy przedsiębiorstwa.
Dotyczy pracowników, którzy podpisali umowę lojalnościową. Zwykle przez okres 3 lat lub dłużej, jeśli wskazała tak umowa, muszą przestrzegać tajemnicy przedsiębiorstwa pod rygorem kar. Karalne są zachowania:
Nie stanowi wykroczenia sama działalność w tej samej lub podobnej branży. Problem pojawia się tylko wtedy, gdy naraża się na straty byłego pracodawcę.

</doc>
<doc id="791166" url="https://pl.wikipedia.org/wiki?curid=791166" title="Stawczany">
Stawczany

Stawczany () – wieś w rejonie lwowskim obwodu lwowskiego, na Ukrainie, 21 km na wschód od Gródka. Miejscowość leży w dorzeczu Dniestru. 
Znajduje się tu stacja kolejowa Stawczany, położona na linii Obroszyn – Sambor.
Historia.
Dawniej wieś Stawczany znajdowała się w powiecie gródeckim a jej ziemie były w posiadaniu polskiej szlachty. Swoje majątki miał tutaj m.in. Antoni Corvinus Kochanowski.
W 1433 roku Władysław Jagiełło nadał wieś królewską Stawczany i Bartoldową Karczmę arcybiskupstwu lwowskiemu wraz z potwierdzeniami Kazimierza Jagiellończyka z 1460 r. i Zygmunta I Starego z 1518 r.
W latach 1918-1919 wieś była świadkiem walk o Lwów.
W II Rzeczypospolitej miejscowość była siedzibą gminy wiejskiej Stawczany. Wójtem gminy był kpt. Feliks Zbigniew Machnowski, zastrzelony 7 października 1937 w Stawczanach.

</doc>
<doc id="791169" url="https://pl.wikipedia.org/wiki?curid=791169" title="Niels-Henning Orsted Pedersen">
Niels-Henning Orsted Pedersen



</doc>
<doc id="791170" url="https://pl.wikipedia.org/wiki?curid=791170" title="Chlamydoselachus anguineus">
Chlamydoselachus anguineus



</doc>
<doc id="791171" url="https://pl.wikipedia.org/wiki?curid=791171" title="Corpus Hermeticum">
Corpus Hermeticum

Corpus Hermeticum – zbiór greckojęzycznych traktatów powstałych w II i III wieku jako zapis objawień mitycznego bóstwa Hermesa Trismegistosa, o cechach egipskiego Thota i Merkurego. Całość zbioru tzw. pism hermetycznych łączy w sobie wpływy gnostyckie, neoplatońskie i kabalistyczne.
Spośród kilkunastu traktatów i ich fragmentów za najważniejszy uchodzi "Poimandres" (Ποιμάνδρης, Pasterz ludzi), zawierający objawienia mitycznej postaci o tym imieniu. Inne traktaty to religijne dialogi pomiędzy Hermesem Trismegistosem a Asklepiosem, Hermesem i jego synem Thotem.
Zbiór znany był zarówno w późnej starożytności, jak i w średniowieczu, nawiązywali do niego m.in. Ojcowie Kościoła, szczególnym powodzeniem cieszył się jednak w kręgach alchemicznych. Szeroki odbiór i rozpowszechnienie tych tekstów w Europie nastąpiły po wydanym łacińskim przekładzie z 1463 roku, dokonanym przez florentyńczyka Marsilio Ficino.
"Corpus Hermeticum" dostępny jest w wielu tłumaczeniach i komentarzach, również w języku polskim, na który przekładał go Wincenty Myszor.
Przesłanie "Corpus Hermeticum" zostało zawarte we współczesnym traktacie hermetycznym Kybalion.

</doc>
<doc id="791174" url="https://pl.wikipedia.org/wiki?curid=791174" title="Targi Wydawnictw Ekonomicznych">
Targi Wydawnictw Ekonomicznych

Targi Wydawnictw Ekonomicznych – coroczny projekt organizowany przez Niezależny Miesięcznik Studentów Szkoły Głównej Handlowej "Magiel".
Jest to jedna ze znaczących imprez tego typu w kraju. Podczas dwóch dni jej trwania (targi odbywają się zazwyczaj pod koniec listopada na Auli Spadochronowej SGH) wydawcy krajowi, zagraniczni i akademiccy prezentują swoje najnowsze i najbardziej popularne pozycje książkowe. Na targach prezentowana jest literatura z dziedziny finansów, zarządzania, marketingu, prawa, ekonomii oraz PR. Oferta wydawnictw prezentujących swoje pozycje w trakcie targów skierowana jest do kadry dydaktycznej, studentów a także praktyków biznesu.
TWE towarzyszą wydarzenia dodatkowe. Są to debaty, warsztaty i szkolenia. Biorą w nich udział znane osobistości ze świata polityki, ekonomii oraz mediów.
Linki zewnętrzne.
Strona WWW Targów Wydawnictw Ekonomicznych

</doc>
<doc id="791176" url="https://pl.wikipedia.org/wiki?curid=791176" title="Jerzy Bańczerowski">
Jerzy Bańczerowski

Jerzy Bańczerowski (ur. 28 października 1938 w Ożarowie) – prof. zw. dr hab. nauk filologicznych, członek komitetu nauk orientalistycznych PAN, dyrektor Instytutu Językoznawstwa UAM (1977–1991, 1994–2008), kierownik Zakładu Językoznawstwa Ogólnego i Porównawczego UAM (1969–). Głównymi przedmiotami prowadzonych przez niego badań są: językoznawstwo ogólne i porównawcze, aksjomatyzacja w lingwistyce językoznawstwo ugrofińskie, języki Azji. Redaktor czasopisma "Lingua Posnaniensis" (1980–). Z jego inicjatywy na Uniwersytecie Adama Mickiewicza w Poznaniu powołano nowe specjalności (na kierunku filologia) studiów, w tym filologię fińską oraz etnolingwistykę.
Kariera zawodowa.
W 1961 ukończył studia na Uniwersytecie im. Adama Mickiewicza w Poznaniu. W 1964 roku obronił doktorat pracą "A gyengülés-erősödés folyamata a finn nyelvben (Proces usilnienia-lenicji w języku fińskim)". W 1968 otrzymał habilitację za rozprawę "Konsonantenalternation im Ostlappischen unter dem Aspekt der Verstärkung – Lenierung". W 1981 za osiągnięcia w dziedzinie badań naukowych otrzymał indywidualną Nagrodę Ministra Nauki, Szkolnictwa Wyższego i Techniki (stopień drugi). Od 1984 roku jest profesorem zwyczajnym. W 1989 roku został uhonorowany Krzyżem Oficerskim Orderu Odrodzenia Polski, natomiast 26 listopada 2004 roku Krzyżem Komandorskim. W 1986 otrzymał Medal Komisji Edukacji Narodowej, a w 2000 wyróżnienie "Friend of Thailand".

</doc>
<doc id="791178" url="https://pl.wikipedia.org/wiki?curid=791178" title="Mio Hasselborg">
Mio Hasselborg

Mio Hasselborg, właśc. Maria Hasselborg (ur. 19 grudnia 1980) – praworęczna szwedzka curlerka. W curling rozpoczęła grać w wieku 10, w obecnym klubie (CK Granit-Gävle) jest od 2003. Trzykrotnie reprezentowała Szwecję na Mistrzostwach Europy, w 2001 grała na pozycji otwierającej, drużyna której była członkiem wywalczyła wówczas złoty medal. Rok później również zdobyła złoty medal lecz Hasselborg była zawodniczką rezerwową zespołu Anette Norberg, nie zagrała w żadnym spotkaniu. Wiosną 2006 w finale mistrzostw kraju drużyna Camilli Johanssons pokonała Anette Norberg i zapewniła sobie wyjazd do Bazylei na ME. Zajęła tam 6 lokatę.

</doc>
<doc id="791184" url="https://pl.wikipedia.org/wiki?curid=791184" title="Struktura podziału pracy">
Struktura podziału pracy

Struktura podziału pracy, ang. Work Breakdown Structure (WBS) - podstawowa technika w zarządzaniu projektami pomagająca określić i zorganizować zakres prac przy pomocy hierarchicznej struktury drzewa. 
WBS zorganizowany jest w ten sposób, że na każdym poziomie węzły w sumie reprezentują 100% zakresu węzła nadrzędnego. Na najniższym poziomie WBS zwykle znajdują się tzw. pakiety robocze (ang. work packages). Pakiet roboczy to najmniejsza porcja prac, którą można zdelegować do realizacji, oszacować i kontrolować postęp wykonania. W WBS każdy pakiet roboczy występuje tylko raz, tj. nie ma zduplikowanych prac.

</doc>
<doc id="791186" url="https://pl.wikipedia.org/wiki?curid=791186" title="Liczkowce">
Liczkowce

Liczkowce (ukr. Личківці) – wieś położona obecnie na Ukrainie, w rejonie czortkowskim obwodu tarnopolskiego, w hromadzie Husiatyn, nad rzeką Gniła i Zbrucz koło Husiatyna na Podolu.
Historia.
Do 17 września 1939 należała do Polski – województwo tarnopolskie (Małopolska Wschodnia), po czym włączona została do Ukraińskiej SRR, a później, w roku 1991 do Ukrainy.
W 1848, w pobliżu wsi, której właścicielem był Konstanty Zaborowski, z rzeki Zbrucz wydobyto sławny posąg – Światowid, pochodzący z IX wieku (przekazany do Muzeum Archeologicznego w Krakowie).
Do czasu II wojny światowej Liczkowce zamieszkane były w większości przez Polaków. Ludność ukraińska stanowiła mniejszość. We wsi znajdowała się polska szkoła podstawowa, oraz katolicki kościół z 1728 r., który w czasie wojny został zamieniony na magazyn. Budynek jest obecnie ruiną.
W II Rzeczypospolitej stacjonowały tu jednostki graniczne Wojska Polskiego: w lutym 1922 w Liczkowcach wystawiła placówkę 1 kompania 23 batalionu celnego.
Do 2020 roku część rejonu husiatyńskiego, od 2020 – czortkowskiego.
Wypędzeni.
Po II wojnie światowej, w konsekwencji czystki etnicznej w Małopolsce Wschodniej, której na ludności polskiej dopuszczali się członkowie OUN i UPA, oraz w następstwie zmian granic kraju, polscy mieszkańcy Liczkowiec zmuszeni zostali do przesiedlenia się na zachodnie Ziemie Odzyskane (1946).
Największym skupiskiem byłych mieszkańców Liczkowiec jest miejscowość Wierzbowa na Dolnym Śląsku. Dla zaznaczenia swojego związku z Liczkowcami nowi mieszkańcy Wierzbowej (wcześniej niem. "Rückenwaldau") obrali dla kościoła w Wierzbowej wezwanie tożsame z kościołem w Liczkowcach tj. Niepokalanego Poczęcia Najświętszej Marii Panny. Dość duża grupa mieszkańców Liczkowiec osiedliła się także we wsi Rurzyca w gminie Goleniów w woj. zachodniopomorskim. Zofia Rzepa, była mieszkanka Liszkowiec, a obecnie Rurzycy, przywiozła do Polski tablicę z orłem w koronie i napisem „Urząd Gminy Liczkowce", którą jej babcia ukryła w dniu agresji ZSRR na Polskę i przechowała przez całą wojnę. Tablica od listopada 2011 r. jest eksponowana w goleniowskiej izbie pamięci.

</doc>
<doc id="791191" url="https://pl.wikipedia.org/wiki?curid=791191" title="Düwag GT8ZR">
Düwag GT8ZR

Düwag GT8ZR (niem. "ZR – Zwei Richtungen", pol. "Dwukierunkowy", pot. "Challenger") – typ tramwaju dwukierunkowego wyprodukowanego w 1969 roku przez niemiecką firmę Düsseldorfer Waggonfabrik dla przedsiębiorstwa komunikacyjnego we Frankfurcie nad Menem (Verkehrsgesellschaft Frankfurt).
Historia.
W związku z budową w 1969 roku linii Frankfurt - Offenbach, która w mieście Offenbach została zakończona na ślepo bez możliwości zawrócenia ani trójkątowania zwykłych wagonów, konieczne stało się kupno wagonów dwukierunkowych mogących obsługiwać tą trasę. Żadna firma jednak nie produkowała wtedy wagonów dwukierunkowych, dlatego zwrócono się do fabryki Düsseldorfer Waggonfabrik aby opracowała i wyprodukowała tramwaj dwukierunkowy na bazie już produkowanego dla Frankfurtu wagonu GT8 typ N. Verkehrsgesellschaft Frankfurt zdecydowało się na zakup 8 takich wagonów, kupno było finansowane przez oba miasta. W połowie lat 70. XX w., po wyparciu wagonów serii "O" przez serię "Pt", wagony były eksploatowane w ruchu miejskim.
Konstrukcja.
Wagon typu GT8ZR (we Frankfurcie oznaczany jako seria "O") powstał na bazie końcówki serii GT8 typ "N", wykorzystano w nim taki sam osprzęt elektryczny dla każdego kierunku jazdy, wszystko jest także odpowiednio zabezpieczone przed przypadkowym zwarciem w czasie przełączania kierunku jazdy. Wagon wyposażony jest w cztery pary drzwi (2 podwójne oraz 2 pojedyncze, układ 1-2-2-1) po obydwu stronach pojazdu. W drzwiach zamontowano fotokomórki uniemożliwiające przytrzaśnięcie pasażera, jednak tak jak w serii "N" drzwi zamykane są przez motorniczego. Wagon osadzony jest na 4 wózkach skrętnych, z których 2 są napędowe, a 2 toczne, tramwaj wyposażono w hamulec elektromagnetyczny szynowy (wszystkie 4 wózki) i tarczowy elektryczny (postojowy)(wózek I i IV). Posiada dwa pantografy, z zabezpieczeniem na wypadek podniesienia obu odbieraków (w takim wypadku nie ma możliwości załączenia tramwaju). Niestety nie ma także możliwości jazdy kabiną A na pantografie B, taka funkcja na wypadek uszkodzenia pantografu została wprowadzona w wagonach Düwag GT8S.
Düwag GT8ZR w Poznaniu.
W związku z licznymi remontami infrastruktury tramwajowej, MPK Poznań zdecydowało się w 2005 roku na zakup 6 wycofywanych z eksploatacji wagonów dwukierunkowych GT8ZR serii „O” (#901, #903…#907). We Frankfurcie nad Menem pozostały dla celów historycznych dwa wagony GT8ZR serii „O” #902 i #908. W Poznaniu wagony zachowały oryginalną numerację z Frankfurtu oraz malowanie, w 2012 roku wagon #906 zyskał malowanie zakładowe MPK Poznań. Sprowadzenie wagonów umożliwiło uruchomienie linii wahadłowych, co znacznie poprawia wydolność przewozową podczas utrudnień spowodowanych modernizacjami np. rond czy skrzyżowań dzięki temu, że wagony nie potrzebują tradycyjnych pętli. Z powodzeniem były wykorzystywane podczas remontu ronda Śródka w Poznaniu, budowy trasy tramwajowej na Franowo, remontu skrzyżowania ulic Głogowskiej i Hetmańskiej, odcięciu pętli przy ulicy Piątkowskiej, a także przebudowy ul. Grunwaldzkiej. Od 23 września 2013, na czas przebudowy węzła na Moście Teatralnym kursowały na linii wahadłowej 28 od ulicy Święty Marcin do ronda Śródka. Gdy nie ma remontów wykorzystywane są w ruchu regularnym.
Po oficjalnym pożegnaniu wagonów GT8 w listopadzie 2019 roku, GT8ZR będą jedynymi kursującymi liniowo tramwajami Düwag w Poznaniu.
3 lutego 2020 roku, wagon #906 najechał na wagon #905 z prędkością około 50 km/h w okolicy osiedla Winiary.

</doc>
<doc id="791193" url="https://pl.wikipedia.org/wiki?curid=791193" title="Małgorzata Wysocka">
Małgorzata Wysocka

Małgorzata Wysocka (ur. 15 czerwca 1979 w Toruniu) – kolarka, olimpijka, mistrzyni Polski w jeździe indywidualnej na czas z 2004.
Startowała na IO w Atenach w 2004, zajęła 27. miejsce w kolarstwie szosowym z czasem 3:25:24.

</doc>
<doc id="791195" url="https://pl.wikipedia.org/wiki?curid=791195" title="Duewag GT8ZR">
Duewag GT8ZR



</doc>
<doc id="791198" url="https://pl.wikipedia.org/wiki?curid=791198" title="Lucjusz Wariusz Rufus">
Lucjusz Wariusz Rufus

Lucjusz Wariusz Rufus (ur. ok. 70 p.n.e., zm. 15 p.n.e.) – przyjaciel Wergiliusza i Horacego. Wydawca "Eneidy". Uprawiał epikę, elegię i tragedię. Około 29 p.n.e. napisał tragedię pt. "Thyestes", która została wystawiona podczas uroczystości tryumfalnych na cześć zwycięstwa Oktawiana pod Akcjum; sztuka odniosła wówczas wielki sukces, a jej autor otrzymał wysoką nagrodę pieniężną. Wariusz był twórcą poematu dydaktycznego pt. "O śmierci", w którym ze stanowiska filozofii epikurejskiej zwalczał nieuzasadniony strach ludzi przed śmiercią.

</doc>
<doc id="791200" url="https://pl.wikipedia.org/wiki?curid=791200" title="María del Pilar Teresa Cayetana de Silva y Álvarez de Toledo">
María del Pilar Teresa Cayetana de Silva y Álvarez de Toledo

María del Pilar Teresa Cayetana de Silva y Álvarez de Toledo, 13. księżna Alba (ur. 10 czerwca 1762 w Sewilli, zm. 23 lipca 1802 w Madrycie) – arystokratka hiszpańska. Patronka i muza hiszpańskiego malarza Francisca Goi.
Poślubiła swojego brata ciotecznego José Maríę Álvareza de Toledo y Gonzaga, 15. księcia Medina-Sidonia, 11. księcia Montalto, 9. księcia Bivona, 11. markiza Los Vélez, 11. markiza Villafranca del Bierzo i 19. hrabiego Niebla (ur. 17 czerwca 1756, w Madrycie, zm. 9 lipca 1798 w Sewilli). Nie miała dzieci, jedynie adoptowaną córkę Maríę de la Luz.
Zmarła w tajemniczych okolicznościach w wieku 40 lat; prawdopodobnie z powodu gorączki, ale w licznych powieściach pojawiają się inne powody jej śmierci, m.in. otrucie.

</doc>
<doc id="791205" url="https://pl.wikipedia.org/wiki?curid=791205" title="Saturn 3">
Saturn 3

Saturn 3 – brytyjski dreszczowiec science fiction z roku 1980, w reżyserii Stanleya Donena.
Obsada.
Farrah Fawcett i Kirk Douglas jako para mieszkańców pozaziemskiej stacji doświadczalnej 'Tytan' w pobliżu Saturna 3 byli nominowani do Złotej Maliny w kategorii „Najgorsza aktorka” (Złotą Malinę przyznano Brooke Shields za występ w "Błękitnej lagunie") i „Najgorszy aktor” (Złotą Malinę zdobył Neil Diamond za rolę w "The Jazz Singer"). Krytycy z przekąsem wyrażali się o grze aktorskiej Farrah Fawcett i otwarcie pisali o brakach talentu. Sam Douglas, oceniając bardzo wysoko urodę Fawcett, o jej aktorstwie nie wyraził się nawet ciepło.

</doc>
<doc id="791206" url="https://pl.wikipedia.org/wiki?curid=791206" title="Masse">
Masse



</doc>
<doc id="791208" url="https://pl.wikipedia.org/wiki?curid=791208" title="Erik Truffaz">
Erik Truffaz

Erik Truffaz (ur. 3 kwietnia 1960 w Szwajcarii) – francuski trębacz jazzowy.
Życiorys.
W wieku 6 lat zaczął uczyć się grać pod opieką swojego ojca, również muzyka, a od 8 roku życia występował publicznie. W 1973 grał już w zespole, na ogół na balach, jednak dość szybko przestał się interesować muzyką taneczną. W 1975 rozpoczął występy z René Estève. W 1980 spotkał Marca Erbettę i wspólnie założyli zespół Orange – grali połączenie funku i jazzu. Trzy lata później wstąpił do brazylijskiego zespołu Cruzeiro du sul; wraz z nim wystąpił między innymi w Montreux, a także nagrał 3 płyty. W tym czasie utrzymywał się głównie z udzielania lekcji gry na fortepianie.
W wieku trzydziestu lat postanowił założyć własny zespół. W jego skład weszli: Marcelo Giuliani – bas, Marc Erbetta, Pierre i Luc Vallet – fortepian, Maurice Magnoni – saksofon. W 1993 wygrali nagrodę specjalną jury na konkursie "la Défense de la ville de Paris". Koncertował między innymi z raperami (Nya i Pierre Audeta). W 1995 w Awinionie po koncercie podszedł do niego Habib Achour, którego 15 lat wcześniej uczył grać na fortepianie. Truffaz zaproponował mu współpracę. Dzięki Achourowi i pośrednictwu głównego producenta EMI ich płyta "Out of dream" została wydana przez Blue Note w 1997 (pierwsza w historii tej wytwórni płyta francuskiej grupy). Następnie wydali album "The Dawn", a później "Bending New Corners", którego promocję kończył koncert w Hali Olipmii w Paryżu w 2001. Następne albumy i przedsięwzięcia są dalszymi eksperymentami, zabawą konwencją (od jazzu po pop). Od 2002 Erik Truffaz Quartet występuje w nowym-starym składzie: Marc Erbetta, Marcello Guilliani, Patrick Muller. Kwartet ten gra muzykę stanowiącą kombinację jazzu, rocka, rapu, drum'n'bassu i popu.

</doc>
<doc id="791209" url="https://pl.wikipedia.org/wiki?curid=791209" title="Danilo Pérez">
Danilo Pérez

Danilo Pérez (ur. 29 grudnia 1966) – panamski pianista i kompozytor jazzowy, zamieszkały w Stanach Zjednoczonych.

</doc>
<doc id="791210" url="https://pl.wikipedia.org/wiki?curid=791210" title="Tymon Zaborowski">
Tymon Zaborowski

Tymon Zaborowski (ur. 18 kwietnia 1799 w Liczkowcach, zm. 20 lub 28 marca 1828 tamże) – polski poeta, dramatopisarz, tłumacz i krytyk literacki.
Życiorys.
Urodził się w Liczkowcach nad Zbruczem (cyrkuł czortkowski, Galicja Wschodnia), jako syn Józefa i Julianny ze Szeptyckich. Pierwsze nauki pobierał w domu kierunkiem francuskiego emigranta nazwiskiem Rochetin. Przez krótki czas uczył się w gimnazjum lwowskim, a następnie (lata szkolne: 1810/1811 – 1815/1816) w Liceum Wołyńskim. W tym okresie mieszkał na stancji u A. Osińskiego. Był wówczas członkiem Towarzystwa Dobroczynności Młodzianów Gimnazjum Wołyńskiego, a od roku szkolnego 1815/1816 pełnił w nim funkcję prezesa. Aktywnie uczestniczył także podczas zebrań literackich organizowanych w domu Filipa Platera (czytał na nich swe utwory). W tym okresie brał czynny udział, wraz z K. Sienkiewiczem i T. Sierocińskim, w działaniach Klubu Piśmienniczego. W grudniu 1816 wyjechał do Warszawy (przez Lwów). Tam, wkrótce po przyjeździe, otrzymał stanowisko asesora w Delegacji Administracyjnej Rady Stanu Królestwa Polskiego. W tym okresie zajmował się głównie literaturą, a już 3 miesiące później (luty 1817) nawiązał znajomość z L. Osińskim. Był także gorliwym czytelnikiem Biblioteki Towarzystwa Przyjaciół Nauk. Był jednym z inicjatorów powołania czasopisma (periodyku) byłych krzemieńczan pn. „Ćwiczenia Naukowe”.
Twórczość.
Jego utwory posiadały cechy zarówno klasycystyczne, jak i elementy zapowiadające epokę romantyzmu. Autor klasycystycznych poematów i tragedii oraz cyklu dum o wymowie patriotycznej: "Dumy podolskie za czasów panowania tureckiego w tej ziemi" (całość wyd. 1830), "Zdobycie Kijowa" (wyd. 1818) opisujące wyprawę Bolesława Chrobrego z 1018 roku. Dzieła (pisma) zebrane poety wydano po raz pierwszy w 3 tomach w 1936 roku.
Ważniejsze dzieła i utwory.
Kilkanaście jego utworów przedrukowały antologie i zbiory (m.in.): „Sto lat myśli polskiej” t. 3 (1907); "Księga wierszy polskich XIX w.", zebrał J. Tuwim, opracował J. W. Gomulicki, t. 1, Warszawa 1956; P. Hertz: "Zbiór poetów polskich XIX w." księga 1, Warszawa 1959.
Listy i materiały.
Bardziej szczegółową bibliografię twórczości Zaborowskiego (rękopisów i druków) podaje M. Danielewiczowa: "T. Zaborowski...", s. 258-259; M. Danielewiczowa: (Przypisy do) Wydania zbiorowe poz. 1.
Zaborowski a Światowid z Liczkowiec.
Aleksjej Komar oraz Natalia Chamajko w roku 2011 wydali obszerny artykuł, przedstawiający szereg argumentów uprawdopodobniających związek poety z powstaniem obiektu stylizowanego na zabytek ery przedchrześcijańskiej w Polsce a następnie jego możliwym utopieniem w Zbruczu, w pobliżu miejsca jego częstych wędrówek.
Upamiętnienie.
Franciszek Kowalski poświęcił mu poemat "Tymon".

</doc>
<doc id="791211" url="https://pl.wikipedia.org/wiki?curid=791211" title="Aphra Behn">
Aphra Behn

Aphra Behn (ur. 10 lipca 1640 w Wye, zm. 16 kwietnia 1689) – angielska pisarka, poetka i autorka dramatyczna.
Życiorys.
Była jedną z pierwszych powszechnie znanych wysoko cenionych i wpływowych angielskich literatek. Tworzyła w epoce restauracji monarchii, czyli początkowej fazie oświecenia, bezpośrednio po wojnie domowej. Wiadomości o jej życiu, zwłaszcza prywatnym są niepewne. Używała nazwiska męża, który najprawdopodobniej był holenderskim kupcem. Po jego śmierci znalazła się w bardzo trudnej sytuacji finansowej. Wykonywała nawet misje wywiadowcze dla króla Karola II, który jednak nie był skłonny do wypłacenia jej obiecanego wynagrodzenia. W roku 1668 Aphra Behn znalazła się w więzieniu za długi. Okoliczności jej zwolnienia nie są jasne. Pewne jest jednak, ze pisarka postanowiła nie być już odtąd od nikogo zależna. Oddała się pracy literackiej, a w szczególności pisaniu dla londyńskiej sceny. Po reaktywacji teatrów, zamkniętych za rządów purytanów, przedstawienia były jedną z najpopularniejszych rozrywek, a dostarczanie tekstów okazało się dochodowym zajęciem. Twórczość dramatopisarska zapewniła autorce bezpieczeństwo finansowe i pozwoliła jej żyć z literatury.
Najbardziej znanym dziełem Aphry Behn jest krótka powieść "Oroonoko" z 1688 roku. Utwór ten opowiada o księciu, który stał się niewolnikiem. Przy pisaniu tej książki Aphra Behn wykorzystała zapewne opowieści zasłyszane w trakcie pobytu w Surinamie w latach 1663-1664. Niezależnie od wartości artystycznej, "Oroonoko" odegrał bardzo ważną rolę, podobną do tej, jaka w XIX wieku przypadła w udziale Chacie wuja Toma Harriet Beecher Stowe, będąc pierwszą powieścią, budzącą sympatię dla niewolników, wykorzystywanych wtedy na masową skalę we wszystkich koloniach.

</doc>
<doc id="791215" url="https://pl.wikipedia.org/wiki?curid=791215" title="Grand Prix Niemiec na Żużlu 1998">
Grand Prix Niemiec na Żużlu 1998

Wyniki Grand Prix Niemiec, drugiej eliminacji Mistrzostw Świata Grand Prix w sezonie 1998.
To czwarte zawody o Wielką Nagrodę Niemiec, w tym drugie (po rocznej przerwie) rozegrane w Pocking.
Lista startowa.
Stawkę 21 stałych uczestników Grand Prix uzupełniło 3 zawodników z dziką kartą: Gerd Riss, Robert Barth oraz Antonín Kasper. Kontuzjowanych Jespera B. Jensena zastąpił Peter Karlsson (pierwszy rezerwowy cyklu), natomiast Briana Andersena trzeci rezerwowy Jacek Krzyżaniak. W nawiasach podano numery stałe.
Opis.
Skład finału Grand Prix Niemiec pokrywał się z finałem poprzedniej eliminacji. Podobnie jak przed trzeba tygodniami wygrał Tony Rickardsson, jednak tym razem drugi był Jimmy Nilsen, a trzeci Billy Hamill. Tomasz Gollob ponownie był czwarty. Jacek Krzyżaniak zajął 20. pozycję, Piotr Protasiewicz i Sebastian Ułamek zajęli ostatnie dwie lokaty i zajmują ostatnie dwie pozycje w klasyfikacji przejściowej pośród stałych uczestników Grand Prix.

</doc>
<doc id="791218" url="https://pl.wikipedia.org/wiki?curid=791218" title="Transformers Armada">
Transformers Armada

Transformers Armada (z jap. , ang. "Transformers: Armada"). Serial powstał w latach 2002-2003 wraz z serią zabawkową. Zapoczątkowała amerykański cykl "Unicron Trilogy", posiada 52 odcinki podzielone na cztery sezony. Serial opowiada o wojnie dwóch frakcji żywych robotów z planety Cybertron, "Autobotów" i "Decepticonów", które przybyły na Ziemię szukając Miniconów, dawno zaginionej trzeciej frakcji, której przedstawiciele są kluczem do zakończenia konfliktu. Jego kontynuacja to .
Fabuła.
Pokojowo nastawione Minicony wraz z pomocą Autobotów uciekają z rodzimej planety targanej wojną. Pech chciał, że w statku kosmicznym, w którym uciekają z Cybertronu, zostało uszkodzone sterowanie. Statek wraz z uwięzionymi w nim Miniconami dryfuje przez Galaktyki, by w końcu rozbić się na Ziemi. Na skutek uderzenia w Ziemię Minicony zostają rozrzucone po całej planecie i "uśpione" przetrwają na niej kilka milionów lat. Dopiero dwójka przyjaciół Bradley (Rad) White i Carlos Lopez całkiem przypadkowo aktywują Minicony w naszych czasach. Wojna pomiędzy Transformerami przenosi się na Ziemię.
Sezon 1.
Tuż po aktywowaniu jednego z Miniconów na miejsce zjawia się Megatron, który gdyby nie interwencja innych Transformerów to zdobyłby Minicona. Rad, Carlos i Alexis poznają Autoboty i zaprzyjaźniają się z nimi oraz przebywają też na ich statku. W trakcie sezonu pierwszego Optimus ujawnia, że jego przyczepa może zmienić się w platformę bojową lub jego nogi, pojawiają się dziwne Minicony, których nie da się aktywować, trójka miniconów, które były partnerami trójki dzieci łączą się w Perceptora, każdy z Transformerów zdobywa swojego Minicona (Starscream zrobił to jako ostatni), Red Alert podarował dzieciom Laserbeaka, do Autobotów przyłączyli się Fred i Billy, którzy początkowo nie lubili Carlosa, Alexis i Rada. Pod koniec sezonu do Autobotów dołącza Smokescreen, a trójka "tajemniczych Miniconów" łączy się w trakcie finałowej bitwy w Star Saber - miecz o ogromnej mocy, którego posiadaczem staje się Hot Shot.
Sezon 2.
Początek sezonu jest bardzo burzliwy. Na początku sezonu do obu frakcji dołączają Sideways i Scavenger, którzy szybko jednak zmieniają strony. Deceptikony dzięki Sidewaysowi szybko przejmują Star Saber. Tymczasem Megatron dzięki Scavengerowi dowiaduje się o Skyboom Shield - tarczy równie silnej jak Star Saber i tworzonej przez trzy Minicony. Deceptikonom udaje się szybko je złapać i w samą porę do Autobotów dołącza Blurr. Megatron postanawia zniszczyć Autoboty dzięki dwóm superbroniom. Optimus pod koniec starcia przejmuje Skyboom Shield, dzięki której Autoboty wygrywają potyczkę. Wojna schodzi na tory wojny pozycyjnej i wiele się nie zmienia do czasu przybycia taktyka Thrusta, który zastawił na Autoboty pułapkę, która się nie udała jedynie z powodu Jetfire'a. Druga zasadzka, była też przemyślana, ale się nie udała tym razem przez Optimusa. Prime w trakcie bitwy połączył się z Jetfirem w Jet Convoya i pokonał większość Deceptikonów, które przez to musiały się wycofać.
Sezon 3.
Deceptikony są rozgoryczone ostatnimi porażkami Thrusta, który "nie umie wygrać nawet jednej bitwy". Sideways zdradza Deceptikony i opuszcza je. Thrust prawie go zabił gdyby nie to, że zdrajca pokazał mu całą swoją moc - zmienianie się w zmiennokształtną, samoregenerującą się materię. Nawet Megatron nie był w stanie go zniszczyć.
Sezon 4.
Autoboty i Decepticony łączą siły, by walczyć z Unicronem. Jednak wiele Autobotów i Decepticonów ginie w czasie tego sezonu.
Bohaterowie.
Autoboty
Decepticony
Inni.
Dzieciaki
Transformery

</doc>
<doc id="791219" url="https://pl.wikipedia.org/wiki?curid=791219" title="Carrefour Express">
Carrefour Express



</doc>
<doc id="791227" url="https://pl.wikipedia.org/wiki?curid=791227" title="Łazek (Sudety Środkowe)">
Łazek (Sudety Środkowe)

Łazek – wzniesienie (557 m n.p.m.), w południowo-zachodniej Polsce, w Sudetach Środkowych, w Rowie Górnej Nysy, na Wysoczyźnie Idzikowa.
Położenie i opis.
Wzniesienie położone jest na północ od Idzikowa, w środkowo-wschodniej części Wysoczyzny Idzikowa, w Rowie Górnej Nysy.
Stożkowe wzniesienie o dość stromych zboczach z wyraźnie zaznaczonym płaskim szczytem zwieńczonym okazałą skałką. Wzniesienie zbudowane ze zmetamorfizowanych skał węglanowych góruje nad dolinami potoków: Waliszowska Woda, która opływa wzgórze od strony wschodniej i północnej i jej lewego dopływu "Dopływ koło góry Lazek" , który otacza wzgórze od zachodu i południa. Całe wzniesienie łącznie ze zboczami pokryte jest lasem świerkowym regla dolnego. Położenie wzniesienia, kształt oraz wyraźny szczyt czynią wzniesienie rozpoznawalnym w terenie. Na południowym stoku nad zakolem dopływu, obok góry Łazek znajduje się okazała skałka zlepieńcowa stanowiąca osobliwość natury.

</doc>
<doc id="791230" url="https://pl.wikipedia.org/wiki?curid=791230" title="Kontener do działań podczas powodzi">
Kontener do działań podczas powodzi

Kontener do działań podczas powodzi – specjalistyczny kontener Państwowej Straży Pożarnej będący na wyposażeniu krajowych baz sprzętu specjalistycznego.
Zastosowanie.
Kontener ma zastosowanie podczas działań w czasie powodzi. Wyposażenie służy do układania zapór przeciwpowodziowych i umacniania wałów.
Wyposażony jest w sprzęt pływający, materiały do wzmacniania wałów przeciwpowodziowych, agregaty prądotwórcze, statywy oświetleniowe, najśnice, urządzenia do uzdatniania wody.

</doc>
<doc id="791234" url="https://pl.wikipedia.org/wiki?curid=791234" title="Marek Junianus Justynus">
Marek Junianus Justynus

Marek Junianus Justynus – rzymski historyk tworzący w III w. n.e. Nic nie wiadomo o jego życiu. Jest autorem „Zarysu dziejów powszechnych starożytności na podstawie Pompejusza Trogusa” (łac. "Epitoma historiarum philippicarum Trogi Pompei"). Jest to, jak pisze Justynus, zbiór najciekawszych i najważniejszych faktów z dzieła Gnejusza Pompejusza Trogusa „Historiae Philippicae”, rzymskiego historyka tworzącego w czasach Augusta. Praca Justynusa nie koncentruje się na historii Rzymu, lecz zajmuje się przede wszystkim dziejami wschodnich monarchii i hellenistycznych królestw w okresie od założenia Niniwy do roku 20 p.n.e.
W średniowieczu Justynus był dosyć popularnym autorem, także ze względu na to, że mylnie utożsamiano go z Justynem Męczennikiem. Po raz pierwszy w druku dzieło Justynusa ukazało się w 1470 roku w Mediolanie.

</doc>
<doc id="791236" url="https://pl.wikipedia.org/wiki?curid=791236" title="Justynus">
Justynus



</doc>
<doc id="791239" url="https://pl.wikipedia.org/wiki?curid=791239" title="Miedzik obrzeżony">
Miedzik obrzeżony

Miedzik obrzeżony ("Hasemania nana") – endemiczny gatunek słodkowodnej ryby z rodziny kąsaczowatych (Characidae). Bywa hodowana w akwariach. W literaturze opisywany był też pod nazwami: zwinnik karzełek ("Hemigrammus nanus") i miedzik srebrnopręgi ("Hasemania marginata").
Występowanie.
Zamieszkuje wody śródlądowe Ameryki Południowej, we wschodniej części Brazylii w dorzeczu rzeki São Francisco.
Charakterystyka.
Ciało w kolorze złocistobrązowym, ciemnomiedzianym po srebrzysty. Płetwy w kolorze żółtawym, przezroczyste. Ich zakończenia są białawe, biało obrzeżone. Przez środek ogona przebiega czarna smuga zachodząca na tułów. Cechą charakterystyczną tej ryby jest brak płetwy tłuszczowej ("pinna adiposa"). 
Dorasta do 5 cm długości.
Dymorfizm płciowy.
Samiec nieco smuklejszy miedziano ubarwiony, grzbiet ciemniejszy, samica mniej barwna, bardziej w kolorze jasnosrebrzystym, srebrnożółtym. U samca w przypadku silnego podniecenia występuje zjawisko zmiany barwy na bardziej "rozżarzoną" 
Biotop.
Ruchliwa i stadna ryba będąca towarzysko usposobiona do innych gatunków w danym akwarium. Występuje we wszystkich strefach wody. Lubi gęstą roślinność oraz dużo miejsca do swobodnego pływania. W akwarium samce miedzików stale "walczą" między sobą bez uszczerbku dla swego zdrowia. 
Roślinność w akwarium.
Lubi przebywać m.in. wśród roślin z rodzaju:
"Cabomba", "Echinodorus", "Egeria", "Hydrilla", "Hygrophila", "Myriophyllum", "Vesicularia", 
Rozmnażanie.
Na czas tarła samiec przybiera barwę prawie czerwoną. Woda o temperaturze wyższej o 2-3 stopnie. Gatunek ten składa do 200 sztuk ikry. Tarło w wodzie o podobnych parametrach. Podczas tarła dochodzi do zjadania własnej ikry.
Okres dojrzewania jaj wynosi 1-2 dni, po kolejnych 5 młody narybek zaczyna pływać.

</doc>
<doc id="791240" url="https://pl.wikipedia.org/wiki?curid=791240" title="Hasemania nana">
Hasemania nana



</doc>
<doc id="791241" url="https://pl.wikipedia.org/wiki?curid=791241" title="Grecja starożytna">
Grecja starożytna



</doc>
<doc id="791242" url="https://pl.wikipedia.org/wiki?curid=791242" title="Yerupajá">
Yerupajá

Yerupajá, Nevado Yerupajá - szczyt w Andach w Kordylierze Huayhuash o wysokości 6635 m n.p.m. Yerupaya jest drugim co do wysokości szczytem w Peru oraz najwyższym szczytem w Kordylierze Huayhuash. Lokalna nazwa góry to "El Carnicero", co oznacza "Rzeźnik". Nazwa ta wynika z kształtu grani szczytowej, która przypomina ostrze noża. Ze szczytu Yerupaja opada stroma ściana o wysokości 1520 m. 
Pierwszego wejścia na szczyt dokonali w 1950 Jim Maxwell oraz Dave Harrah. Natomiast pierwszego wejścia na szczyt północny dokonali w 1965 Roger Bates oraz Graeme Dingle.

</doc>
<doc id="791243" url="https://pl.wikipedia.org/wiki?curid=791243" title="Potamogeton obtusifolius">
Potamogeton obtusifolius



</doc>
<doc id="791245" url="https://pl.wikipedia.org/wiki?curid=791245" title="Kask futbolowy">
Kask futbolowy

Kask futbolowy (ang. "football helmet") – sprzęt ochronny używany w futbolu amerykańskim.
Kask składa się ze skorupy, wykonanej z twardego tworzywa sztucznego, wyściełanej grubą warstwą materiału tłumiącego, kratki chroniącej twarz, wykonanej z jednego lub więcej metalowych prętów, oraz pasków na brodę do utrzymania kasku na głowie. Niektórzy zawodnicy dodają przyciemniane poliwęglanowe szybki chroniące oczy.
Wymóg stosowania kasków istnieje na wszystkich poziomach zorganizowanych rozgrywek futbolowych, z wyjątkiem nieagresywnych odmian dyscypliny, jak np. futbol flagowy. Mimo stosowania kasków zawodnicy niekiedy ulegają kontuzjom głowy, takim jak wstrząśnienia mózgu.
Typy kasków zmieniają się wraz z funkcją zawodnika na boisku, co wynika z potrzeby znalezienia równowagi pomiędzy widocznością a bezpieczeństwem gracza.

</doc>
<doc id="791250" url="https://pl.wikipedia.org/wiki?curid=791250" title="Lista planetoid trojańskich Jowisza – obóz grecki">
Lista planetoid trojańskich Jowisza – obóz grecki

Oto lista planetoid trojańskich Jowisza z „Obozu Greków”. Krążą one zasadniczo po bardzo podobnej orbicie co ten gazowy olbrzym, poprzedzając go w swym ruchu orbitalnym. Znajdują się w pobliżu punktu Lagrange’a L4 – w odległości 60° od tej największej planety Układu Słonecznego.
Planetoidy w tej grupie nazwano imionami uczestników wojny trojańskiej, walczących po stronie Greków. Wyjątkiem jest tu Trojańczyk Hektor, ponieważ nazwa ta została nadana, zanim ustalono obecną konwencję. Od 2021 roku obowiązuje zasada, że planetoidy trojańskie Jowisza o absolutnej wielkości gwiazdowej (Hv) wyższej niż 12,0 nazywa się od nazwisk sportowców – olimpijczyków lub paraolimpijczyków, np. (25937) Malysz.
Poniższa lista uwzględnia wszystkie nazwane planetoidy z tej grupy (według stanu na 26 lipca 2022 r.).

</doc>
<doc id="791265" url="https://pl.wikipedia.org/wiki?curid=791265" title="Škrlatica">
Škrlatica

Škrlatica – szczyt w Alpach Julijskich o wysokości 2740 m n.p.m. i wybitności 977 m. Drugi co do wysokości szczyt Słowenii. Pierwszego odnotowanego wejścia, 24 sierpnia 1880 r., dokonali dr Julius Kugy, Andrej Komac oraz Matija Kravanja.
Geografia.
Škrlatica jest drugim najwyższym szczytem Słowenii i trzecim najwyższym w Alpach Julijskich, zaraz po szczycie Triglav (2864 m n.p.m.) i Jôf di Montasio (2754 m n.p.m.). Jest najwyższym szczytem Martuljek – "grupy szkarłatnej", która zawiera większość największych szczytów w Alpach Julijskich. Škrlatica, podobnie jak cała grupa i Alpy Julijskie, jest bardzo stroma. Jej boki opadają głęboko w poniższe doliny z wysokimi klifami.
Na północnym zachodzie znajduje się, niższa o ponad 1600 m, dolina Krnicy. Wraz z grzbietami południowo-zachodnich sąsiadów – pobliską Rakovą Spicą (2545 m n.p.m.) i Rogljicą (2547 m n.p.m.) – tworzy jedną z najpiękniejszych ścian w słoweńskich górach. Obok tych dwóch szczytów pierwszym prawdziwym sąsiadem Škrlaticy w tym kierunku jest monumentalna Dolkova Spica (2591 m n.p.m.). Pomiędzy Kraba Spicą, Rogljicą i Škrlaticą znajduje się duży Last Basin, którego boki znajdują się poniżej klifów otaczających szczytów, a dno jest usiane piaskami i dużymi głazami. Najbliższym sąsiadem na północnym wschodzie jest Visoki Rokav (2646 m n.p.m.). Na wschodzie znajduje się Spodnji Rokav (2502 m n.p.m.). Na szczycie góry stoi krzyż, dzięki któremu można szybko rozpoznać ten szczyt z sąsiednich gór. Inne pobliskie szczyty grupy Martuljek to Visoki Oltar (2621 m n.p.m.), Visoka Ponca (2602 m n.p.m.), Dolkova Spica (2591 m n.p.m.), Dovski Kriz (2542 m n.p.m.), czy Siroka Pec (2497 m n.p.m.).
Dostęp.
Wymieniona jest większość znakowanych szlaków turystycznych:

</doc>
<doc id="791271" url="https://pl.wikipedia.org/wiki?curid=791271" title="Wireshark">
Wireshark

Wireshark – sniffer będący wolnym i otwartoźródłowym oprogramowaniem. Umożliwia przechwytywanie i nagrywanie pakietów danych, a także ich dekodowanie. Dzięki dużej ilości dodatków potrafi rozpoznać i zdekodować wiele protokołów komunikacyjnych. W głównej mierze jest wykorzystywany przez administratorów sieci, służby specjalne oraz hakerów do śledzenia pakietów. Należy zaznaczyć, że Wireshark nie jest wyposażony w funkcjonalność dla ataków typu man in the middle – analizowany ruch wymaga przechwycenia za pomocą innego narzędzia, na przykład Ettercap. Jedną z zalet Wiresharka jest wykorzystanie graficznego interfejsu użytkownika. Do czerwca 2006 projekt nosił nazwę Ethereal.

</doc>
<doc id="791272" url="https://pl.wikipedia.org/wiki?curid=791272" title="Naramienniki futbolowe">
Naramienniki futbolowe

Naramienniki futbolowe (ang. "shoulder pads") – sprzęt ochronny używany w futbolu amerykańskim.
Nowoczesne naramienniki wykonane są z elementów z twardego tworzywa sztucznego wypełnionych pianką absorbującą uderzenia w ramiona, barki oraz górną część klatki piersiowej i pleców. Elementy konstrukcji są ze sobą znitowane, zaś całość zawodnik mocuje do ciała za pomocą regulowanych taśm.

</doc>
<doc id="791273" url="https://pl.wikipedia.org/wiki?curid=791273" title="Sucha reka">
Sucha reka

Sucha reka (t. "Isziklidere"; bułg. "Суха река", "Ишиклидере") – rzeka w północno-wschodniej Bułgarii i południowo-wschodniej Rumunii (Dobrudży), prawy dopływ Dunaju. Długość - 126 km, powierzchnia zlewni - 2.404 km², średni przepływ - 0,691 m³/s (we wsi Nowo Botewo w górnym biegu). 
Źródła Suchej reki znajdują się na wysokości 330 m n.p.m. w południowej części Płaskowyżu Dobrudży. Rzeka płynie na północ i koło wsi Golec przecina granicę bułgarsko-rumuńską. Uchodzi do naddunajskiego jeziora Oltina. W środkowym biegu Sucha reka latem wysycha. 
Sucha reka jest największą rzeką Dobrudży. Jej największym dopływem jest Karamandere.

</doc>
<doc id="791277" url="https://pl.wikipedia.org/wiki?curid=791277" title="Wargowłosowate">
Wargowłosowate

 (Trichodontidae) - rodzina drapieżnych ryb okoniokształtnych.
Występowanie.
Północny Ocean Spokojny, na głębokościach od 200–400 m p.p.m.
Cechy charakterystyczne.
Ciało głębokie, brązowe, dołem srebrzyste, silnie bocznie spłaszczone, bez łusek. Duży otwór gębowy w położeniu górnym. Dwie wyraźnie oddzielone płetwy grzbietowe (D1 VIII-XVI, D2 0-I,12-20), duże płetwy piersiowe i ogonowa. Dobrze uwidoczniona linia boczna. Osiągają do 30 cm długości. Aktywne głównie w nocy, dzień spędzają częściowo zasypane piaskiem lub mułem. Żywią się małymi bezkręgowcami.
Klasyfikacja.
Rodzaje zaliczane do tej rodziny :
"Arctoscopus" - "Trichodon"

</doc>
<doc id="791280" url="https://pl.wikipedia.org/wiki?curid=791280" title="Lista planetoid trojańskich Jowisza – obóz trojański">
Lista planetoid trojańskich Jowisza – obóz trojański

Oto lista planetoid trojańskich Jowisza z „Obozu Trojańczyków”. Krążą one zasadniczo po bardzo podobnej orbicie co ten gazowy olbrzym, podążając za nim w swym ruchu orbitalnym. Znajdują się w pobliżu punktu Lagrange’a L5 – 60° od tej największej planety Układu Słonecznego.
Planetoidy w tej grupie nazwano imionami uczestników wojny trojańskiej, walczących po stronie Trojan. Wyjątkiem jest tu Grek Patroklos, ponieważ nazwa ta została nadana, zanim ustalono obecną konwencję. Od 2021 roku obowiązuje zasada, że planetoidy trojańskie Jowisza o absolutnej wielkości gwiazdowej (Hv) wyższej niż 12,0 nazywa się od nazwisk sportowców – olimpijczyków lub paraolimpijczyków, np. (545564) Sabonis.
Poniższa lista uwzględnia wszystkie nazwane planetoidy z tej grupy i wybrane spośród ponumerowanych (według stanu na 26 lipca 2022 r.).

</doc>
<doc id="791282" url="https://pl.wikipedia.org/wiki?curid=791282" title="Trichodontidae">
Trichodontidae



</doc>
<doc id="791284" url="https://pl.wikipedia.org/wiki?curid=791284" title="Breithorn (Alpy Pennińskie)">
Breithorn (Alpy Pennińskie)

Breithorn – szczyt w Alpach Pennińskich, w masywie Breithorn - Lyskamm. Leży na granicy między Włochami (region Dolina Aosty) a Szwajcarią (kanton Valais) w okolicy miejscowości Zermatt i Cervinia. Od strony północnej imponująco wyglądająca góra o szerokości 2,5 km. 
Breithorn ma pięć wierzchołków:
Ze względu na możliwość wjazdu kolejką linową na Klein Matterhorn na wysokość 3820 m n.p.m. i łatwej (F+) drodze wejścia jest uważany za jeden z najłatwiejszych do zdobycia spośród alpejskich czterotysięczników. Zalecana jest jednak wcześniejsza aklimatyzacja, gdyż u osób niezaklimatyzowanych po szybkim wjeździe kolejką, w krótkim czasie mogą pojawić się objawy choroby wysokościowej. Wejście od przełęczy Breithornpass śnieżnym zboczem o nachyleniu do 35 stopni, często oblodzonym, a więc wymagającym posiadania raków i czekana. Przy złej widoczności lub nieprzetartym szlaku należy uważać na szczeliny w lodowcu, łatwo też pobłądzić na olbrzymich zboczach tego szczytu.
Szczyt można zdobyć ze schronisk: Rifugio Teodulo (3327 m), Rifugio Guide del Cervino (3480 m), Rifugio Guide Val d'Ayas (3420 m) oraz Rifugio Mezzalama (3036 m).
Pierwszego wejścia dokonali Henry Maynard, Joseph-Marie Couttet, Jean Gras, Jean-Baptiste Erin i Jean-Jacques Erin 13 sierpnia 1813 r.

</doc>
<doc id="791289" url="https://pl.wikipedia.org/wiki?curid=791289" title="Seyi Olofinjana">
Seyi Olofinjana

Oluwaseyi George Olofinjana (ur. 30 czerwca 1980 w Lagos) – piłkarz nigeryjski grający na pozycji defensywnego pomocnika.
Kariera klubowa.
Olofinjana zaczynał swoją karierę w małym klubiku FC Crown Ogbomoso. Pierwszym profesjonalnym klubem w karierze Seyi był Kwara United. W 1999 roku mając niespełna 19 lat zadbeiutował w barwach tego klubu w ekstraklasie nigeryjskiej. W 2000 roku wywalczył w nim miejsce w pierwszej jedenastce na środku pomocy, jednak nie zdołał pomóc klubowi w uniknięciu degradacji do drugiej ligi. W drugiej lidze w Kwarze grał w latach 2001-2002 i następnie wyjechał do Europy.
Pierwszym europejskim klubem w karierze Olofinjany był Brann z Norwegii, do którego Nigeryjczyk trafił w lutym 2003 tuż przed rozpoczęciem sezonu. Podpisał 3-letni kontrakt, a transfer zasponsorowała firma Auto23, która zapłaciła za zawodnika 95 tysięcy dolarów. W Tippeligaen zadebiutował 14 kwietnia 2003 w zremisowanym wyjazdowym meczu z Lyn Fotball. W drużynie z Bergen był ustawiany na pozycji ofensywnego pomocnika. Dzięki grze ofensywnej zdobył 9 goli w Tippeligaen i szybko stał się jedną z gwiazd zespołu. Rundę wiosenną sezonu 2004 także spędził w lidze norweskiej, a latem było raczej pewne, iż odejdzie do silniejszego klubu.
W letnim oknie transferowym 2004 Olofinjana otrzymał oferty z takich klubów jak FC København, Rosenborg BK, AS Monaco czy AJ Auxerre. Ostatecznie wybrał jednak Wolverhampton Wanderers, który w lipcu zapłacił za niego 1,7 miliona funtów. W Football League Championship Olofinjana zadebiutował w 1. kolejce, 8 sierpnia 2004 w przegranym 1:2 wyjazdowym meczu ze Stoke City. W sezonie 2004/2005 szybko wkomponował się w zespół "Wilków" i rozegrał w nim aż 42 ligowe mecze (na 46 możliwych), w których to zdobył 5 goli (swojego pierwszego w przegranym 1:2 meczu z Ipswich Town). Z Wolves zajął jednak dopiero 9. pozycję, co jak na spadkowicza z Premiership nie było najlepszym wynikiem. Sezon 2005/2006 był jednak dla Seyi dużo gorszy niż poprzedni. Miał problemy z wywalczeniem miejsca w składzie i zagrał tylko w 13 ligowych meczach, a do tego kibice krytykowali go, że pomimo dobrych warunków fizycznych nie gra twardo w obronie. W październiku 2005 dodatkowo przytrafiła mu się kontuzja pleców, co spowodowało, że stracił kilka miesięcy na leczenie. W kolejnych sezonach był jednak ponownie podstawowym zawodnikiem "Wilków".
26 lipca 2008 roku Olofinjana przeszedł do beniaminka Premiership, Stoke City. Zapłacono za niego sumę 3 milionów funtów. W nowym zespole zadebiutował 16 sierpnia w ligowym meczu z Boltonem Wanderers. 14 września w spotkaniu z Evertonem. Sezon 2008/2009 zakończył z 18 ligowymi występami. W sierpniu 2009 roku przeszedł do Hull City. W nowym klubie zadebiutował 15 sierpnia w meczu z Chelsea. Z Hull był wypożyczany do Cardiff City oraz Sheffield Wednesday. W 2014 roku występował w norweskim Starcie i tam zakończył karierę.
Kariera reprezentacyjna.
W 1999 roku Olofinjana grał w sparingach oraz eliminacjach do Olimpiady w Sydney w reprezentacji Nigerii U-23. Ostatecznie nie został jednak powołany na sam turniej o złoty medal.
W pierwszej reprezentacji Nigerii Olofinjana zadebiutował 4 czerwca 2000 w wygranym 3:2 meczu z Malawi. Swój drugi występ w kadrze zaliczył dopiero 2 lata później, za kadencji Christiana Chukwu, a był to towarzyski mecz z Ghaną, wygrany 1:0.
W 2004 roku był członkiem kadry Nigerii na Puchar Narodów Afryki 2004. Zagrał tam we wszystkich grupowych meczach, ćwierćfinałowym oraz półfinałowym z Tunezją, w którym skutecznie wykorzystał jedenastkę w serii rzutów karnych. Nie grał w meczu o 3. miejsce z Mali, ale za zwycięstwo 2:1 otrzymał brązowy medal. W tym samym roku brał udział w Pucharze Jedności oraz meczach kwalifikacyjnych do Mistrzostw Świata w Niemczech. W 2006 roku przez kontuzję pleców nie wystąpił w turnieju o Puchar Narodów Afryki 2006.

</doc>
<doc id="791291" url="https://pl.wikipedia.org/wiki?curid=791291" title="Walter Camp">
Walter Camp

Walter Chauncey Camp (ur. 7 kwietnia 1859 w New Britain, zm. 14 marca 1925 w Nowym Jorku) – dziennikarz sportowy, trener uczelnianych drużyn futbolowych, nazywany ojcem futbolu amerykańskiego. Przyczynił się do rozkwitu tej dyscypliny, gdy w latach 80. XIX wieku opracował przepisy i standardy odróżniające futbol amerykański od rugby.
Twórca futbolu amerykańskiego.
W czasie młodości Campa najpopularniejszym sportem dla „twardzieli” była w Stanach Zjednoczonych piłka nożna, jednak dwa główne uniwersytety – Harvarda i Yale – zdecydowały się grać w rugby (pierwszy mecz między obiema uczelniami odbył się w 1876). Camp grał wówczas w drużynie Uniwersytetu Yale. Nie podobały mu się zasady tego sportu, opracował więc nowe przepisy i w ten sposób praktycznie stworzył nowy sport: futbol amerykański.

</doc>
<doc id="791292" url="https://pl.wikipedia.org/wiki?curid=791292" title="Caracar">
Caracar

Caracar (t. "Krapinec"; bułg. "Царацар", "Крапинец") – rzeka w północno-wschodniej Bułgarii (Dobrudży), prawy dopływ Dunaju. Długość - 108 km, powierzchnia zlewni - 1.062 km², średni przepływ - 0,063 m³/s (we wsi Goljam Porowec w środkowym biegu). 
Caracar powstaje z połączenia rzek Karapancza, Wojna i Czajrłyk koło wsi Małyk Porowec. Rzeki te mają źródła na Wzgórzach Samuiłowskich w południowo-zachodniej części Płaskowyżu Dobrudży. Caracar płynie na północ przez Nizinę Naddunajską i uchodzi do Dunaju kilka km na zachód od Tutrakanu. 
Przeciętne stany wody Caracaru są bardzo niskie. Woda pojawia się w rzece tylko po większych deszczach i w okresie topnienia śniegów, a i wtedy rzadko dociera do ujścia.

</doc>
<doc id="791293" url="https://pl.wikipedia.org/wiki?curid=791293" title="Osiedle Północ II (Suwałki)">
Osiedle Północ II (Suwałki)

Osiedle Północ Drugie – część miasta i osiedle w Suwałkach.
Osiedle znajduje się przy ulicach Pułaskiego i Reja. Na terenie osiedla Północ II znajdują się między innymi supermarkety, stacje benzynowe, placówki oświatowe. Budowę osiedla zapoczątkowano w latach 70. Na osiedlu znajduje się szpital wojewódzki wybudowany w latach 80.

</doc>
<doc id="791294" url="https://pl.wikipedia.org/wiki?curid=791294" title="Wiktor Matulewicz">
Wiktor Matulewicz

Wiktor Matulewicz ps. "Luxor" (ur. 14 marca 1920 w Zgierzu, zm. 26 stycznia 2011 w Łodzi) – powstaniec warszawski, członek harcerskiego batalionu AK „Zośka”, plutonowy podchorąży Armii Krajowej.
Syn kapitana WP, przedwojennego komisarza policji Kazimierza Matulewicza (komendanta policji powiatu łódzkiego), zamordowanego w Kalininie (obecnie Twer) przez NKWD. "Wiosną 1940 NKWD wymordowało w swojej siedzibie ponad 6 200 polskich policjantów i innych więźniów z obozu w Ostaszkowie, następnie pochowanych w Miednoje".
Urodził się w Zgierzu. Harcerz, członek Związku Harcerstwa Polskiego, przed wojną uzyskał młodzieżowy stopień harcerza orlego. Maturę uzyskał w 1939 roku. Aresztowany wraz z rodziną, spędził w Królewcu 13 miesięcy na budowie schronów dla okrętów Kriegsmarine. Uciekł do Łodzi, gdzie ukrywał się u swojego drużynowego Jerzego Jędrzejewskiego, następnie został skierowany do partyzantki. Stamtąd udał się do Warszawy, gdzie został przyjęty na dwa miesiące do Bojowych Szkół i zajmował się małym sabotażem w ramach akcji Wawer. Następnie ze względu na wiek został przeniesiony do Grup Szturmowych Szarych Szeregów, został członkiem OS „Jerzyki” przyszłego batalionu „Zośka”. Brał udział w wielu akcjach m.in. Akcji „Sonderwagen”. Wraz z II plutonem 1 kompanii przeszedł cały szlak bojowy batalionu „Zośka” w powstaniu warszawskim. Jego młodszy brat Bolesław Matulewicz ps. „Virtus” walczył również w batalionie „Zośka” i poległ 22 sierpnia 1944 w walkach powstańczych na Starym Mieście.
Po wojnie mieszkał i pracował w Łodzi, utrzymywał tu kontakt z Aleksandrem Kamińskim. Był przez około 9 lat pracy do 1956 roku systematycznie przesłuchiwany przez SB, łącznie jak policzył spędził 555 dni w więzieniach na przesłuchaniach i śledztwach. Był prezesem Koła Terenowego Związku Powstańców Warszawskich w Łodzi.
31 stycznia 2011 został pochowany na Starym Cmentarzu przy ul. Ogrodowej w Łodzi.

</doc>
<doc id="791297" url="https://pl.wikipedia.org/wiki?curid=791297" title="Lista planetoid trojańskich Neptuna">
Lista planetoid trojańskich Neptuna

Lista planetoid trojańskich na orbicie Neptuna. Według stanu na 18 sierpnia 2021 roku znanych było 28 takich obiekty:
Za trojańczyka Neptuna dawniej była uważana także m.in. planetoida , ale dalsze obserwacje nie potwierdziły tego.

</doc>
<doc id="791300" url="https://pl.wikipedia.org/wiki?curid=791300" title="Kamenica">
Kamenica

 

</doc>
<doc id="791301" url="https://pl.wikipedia.org/wiki?curid=791301" title="Jan Verhaas">
Jan Verhaas

Jan Verhaas, (ur. 5 października 1966 w Maassluis) – holenderski sędzia snookerowy, jeden z sześciu sędziujących mecze światowej czołówki tego sportu. Obecnie mieszka w Brielle.
Kariera.
Jego pierwszym zawodem była praca w koncernie paliwowym Royal Dutch/Shell pod koniec lat 80. XX wieku. W 1990, w wieku 24 lat przeszedł szkolenia sędziowskie i zaczął amatorsko sędziować mecze snookera. Zaledwie rok później, w 1991 sędziował na turnieju w Rotterdamie. Od tamtej pory został zauważony przez władze snookerowe i rozpoczął profesjonalne szkolenia.
Pierwszy profesjonalny mecz przez niego sędziowany odbył się w 1993 pomiędzy Steve'em Davisem a Tonym Drago. Przez kilka następnych lat stał się jednym z najpopularniejszych i najbardziej poważanych sędziów snookerowych na świecie. W 2003, po 10 latach został pierwszym człowiekiem spoza Wielkiej Brytanii, który sędziował mecze na Mistrzostwach świata w snookerze. Trzy lata później również na Mistrzostwach świata sędziował ich finał, oraz finał Mistrzostw świata w 2013.
W świecie snookera jest znany ze swojej śmiałości; nie boi się skrytykować i uciszyć publiczności, czy też odezwać się do zawodnika po imieniu. Jest bardzo lubiany wśród profesjonalnych graczy. Ze względu na jego nienaganny styl bycia, kibice snookera podczas turnieju China Open w 2002 nadali mu pseudonim "James Bond". Wyróżnia go również wysoki wzrost. Jak sam przyznaje, jego ulubionym zawodnikiem jest Ronnie O’Sullivan, zaś ulubionym sędzią O’Sullivana jest właśnie Verhaas, ale nie przeszkadza mu to w zachowaniu obiektywizmu.
Podczas turnieju World Open we wrześniu 2010 roku, Verhaas odegrał rolę w zdobyciu przez O’Sullivana 10 breaka maksymalnego. Podczas podejścia, zawodnik polecił sędziemu by poszedł i dowiedział się, jaka jest specjalna nagroda za maksymalny break, Verhaas po sprawdzeniu przekazał, iż nie została ona ustanowiona. Przed wbiciem ostatniej bili O’Sullivan chciał podejść do przeciwnika (był nim Mark King) i zakończyć mecz, Verhaas jednak go zatrzymał i poprosił by ten dokończył breaka i wbił ostatnią bilę, co też O’Sullivan uczynił, po meczu jednak przyznając iż zrobił to dlatego, że Verhaas go przekonał.
W swojej karierze sędziował przy 5 udanych próbach wbicia breaka maksymalnego. Jeden z nich jest autorstwa Ding Junhuia, pozostałe cztery są autorstwa Ronniego O’Sullivana. 
Poza snookerem Jan Verhaas interesuje się również piłką nożną. Gra także w rzutki i pokera oraz nurkuje.

</doc>
<doc id="791303" url="https://pl.wikipedia.org/wiki?curid=791303" title="Planetoidy trojańskie Neptuna">
Planetoidy trojańskie Neptuna



</doc>
<doc id="791305" url="https://pl.wikipedia.org/wiki?curid=791305" title="Zero 7">
Zero 7

Zero 7 – brytyjski duet muzyczny, który stworzyli Henry Binns i Sam Hardaker w roku 1999.
Ich pierwszy album studyjny to "Simple Things" wydany w kwietniu 2001 roku. Płyta ta powstała przy współpracy wokalnej artystów takich jak Sia Furler, Sophie Barker i Mozez. Grali także z m.in. Tiną Dico i José Gonzálezem. Ich album "The Garden" był nominowany do Nagrody Grammy w roku 2007.

</doc>
<doc id="791307" url="https://pl.wikipedia.org/wiki?curid=791307" title="Historia Jasła">
Historia Jasła

Czasy najdawniejsze.
Pierwsze ślady pobytu człowieka w Kotlinie Jasielskiej pochodzą z epoki neolitu, czyli młodszej epoki kamienia łupanego. Najostrożniej postępując najstarsze ślady kultury osadniczej z okolic Jasła można umieścić między połową IV i połową III tysiąclecia p.n.e. Znamy bowiem sporą ilość znalezisk archeologicznych z tego okresu – narzędzi pracy: gładzonych kamiennych siekier, dłut, toporów i motyk. Wszystkie one zostały znalezione przypadkowo i luźnie i pochodzą z Jodłowej, Lubczy, Brzostka, Przysiek, Trzcinicy, Niegłowic, Załęża, Pielgrzymki, czy też samego Jasła. Analizując formy narzędzi neolitycznych z powiatu jasielskiego, oraz surowiec z jakiego je wykonano, dochodzimy do wniosku, że siedziały tu niewątpliwie grupy ludzkie, których archeologicznym wyrazem była przede wszystkim kultura pucharów lejkowatych, oraz kultura ceramiki sznurowej.
Pewniejsze i liczniejsze materiały archeologiczne pojawiają się jednak dopiero w środkowym okresie epoki brązu (ok. 1300 lat p.n.e.) i w okresach następnych. Na czele inwentarza tych materiałów figuruje duży skarb przedmiotów brązowych pochodzenia zakarpackiego wykopany w latach 1953-1954 w Załężu. Można przyjąć, że przez następne 1000 lat rozwijała się w regionie jasielskim kultura łużycka, lub inna bardzo do niej podobna, należąca do wielkiego kręgu kultur pól popielicowych. Drobne ułamki naczyń glinianych z tego czasu lepionych w ręku, bez pomocy koła garncarskiego znaleziono zarówno w miejscu odkrycia wyrobów brązowych w Załężu, jak też w szeregu innych miejscowości, a to w Kołaczycach, Kłodawie, Lisowie, Cieklinie, Osobnicy, Łazach, Sławęcinie. Upadek kultury łużyckiej, jaki nastąpił w III wieku przed Chrystusem nie spowodował zaniku osadnictwa w dorzeczu Wisłoki.
Obejmujący cztery stulecia naszej ery okres wpływów rzymskich w powiecie jasielskim dokumentują przede wszystkim materiały numizmatyczne – np. wykopane w Jaśle przy budowie kolei podkarpackiej w 1875 roku dwie monety rzymskie pochodzące z mennic cesarzy: Tyberiusza (14-37 r. n.e.) i Tytusa (79-81 r.), czy też wykopany w 1957 roku w Święcanach denar cesarzowej Faustyny młodszej (z roku 176).
Wczesne średniowiecze i I Rzeczpospolita.
Następny okres, wczesnośredniowieczny trwający od VI do VIII wieku znamionuje zupełny brak źródeł archeologicznych. Około VIII-IX wieku powstały w okolicach Jasła wielkie grody wiślańskie (Trzcinica i Brzezowa) które prawdopodobnie upadły w XI wieku. Nowe ośrodki życia gospodarczego i politycznego – grody protokasztelańskie i kasztelańskie nie powstały już na terenie Jasła, lecz w pobliskim Bieczu i dalekim Wojniczu. Tereny jasielskie pozostawały w XII i XIII wieku w zasięgu kasztelanii bieckiej.
Po raz pierwszy nazwę Jasła zapisano w słynnym zabytku średniowiecznym opiewającym Miracula Sancti Stanislai, wymieniając w nim również imiona jaślan, a wśród nich Gotszalka, noszącego tytuł archiprezbitera jasielskiego. Istotnym szczegółem w okresie rozwoju posiadłości klasztornych w powiecie jasielskim jest to, że wśród nich znalazło się również Jasło. Pierwszą wzmiankę o tym znajdujemy w roku 1262, w przywileju Bolesława Wstydliwego dla klasztoru cysterskiego w Koprzywnicy. Nadaje on osadzie Jasiel przywilej skarbowy i sądowy. Z innych dokumentów wynika, że cystersi otrzymać musieli tę osadę już w tzw. Fundatio primaeva, czyli w roku 1185. W każdym razie w połowie XIII wieku Jasło – zwane wtedy Jasiel, lub Jasioł było osadą o niemałym znaczeniu gospodarczym. Tu mianowicie znajdowało się jedno z ważnych małopolskich targowisk.
Organizacja miejska Jasła, której skąpe ślady spotykamy w źródłach u schyłku XIV wieku i później zawdzięczała swój początek dokumentowi Kazimierza Wielkiego wystawionemu w Sanoku 26 kwietnia 1365 roku. Tym dokumentem nadał król miasteczku Jasłu prawo niemieckie, niewątpliwie magdeburskie, w 1367 zwolnił je od ceł, zaś w 1368 dokonał formalnej zamiany miasta z cystersami. Zamiana ta została ostatecznie załatwiona w roku 1374 przez Elżbietę, królową regentkę, która dała cystersom odszkodowanie w postaci miasteczka Frysztaka i wsi sąsiednich: Glinik i Kobyle. Połączenie części królewskiej i zakonnej miasta zostało w ten sposób zalegalizowane i stworzyło nowe podstawy organizacyjne miasteczka.
Parafia powstała w Jaśle przed 1325 rokiem, wcześniej Jasło należało do parafii w Zręcinie. Parafię jasielską niewątpliwie uposażyli biskup krakowski i król Władysław Łokietek. Pleban jasielski posiadał jako uposażenie nadany mu – może w roku 1366 folwark – przynajmniej jednołanowy z rolami i trzema sadzawkami, a ponadto pobierał dziesięcinę i meszne.
O średniowiecznej szkole parafialnej w Jaśle źródła nie przechowały żadnej wzmianki, mimo to istnienia jej pozwalają domyślać się zarówno księża jasielskiego pochodzenia jak i studenci Akademii Krakowskiej pochodzący z Jasła. Jednym z nich był mistrz Bartłomiej z Jasła, który po studiach w Pradze ok. roku 1389 wrócił do Krakowa ze stopniem magistra sztuk wyzwolonych i bakałarza teologii i po 1390 roku objął w niej wykłady sztuk wyzwolonych i teologii. Oprócz niego wśród scholarów odnowionej krakowskiej wszechnicy widzimy w XV wieku wielu innych Jaślan.
W dziejach średniowiecznego Jasła odegrał też swą rolę klasztor karmelitów. Karmelici przybyli do Jasła zapewne przed końcem XIV wieku z Węgier i zaczęli wznosić klasztor i kościół fundowany zapewne przez radę miejską.
Szpital – związany w tym czasie z działalnością kościoła powstał w Jaśle późno, bo dopiero w 1502 roku. Ufundował go za zgodą króla Aleksandra wikary jasielski Marcin, ofiarując na ten cel swój dom nad brzegiem Jasiołki, w okolicy młyna.
Panowanie króla Jana Olbrachta na przełomie XIV i XV wieku związane jest dla historii miasta z wizerunkiem herbu miasta. Przedstawia on na czerwonej tarczy monogram królewski JAR (Joannes Albertus Rex), a nad nim trójlistną koronę królewską w formie gotyckiej.
Nadanie prawa miejskiego uporządkowało i ujęło w ramy organizacyjne stosunki gospodarcze jakie wytworzyły się w Jaśle być może już w pierwszej połowie XIV wieku. Nie przyniosło jednak znaczniejszego rozwoju osady w wieku XV. Zwłaszcza, że - jak zapisał Bogusz Zygmunt Stęczyński w swych "Okolicach Galicyi" - ..."należało Jasło w roku 1474 do owych licznych grodów i 200 wsi, które Maciej Korwin, król węgierski, wysławszy swe podjazdy wzdłuż pogranicza Polski, złupił i w popiół obrócił".
Początki organizacji rzemiosła jasielskiego umiejscawiają się na przełomie XIV i XV wieku. I chociaż najstarsza wzmianka o rzemiośle jasielskim z roku 1388 dotyczy łaźni, to jednak pierwsi zorganizowali się w cech szewcy (1410 r), a potem kowale, tkacze, płóciennicy, sukiennicy, rzeźnicy, piekarze, olejarze, krawcy, młynarze, garncarze, murarze, piwowarze, kramarze i inni.
Wiek XVI – wiek odrodzenia był w dziejach miast polskich okresem rozkwitu. Jasło też rozwijało się w tym czasie, ale nigdy nie rozwinęło się na tyle, aby je można zaliczyć do miast dużych i ważnych w królestwie. Pozostało miastem małym i oddziałującym gospodarczo tylko na najbliższą okolicę: pobliskie miasteczka – Dębowiec, Osiek, Żmigród, Kołaczyce, Brzostek oraz na okoliczne wsie. Rozwijały się w tym czasie wszystkie wspomniane wyżej rzemiosła, szczególnie zaś w Jaśle i okolicach sukiennictwo, które na przełomie XVI i XVII wieku zaczęło się przekształcać w prymitywne płóciennictwo.
Ważną rolę w tym czasie odgrywały w mieście targi i jarmarki. W Jaśle w pierwszej połowie XVII wieku odbywały się trzy jarmarki w ciągu roku: na Boże Ciało, na Matkę Boską Zielną 15 sierpnia i na Wszystkich świętych. Jasło i okoliczne miejscowości prowadziło wymianę handlową z Krakowem, Sanokiem, Sączem, Rusią i Węgrami.
W XVII wieku, okresie wielkich wojen można Jasło i okolice dotkliwie odczuło stacjonowanie wojsk i zniszczenia wojenne, a także pobory i kontrybucje na cele wojskowe. Obok tego do powolnego upadku miasta przyczyniły się też pogłębiające się sprzeczności w ustroju feudalnym, szczególnie wzrastający ucisk ze strony starostów i właścicieli.
W latach 1648-1772 Jasło przeżywało okres upadku. Kilkakrotne okupacje Jasła najpierw w roku 1655 przez wojska szwedzkie, potem w 1657 r. przez oddziały siedmiogrodzkie Jerzego II Rakoczego, a na początku XVIII w. ponownie przez wojska szwedzkie Karola XII zrujnowały miasto doszczętnie. W dobie konfederacji barskiej w latach 1768-1722 miasto znowu było narażone na zniszczenia ze strony swoich i Rosjan.
W czasach rozbiorów.
Wskutek I rozbioru Polski Jasło i region jasielski przeszły pod panowanie austriackie. Pod kierunkiem niemieckiego elementu urzędniczego poddano gruntownej reorganizacji administrację kraju w wyniku której Jasło wraz z przylegającym doń rejonem przydzielone zostało początkowo do obwodu czerwonoruskiego, a następnie (od 1774) do dystryktu dukielskiego. W roku 1790 urząd cyrkularny przeniesiono do Jasła, które w ten sposób stało się stolicą dużego rejonu. Jasielski urząd cyrkularny znalazł pomieszczenie w budynku poklasztornym, pozostałym po sprzedanych dobrach zniesionego tu w r. 1789 klasztoru karmelitów. W związku z przeniesieniem do Jasła stolicy cyrkułu, napłynęli do Jasła liczni urzędnicy i wojsko, co przyczyniło się do pewnego ożywienia budowlanego i wymiany handlowej. Nastąpił rozwój miasta przejawiający się między innym budową gmachów użyteczności publicznej, oraz domów prywatnych. Wzniesiony został ratusz, sąd, więzienia, budynki szkolne. Największe ożywienie w budownictwie przypada na rok 1826, kiedy to w czasie pożaru spłonęła większość zabudowań na rynku. Dzisiejsze ciągi komunikacyjne, oraz większość kamienic w centrum ocalałych z ostatniej wojny pochodzą właśnie z tamtych czasów.
Jasło w dobie autonomicznej w latach 1860-1914 przeżywało dalszy rozwój. Ważnym wydarzeniem w historii miasta było założenie w roku 1868 gimnazjum. Szkoła kształcąca młodzież z rozległego terenu na przestrzeni ponad 130 lat swego istnienia odniosła ogromny sukces edukacyjny na skalę światową. Wielu jej uczniów zasłynęło z wybitnych dokonań na polu naukowym, artystycznym i kulturalnym. Gimnazjum jasielskie, a później liceum od samego początku swego istnienia przydawała miastu splendoru i stanowiła ważny element w rozwoju miasta.
Rok 1859 jest dla miasta następną ważną datą. Otóż mieszkający wtedy w Jaśle Ignacy Łukasiewicz buduje pierwszą na świecie destylarnię ropy naftowej. Jego prace badawcze nad zastosowaniem użytkowym oleju skalnego, skonstruowanie lampy naftowej przyczyniają się do rozbudowy kopalń w okolicach Jasła i Krosna, w których wydobywa się ten minerał na skalę przemysłową. Eksploatacja ropy naftowej sprawia, że w latach 1889-1890 w Niegłowicach obok Jasła wybudowana zostaje jedna z najstarszych w Polsce i na świecie rafinerię. Do rozwoju miasta przyczyniło się też wybudowanie w latach 1872-1884 linii kolejowej na trasie Stróże – Zagórz przebiegającej przez Jasło, i jej odnogi do Rzeszowa oddanej do eksploatacji w 1890 roku. Od tego momentu Jasło przekształciło się w dość ważny węzeł komunikacyjny, a region jasielski uzyskał trwały i bezpośredni kontakt z rynkiem handlowym ogólno-galicyjskim i austriackim, co przyczyniło się do ożywienia handlu, przemysłu i budownictwa w mieście i regionie.
W okresie poprzedzającym I wojnę światową Jasło liczyło ponad 10 000 mieszkańców. W mieście wybudowano szereg nowych gmachów urzędowych i innych. I tak: w 1889 otwarto tu sąd okręgowy w nowo wzniesionym budynku, w 1896/1897 oddano do użytku elektrownię, wybudowano siedzibę Rady Powiatowej, gmach Kasy Oszczędności, założono park miejski, a w związku z pobytem w Jaśle cesarza Franciszka Józefa (wrzesień 1900) uporządkowano ulice miasta. Ówczesne relacje podkreślają regularną zabudowę miasta i jego schludność wyraźnie odróżniającą Jasło od innych miast galicyjskich.
I wojna światowa.
Region jasielski stał się w 1914 roku terenem aż pięciokrotnych przemarszów wojsk rosyjskich i austro-węgierskich. Wojna zahamowała rozwój miasta, ale wielkich strat w substancji mieszkaniowej nie poczyniła.
W maju 1915 roku w regionie rozegrała się krwawa bitwa, która przeszła do historii pod nazwą operacji gorlickiej w wyniku której wojska niemieckie przełamały linie rosyjskie i odsunęły je od linii Karpat. Jasło zostało zajęte przez Niemców 6 maja 1915 roku o godz. 22,30 bez walki.
Okres międzywojenny.
Po klęsce militarnej państw centralnych i upadku monarchii austriacko-węgierskiej powołana do życia w dniu 28 października 1918 roku Polska Komisja Likwidacyjna w Krakowie, z Wincentym Witosem na czele przejęła z rąk dowództwa austriackiego władzę wojskową i 31 października tegoż roku Galicja zachodnia stała się pierwszą oswobodzoną częścią państwa polskiego. Wtedy i Jasło rozpoczęło nową erę w niepodległej Polsce.
Rok 1918 to czas tworzenia nowej administracji miejskiej i powiatowej w Jaśle. Powstają nowe urzędy i instytucje. Podejmują prace szkoły i zakłady pracy. W okresie międzywojennym przemysł naftowy stanowił podstawową gałąź gospodarki Jasła i powiatu. Sytuacja gospodarcza była jednak nie najlepsza, a widoki na lepszą przyszłość poprawiło dopiero uruchomienie w 1937 roku zakładów chemicznych "Gamrat".
II wojna światowa.
1 września 1939 roku dobrze rokującą przyszłość zniweczył wybuch II wojny światowej i długoletnia okupacja miasta zakończona tragicznie. Okupant niemiecki stosował w Jaśle i okolicy wszystkie znane nam formy represji i eksploatacji podbitych przez siebie terenów. Nocą z 5/6 sierpnia 1943 Kedyw Podokręgu AK Rzeszów przeprowadził napad na więzienie w Jaśle (akcja pod kryptonimem "Pensjonat"), ocenionym wtedy jako największy wyczyn ruchu oporu w Polsce południowej.
Wrzesień i październik 1944 roku to w Jaśle czas nasilenia się niemieckiego terroru i początek akcji wysiedleńczej w rejonie. Wysiedlono najpierw mieszkańców okolicznych wiosek znajdujących się w strefie przyfrontowej, a 13 września zaczęto wysiedlać ludność z Jasła. Po wysiedleniu mieszkańców Niemcy rozpoczęli rabunek i niszczenie opustoszałego miasta. Podpalali i wysadzali w powietrze budynki publiczne i domy prywatne, było to działanie systematyczne i zaplanowane.
Jasło w 97% zniszczone wyzwolili spod okupacji niemieckiej 16 stycznia 1945 roku rosyjscy żołnierze z 76 Pierekopskiej Dywizji Artylerii Przeciwlotniczej pod dowództwem płk. Fiodora Bolbata.
Okres powojenny.
Po wojnie Jasło zostało odbudowane, a życie na gruzach zaczynało tylko 365 mieszkańców. Odbudowano szkoły, kościoły i gmachy publiczne.
Przynależność państwowa.
Od uzyskania praw miejskich Jasło znajdowało się pod panowaniem następujących państw:

</doc>
<doc id="791308" url="https://pl.wikipedia.org/wiki?curid=791308" title="Most Aleksandra III">
Most Aleksandra III

Most Aleksandra III (fr. "Pont Alexandre III") – most w Paryżu wybudowany w latach 1896-1900, a ukończony na otwarcie Wystawy Światowej. Został nazwany na cześć cesarza Imperium Rosyjskiego Aleksandra III Romanowa, którego syn i następca, Mikołaj II, położył kamień węgielny pod budowę (w październiku 1896). Most nawiązuje do przymierza rosyjsko-francuskiego zawartego w roku 1892. Na moście umieszczone jest godło Imperium Rosyjskiego i herb Paryża oraz personifikacje Sekwany i Newy. 
Zaprojektowali go: inżynierowie Jean Résal i Amédée d'Alby, oraz architekci Cassien-Bernard i Gaston Cousin. Most, obok powstałej nieco wcześniej wieży Eiffla, jest najlepszym przykładem budowli o wyłącznie metalowej konstrukcji w Paryżu. Rozciąga się z niego ładna perspektywa na Les Invalides.

</doc>
<doc id="791311" url="https://pl.wikipedia.org/wiki?curid=791311" title="Festiwal Piosenki Żeglarskiej Kopyść">
Festiwal Piosenki Żeglarskiej Kopyść

Festiwal Piosenki Żeglarskiej „Kopyść” – jeden z najstarszych, istniejących w Polsce festiwali szantowych odbywających się w Białymstoku. I Białostocki Przegląd Piosenki Żeglarskiej „Kopyść 79” został zorganizowany w 1979 przez Akademicki Yacht Club SZPS - AZS.
Historia.
Jego historia sięga roku 1979, kiedy to w dniach 7-8 kwietnia w klubie "Co Nie Co" w Białymstoku odbyła się pierwsza impreza. Komisarzem I Przeglądu został Sławomir Kasner. Pierwszą historyczną "Wielką Kopyścią" może poszczycić się zespół "Błękitna Dziewiątka" z debiutującym wówczas Waldkiem Mieczkowskim. Od początku swego istnienia festiwal był organizowany przez członków Akademickiego Yacht Clubu oraz ich przyjaciół. Organizatorzy za cel postawili sobie wspólną zabawę uczestników imprezy. Przez wiele lat (odbyły się już 32 edycje festiwalu) udaje się to z powodzeniem realizować. Kopyść znana jest wśród bywalców festiwali szantowych ze swej żywiołowej żeglarskiej atmosfery.
Linki zewnętrzne.
Strona festiwalu - historia.

</doc>
<doc id="791312" url="https://pl.wikipedia.org/wiki?curid=791312" title="Kriwa reka (dopływ Prowadijskiej reki)">
Kriwa reka (dopływ Prowadijskiej reki)

Kriwa reka (bułg. "Крива река") – rzeka w północno-wschodniej Bułgarii, lewy dopływ Prowadijskiej reki w zlewisku Morza Czarnego. Długość - 48 km, powierzchnia zlewni - 217,6 km², średni przepływ - 0,274 m³/s. 
Kriwa reka płynie na południe przez Wzgórza Samuiłowskie w południowej części Płaskowyżu Ludogorskiego. Przepływa przez miasto Nowi pazar i uchodzi do Prowadijskiej reki w jej górnym biegu.

</doc>
<doc id="791313" url="https://pl.wikipedia.org/wiki?curid=791313" title="Morning Musume">
Morning Musume

 – popularna w Japonii dziewczęca grupa idolek, do lutego 2012 roku znajdowała się pierwszym miejscu pod względem ogólnej sprzedaży singli (dla girlsbandów) wg Oriconu. Jest główną grupą projektu Hello! Project utworzonego i zarządzanego przez producenta i autora piosenek Tsunku. Grupa zadebiutowała w 1997 roku. Nazwę zespołu można tłumaczyć za mediami jako „Córki Poranka”, ale właściwsza w tym wypadku jest nazwa „Dziewczęta Poranka” (słowo "musume" zawiera oba te znaczenia).

</doc>
<doc id="791315" url="https://pl.wikipedia.org/wiki?curid=791315" title="Morning musume">
Morning musume



</doc>
<doc id="791318" url="https://pl.wikipedia.org/wiki?curid=791318" title="Roger Revelle">
Roger Revelle

Roger Revelle (ur. 1909 w Seattle w stanie Waszyngton, zm. 1991) – amerykański oceanograf.
Studia rozpoczął w Kolegium Pomona (Pomona College) w Claremont, a następnie studiował na Uniwersytecie Kalifornijskim, gdzie w 1936 uzyskał tytuł doktora. W tym samym czasie podjął pracę w Instytucie Oceanografii Scrippsów. Następnie przeniósł się na Uniwersytet Harvarda, gdzie otrzymał stanowisko dyrektora Ośrodka Badań Populacji, gdzie pracował do 1976. Revelle był kierownikiem wielu badań prowadzonych w Instytucie Scrippsów, które doprowadziły do odkrycia rozrastania się dna oceanicznego i odwróceń pola magnetycznego. W 1950 zajął się globalnym ociepleniem klimatu. W 1976 powrócił do San Diego jako profesor nauki i polityki społecznej. 
Revelle miał duży udział w budowie kampusu uniwersyteckiego w tym mieście i został pierwszym dziekanem naukowym Uniwersytetu Kalifornijskiego w San Diego. 

</doc>
<doc id="791319" url="https://pl.wikipedia.org/wiki?curid=791319" title="Dewnja">
Dewnja

Dewnja (bułg. Девня) – rzeka w północno-wschodniej Bułgarii, lewy dopływ Prowadijskiej reki w zlewisku Morza Czarnego. Długość – 21 km, powierzchnia zlewni – 201,1 km², średni przepływ – 2,952 m³/s.
Dewnja spływa z południowych stoków Płaskowyżu Dobrudży koło wsi Czernewo. Płynie na południe, przecina miasteczko Dewnja i uchodzi do Jeziora Biełosławskiego wraz z Prowadijską reką.

</doc>
<doc id="791325" url="https://pl.wikipedia.org/wiki?curid=791325" title="Tuszyno">
Tuszyno

Tuszyno (ros. Тушино) – dawne podmoskiewskie miasto leżące nad rzeką Schodnią, włączone w skład Moskwy w 1960 roku. 
Początkowo nosiło nazwę Korobkowo. Pierwsze wzmianki o tej miejscowości pojawiły się w 1380 roku. Później wieś przyjęła nazwę Tuszyno od przezwiska jednego ze swoich właścicieli. W latach 1608–1610 w Tuszynie rezydował wraz z dworem Dymitr Samozwaniec II, zwany stąd "Łotrem z Tuszyna". Przy rezydencji Dymitra obozowały wspierające go pułki polsko-litewskie pod dowództwem Jana Piotra Sapiehy. 
Tuszyno od 1939 roku posiadało prawa miejskie.

</doc>
<doc id="791344" url="https://pl.wikipedia.org/wiki?curid=791344" title="Adam Bielański (chemik)">
Adam Bielański (chemik)

Adam Bielański (herbu Lewart; ur. 14 grudnia 1912 w Krakowie, zm. 4 września 2016 tamże) – polski chemik, profesor nauk chemicznych, nauczyciel akademicki Akademii Górniczo-Hutniczej, a następnie Uniwersytetu Jagiellońskiego, od 1973 członek rzeczywisty Polskiej Akademii Nauk, członek czynny PAU, przewodniczący honorowy Komitetu Chemii PAN. Od roku 1983 pracował w Instytucie Katalizy i Fizykochemii Powierzchni PAN w Krakowie, gdzie był kierownikiem grupy badawczej „Chemiczne i katalityczne własności stałych heteropolikwasów”.
Życiorys.
Urodzony 14 grudnia 1912 r. w Krakowie w rodzinie hydrotechnika Adama Kazimierza i Marii z domu Bogdańskiej. Studia w dziedzinie chemii ukończył na Uniwersytecie Jagiellońskim w 1936 r., a w 1944 r. obronił doktorat na tajnych kompletach, zaś w 1955 r. otrzymał tytuł profesora nadzwyczajnego, a po siedmiu latach profesora zwyczajnego.
Był autorem prac i artykułów naukowych dotyczących chemii, szczególnie katalizy chemicznej – nazywany twórcą polskiej szkoły katalizy. Autor podręczników akademickich z zakresu chemii fizycznej i nieorganicznej, w szczególności wielokrotnie wznawianej „Chemii ogólnej i nieorganicznej”, którą w roku 1984 zastąpiły „Podstawy chemii nieorganicznej”. Podręcznik ten stanowi podstawę nauczania chemii nieorganicznej na wielu polskich uczelniach.
Kierowane projekty badawcze MNiSW:
Ostatnia publikacja naukowa, której był współautorem, ukazała się w roku 2015.
Zmarł 4 września 2016 r. Pochowany na Cmentarzu Salwatorskim w Krakowie.
Rodzina.
Syn Adama (1881–1964); brat Władysława (1911–1982, profesora biologii) i Zofii Bielańskiej-Osuchowskiej (1919–2017, profesor nauk przyrodniczych).

</doc>
<doc id="791346" url="https://pl.wikipedia.org/wiki?curid=791346" title="Lorenzo Boturini Benaduci">
Lorenzo Boturini Benaduci

Lorenzo Boturini Benaduci (1702-1755) – włoski arystokrata historyk, ojciec meksykańskiej etnografii. Jako kolekcjoner pierwszy zebrał prekolumbijskie manuskrypty, które zostały podzielone i wysłane do wielu bibliotek w europejskich muzeach. 
Życiorys.
Młodość.
Lorenzo Boturini Benaduci urodził się w 1702 roku w Villa de Sondrio w Księstwie Mediolańskim będącym pod panowaniem Hiszpanii. Pochodził z bardzo bogatej i starej rodziny włoskiej. Rodowód jego rodziny liczył sobie ok. 914 lat, wywodzili się z niej liczni arystokraci, książęta, hrabie i markizy. Z powodu wojny Austrii z Hiszpanią, Boturini wyjechał pierwotnie do Portugalii, gdzie królowa zleciła mu wychowywanie infantów. Plany te nie zostały zrealizowane. Po wyjeździe do Hiszpanii otrzymał propozycję od hrabiny Santibanez, doňi Manueli de Oca Silva y Moctezuma, potomkini w prostej linii ostatniego władcy Azteków Montezumy II, by udać się do Meksyku i tam nieść pomoc biednym za pieniądze korony. Otrzymawszy pozwolenie na wjazd do Nowej Hiszpanii udał się tam w roku 1735.
Nowa Hiszpania.
Pierwotnym założeniem misji Lorenzo Boturini było zebranie informacji i dokumentów na temat Najświętszej Panienki z Guadalupe i napisanie jej historii oraz doprowadzenie do jej ukoronowania. Uważano, że dzięki niej w 1737 roku zdarzył się cud i wygasła epidemia ospy. Boturini zaczął podróżować po kraju w poszukiwaniu i dokumentowaniu dokonywanych cudów, jednakże zamiast nich znajdował prekolumbijskie dokumenty. Przez sześć lat zbierał owe dokumenty, by w późniejszym czasie umieścić je w historycznym Muzeum Indiańskim. Jednocześnie nie zaniechał swojego pierwotnego zadania i przed koronacją Najświętszej Panienki, by nadać uroczystościom odpowiedni splendor, zwrócił się listownie do wielu znakomitych osób o datki na ten cel. Te prośby dotarły do dworu wicekróla, Pedra Cebrian y Augustian, który nie krył oburzenia na Boturiniego, jako cudzoziemca zbierającego pieniądze bez pozwolenia korony i Rady Indii. W 1743 roku, czwartego lutego, Boturini z rozkazu króla zostaje osadzony w więzieniu a zebrane przez niego dokumenty skonfiskowane. W sierpniu wicekról nakazał Boturiniemu inwentaryzować zbiory lecz ten, kierując się dumą, odmówił wykonania zadania, za co został wtrącony do gorszego więzienia. Tam pisze wiele listów w swojej obronie, wykazując swoją niewinność i domagając się sprawiedliwości i uwolnienia. W jednym z nich pisał:
":"Nie mogła Wasza Ekscelencja zadać mi większych cierpień, niż pozbawić mnie mojego archiwum historycznego, którego zebranie kosztowało mnie siedem lat ciężkiego wysiłku, wiele chorób i znaczne sumy pieniędzy.""
Historyk Indii Zachodnich.
Po kilku miesiącach i po sporządzeniu z pamięci spisu dokumentów, Boturini został odesłany do Hiszpanii. W drodze powrotnej na statku "La Concordia" został napadnięty przez angielskich korsarzy, którzy odebrali mu wszystko co posiadał, włącznie z ubraniem. Z Gibraltaru pieszo dostał się do Kadyksu posiadając przy sobie jedynie naszkicowany manuskrypt "Idea de una nueva Historia General de la America septentrional". Pozostałe dokumenty, które wiózł, zostały prawdopodobnie zniszczone.
W 1750 roku Boturini został zrehabilitowany i mianowany przez Filipa V historykiem Indii Zachodnich. Otrzymał również nakaz powrotu do Nowej Hiszpanii, gdzie miał napisać ponownie jej historię. Zbyt niska pensja otrzymana od króla nie pozwoliła Boturiniemu wypełnić polecenia i do końca życia pozostał w Madrycie, poświęcając się pisaniu o historii. 
Lorenzo Boturini Benaduci zmarł w roku 1755 w Madrycie.
Spuścizna.
Inwentarz, który sporządził Boturini w 1746 roku zawierał ponad 300 dokumentów znalezionych na terenie Nowej Hiszpanii. Każdy następny spis wykazywał mniejszą ich liczbę. Dokumenty były niszczone, kradzione lub rozdawane prywatnym kolekcjonerom. Wiele z manuskryptów zostało wywiezionych z Meksyku do Europy, dzięki m.in. angielskiemu podróżnikowi Williamowi Bullockowi. Przyczynili się do tego także niemiecki rysownik Jean Frederick Waldeck oraz Joseph Marius Alexis Aubin. Pozostałe dokumenty zachowane w Meksyku znajdują się obecnie w narodowym Muzeum Antropologii Meksyku oraz w Bibliotece Narodowej w Paryżu, w Muzeum Brytyjskim, w Berlinie i w bibliotekach amerykańskich.

</doc>
<doc id="791347" url="https://pl.wikipedia.org/wiki?curid=791347" title="Moczurica">
Moczurica

Moczurica (bułg. "Мочурица") – rzeka we wschodniej Bułgarii, lewy dopływ Tundży w zlewisku Morza Egejskiego. Długość - 86 km, powierzchnia zlewni - 1.278 km², średni przepływ - 2,421 m³/s (we wsi Wodeniczane w dolnym biegu). 
Moczurica wypływa w paśmie górskim Grebenec we wschodniej Starej Płaninie. Płynie na wschód, w okolicy miasta Karnobat zawraca na południowy zachód i uchodzi do Tundży koło miasta Jamboł.

</doc>
<doc id="791351" url="https://pl.wikipedia.org/wiki?curid=791351" title="Radzimowice (województwo dolnośląskie)">
Radzimowice (województwo dolnośląskie)

Radzimowice, zwane też Starą Górą (niem. "Altenberg") – osada w Polsce położona w województwie dolnośląskim, w powiecie jaworskim, w gminie Bolków, w Górach Kaczawskich (Sudety Zachodnie).
Radzimowice położone są we Wschodnim Grzbiecie Gór Kaczawskich, na płd.-zach. zboczach Żeleźniaka (niem. "Eisenkoppe"), na spłaszczeniu łączącym go z Owczarkiem i Osełką. Na południowy zachód od wsi leży skałka Księży Kamień.
W latach 1975–1998 miejscowość administracyjnie należała do województwa jeleniogórskiego.
Dawniej kolonia (przysiółek) Mysłowa, obecnie najmniejsza w gminie wieś sołecka, historycznie miejscowość była nawet miastem.
Dawny herb miejski Radzimowic (Altenberg) jest identyczny jak saksońskiego miasta Altenberg, który śląski Altenberg zaanektował.
Geologia.
Radzimowice leżą na obszarze metamorfiku kaczawskiego. Okolice zbudowane są z łupków serycytowo-kwarcowych, albitowo-kwarcowych, zieleńców, wapieni krystalicznych. Od nazwy wsi występujące w Górach Kaczawskich łupki nazywane są "radzimowickimi". Skały metamorficzne wieku staropaleozoicznego (kambr-ordowik) przecięte karbońskimi ryolitami (porfirami). Ryolity oraz skały metamorficzne poprzecinane są żyłami polimetalicznymi, zawierającymi miedź, srebro, ołów, arsen i in.
Historia.
XV-XVII w..
Wieś nazywała się początkowo Stara Góra. Przez pewien czas posiadała prawa miejskie. Znajdował się tutaj jeden z ważniejszych ośrodków górnictwa kruszcowego na Dolnym Śląsku. Początki górnictwa na tych ziemiach sięgają XV w. Pierwsze wzmianki o pracach górniczych pochodzą z 1477 r.
XVIII w..
W 1790 r. funkcjonowało gwarectwo "Volle Gesellenzeche", które w 1793 otrzymało koncesję na wydobycie rudy miedzi, arsenu, żelaza, ołowiu i srebra.
XIX w..
Obecnie znajdują się pozostałości po kopalniach "Wilhem" (wcześniejsza nazwa "Volle Gesellenzeche") i "Bergmanntrost". Zjednoczyły się w 1864 r. pod wspólną nazwą "Bergmanntrost". Wydobywano tutaj głównie rudy miedzi, arsenu, ołowiu i żelaza (piryt) a także w mniejszych ilościach cynk, srebro i złoto.
Główna sztolnia kopalni "Bergmanntrost" nosiła tę samą nazwę i miała około 1 km długości (wylot na wys. 413 m n.p.m., miała m.in. funkcję sztolni odwadniającej grawitacyjnie), szybem wydobywczym był szyb "Arnold" (wylot na wys. 560 m n.p.m., w latach 1880–1882 został pogłębiony do poziomu 30 m poniżej poziomu sztolni "Bergmanntrost" i powstało dodatkowe 137 m chodników). W latach 1881–1882 zostało wydrążone około 140 m chodników. W tym samym czasie próbowano zastosować parowy system odwadniający jednak po zalaniu chodników w 1882 r. wstrzymano dalsze prace. 27 maja 1892 we wsi doszło do pożaru, ocalały tylko dwa domy.
XX w..
W 1904 r. został pogłębiony szyb "Louis" (do 85 m). W 1907 r. chodniki obu kopalni zostają połączone (przekop "Fryderyk" na głębokości 142 m, tj. 430 m n.p.m.), załoga liczyła wtedy 300 osób.
W rekordowym 1908 r. zostało wydrążone 729 m chodników, 304 m przebitek oraz 137 m szybików. Co daje 226 m3 wyrobiska w obszarze szybu "Louis" (wtedy liczył 142 m głębokości) i 1765 m3 w rejonie szybu "Arnold" wtedy liczy 104 m głębokości). Dziennie w 1908 r. wydobywano 30 ton rudy w tym czasie załoga kopalni liczyła 219 osób.
Od 1912 r. w kopani działała lokomobila (100 KM), napędzająca kompresor (12 m3 sprężonego powietrza/godzinę). Prąd zasilał pompy, które osuszały szyby.
W 1909 r. nastąpił spadek wydobycia spowodowany obniżką ceny miedzi. Nastąpiła 30% redukcja załogi.
Kopalnia została zamknięta w 1925 r. z powodu braku popytu na rudę. W latach 1816–1925 z samej rudy miedzi wyprodukowano około 2000 ton miedzi metalicznej.
Po 1945 r. sztolnie były przeszukiwane przez Armię Czerwoną w nadziei znalezienia zrabowanych przez hitlerowców skarbów. W tym czasie Rosjanie poszukiwali tutaj także rudy uranu. Prace te zakończono z wynikiem negatywnym. W latach 50. prowadzono tu rozpoznanie oraz planowano rozpoczęcie dalszego wydobycia miedzi oraz metali współwystępujących (pod nazwą "Sudeckie Zakłady Górnicze – Stara Góra"), do czego jednak nie doszło w związku z odkryciem bogatych złóż miedzi w Legnicko-Głogowskim Okręgu Miedziowym. W latach 90. prowadzone było rozpoznanie złoża pod kątem ponownego wydobycia, na podstawie nowych koncesji.
Obecnie sztolnie są trudno dostępne, a część chodników jest zalana. Kompleks można penetrować jedynie przy użyciu technik liniowych. W lesie nieopodal wsi znajdują się zarośnięte lasem stare hałdy kopalniane, znaleźć można także zasypane wejścia do sztolni.

</doc>
<doc id="791352" url="https://pl.wikipedia.org/wiki?curid=791352" title="IFLRY">
IFLRY

International Federation of Liberal Youth (ILFRY) – międzynarodowa organizacja polityczna zrzeszająca liberalne stowarzyszenia młodzieżowe działające na całym świecie.
W Polsce członkami IFLRY są Młodzi .Nowocześni oraz Stowarzyszenie „Młode Centrum”.

</doc>
<doc id="791354" url="https://pl.wikipedia.org/wiki?curid=791354" title="Grudno">
Grudno

Grudno (niem. "Petersgrund") – wieś w Polsce położona w województwie dolnośląskim, w powiecie jaworskim, w gminie Bolków, na pograniczu Pogórza Kaczawskiego i Pogórza Wałbrzyskiego w Sudetach.
W latach 1975–1998 miejscowość administracyjnie należała do województwa jeleniogórskiego.
Gospodarka i turystyka.
Grudno zalicza się do miejscowości agroturystycznych. Na terenie wsi działa też rozlewnia niskozmineralizowanej wody źródlanej oraz zakład bednarski. Znajduje się tam także stare wyrobisko wapienia.

</doc>
<doc id="791359" url="https://pl.wikipedia.org/wiki?curid=791359" title="Wierzchosławiczki">
Wierzchosławiczki

Wierzchosławiczki (niem. "Neuroürgsdorf") – wieś w Polsce położona w województwie dolnośląskim, w powiecie jaworskim, w gminie Bolków, na pograniczu Pogórza Kaczawskiego i Pogórza Wałbrzyskiego w Sudetach. Wieś leży u podnóża Poręby.
W latach 1975–1998 miejscowość administracyjnie należała do województwa jeleniogórskiego.

</doc>
<doc id="791368" url="https://pl.wikipedia.org/wiki?curid=791368" title="Hajle Selassje">
Hajle Selassje



</doc>
<doc id="791379" url="https://pl.wikipedia.org/wiki?curid=791379" title="Zamek w Kwidzynie">
Zamek w Kwidzynie

Zamek w Kwidzynie – zamek kapituły pomezańskiej w Kwidzynie wzorowany na zamkach krzyżackich. Od 2018 zespół zamkowo-katedralny posiada status pomnika historii.
Stary Zameczek.
Obecnie istniejący zamek jest drugim w kolejności chronologicznej. Pierwszy, zwany z"amkiem biskupim" lub "Starym Zameczkiem" (niem. Altschlösschen), zbudowany został przez Krzyżaków. Zamek ten zlokalizowano najprawdopodobniej w miejscu wcześniejszego pruskiego grodu Kwedis (Quidin) o okolicy dzisiejszej ul. Starozamkowej w Kwidzynie.
Pozostałości zamku biskupiego były obiektem badań archeologicznych prowadzonych ok. 1930 roku przez Waldemara Heym. Dzięki temu opracowaniu znany jest ogólny zarys budowli posiadającej pierwotnie dwa skrzydła (południowe i wschodnie) ustawione względem siebie pod kątem prostym. Budowla posiadała również dwie wieże o podstawie prostokąta oraz stołp. Od strony północnej i zachodniej dziedziniec otoczony był obronnym murem kurtynowym. Prawdopodobnie zamek charakteryzował się elementami wyszukanego wystroju dekoracyjnego. W trakcie badań archeologicznych odnaleziono między innymi różne rodzaje profilowanych cegieł i terakotowych płyt maswerkowych. Ponadto marmurowy portyk południowy katedry kwidzyńskiej usytuowany w obecnej lokalizacji w 1586 roku prawdopodobnie pochodzi również z ruin Starego Zameczku. W XVI w. budowla została zburzona a materiały z niej pozyskane zostały użyte do budowy zamku kapitulnego oraz innych budowli w mieście.
Zamek Kapituły Pomezańskiej.
Do budowy istniejącego obecnie zamku przystąpiono w 1 połowie XIV wieku. Po pracach mających na celu przygotowanie terenu rozpoczęto wznoszenie skrzydeł zamkowych i zabudowań przedzamcza. Zamek po raz pierwszy pojawił się w źródłach pisanych pod datą 28 października 1334 r. jako "castrum Merginwerder" i w tym czasie mógł być jeszcze nie wykończony, składając się jedynie z murów obwodowych i rozpoczętych dopiero skrzydeł zamku. Zamek wzniesiono z kamieni i cegieł w formie czteroskrzydłowej budowli na planie zbliżonym do kwadratu, z wieżami w narożach, dwukondygnacyjnym krużgankiem na dziedzińcu i wjazdem od strony północnej, gdzie znajdowało się gospodarcze przedzamcze. Większość prac budowlanych przy zamku zakończono około 1345 roku i w tym roku wspomniano już w źródłach o istnieniu refektarza. W latach 80. XIV wieku ukończono Gdanisko. Pierwotnie zamek stanowił samodzielne założenie, dopiero wtórnie został połączony z katedrą, a jego najwyższą, narożną wieżę południowo-wschodnią przekształcono w dzwonnicę. Ukończenie nowego kościoła katedralnego jest datowane na okres rządów biskupa Jana Möncha (1377–1409). Przedzamcze położone było na północ od kompleksu katedralno-zamkowego, od którego oddzielone było szeroką fosą. Obie części zamku łączył most na murowanych podporach. W tym czasie powstał w Kwidzynie unikatowy zespół architektoniczny, w którego skład weszły dwa zamki (biskupi i kapituły z przedzamczem), katedra oraz miasto. Poszczególne człony miały własne umocnienia, a połączone murami tworzyły system obronny, doskonale wkomponowany w warunki naturalne terenu. Zamek stał się siedzibą kapituły pomezańskiej, a także centrum religijnym i polityczno-administracyjnym.
Na mocy ustaleń drugiego pokoju toruńskiego Kwidzyn, wraz z dominium biskupim, przyznany został Zakonowi Krzyżackiemu. Biskupstwo pomezańskie zostało dożywotnio oddane polskiemu biskupowi chełmińskiemu Wincentemu Kiełbasie. Po jego śmierci Zakon podjął próbę obsady biskupstwa pomezańskiego, mając poparcie ze strony kapituły katedralnej. Doprowadziło to interwencji wojsk polskich na terenach należących do biskupstwa pomezańskiego i warmińskiego – konflikt określany jako Wojna Księża. W 1478 roku wojska polskie zdobyły Kwidzyn. Mieszczanie schronili się w zamku kapituły i podpalili miasto. W trakcie działań wojennych zamek został poważnie uszkodzony – podczas prac remontowych przeprowadzonych w roku 1487, rozebrano uszkodzone wieże narożne.
W roku 1520 w wyniku kolejnych działań wojennych, wojska polskie zniszczyły całkowicie zamek biskupi i najprawdopodobniej uszkodziły zamek kapituły. W roku 1526 biskupi pomezańscy przeszli na protestantyzm. W latach 30 XVI wieku pierwszy biskup protestancki Paulus Speratus, przeprowadził na własny koszt remont zamku kapitulnego. Po jego śmierci, w roku 1551 zamek został przejęty przez urzędników księcia Albrechta Hohenzollerna, stając się budynkiem rządowym i rezydencją, w której, w 1709 roku, zatrzymał się car Rosji Piotr I, w czasie swojego pobytu w Kwidzynie, na zaproszenie króla pruskiego Fryderyka I.
W roku 1728 skrzydło południowe zamku zostało przekształcone w magazyn spożywczy dla garnizonu wojskowego. Po pierwszym rozbiorze Polski zamek stał się siedzibą sądu. W związku ze zmianą funkcji, przeprowadzono konieczne prace adaptacyjne. W salach I piętra wprowadzono podział na szereg małych pomieszczeń. Rozebrano częściowo zachodni krużganek, budując schody prowadzące z dziedzińca na I piętro. Część zamku zaadaptowano na cele więzienne. W roku 1798 podjęto decyzję o rozbiórce dwóch skrzydeł zamkowych: wschodniego i najbardziej reprezentacyjnego południowego, by z pozyskanego materiału wybudować osobny budynek.
Po roku 1854, na mocy rozporządzenia króla Fryderyka Wilhelma IV zaprzestano dewastacji zamku i rozpoczęto prace rekonstrukcyjne. Ich najistotniejszy etap przeprowadzono w roku 1874, pod kierunkiem Gustava Reicherta. W rezultacie odbudowano wieże narożne, zrekonstruowano sklepienia w pomieszczeniach pierwszego piętra skrzydła północnego i uzupełniono detal architektoniczny.
Zamek pełnił funkcje sądu i więzienia do roku 1935. W roku 1936 po przeprowadzeniu szeregu prac adaptacyjnych, zamek stał się siedzibą hitlerowskiej szkoły Hitlerjugend HJ-Ostlandführerschule i tę funkcję pełnił do roku 1945. Po zajęciu miasta przez Armię Czerwoną zamek, w odróżnieniu od Starego Miasta, szczęśliwie uniknął poważniejszych zniszczeń. Splądrowano jedynie jego wnętrza.
W grudniu 1949 roku zamek został przejęty przez Ministerstwo Kultury i Sztuki.
Obecnie mieści się w nim Muzeum w Kwidzynie.
Opis.
Zamek na przestrzeni dziejów był wielokrotnie przebudowywany, w zależności od różnych czynników był rozbudowywany i częściowo rozbierany. W czasie swego największego rozwoju (między XVI a XIX wiekiem) stanowił on czteroskrzydłowy, regularny kompleks z krużgankowym dziedzińcem wewnętrznym. W narożach rozbudowano regularne czteroboczne wieże, zwieńczone strzelistymi czterospadowymi dachami. Wyjątkiem pozostała wysoka (59 m) wieża znajdująca się w południowo-wschodnim narożu. W 1798 roku zamek został częściowo rozebrany przez władze pruskie. W ramach prac rozebrane zostały skrzydła: wschodnie (przylegające do katedry) i reprezentacyjne skrzydło południowe (znajdujące się od strony starego miasta), w którym znajdował się między innymi refektarz biskupi. Od tego czasu zamek stracił swą zamkniętą, regularną formę. Materiał pozyskany w trakcie rozbiórki posłużył do budowy gmachu Sądu Ziemskiego w Kwidzynie, który powstał w latach 1798-1800 i stoi obecnie przy ul. Braterstwa Narodów 59.
Jedynym zachowanym na zamku pomieszczeniem z okresu średniowiecza jest tzw. kaplica/skryptorium, w której odkryto umieszczone na sklepieniach północnego przęsła malowane postaci, które są jednolite stylowo i można je datować na ostatnią ćwierć XIV w.
Charakterystycznym elementem zamku jest największa na terenie państwa krzyżackiego wieża sanitarno-obronna – gdanisko – usytuowana w odległości 55 metrów od zachodniego skrzydła zamku na najniższych terasach doliny wiślanej. Gdanisko jest połączone z głównym korpusem zamku najdłuższym na świecie gankiem wspartym na pięciu wysokich arkadach o wysokości kilkunastu metrów. Od północy znajduje się wieża studzienna połączona dwiema arkadami z zamkiem, potocznie nazywana małym gdaniskiem.
Legenda o powstaniu gdaniska w Kwidzynie.
Charles Ogier, sekretarz poselstwa francuskiego uczestniczącego w szwedzko-polskich rokowaniach, w swoim dzienniku, pod dniem 22 czerwca 1635 r., opisując pokrótce swoją wizytę w Kwidzynie, zwrócił szczególną uwagę na gdanisko i odnotował miejscowe podanie dotyczące genezy jego powstania. Otóż według ludowego przekazu, pewien zamożny, miejscowy kanonik miał kochankę. Gdy dowiedział się o tym jego biskup, zganił go, a kanonik, wyrażając skruchę, miał obwieścić w dosadny sposób, że będzie "srał na miłość." Po czym wybudował owe gdanisko, z którego codziennie defekował do rzeki, po niemiecku zwanej "Liebe" (miłość). Ogier zauważa z przekąsem, że taka historia mogła się narodzić jedynie w umysłach luteran (czyli Niemców).
Filatelistyka.
Poczta Polska wyemitowała 5 marca 1971 r. znaczek pocztowy przedstawiający kwidzyński zamek o nominale 3,40 zł, w serii "Zamki polskie". Druk w technice offsetowej na papierze kredowym. Autorem projektu znaczka był Tadeusz Michaluk. Znaczek pozostawał w obiegu do 31 grudnia 1994 r.

</doc>
<doc id="791380" url="https://pl.wikipedia.org/wiki?curid=791380" title="Calle Johansson">
Calle Johansson

Carl Christian „Calle” Johansson (ur. 14 lutego 1967 roku w Göteborgu) – szwedzki hokeista na lodzie, trener.
Kariera zawodnicza.
W latach 1987-2004 występował w lidze NHL na pozycji obrońcy. Grał w drużynach: Buffalo Sabres, Washington Capitals oraz Toronto Maple Leafs. W sezonach zasadniczych NHL rozegrał łącznie 1110 spotkań, w których strzelił 119 bramek oraz zaliczył 416 asyst. W klasyfikacji kanadyjskiej zdobył więc razem 535 punktów. 519 minut spędził na ławce kar. W play-offach NHL brał udział 13-krotnie. Rozegrał w nich łącznie 105 spotkań, w których strzelił 12 bramek oraz zaliczył 43 asysty, co w klasyfikacji kanadyjskiej daje razem 55 punktów. 44 minuty spędził na ławce kar.
Kariera trenerska.
W latach 2003-2004 skaut Washington Capitals. W latach 2006-2007 był asystentem trenera w Frölunda HC. Od sezonu 2012-2013 asystent szkoleniowca w Washington Capitals.

</doc>
<doc id="791382" url="https://pl.wikipedia.org/wiki?curid=791382" title="Shin Koyamada">
Shin Koyamada

 – amerykański aktor i producent filmowy pochodzenia japońskiego.
Debiut.
Sławę przyniosła mu rola w filmie pt. "Ostatni samuraj" jako Nobutada.

</doc>
<doc id="791393" url="https://pl.wikipedia.org/wiki?curid=791393" title="Gdańskie Noce Jazsowe">
Gdańskie Noce Jazsowe

Gdańskie Noce Jazsowe – trzydniowy doroczny festiwal ogólnopolski, promujący różne odmiany jazzu. Festiwal odbywa się w drugiej połowie sierpnia w scenerii Teatru Leśnego, w gdańskim Wrzeszczu przy ulicy Jaśkowa Dolina. Koncerty rozpoczynają się po godzinie 19. Festiwal jest dotowany przez Urząd Miasta Gdańska - wstęp na imprezy był wolny.
Pierwszy dzień festiwalu odbywa się w atmosferze swingu, dzień drugi to występy benefisowe poświęcone głównie twórcom trójmiejskim, ostatni dzień festiwalu to prezentacja i promocja młodych artystów sceny jazzowej.

</doc>
<doc id="791394" url="https://pl.wikipedia.org/wiki?curid=791394" title="Panajot Wołow">
Panajot Wołow

Panajot Wołow, bułg. Панайот Волов, właściwie Petyr Bankow, bułg. Петър Ванков (ur. w 1850 lub 1851 w Szumenie, zm. 26 maja 1876) – bułgarski działacz niepodległościowy, jeden z przywódców i organizatorów powstania kwietniowego.
Podstawowe wykształcenie zdobył w rodzinnym mieście w szkole prowadzonej przez Dobriego Wojnikowa. Dzięki pomocy finansowej od krewnego, Marincza Benliego, kontynuował edukację w Bukareszcie, w Bołgradzie (Ukraina) i w Odessie. W latach 1869-1873 kształcił się w Pensjonacie Południowosłowiańskim w Mikołajowie, jednak z powodu problemów ze zdrowiem opuścił go na sześć miesięcy przed planowanym końcem edukacji i powrócił do Szumenu. Następnie objął posadę głównego nauczyciela i dyrektora w miejscowej szkole podstawowej. Zorganizował szkołę wieczorową, aktywnie uczestniczył także w działalności miejscowej czytelni. Wkrótce zaangażował się również w działalność niepodległościową. W 1874 roku wziął udział w naradach Bułgarskiego Centralnego Komitetu Powstańczego w Bukareszcie. Został także przewodniczącym lokalnego komitetu powstańczego w Szumenie.
Na początku 1875 zaangażował się w konflikt między miejscową młodzieżą a zagranicznymi inżynierami z Europy uczestniczącymi w budowie drogi kolejowej Kaspiczan-Szumen-Jamboł. Kulminacyjnym punktem niezadowolenia miejscowych, na czele których stanął Wołow, było zakłócenie uroczystości ślubnych francuskiego inżyniera i Bułgarki. Za udział w tych wydarzeniach Wołow trafił na kilka miesięcy do więzienia. Po osiedzeniu kary wyjechał do Rumunii. Tam wznowił działalność niepodległościową, uczestniczył m.in. w przygotowaniach powstania starozagorskiego. W tym samym roku współorganizował również komitet powstańczy w Giurgiu przygotowujący powstanie kwietniowe. Władze komitetu skierowały Wołowowa do IV. okręgu powstańczego w Płowdiwie, nadając mu tytuł głównego "apostoła" (agitatora). Jako pomocnika przydzielono mu Georgiego Benkowskiego. Po pewnym czasie okazało się, że Benkowski posiada znakomite zdolności organizacyjne, wobec czego Wołow taktownie ustąpił mu swojej funkcji. Działalność obojga patriotów zaowocowała powstaniem dziesiątków lokalnych komitetów powstańczych w IV. okręgu i wzrostem popularności idei powstania narodowego wśród Bułgarów. 
W dniach 14-16 kwietnia 1876 dzięki inicjatywie Wołowa i kilku innych działaczy niepodległościowych doszło do historycznego zebrania agitatorów powstania w miejscowości Oboriszte, na którym uściślono szereg spraw związanych z planowanym wybuchem walki zbrojnej. 
W dniu wybuchu powstania (20 kwietnia 1876) Wołow przebywał w Panagjuriszte i tam włączył się do walki. Po stłumieniu buntu przez znacznie liczniejsze i lepiej uzbrojone wojska osmańskie razem z grupą ocalałych powstańców usiłował zbiec do Rumunii. Podczas próby przedostania się na drugi brzeg rzeki Jantra w okolicach miasta Bjała (obwód Ruse), wszyscy uciekinierzy, wraz z Wołowem, utonęli.

</doc>
<doc id="791395" url="https://pl.wikipedia.org/wiki?curid=791395" title="Petyr Bankow">
Petyr Bankow



</doc>
<doc id="791396" url="https://pl.wikipedia.org/wiki?curid=791396" title="Wołow">
Wołow



</doc>
<doc id="791407" url="https://pl.wikipedia.org/wiki?curid=791407" title="Na tropach Smętka">
Na tropach Smętka

Na tropach Smętka – powieść reportażowa Melchiora Wańkowicza, po raz pierwszy wydana w 1936. Jak podawał sam autor, był to jego pierwszy duży utwór, powstały ze świadomym zamiarem literackim.
Charakterystyka.
Wańkowicz opisuje w powieści swój pobyt latem 1935 r. w ówczesnych Prusach Wschodnich. Obejmował on spływ kajakiem „Kuwaka” z młodszą córką Martą „Tili” Wańkowiczówną po rzekach i jeziorach Pojezierza Mazurskiego oraz objazd samochodem pozostałych terenów Warmii i Mazur. Podróż jest pretekstem i kanwą dla historycznych, politycznych i filozoficznych rozważań o przeplatających się, skomplikowanych na przestrzeni wieków (od „wczesnych” Krzyżaków do „wczesnych” hitlerowców) losach mieszkańców tych ziem: Mazurów, Polaków i Niemców.
Opisy eskalującej przemocy i nienawiści do rdzennej, polskojęzycznej ludności mazurskiej ze strony ludności pochodzenia niemieckiego pomagają zrozumieć, co działo się w tym narodowościowym tyglu w przededniu wybuchu II wojny światowej. Powieść pozwala także zrozumieć, dlaczego wynik plebiscytu w 1920 r. był klęską polskości na tych ściśle z Polską związanych terenach.
Powodzenie książki było ogromne. Miała ona w ciągu niepełnych czterech lat aż dziewięć wydań. Ostatnie, dziewiąte wydanie przedwojenne Niemcy zagarnęli wprost z maszyn drukarni w Bydgoszczy. „Na tropach Smętka” zostało uznane za najwybitniejszy tom reportażowy dwudziestolecia międzywojennego.
Odbiór i konsekwencje.
„Wobec jawnej wrogości autora” Gestapo zakazało wydawania książki Wańkowicza w Niemczech. Po wybuchu II wojny światowej już w czasie kampanii wrześniowej Wańkowicz był intensywnie poszukiwany przez Niemców w związku z autorstwem tej powieści. Wańkowicz udał się do Rumunii. Swoją emigrację opisał w powojennym "Zielu na kraterze".
W 1945 r. znaleziony został egzemplarz niemieckiego tłumaczenia "Na tropach Smętka", wydanego przez Związek Niemieckiego Wschodu z dopiskiem „Streng vertraulich” (ściśle tajne). Przeznaczone ono było do rozprowadzania wyłącznie wśród zaufanych działaczy i osobistości celem zaznajomienia się przez nich z „polskimi metodami walki narodowościowej”.
Pierwsze wydanie powojenne książki, w nakładzie 20 tys. egzemplarzy, pojawiło się w 1958 r. Wydanie drugie, z 1959 r., zostało zaopatrzone w wyjaśnienie autora, w którym ustosunkował się on do zarzutów, jakoby jego reportaż przyczynił się do maltretowania i terroryzowania przez Niemców mieszkańców Warmii i Mazur, o których pisał. Zamieszczone w wyjaśnieniu pismo byłego Kierownika Naczelnego Związku Polaków w Niemczech, dra Jana Kaczmarka, całkowicie obala te zarzuty.
W 1976 r. przed Sądem Najwyższym zakończyła się rozprawa wytoczona przez Wańkowicza Tadeuszowi Walichnowskiemu, autorowi książki „Warmia, Mazury, Powiśle”. Walichnowski zarzucał pisarzowi, iż jego "Na tropach Smętka" przyczyniło się do śmierci i cierpień wielu osób, w zamian za co pisarz zyskał sławę i majątek. Sąd całkowicie oczyścił Wańkowicza z tych zarzutów, uznając je za bezpodstawne.
Leon Sobociński w swoim, nawiązującym do dzieła Wańkowicza, zbiorze reportaży "Na gruzach Smętka" (1947) pisze: „rażące dla ucha i fonetycznie po prostu nie zrozumiałe jest zestawienie dźwięcznego, sentymentalnego prawie imienia Smętka z tą rolą, jaką mu każe Wańkowicz odgrywać w służbie swastyki. Nie, Smętek brzydziłby się taką robotą. I ta ohydna rola Smętka, podana sugestywnie, zamazała jego polskie oblicze i przyczyniła się do powstania w umysłach polskich germańskiego kompleksu smętkowego”.

</doc>
<doc id="791426" url="https://pl.wikipedia.org/wiki?curid=791426" title="Justyna Budzińska-Tylicka">
Justyna Budzińska-Tylicka

Justyna Budzińska-Tylicka (ur. 12 września 1867 w Suwałkach, zm. 8 kwietnia 1936 w Warszawie) – działaczka feministyczna, socjalistyczna i społeczna, polityczka, lekarka.
Młodość, rodzina.
Pochodziła z wielodzietnej rodziny o tradycjach patriotycznych. Jej ojciec, Alfons Budziński, był lekarzem weterynarii. Za udział w powstaniu styczniowym został zesłany na Syberię. Matka Justyna zajmowała się rodziną. Pomimo trudnej sytuacji finansowej rodziny Justyna Budzińska ukończyła jedną z warszawskich pensji, po czym rozpoczęła pracę jako guwernantka w rodzinie ziemiańskiej na Ukrainie.
W 1892 Budzińska wyjechała na studia medyczne do Paryża. W okresie paryskim wyszła za mąż za Stanisława Tylickiego. Podczas studiów urodziła syna Stanisława, a w kilka lat później – córkę Wandę. Wróciła do Polski na wieść o rewolucji 1905. Przyjechała z rodziną do Krakowa, a w 1907 do Warszawy, gdzie Budzińska-Tylicka mieszkała aż do śmierci. W 1895 dołączyła do Związku Zagranicznego Socjalistów Polskich. W 1918 straciła syna, który zmarł podczas pandemii grypy, tzw. hiszpanki po bitwie pod Rokitną, w której brał udział. Z czasem małżeństwo Tylickich rozpadło się.
Praca lekarska.
W 1899 Justyna Budzińska-Tylicka uzyskała dyplom lekarski i rozpoczęła praktykę w Étrépilly koło Meaux pod Paryżem. We wczesnej fazie swojej pracy specjalizowała się w chorobach układu oddechowego i gruźlicy płuc. W późniejszym okresie zajęła się ginekologią. Swoją pracę zawodową łączyła z działalnością społeczną na rzecz prawnej i medycznej ochrony macierzyństwa, kontroli urodzin, zwalczania alkoholizmu i biedy.
Po przeprowadzce do Warszawy Budzińska-Tylicka pracowała jako lekarka w Szpitalu Świętego Ducha (1908−1916). Działała w Towarzystwie Kultury Polskiej (1908−1913) oraz Towarzystwie Przeciwgruźliczym i Towarzystwie Higieny Praktycznej im. Bolesława Prusa. Podczas I wojny światowej organizowała kursy pierwszej pomocy oraz prowadziła szpital polowy dla żołnierzy. Kierowała też przez jakiś czas zakaźnym szpitalem wojskowym w Pułtusku.
Po zakończeniu I wojny światowej prowadziła w Warszawie własną praktykę lekarską, specjalizując się w chorobach układu oddechowego. W latach 30. przyjmowała w gabinecie przy Godebskiego 14 na Sadybie. Od 1919 do śmierci była członkinią Polskiego Towarzystwa Medycyny Społecznej (w latach 1929−1936 – jako członkini zarządu tej organizacji). W 1923 została członkinią rady I Izby Lekarskiej Warszawsko-Białostockiej. W latach 1929−1931 była członkinią Naczelnej Izby Lekarskiej. 
Justyna Budzińska-Tylicka była pionierką w dziedzinie propagowania higieny i zdrowia kobiecego. W latach 1910−1912 jako lekarka i higienistka współpracowała z pensją dla dziewcząt Popielewskiej-Roszkowskiej w Warszawie. W Warszawie współorganizowała Towarzystwach Kolonii Letnich dla Kobiet Pracujących. W 1926 ufundowała Zrzeszenie Lekarek Polskich i została jego wiceprezeską. W 1931 założyła i prowadziła w Warszawie pierwszą w Polsce klinikę świadomego macierzyństwa. Szpital ten utrzymywał liczne kontakty międzynarodowe z postępowymi i feministycznymi środowiskami lekarskimi. Była autorką m.in. prac: "Higiena kobiety i kwestie społeczne z nią związane" (Warszawa, 1909), która była efektem odczytów organizowanych przez Związek Równouprawnienia Kobiet Polskich, i "Świadome macierzyństwo" (Warszawa, 1935).
Działalność społeczna, aktywność w ruchu kobiecym i socjalistycznym.
Już podczas pobytu w Paryżu rozpoczęła działalność społeczną i w ruchu socjalistycznym. Udzielała się w związku młodzieży akademickiej „Spójnia”, będąc jego skarbniczką. Nawiązała kontakty z działaczami socjalistycznymi (Kazimierz Kelles-Krauz, Bolesław Motz, Stanisław Wojciechowski, Bolesław Limanowski). Do Polski przewoziła bibułę, pomagała przybyłym z Zurychu Polakom. Na prowincji działała w robotniczej kasie pomocy, przeprowadzała pogadanki na temat zdrowia i higieny.
Po powrocie z Paryża do Polski Justyna Budzińska-Tylicka zaangażowała się w działalność na rzecz równouprawnienia kobiet i ruch feministyczny, współpracując m.in. Kazimierą Bujwidową oraz Marią Turzymą-Wiśniewską. Była aktywistką Związku Równouprawnienia Kobiet Polskich pod przewodnictwem Pauliny Kuczalskiej-Reinschmit. Uczestniczyła w zjeździe kobiet w Krakowie w 1905 i w Warszawie w 1907. Podczas dwuletniego pobytu w Krakowie współpracowała z czasopismem „Nowe Słowo”, była aktywna w Czytelni dla kobiet − brała udział w dyskusjach i wygłaszała referaty, uczestniczyła i przewodziła wiecom organizowanym przez czytelnię. Udzielała się w towarzystwie opieki nad dziećmi i Towarzystwie Szkoły Ludowej. Na dwa lata przed wybuchem I wojny światowej zaangażowała się w prace polskiej Ligi Kobiet Pogotowia Wojennego. 
Justyna Budzińska-Tylicka łączyła wiedzę lekarską, poglądy feministyczne i doświadczenia społecznicy z działalnością polityczną. Już w młodości Budzińska zaangażowała się w działalność społeczną i oświatową w środowiskach wiejskich i robotniczych. Na Ukrainie prowadziła szkółkę dla dzieci wiejskich. Podczas studiów w Paryżu zaangażowała się w pomoc socjalną polskim emigrantom. W tym samym czasie zetknęła się z ruchem socjalistycznym. We Francji działała na rzecz higieny i zdrowia w środowiskach robotniczych. Po I wojnie światowej kontynuowała działalność społeczną w licznych towarzystwach trzeźwości, zwalczania gruźlicy i promowania higieny. W 1895 przez krótki okres była członkinią sekcji paryskiej Związku Zagranicznego Socjalistów Polskich. Używała pseudonimu „Wisła”. W latach późniejszych łączyła ideowo działalność feministyczną ze współpracą z Polską Partią Socjalistyczną.
W latach 1916−1921 była prezeską Warszawskiego Klubu Wioślarek, pierwszego klubu sportowego na ziemiach Polski zrzeszającego wyłącznie kobiety.
W 1912 była wiceprzewodniczącą warszawskiego komitetu wystawy pracy kobiet polskich w Pradze. W 1917 pełniła funkcję przewodniczącej Komitetu Organizacyjnego drugiego Zjazdu Kobiet Polskich w Warszawie, który odbył się w dniach 8−9 września. Po jego zakończeniu weszła w skład komitetu wykonawczego. Zabiegała najpierw u Rady Regencyjnej, a następnie u Tymczasowego Naczelnika Państwa Józefa Piłsudskiego o realizację postulatu praw wyborczych dla kobiet. Działania zakończyły się sukcesem.
W 1918 podczas Kongresu II Międzynarodówki w Brukseli powołano Wydział Kobiecy PPS jako część Międzynarodowego Socjalistycznego Komitetu Kobiet, a Justyna Budzińska-Tylicka została jego wiceprezeską. W tym samym roku władze odrodzonej Rzeczypospolitej Polskiej przyznały kobietom prawo do głosowania. W 1919 wraz z Teodorą Męczkowską i Zofią Daszyńską-Golińską Budzińska-Tylicka utworzyła Klub Polityczny Kobiet Postępowych, którego celem było promowanie obecności kobiet w życiu politycznym. Budzińska-Tylicka objęła funkcję przewodniczącej Klubu. Pisała m.in. do „Głosu Kobiet” i „Steru”.
W tym samym czasie KPKP nawiązał współpracę z Międzynarodowym Związkiem na Rzecz Emancypacji Kobiet (International Woman Suffrage Alliance (IWSA)). W 1920 na kongres IWSA w Genewie KPKP przedstawił raport "O stanie sprawy kobiecej w Polsce". Podczas kolejnego kongresu IWSA w Rzymie w 1923 Justyna Budzińska-Tylicka i Księżna Alexandrina Cantacuzino reprezentująca Rumunię zaproponowały, aby w ramach IWSA utworzyć Małą Ententę Kobiet (Little Entente of Women (LEW)), co też uczyniono. W 1929 Zjazd LEW odbył się w Polsce. Na IV Zjeździe LEW w Pradze w 1927 Justyna Budzińska-Tylicka została wybrana przewodniczącą Małej Ententy Kobiet, a Zarząd Główny tej organizacji został przeniesiony do Warszawy.
W 1921 z inicjatywy Budzińskiej-Tylickiej, w ramach KPKP, powstała Polska Liga Kobiet na Rzecz Pokoju i Wolności, jako sekcja polska powstałej w 1919 Międzynarodowej Ligi Kobiet na Rzecz Pokoju i Wolności (WILPF). Budzińska-Tylicka uczestniczyła w zjazdach tej organizacji w Wiedniu (1921), Waszyngtonie (1924), Innsbrucku (1925), Dublinie (1926) i Pradze (1929). Polska sekcja tej organizacji zaangażowała się w budowanie dialogu z Niemcami na temat mniejszości niemieckiej w Polsce. Budzińska-Tylicka reprezentowała stronę polską podczas polsko-niemieckich konferencji w Bytomiu i Katowicach w 1927.
W 1922 Justyna Budzińska-Tylicka wstąpiła do PPS. W 1926 została członkinią Centralnego Wydziału Kobiecego PPS, a w 1930 jego przewodniczącą. W latach 1919−1935 pełniła obowiązki radnej w Radzie Miasta Warszawy początkowo z ramienia z KPKP, a od 1922 jako radna PPS. W 1927 została członkinią zarządu Związku Miast Polskich. W 1930 była prezydentem Robotniczych Towarzystw Służby Społecznej, organizacji powołanej przez PPS, w której promowała kontrolę urodzin. W 1935 została powołana do Zarządu Głównego Polskiego Związku Myśli Wolnej.
Działała w założonej przez Tadeusza Boya-Żeleńskiego i Irenę Krzywicką Poradni Świadomego Macierzyństwa wraz z Dorotą Kłuszyńską oraz dr Hermanem (Henrykiem) Rubinrautem.
Budzińska-Tylicka sprzeciwiała się rządom sanacji. W proteście przeciwko procesowi brzeskiemu współorganizowała demonstracje Centrolewu. W 1931 została aresztowana przez władze sanacyjne i skazana na rok więzienia, ale wyrok zmieniono w wyniku apelacji. W 1935 była jedną z sygnatariuszek apelu domagającego się uwolnienia więźniów politycznych i zamknięcia obozu w Berezie Kartuskiej. Pozostała aktywistką PPS do śmierci. Zmarła nagle, a jej pogrzeb w Warszawie stał się manifestacją PPS.
Spoczywa wraz ze swoim synem na cmentarzu Powązkowskim w Warszawie (kw. 183-VI-2).
Upamiętnienie.
W 1937 poradnia świadomego macierzyństwa w Warszawie otrzymała imię Justyny Budzińskiej-Tylickiej. 
W Warszawie na Pradze-Północ znajduje się zespół przystankowy Budzińskiej-Tylickiej, zlokalizowany w pobliżu ulicy jej imienia. 
W 2018 premierę miał film w reżyserii Marty Dzido i Piotra Śliwowskiego "Siłaczki". Jedną z bohaterek jest Budzińska-Tylicka, w którą wcieliła się Marta Ojrzyńska. 
W 2018 Budzińska-Tylicka była nominowana w plebiscycie na Warszawiankę Stulecia. 
W 2019 Budzińska-Tylicka była bohaterką projektu realizowanego przez grupę uczennic I SLO „Bednarska” w Warszawie w ramach programu "Szkoła Dziedzictwa.ONA", prowadzonego przez Bramę Poznania ICHOT.

</doc>
<doc id="791429" url="https://pl.wikipedia.org/wiki?curid=791429" title="Ludwik Zieleniewski">
Ludwik Zieleniewski

Ludwik Zieleniewski (ur. 1819 w Krakowie, zm. 1885 tamże) – polski konstruktor i wynalazca, przemysłowiec, pionier przemysłu maszyn i narzędzi rolniczych w Galicji, działacz społeczny.
Życiorys.
Był synem Antoniego Zieleniewskiego, warszawskiego kowala, który przeniósł się do Krakowa. Jego brat to Michał Zieleniewski, lekarz zdrojowy w Krynicy.
Kształcił się na aptekarza. Kowalstwa uczył się w warsztacie ojca. W 1831, po śmierci ojca, Ludwik przejął warsztat i przekształcił go w Fabrykę Narzędzi Gospodarczo - Rolniczych i Machin Przemysłowych. Kierując fabryką stale ją unowocześniał. Od 1848 produkował maszyny rolnicze.
Był członkiem krakowskiego Towarzystwa Strzeleckiego. W 1857 zdobył tytuł Króla Kurkowego, a w latach 1868 i 1872 pełnił funkcję drugiego marszałka tej organizacji. W 1873 zostaje pierwszym marszałkiem Krakowskiego Towarzystwa Strzeleckiego. Był członkiem Rady Miejskiej Krakowa, pełnił funkcję wiceprezesa Sekcji Przemysłowej Izby Handlowej i Przemysłowej w Krakowie.
Został pochowany w grobowcu rodzinnym na Cmentarzu Rakowickim w Krakowie (pas 22).
Jego nazwisko nosi pierwsza w Krakowie i jedna z pierwszych w Polsce fabryka pracująca bez przerwy do naszych czasów - Zakłady Budowy Maszyn i Aparatury im. L. Zieleniewskiego.
Jego synowie Leon i Edmund przejęli rodzinną fabrykę.
Oryginalny budynek kuźni L. Zieleniewskiego zachował się przy ul. św. Krzyża. 9.09.2009 r. podczas prac remontowych runęła znaczna część jego fasady.

</doc>
<doc id="791434" url="https://pl.wikipedia.org/wiki?curid=791434" title="Ruisrock">
Ruisrock

Ruisrock – drugi najstarszy festiwal rockowy w Europie. Jest on organizowany od 1970 roku na wyspie Ruissalo w Turku, w południowo-zachodniej Finlandii. Corocznie w pierwszy weekend lipca (piątek – niedziela) rockowe i metalowe zespoły z Finlandii (jak Apocalyptica, HIM, The 69 Eyes, Children of Bodom, Poets of the Fall, Apulanta, Amorphis) oraz zagranicy (np. Iron Maiden, Rammstein, Ministry, Stone Sour) grają na czterech (w 2008 roku – pięciu) scenach dla kilkudziesięciotysięcznej publiczności. W 1984 roku wystąpił na tym festiwalu polski zespół Republika. W 1985 roku 28 i 29 lipca na scenie festiwalu wystąpił również inny polski zespół Lady Pank.

</doc>
<doc id="791435" url="https://pl.wikipedia.org/wiki?curid=791435" title="Teatr Leśny">
Teatr Leśny

Teatr Leśny – leśny amfiteatr położony w Gdańsku Wrzeszczu przy ulicy Jaśkowa Dolina, u podnóża Jaśkowej Góry.
Scena została otwarta w 1911 roku w zacisznej dolinie Jaśkowego Lasu (wówczas Gaj Gutenberga). Sezon trwa od początku czerwca do końca sierpnia, dzięki dotacjom Urzędu Miasta Gdańska wstęp na koncerty i przedstawienia częściowo jest wolny. Odbywają się tu cykliczne imprezy plenerowe: "Wielka Majówka", "Dzieci dzieciom", "Lato ludzi", Świętojańskie blusowanie", "Teraz muzyka", "Łagodne spotkania muzyczne" i Międzynarodowy Festiwal Jazzowy "Gdańskie Noce Jazzowe".
Historia.
Scena leśna po otwarciu 25 czerwca 1911 dysponowała kompletną infrastrukturą teatralną z trójpoziomową sceną (z miejscem dla 1000 śpiewaków), kanałem orkiestrowym, garderobą i widownią na 2000 widzów. Teren został ogrodzony i zelektryfikowany, wybudowano kasy. Do Teatru Leśnego zostały przeniesione festyny śpiewacze, organizowane od 1874 w znajdującym się po przeciwległej stronie doliny Gaju Śpiewaków (obecnie Kaczy Dołek). Gospodarzem obiektu i organizatorem przedstawień było "Gdańskie Towarzystwo Teatralne". W 1911 roku, w ramach premiery sceny, wystawiono szekspirowski "Sen nocy letniej". Scena Teatru Leśnego działała z wielkim powodzeniem aż do II wojny światowej.
Powojenne próby reaktywacji obiektu spełzały na niczym aż do 1998 roku. Po latach zaniedbań, dewastacji i zapomnienia dzięki inicjatywie okolicznych mieszkańców scena została reaktywowana pod koniec XX wieku. W 1999 roku z inicjatywy nowo powstałego "Klubu Winda" zorganizowano koncert i przedstawiono nową propozycję programową. "Klub Winda" stał się też w 2001 roku gospodarzem obiektu.
Na scenie Teatru Leśnego wystąpili między innymi Wolna Grupa Bukowina, Michał Urbaniak, Grzegorz Turnau, Anna Maria Jopek, Urszula Dudziak, Olo Walicki i Leszek Możdżer.
W 2014 roku teatr przeszedł częściowy remont (remont schodów terenowych, rampy, żwirowych scen, renowacja skarp).

</doc>
<doc id="791438" url="https://pl.wikipedia.org/wiki?curid=791438" title="Tom Tancredo">
Tom Tancredo

Thomas Gerald Tancredo, znany jako Tom Tancredo (ur. 20 grudnia 1945) – amerykański polityk, działacz Partii Republikańskiej, który od 1999 zasiada w Izbie Reprezentantów Stanów Zjednoczonych ze swego rodzinnego stanu Kolorado.
Ostatnio był kandydatem do nominacji prezydenckiej republikanów w wyborach 2008 roku.
Wczesne lata i rodzina.
Urodzony w Denver Tancredo był synem Geralda Tancredo (24 kwietnia 1911 – 31 lipca 2003) oraz jego żony Adeline. Ma dwóch braci: Jerry’ego i Ralpha. Jest pochodzenia włoskiego.
Uczęszczał do szkoły średniej im. Świętej Rodziny w Broomfield (ukończył w 1964). Następnie kontynuował naukę na Northeastern Junior College (1966). Ukończył nauki polityczne na University of Northern Colorado (1968).
Podczas studiów działał w "College Republican" oraz niepartyjnej, konserwatywnej organizacji Młodzi Amerykanie Dla Wolności (ang. "Young Americans for Freedom").
W 1977 poślubił swoją żonę, Jackie, z którą ma dwóch synów: Raya i Randy’ego. Ma też pięcioro wnucząt.
Tancredo, wychowany w wierze katolickiej, obecnie jest prezbiterianiem.
Wczesna kariera polityczna.
Kiedy pracował jako nauczyciel w "Drake Junior High School" w Denver, kandydował do stanowej Izby Reprezentantów w 1976. Wybory wygrał i zasiadał w tym gronie dwie kadencje. W tym czasie stał się jednym z liderów konserwatywnych deputowanych i opozycji przeciwko dwujęzycznemu nauczaniu w szkołach. Wzywał także do stanowczej walki z nielegalną imigracją.
W 1981 nowo wybrany prezydent Ronald Reagan mianował go regionalnym pełnomocnikiem departamentu edukacji. Tancredo zajmował to przez całą prezydenturę Reagana oraz George’a H.W. Busha. W tym czasie zredukował liczbę podległych mu pracowników z 225 do 60.
W 1993 został prezesem Independence Institute, konserwatywnego zaplecza intelektualnego w Golden (Kolorado). Był nim aż do swego wyboru na kongresmena.
Był także aktywny jako lider ruchu na rzecz wprowadzenia limitu kadencji dla obieranych urzędników i legislatorów w Kolorado.
Kongresmen.
W 1998 urzędujący kongresmen z 6. okręgu Kolorado Daniel Schaefer postanowił nie kandydować na siódmą kadencję. Tancredo, który zgłosił swoją kandydaturę, nieznacznie zwyciężył swoich czterech oponentów w prawyborach, po czym pokonał kandydata demokratów.
Tancredo jest zaledwie drugą osobą, która reprezentuje 6. okręg od jego powstania w 1982 (były astronauta Jack Swigert został wybrany kongresmenem w tym roku, ale zmarł przed zaprzysiężeniem).
W czasie kampanii przyrzekł zasiadać tylko trzy dwuletnie kadencje. Jednak obecnie piastuje czwartą. Wybierano go zatem ponownie w latach 2000, 2002, 2004 i 2006. Ostatnim razem pokonał demokratę Billa Wintera przewagą 59% do 40%.
Pozycje polityczne.
Tancredo należy, jak dawniej, do konserwatywnego skrzydła republikanów. Znany jest przede wszystkim jako rzecznik ostrego działania w walce z nielegalną emigracją. Jak i w poprzednich latach zwalcza projekty dwujęzycznej edukacji.
Jest też założycielem i liderem tzw. Congressional Immigration Reform Caucus.
Ponadto:
Złe stosunki z administracją Busha.
Pomimo wyraźnie prawicowych poglądów Tancredo nie ma dobrych stosunków z administracją George’a W. Busha. Z powodu częstej i publicznej, także w trudnych dla republikanów ostatnich miesiącach, krytyki polityki Busha w sprawie reformy imigracyjnej jest uważany za "persona non grata" w Białym Domu. Bliski współpracownik prezydenta, Karl Rove, nazwał go nawet publicznie „Zdrajcą Partii Republikańskiej”.
Inne różnice wynikają także z podłoża ideologicznego. Co prawda zarówno Bush i jego zwolennicy, jak i Tancredo są konserwatystami. Jednakże ci pierwsi są neokonserwatystami, ukierunkowanymi w ogromnej mierze na politykę zagraniczną, coraz bardziej, dodajmy, niepopularną także w kraju. Zaś paleokonserwatyści, jak kongresmen z Kolorado, nie zgadzają się z nimi nie tylko w tych kwestiach, ale także takich społecznych, jak emigracja.
Kandydat do Senatu?
Obecny niepopularny starszy senator republikański z Kolorado Wayne Allard oświadczył, iż nie ma zamiaru ubiegać się o trzecią kadencję w 2008 roku. Tancredo oświadczył z kolei, iż jest gotów kandydować na jego miejsce. Jednak jest to o tyle dyskusyjne, że ostatnio demokraci cieszą się dużym poparciem w stanie, a poza tym uważa się, iż Tancredo raczej reflektuje na prezydenturę. Nie można ubiegać się zarówno o ten jak i o drugi mandat.
Kandydat na prezydenta.
Wymieniany przedtem często jako potencjalny kandydat do nominacji prezydenckiej republikanów Tancredo już w 2005 dawał do zrozumienia, iż może wystartować. Ostatnio zaś założył komitet przygotowawczo-badawczy (z ang. "exploary committe"), co nie równa się formalnemu zgłoszeniu kandydatury, ale jest pierwszym krokiem w celu poważnego włączenia się do wyścigu.
Kongresmeni mają z reguły trudniejszą sytuację przy ubieganiu się o najwyższy urząd. Tylko jeden urzędujący członek izby niższej Kongresu został nim wybrany (James Abram Garfield w 1880). Ponadto kadencja kongresmena trwa tylko dwa lata, przez co zawsze musi ją odnawiać wraz z wyborami prezydenckimi. Nie mogąc jednocześnie ubiegać się o dwa miejsca w wypadku przegranej zostaje poza polityczną sceną. Łatwiejszą sytuację mają tacy gubernatorzy czy senatorowie (jak George McGovern w 1972, Michael Dukakis w 1988 czy John Kerry w 2004), którym kadencja jeszcze się nie kończy i w wypadku przegranej mają dalej swój punkt zaczepienia i stanowisko.
Tancredo jest mimo to uważany za bardzo poważnego kandydata z niezłymi szansami na zdobycie nominacji. Jest dostatecznie konserwatywny, aby móc zdobyć akceptację republikańskiego żelaznego elektoratu, który bierze udział w prawyborach. Ale z drugiej strony stanowi alternatywę wobec kandydatów neokonserwatywnych jak Bush, których popularność, także na prawicy, mocno spada. Uznaje się, iż tutaj większe szansę mają „paleo”, a nie „neo”.
Szanse jego może jednak podkopać wrogość ze strony wciąż mocnych w aparacie zwolenników prezydenta.

</doc>
<doc id="791442" url="https://pl.wikipedia.org/wiki?curid=791442" title="Silva Iaponicarum">
Silva Iaponicarum

 Silva Iaponicarum to półrocznik japonistyczny, wydawany przez polską japonistykę po angielsku i japońsku (ukazują się także tłumaczenia na język polski). Pierwszy zeszyt periodyku ukazał się we wrześniu 2004 roku.
Głównym celem, dla którego periodyk został stworzony, jest publikacja wyników prac polskich i zagranicznych japonistów w Polsce i na świecie.
"Silva Iaponicarum" wydawane jest w Poznaniu.

</doc>
<doc id="791443" url="https://pl.wikipedia.org/wiki?curid=791443" title="Ulica Świętokrzyska w Warszawie">
Ulica Świętokrzyska w Warszawie

Ulica Świętokrzyska – ulica w śródmieściu Warszawy.
Historia.
Jedna z najstarszych dróg narolnych w Warszawie. Rozdzielała grunty książęce od włók Kałęczyna.
Nazwa ulicy, potwierdzona urzędowo w 1770, pochodzi pośrednio od kościoła św. Krzyża. W XVIII w. działający tam księża misjonarze założyli w pobliżu obecnej ulicy Czackiego folwark zwany Świętokrzyskim, przez który biegła dzisiejsza ulica Świętokrzyska.
Drewniana zabudowa ulicy została zniszczona w 1656 podczas potopu szwedzkiego.
W połowie XVIII wieku ulica została wybrukowana, a w czasach Królestwa Polskiego – została zabudowana dwupiętrowymi kamienicami. W 1828 w rejonie Świętokrzyskiej i ówczesnego placu Dzieciątka Jezus powstała duża fabryka metalurgiczna Karola Mintera wraz z pałacykiem właściciela. W 1868 w zabudowaniach dawnej fabryki uruchomiono pocztę.
Od końca XIX wieku do wybuchu II wojny światowej ulica na odcinku pomiędzy Nowym Światem a ulicą Jasną była znana w Warszawie jako miejsce handlu starymi i używanymi książkami. Działało tutaj kilkanaście antykwariatów. Właścicielami większości z nich byli warszawscy Żydzi. Ulica była wąska i nie kursowały nią ani tramwaje, ani autobusy.
W latach 1922–1923 na rogu Świętokrzyskiej i Jasnej wzniesiono gmach Pocztowej Kasy Oszczędności zaprojektowany przez Józefa Handzlewicza. Był to jeden z nielicznych budynków wzniesionych w Warszawie bezpośrednio po odzyskaniu niepodległości przez Polskę w 1918. Gmach został rozbudowany w latach 30. w kierunku ulicy Marszałkowskiej. W latach 1938–1939 przy skrzyżowaniu z ulicą Marszałkowską wzniesiono kolejny gmach banku zaprojektowany przez B. Szmidta.
Duża część zabudowy Świętokrzyskiej została zburzona podczas obrony Warszawy we wrześniu 1939. Kolejne zniszczenia przyniósł rok 1944. W czasie powstania warszawskiego od 4 sierpnia do 5 września w gmachu PKO mieścił się m.in. Sztab Komendy Okręgu Warszawa Armii Krajowej.
Podczas odbudowy Warszawy zadecydowano się poszerzyć wąską ulicę do 42 metrów poprzez wchłonięcie jej północnej pierzei wraz z wylotami ulic Mazowieckiej, Jasnej i Czackiego oraz przebić ją przez Nowy Świat do ul. Kopernika, w stronę Powiśla. Ze strony zachodniej w 1955 przedłużono ulicę od ulicy Bagno – gdzie od połowy XVIII wieku kończyła się Świętokrzyska – do ówczesnej ul. Juliana Marchlewskiego (obecnie al. Jana Pawła II). To sprawiło, że Świętokrzyska stała się jedną z ważniejszych arterii komunikacyjnych w Śródmieściu.
W 1948 w rejonie ulic Świętokrzyskiej, Wareckiej i placu Powstańców Warszawy rozpoczęto, prowadzoną etapami, budowę kompleksu budynków Narodowego Banku Polskiego. W latach 50. po południowej stronie ulicy w rejonie placu Defilad urządzono park Świętokrzyski.
W latach 1961–1967 w rejonie ulic Świętokrzyskiej, Marchlewskiego, Twardej i Emilii Plater zbudowano osiedla mieszkaniowe „Emilia” i „Mariańska” zaprojektowane przez Alinę Kosecką, Czesława Wegnera, Lecha Robaczyńskiego, Hannę Lewicką i Wojciecha Piotrowskiego. Najbardziej znanym z bloków osiedla jest znajdujący się na rogu Świętokrzyskiej i Emilii Plater jedenastopiętrowy budynek o charakterystycznym trójkątnym kształcie, nazywany „Igrekiem” lub „Wiatrakiem” (ul. Emilii Plater 55). Przeznaczony dla 920 osób, był to wtedy największy budynek mieszkalny w Warszawie.
W czerwcu 2011 rozpoczęto pod ulicą budowę linii M2 warszawskiego metra (odcinek ze stacjami "Rondo ONZ", "Świętokrzyska" i "Nowy Świat-Uniwersytet"). Na czas budowy ulica na odcinku od Nowego Światu do ronda ONZ została zamknięta dla ruchu kołowego. Ponowne otwarcie po modernizacji nastąpiło 30 września 2014.
W październiku 2015 przy skrzyżowaniu z ul. Nowy Świat powstała pierwsza w Warszawie śluza rowerowa.

</doc>
<doc id="791445" url="https://pl.wikipedia.org/wiki?curid=791445" title="Samsonów-Dudków">
Samsonów-Dudków

Samsonów-Dudków – wieś w Polsce położona w województwie świętokrzyskim, w powiecie kieleckim, w gminie Zagnańsk.
W latach 1975–1998 miejscowość administracyjnie należała do województwa kieleckiego. Do dnia 31 stycznia 1995 roku wieś była przysiółkiem Samsonowa.

</doc>
<doc id="791446" url="https://pl.wikipedia.org/wiki?curid=791446" title="Jan Kanapariusz">
Jan Kanapariusz

Jan Kanapariusz () – mnich benedyktyński klasztoru Sti. Bonifacius et Alexius na Awentynie w Rzymie. Kanapariuszowi przypisuje się autorstwo dzieła "Vita sancti Adalberti episcopi Pragensis" ("Żywot Świętego Wojciecha)", napisanego prawdopodobnie w roku 1000.
Kanapariusz jest autorem pierwszej źródłowej wzmianki odnoszącej się do Gdańska, wymienionego jako "urbs Gyddanyzc".

</doc>
<doc id="791448" url="https://pl.wikipedia.org/wiki?curid=791448" title="Samsonów-Komorniki">
Samsonów-Komorniki

Samsonów-Komorniki – wieś w Polsce położona w województwie świętokrzyskim, w powiecie kieleckim, w gminie Zagnańsk.
W latach 1975–1998 miejscowość administracyjnie należała do województwa kieleckiego.

</doc>
<doc id="791450" url="https://pl.wikipedia.org/wiki?curid=791450" title="Japonica">
Japonica

Japonica to pierwsze naukowe czasopismo japonistyczne, które w zamierzeniu redakcji miało być „źródłem informacji i interpretacji faktów oraz zjawisk z zakresu cywilizacji japońskiej dla wszystkich, którzy interesują się Japonią i pragną zrozumieć dokonania narodu zamieszkującego Archipelag Japoński” ("Od redakcji", "Japonica", nr 1/1993).
Ukazało się 16 numerów czasopisma w latach 1993-2003. Redagowali je japoniści z Uniwersytetu Warszawskiego. Czasopismo było dotowane przez Fundację im. Takashimy.
Nazwa czasopisma ma postać liczby mnogiej, odmienia się tak jak wyrazy "polonica" czy "judaica".
Pełna bibliografia zawartości w układzie rzeczowym wraz z indeksem nazwisk znajduje się na stronie internetowej: http://www.academia.edu/4219465/Bibliografia_czasopisma_Japonica_.
Przykładowy spis treści jednego tomu (Nr 1 / 1993).
Recenzje i omówienia.
Kurosawa po "Ran". Sny i rapsodie, s. 139-141. 
W kręgu Nichibunken, s. 141-145.
20-lecie Narodowego Instytutu Literatury w Tokio, s. 145. 
Umesao Tadao: "Japonia nie jest Azją", s. 145-146. 
"Cipango — Cahiers d'etudes japonaise", s. 146-147.
"Japanese Book News", s. 147.
Słówka.
Mikołaj Melanowicz, Co to jest "tarenbon"?, s. 149.
Książki nagrodzone.
O nagrodach dla: Setouchi Jakuchō, Konishi Jin'ichi, Oketani Hideaki, Shinoda Jun'ichi, Sakagami Hiroshi, Kawamoto Jōji, Fritsa Vosa, Edwarda Seidenstickera, Barbary Ruch, s. 151-152. 
Dobra passa dla pisarek w Japonii trwa nadal, s. 152-153. 
Ustanowienie Nagrody Murasaki Shikibu, s. 153. 
Noty bibliograficzne, s. 155-158.
Kronika kulturalna.
Kronika Kulturalna w opracowaniu Joanny Orzechowskiej, s. 159-162.
Literatura japońska w polskich przekładach (wybór), s. 163-170. 
Streszczenia artykułów, s. 171-172.
Indeksy nazw w zapisie japońskim, s. 173-184. 
Autorzy i tłumacze polscy, s. 185-187.

</doc>
<doc id="791451" url="https://pl.wikipedia.org/wiki?curid=791451" title="Samsonów-Piechotne">
Samsonów-Piechotne

Samsonów-Piechotne – wieś w Polsce położona w województwie świętokrzyskim, w powiecie kieleckim, w gminie Zagnańsk.
W latach 1975–1998 miejscowość administracyjnie należała do województwa kieleckiego.
Nazwa miejscowości wywodzi się od mieszkańców, którzy stawiali do pańszczyzny piechotą. Na północ od miejscowości Samsonów-Piechotne w lesie ma źródła rzeka Cyranka, która przepływa przez tę miejscowość i w wąwozie Lipiec wpada do Bobrzy. 
Na terenie miejscowości znajduje się również kościół parafialny pod wezwaniem Wniebowzięcia N.M.P.

</doc>
<doc id="791453" url="https://pl.wikipedia.org/wiki?curid=791453" title="Kosmos 4">
Kosmos 4

Kosmos 4 – pierwsza udana radziecka misja satelity zwiadowczego. Był to statek Zenit-2 2 należący do programu Zenit, którego konstrukcja została oparta na załogowych kapsułach Wostok. Kapsuła z negatywami opadła na terytorium ZSRR 29 kwietnia 1962.
Misja Kosmos 4 była udana tylko częściowo, gdyż awarii uległ główny system orientacji statku. Krążył wokół Ziemi przez 3-4 dni. Ponieważ dla sowieckiego wojska satelity programu Zenit miały bardzo wysoki priorytet, zaraz po Kosmosie 4 miał zostać wysłany jego następca, między 5 a 10 maja. Opóźniło to więc program załogowy, loty Wostok 3 i Wostok 4, do 20-30 maja. Kosmonauci zostali odesłani z Bajkonuru do Teodozji, aby kontynuować ćwiczenia skoków spadochronowych w skafandrach kosmicznych.
Satelita wystartował 26 kwietnia 1962 roku, dwa dni po starcie satelity Kosmos 3, na orbitę nachyloną do płaszczyzny równika pod kątem 65°. Pozostałe parametry po wejściu na orbitę wynosiły: perygeum – 298 km, apogeum – 330 km, czas obiegu – 90,6 minuty. 29 kwietnia 1962 sprowadzono satelitę na Ziemię. Był to szósty przypadek odzyskania satelity w Związku Radzieckim.

</doc>
<doc id="791455" url="https://pl.wikipedia.org/wiki?curid=791455" title="Akt Zjednoczenia">
Akt Zjednoczenia

 
Akt Zjednoczenia ( lub Велика Злука) – w historiografii ukraińskiej uroczyste ogłoszenie zjednoczenia URL i ZURL w zjednoczoną Ukrainę, które miało miejsce 22 stycznia 1919. Rocznica tego dnia jest świętem narodowym Ukrainy, nazywanym Dniem Jedności Ukrainy.
Zjednoczenie to zostało wywołane przez utworzenie 28 listopada 1918 na terytorium Rosji sowieckiej marionetkowego sowieckiego rządu Ukrainy (Tymczasowy Robotniczo-Chłopski Rząd Ukrainy), który zwrócił się do Moskwy o pomoc wojskową. 3 stycznia 1919 Armia Czerwona wkroczyła do Charkowa, a w lutym zajęła Kijów, tworząc Niezależną Ukraińską Sowiecką Republikę Socjalistyczną. Niemal jednocześnie z wkroczeniem wojsk bolszewickich na Ukrainie rozpoczął się „czerwony terror”.
10 listopada 1918 Ukraińska Partia Narodowo-Demokratyczna złożyła wniosek do władz URL o podjęcie starań na rzecz połączenia obu republik. 1 grudnia 1918 w Fastowie zawarto przedwstępny układ o zjednoczeniu. 3 stycznia 1919 Ukraińska Rada Narodowa podjęła w Stanisławowie uchwałę o połączeniu ZURL i URL.
W styczniu zorganizowano w Kijowie Kongres Pracy Ukrainy, w którym na 593 miejsca 65 zarezerwowano dla delegatów z byłej ZURL, a do 5-osobowego składu Dyrektoriatu dołączono Jewhena Petruszewycza. Kongres zatwierdził Akt Zjednoczenia URL i ZURL, i przekazał władzę ustawodawczą i wykonawczą Dyrektoriatowi URL.
W obliczu zagrożenia 22 stycznia 1919 na placu Sofijskim w Kijowie ogłoszono akt zjednoczenia URL i ZURL w Ukraińską Republikę Ludową. W wyniku niepomyślnego dla strony ukraińskiej przebiegu działań w wojnie na dwa fronty, Ukraińcy zmuszeni byli podpisać 16 czerwca 1919 we Lwowie rozejm ze stroną polską, a w 30 sierpnia 1919 połączone armie ukraińskie odzyskały Kijów, z którego musiały się następnego dnia wycofać na rzecz Sił Zbrojnych Południa Rosji dowodzonych przez gen. Antona Denikina.
Dekretem prezydenta Ukrainy Leonida Kuczmy, podpisanym 25 stycznia 1999, rocznica podpisania Aktu Zjednoczenia jest ukraińskim świętem państwowym, obchodzonym 22 stycznia.

</doc>
<doc id="791456" url="https://pl.wikipedia.org/wiki?curid=791456" title="Andrzej Seidler">
Andrzej Seidler



</doc>
<doc id="791462" url="https://pl.wikipedia.org/wiki?curid=791462" title="Tumlin Wykień">
Tumlin Wykień



</doc>
<doc id="791465" url="https://pl.wikipedia.org/wiki?curid=791465" title="Brygada Przeciwpancerna Wolna Ukraina">
Brygada Przeciwpancerna Wolna Ukraina

Brygada Przeciwpancerna "Wolna Ukraina" (niem. "104. Panzergrenadier Brigade "Freie Ukraine"", ukr. "Протитанкова бригада "Вільна Україна"") – związek taktyczny Wehrmachtu, a następnie Ukraińskiej Armii Narodowej złożony w większości z Ukraińców pod koniec II wojny światowej.
Powstanie i organizacja brygady.
Brygadę rozpoczęto formować 25 lutego 1945 r. pod Berlinem, kiedy ze stolicy III Rzeszy przybyło pierwszych 500 ukraińskich ochotników. Byli wśród nich robotnicy przymusowi oraz dezerterzy z berlińskiej straży pożarnej. Wkrótce został utworzony 1 batalion (kureń), składający się z trzech kompanii (sotni) - sotni podoficerskiej, pododdziałów karabinów maszynowych i moździerzy. Sotnia dzieliła się na pięć rojów po 21 żołnierzy.
Pod koniec marca 1945 r. formowanie Brygady zakończono. Powstały trzy bataliony (kurenie), kureń artylerii przeciwpancernej i pododdziały służb. Na jej czele stanął płk Petro Diaczenko, były dowódca Legionu Wołyńskiego, zaś funkcję szefa sztabu objął mjr Wołodymyr Hładych. Poszczególne jej kompanie (sotnie) składały się z mieszkańców poszczególnych geograficznych regionów Ukrainy. W 4 sotni było też 32 b. członków UPA. 80% żołnierzy pochodziło ze wschodniej Ukrainy. Brakowało ukraińskich oficerów kadrowych, dlatego wiele funkcji oficerskich zostało obsadzonych przez podoficerów. Około 15% żołnierzy Brygady stanowili Niemcy (wchodzący w skład pododdziałów technicznych). Uzbrojenie stanowiły pistolety maszynowe MP 40, będące na wyposażeniu 1 kurenia, oraz karabiny ręczne Mannlicher i Mosin.
Szkolenie wojskowe żołnierze Brygady przeszli w miejscowości Niemegk, 40 km na zachód od Berlina. 8 kwietnia złożyli w obecności gen. Pawło Szandruka, dowódcy nowo formowanej Ukraińskiej Armii Narodowej (UNA), przysięgę wojskową na wierność narodowi ukraińskiemu i Ukrainie Brygada weszła formalnie w skład nowo tworzonej 2 Dywizji UNA, na czele której miał stanąć płk P. Diaczenko (mianowany 7 kwietnia przez gen. P. Szandruka do stopnia generała chorążego), choć faktycznie znajdowała się pod niemieckim zwierzchnictwem wojskowym.
Historia jednostki.
3 kwietnia 1945 r. Brygada została skierowana do miejscowości Glatz, gdzie przybyły uzupełnienia z Pragi. Byli to emigranci polityczni w większości w wieku 45 – 55 lat, będący b. oficerami armii carskiej oraz młodzi Ukraińcy w wieku 17 – 18 lat, bez żadnego doświadczenia wojskowego. Spośród części z nich sformowano 3 kureń (zapasowy), zaś reszta została włączona do dwóch pozostałych kureni. Brygada osiągnęła liczebność ok. 2 tys. ludzi. Została włączona w skład Fallschirm-Panzerkorps "Hermann Göring" przyporządkowanego felmarszałkowi Ferdinanda Schörnera.
19 kwietnia Ukraińcy transportem kolejowym zostali wysłani do Budziszyna (Bautzen). Jednakże 12 km przed miastem pociąg został ostrzelany ogniem karabinów maszynowych i moździerzy, w związku z czym żołnierze 1 kurenia prosto z wagonów ruszyli do ataku, odrzucając atakujące oddziały Armii Czerwonej. Pozostałe dwa kurenie zajęły pozycje obronne. 20 kwietnia dowództwo Brygady otrzymało rozkaz dokonania rozpoznania bojem w kierunku Budziszyna i nawiązania kontaktu z niemieckimi oddziałami, okrążonymi w mieście. Zadanie miały wykonać 2 i 4 sotnie oraz patrole motocyklowe. Patrol z 2 sotni, niszcząc dwa czołgi T-34, przedostał się do Budziszyna. 22 kwietnia do natarcia przeszła 3 sotnia, zajmując stację kolejową pod Budziszynem, gdzie wzięto 12 jeńców wojennych. Następnego dnia w kierunku autostrady do Drezna zaatakowała cała Brygada. Jednakże po 5 km dostała się pod silny ogień artyleryjski, nie dochodząc do autostrady. 27 kwietnia patrole poinformowały, że Brygadzie grozi okrążenie. Wieczorem do natarcia przeszły 2 i 3 sotnie, ale zaległy pod ogniem moździerzy. W odpowiedzi kontratak przeprowadziły oddziały Armii Czerwonej, przerywając linie obronne 1 sotni i wychodząc na tyły Brygady. W tak groźnej sytuacji gen. P. Diaczenko wydał rozkaz dowódcom wszystkich kureni prowadzenia stałej obrony, a sam zebrał grupę złożoną z oficerów sztabowych i żołnierzy służb tyłowych, na czele której zaatakował czerwonoarmistów. Do kontrnatarcia przeszły wówczas inne pododdziały, co doprowadziło do odrzucenia Sowietów. Następnie poprowadzono dalszy atak, który doprowadził do rozbicia jednego z pułków piechoty 7 dywizji piechoty ze składu 2 Armii WP. Do niewoli dostało się ogółem ok. 700 sowieckich i polskich żołnierzy, zdobyto 5 moździerzy, 20 karabinów maszynowych i dużą ilość amunicji. Być może Brygada była tajemniczym 7 pułkiem piechoty własowców, wymienianym w różnych publikacjach dotyczących bitwy pod Budziszynem. Generał P. Diaczenko za to zwycięstwo został przez gen. Hyazintha Grafa Strachwitza von Groß-Zauche und Camminetz, dowódcę Panzerjäger-Brigade "Oberschlesien", osobiście odznaczony Krzyżem Żelaznym 1 klasy. Po tych walkach Ukraińcy zostali lepiej wyposażeni; dostali karabiny szturmowe StG44, zdobyczną sowiecką broń maszynową i artylerię. Brygada została całkowicie zmotoryzowana. W dniach 2 – 3 maja 1945 r. osłaniała ucieczkę z Budziszyna ludności cywilnej. Prawie przez cały czas znajdowała się pod ostrzałem moździerzy i artylerii.
5 maja gen. P. Diaczenko otrzymał rozkaz odejścia na linię rzeki Łaby, a następnie nawiązania kontaktu z 14 Dywizją Grenadierów SS. 6 maja maszerujących żołnierzy Brygady ostrzelały sowieckie samoloty, w wyniku czego poniosła ona bardzo duże straty. 7 maja dotarła do Łaby, ale okazało się, że most na rzece był zniszczony. Wieczorem gen. P. Diaczenko rozkazał żołnierzom podzielić się na grupy, a następnie przedzierać się przez Łabę w kierunku Weimaru, na obszary zajęte przez wojska alianckie. Rano następnego dnia Brygada została jednak okrążona przez wojska sowieckie. Generał P. Diaczenko został oddzielony od reszty swojej formacji i dowiedział się o ogłoszeniu kapitulacji wojsk niemieckich. W tej sytuacji Ukraińcy, pojedynczo i grupami, zaczęli przebijać się na zachód; od czasu do czasu dochodziło do potyczek z czerwonoarmistami. Do Amerykanów udało się dotrzeć jedynie 30% żołnierzy Brygady, w tym gen. P. Diaczence, reszta zginęła po drodze lub dostała się do niewoli sowieckiej.

</doc>
<doc id="791467" url="https://pl.wikipedia.org/wiki?curid=791467" title="Andriej Charłow">
Andriej Charłow

Andriej Charłow, ros. Андрей Васильевич Харлов (ur. 20 listopada 1968 w Prokopjewsku, zm. 15 czerwca 2014 w Kazaniu) – rosyjski szachista, arcymistrz od 1992 roku.
Kariera szachowa.
W 1992 podzielił I miejsce (wspólnie z Aleksandrem Fominychem) w Symferopolu. Na przełomie 1992 i 1993 zwyciężył (wspólnie z Jonny Hectorem) w turnieju "Rilton Cup" w Sztokholmie. W roku 1995 podzielił I miejsce (wraz z Piotrem Swidlerem, Siergiejem Rublewskim oraz Jaanem Ehlvestem) w Nowosybirsku. W 2000 był bliski zdobycia medalu na I indywidualnych mistrzostwach Europy w Saint-Vincent, zajmując IV miejsce. W 2002 podzielił III miejsce w Lublanie (za Ołeksandrem Bielawskim i Liviu-Dieterem Nisipeanu, wspólnie z Duską Pavasoviciem). Rok później był piąty na kolejnych mistrzostwach Europy w Stambule oraz podzielił I miejsce w otwartym turnieju w Jaén. Największy sukces w karierze osiągnął w 2004, awansując do najlepszej ósemki mistrzostw świata FIDE w Trypolisie – pokonując w kolejnych rundach Rustema Dautowa, Ivana Sokolova, Rafaela Leitão oraz Liviu-Dietera Nisipeanu (w V rundzie przegrał z Weselinem Topałowem). W 2005 podzielił I miejsce w bardzo silnie obsadzonym turnieju "Aerofłot Open" w Moskwie (wraz z Emilem Sutowskim, Wasylem Iwanczukiem, Wladimirem Hakopianem i Aleksandrem Motylowem). W latach 2007 i 2008 zwyciężył w Kazaniu (w 2008 r. wspólnie z Dmitrijem Boczarowem).
Najwyższy ranking w karierze osiągnął 1 lipca 2001 r., z wynikiem 2656 punktów zajmował wówczas 31. miejsce na światowej liście FIDE, jednocześnie zajmując 10. miejsce wśród rosyjskich szachistów.

</doc>
<doc id="791469" url="https://pl.wikipedia.org/wiki?curid=791469" title="Survivor Fidżi">
Survivor Fidżi



</doc>
<doc id="791470" url="https://pl.wikipedia.org/wiki?curid=791470" title="Rogatek (roślina)">
Rogatek (roślina)

Rogatek ("Ceratophyllum" L.) – rodzaj roślin w rodzinie rogatkowatych. Jest jedynym żyjącym rodzajem tej rodziny. W zależności od ujęcia systematycznego zaliczanych jest tu od 3 do wielu gatunków. Według The Plant List po weryfikacji wszystkich taksonów w obrębie tego rodzaju wyróżnić należy cztery gatunki. Rośliny te spotykane są w wodach słodkich na całym świecie z wyjątkiem obszarów okołobiegunowych. W Polsce występują trzy gatunki: rogatek sztywny "C. demersum", krótkoszyjkowy "C. submersum" i skrzydełkowaty "C. platyacanthum".
Rośliny te nie mają większego znaczenia ekonomicznego. Bywają uprawiane w akwariach i zbiornikach wodnych do natleniania wody. Czasem są też bardzo kłopotliwe, gdy w miejscach ekspansji lub inwazji intensywnie rozrastają się, utrudniając przepływ wód w kanałach żeglugowych lub zasilających elektrownie wodne. Rośliny zapylane są przez wodę (hydrogamia) i nasiona przenoszone są także przez wodę.
Systematyka.
Rodzaj z monotypowej rodziny rogatkowatych, mającej niejasną pozycję w systemie. Analizy molekularne wskazują najczęściej jej siostrzaną pozycję w stosunku do dwuliściennych właściwych "eudicots". Z drugiej strony istnieją skamieniałości przedstawiające rośliny o pośrednich cechach między rogatkowatymi i zieleńcowcami "Chloranthales". Pod koniec drugiego dziesięciolecia XXI wieku potwierdzono w szeregu analiz bliskie pokrewieństwo rogatkowców z zieleńcowcami, w niektórych badaniach wręcz wskazywano na siostrzaną relację tych rzędów, mających tworzyć wspólny klad (np. badania DNA mitochondrialnego oraz morfologii). Yang i in. (2020) stwierdzili, że w czasie jury najpierw oddzieliły się linie rozwojowe jednoliściennych, następnie magnoliowych, w czasie późnej jury – zieleńcowców, rogatkowców i w końcu już w kredzie nastąpiło różnicowanie w obrębie dwuliściennych właściwych.
"Dichotophyllum" Moench, "Hydroceratophyllon" Séguier, "Revatophyllum" Röhling
Rodzaj należący do rodziny rogatkowatych ("Ceratophyllaceae" Gray), rzędu rogatkowców, kladu magnoliowych w obrębie okrytonasiennych. Pozycja filogenetyczna rodzaju i rodziny jest problematyczna. 
Wyróżniane są cztery gatunki (według niektórych źródeł nawet 30 na skutek podnoszenia do rangi gatunku jednostek niższej rangi):

</doc>
<doc id="791471" url="https://pl.wikipedia.org/wiki?curid=791471" title="Githyanki">
Githyanki

Githyanki bądź gitjanki – fikcyjny gatunek istot humanoidalnych z systemu gry fabularnej "Dungeons &amp; Dragons". Według podręczników źródłowych "D&amp;D" githyanki to ksenofobiczna rasa humanoidalna, zamieszkująca głównie część wieloświata gry zwaną sferą (lub płaszczyzną) astralną ().
Pierwotny koncept tej rasy pochodzi z wydanej w 1977 roku powieści "Światło się mroczy" ("Dying of the Light") George’a R.R. Martina. W tym utworze istoty te zostały określone jako "soulsucks" i dysponowały „mocami psionicznymi”. 
Do "Dungeons &amp; Dragons" ("D&amp;D") wprowadził githyanki inny pisarz, Charles Stross. Inspirując się pomysłem Martina, zamieścił opis tych istot w brytyjskim czasopiśmie fantastycznym „White Dwarf”, w dziale "Fiend Factory". Następnie charakterystyka githyanki ukazała się w pierwszym wydaniu "Fiend Folio", publikacji towarzyszącej edycji D&amp;D, a wizerunek jednej z tych istot znalazł się na okładce tego wydawnictwa. 
Githyanki w Dungeons &amp; Dragons wersja 3.5.
Githyanki są opisane jako wysokie, chude istoty humanoidalne. Mają żółtą skórę i spiczaste uszy, chętnie noszą ozdobne stroje i pancerze. (W grze komputerowej "Neverwinter Nights 2" skóra githyanki ma kolor zielony). Cechują ich wrodzone psioniczne umiejętności.
Żyją w fortecach w sferze astralnej, ale jako istoty pozaplanarne mogą pojawić się w każdym ze światów Dungeons &amp; Dragons. Nie tworzą rodzin, choć do realizacji jakichś celów łączą się w grupy. Są istotami bardzo wojowniczymi, niemal każde spotkanie z przedstawicielami innych ras może zakończyć się walką. Pewnego rodzaju sojusz łączy ich jedynie z czerwonymi smokami.
Istoty te zajmują się nie tylko walką – są wśród nich także czarodzieje i sprawni rzemieślnicy, nieustępujący umiejętnościami krasnoludom, choć wytwarzają głównie uzbrojenie. Broń ma dla githyanki szczególne znaczenie i stanowi niemal przedmiot kultu.
Githyanki nie mają żadnego bóstwa, jego rolę pełni rządząca nimi nieumarła królowa, sprawująca władzę absolutną nad całą społecznością.
Historia.
Przodkowie githyanki w zamierzchłej przeszłości byli niewolnikami illithidów (łupieżców umysłu). Pod wodzą legendarnego Githa wszczęli bunt i doprowadzili do upadku imperium swoich panów. Wyzwolili się z niewoli, ale spór pomiędzy nimi doprowadził do powstania dwóch ras: githyanki i githzerai, zamieszkujących obecnie świat zwany Limbo. Te dwa rodzaje istot dzieli obecnie nienawiść, łączą się tylko w walce przeciw wspólnym wrogom – illithidom.
Srebrne miecze githyanek.
Potężni githyanki dysponują wyjątkowym orężem – srebrnymi mieczami. Broń ta ma specjalne właściwości, potrafi zredukować moce psioniczne zranionego przeciwnika, a nawet przeciąć "nić astralną", łączącą międzyplanarnego podróżnika z macierzystym światem. Jeśli taki miecz zostanie stracony (ukradziony lub zdobyty w walce), githyanki zrobią wszystko, żeby go odzyskać, bezwzględnie ścigając jego posiadacza.
Githyanki w grach komputerowych.
Githyanki występują w grach komputerowych osadzonych w świecie Zapomnianych Krain i opartych na mechanice "Dungeons &amp; Dragons".
W fabule ' githyanki pojawiają się kilkukrotnie. Istoty te usiłują odebrać bohaterowi podarowany mu przez jednego z NPC srebrny miecz, zaś w lokacji dziejącej się w Podmroku gracz może czasowo sprzymierzyć się z nimi, by pokonać illithidów. Ponadto są jednymi z przeciwników w dodatku ', w lokacji Twierdza Strażnika.
W "Neverwinter Nights 2" głównym wątkiem fabularnym jest odnalezienie fragmentów srebrnego miecza githyanki i ponowne jego wykucie. Miecz ten stanie się bronią służącą do pokonania głównego przeciwnika, Króla Cieni. Githyanki usiłują odzyskać fragmenty ostrza, wielokrotnie stając na drodze bohatera.
Githyanki są jedną z ras grywalnych w grze "Baldur’s Gate III" - zarówno postać gracza jak i jeden z pozostałych członków drużyny może pochodzić z tej rasy.

</doc>
<doc id="791472" url="https://pl.wikipedia.org/wiki?curid=791472" title="Tumlin-Podgród">
Tumlin-Podgród

Tumlin-Podgród – wieś w Polsce położona w województwie świętokrzyskim, w powiecie kieleckim, w gminie Miedziana Góra.
W latach 1975–1998 miejscowość należała administracyjnie do województwa kieleckiego.
W miejscowości znajdują się 2 wyciągi narciarskie o długości 500 i 300 metrów.
Przez wieś przechodzi Główny Szlak Świętokrzyski im. Edmunda Massalskiego z Gołoszyc do Kuźniaków.
Na północ od wsi znajduje się wzniesienie Góra Grodowa (395 m n.p.m.) z rezerwatem przyrody „Kręgi Kamienne” i kamienną kaplicą pw. Przemienienia Pańskiego z 1850 r., wpisaną do rejestru zabytków nieruchomych (nr rej.: A.450 z 29.01.1987).

</doc>
<doc id="791474" url="https://pl.wikipedia.org/wiki?curid=791474" title="Młodzieńcze idiopatyczne zapalenie stawów">
Młodzieńcze idiopatyczne zapalenie stawów

Młodzieńcze idiopatyczne zapalenie stawów, skrót "MIZS", (ang. "juvenile idiopathic arthritis", "JIA"), inne nazwy: "młodzieńcze reumatoidalne zapalenie stawów", "młodzieńcze przewlekłe zapalenie stawów", "choroba Stilla" – autoimmunologiczna, nieinfekcyjna, zapalna choroba stawów o nieznanej etiologii, rozpoczynająca się przed 16 rokiem życia. Należy ją rozpatrywać jako heterogenną grupę chorób, którą łączą przede wszystkim przewlekłe zapalenie stawów i wiek wystąpienia objawów. Schorzenie ma charakter przewlekły, a do jej rozpoznania, konieczne jest ustalenie czasu trwania powyżej 6 tygodni i wykluczenie innych przyczyn. U niektórych chorych MIZS wraz z wiekiem może przekształcić się w pełnoobjawowe zesztywniające zapalenie stawów kręgosłupa bądź w reumatoidalne zapalenie stawów. Jest najczęstszą reumatyczną chorobą dzieci i młodzieży, a jej częstość występowania w tej populacji ocenia się na 1-4 przypadków na 1000.
Epidemiologia.
W wieku rozwojowym MIZS jest najczęstszą przewlekłą, zapalną chorobą reumatyczną. 
Zapadalność ocenia się na 2,6-13,9 na 100 000 dzieci, a chorobowość 64-113,4/100 000. Dane badaczy z USA wskazują na zapadalność 2-20/100 000. Płeć żeńska dominuje nad męską w stosunku 1,5-2:1.
Etiopatogeneza.
MIZS to przeważnie choroba autoimmunologiczna. Oznacza to, że układ odpornościowy zaczyna zwalczać swoje własne komórki (w tym wypadku: komórki w stawach) z bliżej niewyjaśnionego powodu. Obecnie sądzi się, że do rozwoju MIZS dochodzi u osób z podatnością genetyczną, narażonych na niekorzystne czynniki środowiskowe. 
Proces zapalny o przewlekłym przebiegu, pierwotnie w błonie maziowej stawów, a następnie też w okolicznych strukturach (tkanki okołostawowe, przyczepy ścięgien i mięśni, pochewki ścięgniste, nasady kostne), doprowadza do uszkodzenia chrząstki stawowej, nasad kostnych, może także powodować powikłania pozastawowe.
Prowadzone są intensywne badania w kierunku poznania przyczyny MIZS. Badania eksperymentalne wykazały, że objawy reumatyczne mogą zapoczątkować niektóre zmutowane wirusy. Uważa się też, że stres psychiczny może nasilać objawy reumatyczne, ale ograniczenie stresu nie zawsze powoduje ustąpienie objawów.
Możliwe jest także, że hormony płciowe mają wpływ na rozwój tej choroby, gdyż występuje ona znacznie częściej u dziewczynek niż u chłopców.
Postawienie rozpoznania MIZS jest możliwe dopiero po sprawdzeniu czy objawy chorobowe nie są wywołane przez jakąś z chorób z tzn. "listy wykluczeń":
Objawy.
Objawy MIZS są zazwyczaj niespecyficzne, co utrudnia rozpoznanie, szczególnie na początku choroby. 
Kluczowym objawem jest zapalenie jednego lub wielu stawów, które objawia się poprzez obrzęk, wysięk i ograniczeniem ruchomości, a stosunkowo rzadko bólem. Zajęcie stawów zwykle jest asymetryczne i stawami najczęściej zaatakowanymi są: staw kolanowy, staw skokowo-goleniowy, nadgarstek, rzadziej małe stawy rąk i stóp. Częściej niż w reumatoidalnym zapaleniu stawów u dorosłych we wczesnej fazie choroby stwierdza się zajęcie stawów szyjnego odcinka kręgosłupa. Czasem obrzęk bywa trudny do wykrycia, zwłaszcza jeśli dotyczy stawów kręgosłupa, krzyżowo-biodrowych, ramienia, bioderowych czy żuchwowo-skroniowych. 
Inne objawy obejmują apatię, brak apetytu i spadek aktywności fizycznej. Czasem objawy przypominają infekcję grypową, która nie poddaje się leczeniu, z bólami stawowymi i gorączką. Często pierwszym objawem u dzieci jest zaburzenie chodu (kulawość). 
W takich wypadkach bardzo pomocne są ultrasonografia i obrazowanie metodą rezonansu magnetycznego. W przypadku zapalenia niewielu stawów często pierwszym objawem jest zapalenie błony naczyniowej.
Ból w MIZS jest jednym z najważniejszych objawów, zwłaszcza małe dzieci mogą mieć trudności w komunikowaniu tego objawu. Często obserwuje się poranną sztywność stawów, która stopniowo ustępuje w ciągu dnia. Późniejszym skutkiem tej choroby są przykurcze mięśni oraz uszkodzenia stawów. Nasilenie poszczególnych objawów może się bardzo różnić u różnych dzieci.
Klasyfikacja.
W 2001 roku organizacja International League of Associations for Rheumatology (ILAR) opublikowała klasyfikację młodzieńczego idiopatycznego zapalenia stawów (wydanie 2, tkz. The Edmonton Revision) wyróżniając siedem podtypów tej choroby:
MIZS o początku nielicznostawowym.
Ten podtyp choroby nazywany też skąpostawowym, rozpoczyna się zajęciem nie więcej niż 4 stawów w pierwszych 6 miesiącach choroby. A w następnych miesiącach następuje zajęcie większej liczby stawów.
Podtyp nielicznostawowy (skąpostawowy) stanowi ok. 50% wszystkich przypadków MIZS.
W tym typie częściej niż w innych typach MIZS stwierdza się obecność przeciwciał przeciwjądrowych (ANA) i często bo w 20-30% może wystąpić zapalenia błony naczyniowej oka. Dlatego dzieci z tej grupy wymagają regularnych badań okulistycznych za pomocą lampy szczelinowej.
Znacznie częściej chorują dziewczynki niż chłopcy. 
Najczęściej stanem zapalnym objęte są (zwykle niesymetrycznie) stawy: kolanowe, skokowe i łokciowe, choć mogą być zajęte także mniejsze stawy, na przykład stawy rąk i stóp. W przeciwieństwie do MIZS z początkiem wielostawowym, nie dochodzi do stanu zapalnego w stawie biodrowym.
MIZS o początku wielostawowym.
Choroba tego typu obejmuje pięć lub więcej stawów w ciągu pierwszych sześciu miesięcy. Zwykle zajęte są małe stawy dłoni i stop. Stan zapalny może występować także w szyi, szczęce oraz dużych stawach: kolanach, biodrach i kostkach, najczęściej symetrycznie (np. oba nadgarstki). W tym typie MIZS również często występują dodatkowo zapalenia w gałce ocznej, więc pacjenci z tej grupy także wymagają regularnych badań okulistycznych za pomocą lampy szczelinowej. Ten typ MIZS także występuje najczęściej u dziewczynek. Czynnik reumatoidalny jest często pozytywny w tym typie choroby, zaś rzadko jest pozytywny w MIZS o początku uogólnionym.
MIZS o początku uogólnionym.
Podtyp młodzieńczego idiopatycznego zapalenia stawów uogólnionego wykazuje szczególną specyfikę w porównaniu do pozostałych podtypów. Dotyczy to objawów, powikłań i metod leczenia. Jeśli ten podtyp jest pełnoobjawowy wykazuje następujący zestaw objawów:
Ten podtyp bywa często trudny do rozpoznania, ponieważ objawy są niespecyficzne, rzadko występują wszystkie razem, bywają zmienne i nie utrzymują się długo. W przeciwieństwie do pozostałych podtypów MIZS częstość występowania u obu płci jest podobna, stanowiąc 5-15% wszystkich przypadków MIZS. 
U pacjentów z tym podtypem nasilenie objawów częściej wymaga leczenia ich w warunkach szpitalnych, zarówno na początku choroby jak i podczas jej zaostrzeń.
Choroba najczęściej ma swój początek u dzieci w 1-5 roku życia, ale zdarza się też w starszym wieku. 
Gorączka jest kardynalnym objawem w tym podtypie. Charakterystyczne są piki gorączki 1-2 razy dziennie powyżej 39°C, ze spadkiem temperatury do normy lub poniżej średniej; wzrost powoduje znaczne pogorszenie stanu dziecka, a jej ustąpienie daje zdecydowaną poprawę. Gorączka ciągła, może nasuwać podejrzenie rozwoju zespołu aktywacji makrofagów (MAS). 
Wysypka jest plamista lub plamisto-grudkowa, nieswędząca, łososiowego koloru, towarzyszy gorączce i zwykle blednie lub ustępuje wraz z gorączką. Brak jej wystąpienia podaje w wątpliwość diagnozę uogólnionego MIZS. 
MIZS tego typu może obejmować organy wewnętrzne, prowadząc do zapalenia osierdzia.
Z chorobą tą wiąże się polimorfizm czynnika zahamowania migracji makrofagów (MIF).
Istnieją doniesienia sugerujące, że choroba ta jest młodzieńczą odmianą choroby Stilla.
Leczenie.
Fundamentalne znaczenie ma jak najwcześniejsze rozpoznanie choroby, zwłaszcza u dzieci w najmłodszej grupie wiekowej. Osiągnięcie celów terapeutycznych u dziecka chorującego na MIZS jest możliwe przy zastosowaniu optymalnego i zindywidualizowanego sposobu leczenia.
Optymalnym celem leczenia jest remisja choroby, a w określonych przypadkach, można przyjąć za cel zapobieganie trwałym uszkodzeniom i przeciwdziałanie pogorszeniu jakości życia.
Kryteria remisji (ang. "Clinical Inactive Disease", "CID") zaproponowane przez The American College of Rheumatology (ACR): 
W MIZS wyróżniono tzn. „czynniki złej prognozy”, które wskazują na małe prawdopodobieństwo uzyskania podczas leczenia trwałej remisji:
Stosuje się doustnie leki hamujące działanie układu odpornościowego, czyli immunosupresyjne (kortykosteroidy), niesteroidowe leki przeciwzapalne, chlorochinę, a w leczeniu usprawniającym iniekcje dostawowe ze sterydów. W ciężkich przypadkach stosuje się metotreksat oraz leki biologiczne, na przykład etanercept, adalimumab.
Osoby chore powinny przyswajać odpowiednią ilość witaminy D, wapnia, białek i przyjmować pokarmy o odpowiedniej wartości kalorycznej. W jednym z badań na grupie 32 pacjentów z MIZS stwierdzono istotny spadek CRP po zastosowaniu suplementacji kwasów tłuszczowych omega-3. W innym badaniu, 23 dzieci chorych na MIZS podzielono losowo na dwie grupy. W pierwszej grupie zwiększono zawartość kwasów omega-3 w diecie, a w drugiej nie. Po 5 miesiącach eksperymentu, średnia dzienna dawka ibuprofenu przyjmowanego przez dzieci w pierwszej grupie spadła z 28,4 mg/kg do 23,4 mg/kg, a w drugiej grupie średnia dawka ibuprofenu spadła z 23,7 mg/kg do 22,7 mg/kg. Stwierdzono też korzystny wpływ spożycia nasion sezamu, zmniejszający dolegliwości reumatyczne.
W przypadku przykurczy i ograniczenia ruchomości stawów, konieczna jest rehabilitacja ruchowa, a także inne formy fizjoterapii.
Jeśli objawy choroby mimo leczenia utrzymują się przez kilka lat w jednym lub kilku stawach, można rozważyć przeprowadzenie zabiegu synowektomii chemicznej (tzw. synowiorteza, np. z czterotlenkiem osmu) lub radioizotopowej (tzw. radiosynowektomia, np. z użyciem izotopu itru). Zabiegi te polegają na wstrzyknięciu do stawu związku chemicznego lub krótkotrwałego izotopu promieniotwórczego, który ma miejscowe działanie przeciwzapalne i hamuje podziały komórek. Jeśli w wyniku długotrwałego stanu zapalnego nastąpi znaczne pogrubienie błony maziowej, prowadzące do uszkodzeń chrząstki, na przykład w stawie kolanowym, można przeprowadzić synowektomię artroskopową, czyli operacyjne usunięcie nadmiaru błony maziowej. Synowektomia artroskopowa zmniejsza nasilenie objawów choroby na okres od 1 do 1,5 roku, ale wymaga długotrwałej rehabilitacji.
Powikłania.
Najczęstszym pozastawowym powikłaniem w przebiegu MIZS jest zapalenie naczyniówki, które występuje u 20% chorych i może prowadzić do wystąpienia jaskry, zaćmy, a nawet do całkowitej utraty wzroku. Początkowo zapalenie naczyniówki może być bez objawowe, dlatego chorzy z MIZS powinni podlegać skriningowi okulistycznemu. Wczesne wprowadzenie leczenia, ma istotne znaczenie w opanowaniu choroby. Leczenie immunosupresyjne pozwala ograniczyć stosowanie glikokortykosterydów miejscowo i ogólnoustrojowo. Z leków biologicznych stosowany jest z powodzeniem adalimumab. W trakcie prób klinicznych jest terapia z zastosowaniem tocilizumabu i baricytynibu.
Inną częstą komplikacją MIZS jest spowolnienie wzrostu spowodowane tą chorobą. Co więcej, podawane leki (kortykosteroidy) dodatkowo mogą ograniczać wzrost dziecka, a także doprowadzić do osteoporozy oraz otyłości posterydowej – dlatego ważna jest odpowiednia dieta (niskokaloryczna, bogata w białko).
W przypadku niesymetrycznego zajęcia stawów kończyn może dojść do znacznej różnicy długości kończyn. Te różnice, jeśli nie przekraczają 3 cm, najlepiej skorygować nowoczesnymi metodami dopiero po ukończeniu wzrostu (zamiast dawniej stosowanej korekcji u dzieci, która często wymagała ponownej korekty po ukończeniu wzrostu).
U pacjentów, których leczenie rozpoczęto zbyt późno lub którzy nie stosowali fizykoterapii, może dojść do deformacji stawów. Z czasem stawy tracą wtedy pełną ruchomość i jej przywrócenie może okazać się niemożliwe.
Ważną komplikacją w przebiegu choroby może być amyloidoza. Amyloid może ulegać odkładaniu w ważnych dla życia narządów, powodując ich uszkodzenie:
Podejrzenie rozwoju amyloidozy może nasuwać białkomocz, powiększenie wątroby i śledziony i dolegliwości ze strony przewodu pokarmowego. Jeżeli stan zapalny nie zostanie opanowany, z czasem dochodzi do rozwoju przewlekłej niewydolności nerek, ze znaczną śmiertelnością.

</doc>
<doc id="791476" url="https://pl.wikipedia.org/wiki?curid=791476" title="Ceratophyllum">
Ceratophyllum



</doc>
<doc id="791477" url="https://pl.wikipedia.org/wiki?curid=791477" title="Rogatkowce">
Rogatkowce



</doc>
<doc id="791488" url="https://pl.wikipedia.org/wiki?curid=791488" title="Najdłuższy wspólny podciąg">
Najdłuższy wspólny podciąg

Najdłuższy wspólny podciąg (NWP, ang. "longest common subsequence") – najdłuższy podciąg znaków, które występują w tej samej kolejności w dwóch porównywanych łańcuchach. Elementy podciągów nie muszą przy tym leżeć obok siebie (tym różni się ten problem od problemu najdłuższego wspólnego podłańcucha, ang. "longest common substring"). Rozwiązanie tego problemu jest bardzo przydatne przy pisaniu programów mających na celu wykrycie zmian w dokumentach lub plikach, lub przy pisaniu programów służących do identyfikacji plagiatów.
Przykłady:
Warto przy tym zaznaczyć, że implementacja rozwiązania problemu może dotyczyć zarówno ciągu rozumianego jako ciąg liter, wyrazów czy nawet akapitów.
Algorytm znajdujący tablicę długości NWP dwóch ciągów.
Idea.
Problem NWP dwóch ciągów formula_1 i formula_2 o długościach odpowiednio formula_3 i formula_4 może być rozwiązany za pomocą metody programowania dynamicznego.
Algorytm ten ma złożoność obliczeniową rzędu formula_5 gdzie formula_3 oraz formula_4 to długości ciągów formula_1 i formula_9
Algorytm ten tworzy tablicę dwuwymiarową codice_1 (codice_2 na codice_3) taką, że wartość codice_4 jest długością NWP podciągów formula_10 i formula_11 A więc po zakończeniu wypełniania tablicy formula_12 komórka formula_13 będzie zawierała wartość będąca długością NWP oryginalnych ciągów wejściowych formula_1 i formula_9
Optymalne rozwiązanie podproblemów.
Załóżmy, że w danym kroku algorytmu chcemy obliczyć wartość komórki formula_16 tj. długość NWP dla podciągów formula_17 i formula_18 Jeżeli formula_1 i formula_2 są identyczne na pozycjach odpowiednio formula_21 i formula_22 formula_23 to należy włączyć ten wspólny znak do znalezionego wcześniej wspólnego podciągu. Wtedy:
ponieważ długością NWP ciągów formula_10 i formula_26 będzie długość NWP podciągów formula_27 i formula_28 plus jeden wspólny element z pozycji formula_29 i formula_30
Jeżeli znaki formula_29 i formula_32 są różne, to obliczenie formula_33 sprowadza się do sprawdzenia, który ze wspólnych podciągów słów formula_27 i formula_26 oraz formula_10 i formula_28 jest dłuższy, i włączenie go do tablicy wynikowej.
Zatem algorytm wypełniania tablicy formula_12 można zapisać jako:
Stany początkowe.
Do obliczenia tablicy formula_12 potrzeba jeszcze tylko tzw. stanów początkowych, tj. wartości początkowych rekurencjnych wzorów na formula_42 Z obserwacji, iż formula_43 będzie zawsze równe formula_44 (ponieważ długość NWP ciągu formula_21 znaków i ciągu pustego jest zawsze równa zero, ponieważ NWP jest wtedy ciągiem pustym) wynika, że formula_46 Analogiczne rozumowanie można przeprowadzić dla formula_47 formula_48
Algorytm w pseudokodzie.
 for i := 0 to n do // wypełnienie stanów początkowych
 C[i][0] := 0;
 for j := 0 to m do
 C[0][j] := 0;
 for i := 1 to n do
 for j := 1 to m do
 if A[i] = B[j] then
 C[i][j] := C[i-1][j-1] + 1 // znaleziono kolejny element NWP
 else
 C[i][j] := max(C[i-1][j], C[i][j-1]);
Po zakończeniu działania powyższej procedury komórka codice_5 będzie zawierać długość NWP ciągów codice_6 i codice_7
Algorytm odtwarzający NWP.
Mając gotową tablicę formula_12 długości wspólnych podciągów podciągów formula_1 i formula_2 można łatwo odtworzyć NWP.
Odtwarzanie najdłuższego wspólnego podciągu zilustrujmy przykładem. Weźmy wspomniane wcześniej wyrazy ‘abaabbaaa’ oraz ‘babab’. Tworzymy tablicę o wymiarach o jeden większych niż odpowiednie długości wyrazów. W tym przypadku będzie to tablica 10×6.
Wypełniamy ją zgodnie z algorytmem, a więc pierwszy rząd i pierwsza kolumna, zgodnie z warunkami początkowymi, będzie się równała 0
W tym miejscu dochodzimy do miejsca (komórka [3][2]), gdzie występuje taka sama litera w kolumnie i wierszu, stąd też komórka przyjmuje wartość zainkrementowanej komórki znajdującej się po skosie u góry z lewej [2][1], w komórce [4][2] spotyka się literka ‘a’ oraz ‘b’ więc przepisuje się wartość wyższą z komórki [3][2] lub [4][1], dochodząc analogicznie do komórki [6][2] gdzie znów ‘b’ spotyka się z ‘b’ inkrementowana jest wartość komórki [5][1], i wyniesie ona 1.
Po wykonaniu analogicznie całego algorytmu otrzymujemy tabelę:
Jak widać komórka [10][6] pokazuje nam rzeczywistą długość najdłuższego wspólnego podciągu, która w tym przypadku wynosi 4. Aby dowiedzieć się jaki to podciąg należy ‘przejść’ z komórki [10][6] do komórki [0][0] według następującego algorytmu:
W związku z tym, że w każdym kolejnym kroku można iść zarówno w lewo, jak i do góry, można uzyskać dwa, lub więcej podciągów (choć w większości przypadków wystarcza nam poznanie jednego).
Sposoby przejść zilustrują następujące tabelki:
Jak widać wynikiem takiego podążania po tabeli jest podciąg ‘abab’
Wynikiem takich przejść jest podciąg ‘baba’.
Optymalizacje algorytmu.
Konstrukcja tego algorytmu sprawia, że czas potrzebny na rozwiązanie tego problemu wzrasta kwadratowo wraz ze zwiększaniem się porównywanych ciągów. Dlatego też warto stosować różnego rodzaju optymalizacje.

</doc>
<doc id="791495" url="https://pl.wikipedia.org/wiki?curid=791495" title="Natalija Połonśka-Wasyłenko">
Natalija Połonśka-Wasyłenko

Natalija Połonśka-Wasyłenko (; ur. w Charkowie – zm. 8 czerwca 1973 w Dornstadt) – ukraińska historyk.
Życiorys.
Była jedną z przedstawicielek szkoły państwowej ("derżawnyckiej") w ukraińskiej historiografii, autorką ponad 200 prac naukowych, zajmujących się głównie historią Zaporoża i południowej Ukrainy. W 1915 privatdozent Uniwersytetu Kijowskiego, po rewolucji lutowej w 1917 i obaleniu caratu jeden z inicjatorów założenia Kijowskiego Instytutu Archeologicznego i jego sekretarz naukowy (1918–24). Od 1924 współpracownik Wszechukraińskiej Akademii Nauk (WUAN), w 1930 wybrana na członka komisji archeologicznej WUAN. W maju 1932 zrealizowała plan edycji w ośmiu tomach "Archiwum Siczy Zaporoskiej". Od października 1934 współpracownik wydziału rękopisów Biblioteki Narodowej Ukrainy. 
W latach 1938–1941 starszy pracownik naukowy Wydziału Feudalizmu Instytutu Historii Ukrainy Akademii Nauk USRR. W 1940 obroniła w Moskwie pracę doktorską "Очерки по истории заселения южной Украины в середине XVIII века (1734–1775 гг.)", uzyskując stopień doktora nauk. W listopadzie 1940 została profesorem Uniwersytetu Kijowskiego.
Po ataku III Rzeszy na ZSRR pozostała w Kijowie pod okupacją niemiecką. Objęła kierownictwo Instytutu Archeologicznego i Archiwum Akt Dawnych w Kijowie. Po rozpoczęciu ofensywy Armii Czerwonej po bitwie na Łuku Kurskim, wobec zbliżania się wojsk sowieckich do Kijowa, we wrześniu 1943 opuściła miasto, przenosząc się początkowo do Lwowa, a następnie do Pragi. Została tam profesorem Wolnego Uniwersytetu Ukraińskiego, a w 1945 po zakończeniu II wojny światowej i przeniesieniu siedziby uniwersytetu do Monachium – dziekanem jego wydziału filozoficznego (1945–1972). 
Członek rzeczywisty Towarzystwa Naukowego im. Szewczenki i Międzynarodowej Akademii Nauk w Paryżu.
Jej mężem był Mykoła Wasyłenko.

</doc>
<doc id="791497" url="https://pl.wikipedia.org/wiki?curid=791497" title="Włodzimierz Wysocki (poeta)">
Włodzimierz Wysocki (poeta)

Włodzimierz Wysocki (ur. 1846 w Romanowie na Wołyniu, zm. 11 sierpnia 1894 w Kijowie) – polski fotograf i poeta, publicysta, wiceprezes Towarzystwa Technicznego w Kijowie.
Życie.
W 1873 roku Wysocki otworzył atelier na rogu Chreszczatyku i ul. Luterańskiej w Kijowie. Obok Franza de Mezera był najpopularniejszym fotografem w mieście – łącznie zamawiano u nich ponad połowę portretów w Kijowie. W 1882 roku otrzymał srebrny medal na wystawie fotograficznej w Moskwie. Fotografował wiele znanych postaci rosyjskiego życia publicznego, m.in. rodzinę carską, za co był nagradzany. Otrzymał tytuł nadwornego fotografa wielkiej księżnej Aleksandry Pietrowny. Przez pewien czas był również naczelnym fotografem Uniwersytetu Kijowskiego. Po śmierci Wysockiego jego atelier przejęła żona i syn Włodzimierz.
Włodzimierz Wysocki był również publicystą i poetą. W swoich utworach wiele miejsca poświęcał sławnej przeszłości polskiej szlachty na Ukrainie i jej walce z muzułmańskim zagrożeniem dla chrześcijaństwa. Wśród znanych utworów znajdują się m.in. poemat „Oksana” i utwór „Laszka”. Poezję Wysockiego wysoko cenił Iwan Franko.

</doc>
<doc id="791498" url="https://pl.wikipedia.org/wiki?curid=791498" title="Brzozówka (województwo pomorskie)">
Brzozówka (województwo pomorskie)

Brzozówka (daw. "Brosowken", niem. "Birkendorf") – osada w Polsce w województwie pomorskim, w powiecie sztumskim, w gminie Stary Targ przy drodze wojewódzkiej nr 515. Wieś wchodzi w skład sołectwa Tropy Sztumskie.
Powstała jako osada folwarczna składająca się z dworu, a także budynków gospodarczych, inwentarskich oraz mieszkalnych z gospodarczymi. Była wsią szlachecką, należała do klucza buchwaldzkiego (bukowskiego) oraz do województwa malborskiego. W II połowie XIX wieku właścicielem wsi był Jan Donimirski. Zachowane zostały elementy zespołu zabudowy mieszkaniowej z budynkami gospodarczymi (z końcówki XIX wieku i okresu międzywojennego).
W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego.

</doc>
<doc id="791500" url="https://pl.wikipedia.org/wiki?curid=791500" title="Rominta Gołdap">
Rominta Gołdap

Rominta Gołdap - polski klub piłkarski z siedzibą w Gołdapi, założony w 1948 roku. Do 1975 klub występował pod nazwą Cresovia Gołdap. 

</doc>
<doc id="791502" url="https://pl.wikipedia.org/wiki?curid=791502" title="Telkwice">
Telkwice

Telkwice (niem. "Telkwitz") – przysiółek wsi Bukowo w Polsce, położony w województwie pomorskim, w powiecie sztumskim, w gminie Stary Targ. Przysiółek wchodzi w skład sołectwa Bukowo.
Historia.
Wieś została założona w 1303 przez Prusa Tulikoytego, który otrzymał ziemie wraz z innym Prusem Bute na terenie dzisiejszego Bukowa. Występowała wówczas nazwa Azmiten; w XV wieku pojawiły się natomiast nazwy Tulkoytedorf i Telkowice. Wieś szlachecka położona była w I Rzeczypospolitej w województwie malborskim. Miejscowość była osadą folwarczną składającą się z dworu, parku, a także budynków gospodarczych i inwentarskich. 
Przed 1804 wieś posiadała rodzina Grąbczewskich, w 1804 przeszła ona w posiadanie Donimirskich. Jednym z gospodarzy był Teodor Donimirski (1805–1884), urodzony i zmarły w Telkwicach. Po jego śmierci właścicielem wsi był jego syn Jan Donimirski (1847–1929), którego córką była urodzona w 1878 w Telkwicach działaczka Maria Chełkowska (zm. 1960). Jej wnukiem był urodzony w 1927 w dworku w Telkwicach August Chełkowski (fizyk, polityk, od 1989 do 1999 senator czterech kadencji, marszałek Senatu II kadencji w latach 1991–1993; zm. 1999), syn Franciszka, dziedziczącego majątki w Telkwicach i Bukowie; rodzina opuściła Powiśle w 1930.
W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego.
Zabytki.
Według rejestru zabytków NID na listę zabytków wpisany jest dwór, nr rej.: A-922 z 25.08.1978.
Pierwotny układ ruralistyczny miejscowości został zachowany. Pochodzący z II połowy XIX wieku neogotycki dwór o piętrowych przybudówkach i wieży zwieńczonej krenelażem został w 1978 wpisany do rejestru zabytków. W Telkwicach znajduje się także park z II połowy XIX wieku oraz kapliczka przydrożna z końca XIX wieku. Zachowało się kilka budynków z przełomu XIX i XX wieku.

</doc>
<doc id="791503" url="https://pl.wikipedia.org/wiki?curid=791503" title="Karlsztejn (zamek)">
Karlsztejn (zamek)

Karlsztejn (czes. "Karlštejn") − gotycki XIV-wieczny zamek w Czechach, w powiecie Beroun, w miejscowości Karlštejn, 8 km na wschód od miasta Beroun. Zamek został ufundowany w roku 1348 przez Karola IV. 
Główną atrakcją turystyczną i najcenniejszą częścią zamku jest kaplica Świętego Krzyża ("kaple sv. Kříže") znajdująca się w Wielkiej Wieży ("Velká věž") z bogatym, przypominającym bizantyńskie, wystrojem wnętrza (zdobi je ok. 2200 szlifowanych kamieni oraz 129 (początkowo 130) obrazów tablicowych Mistrza Teodoryka, nadwornego malarza Karola IV.

</doc>
<doc id="791505" url="https://pl.wikipedia.org/wiki?curid=791505" title="Karlstejn">
Karlstejn



</doc>
<doc id="791510" url="https://pl.wikipedia.org/wiki?curid=791510" title="Maria del Pilar Teresa Cayetana de Silva y Alvarez de Toledo">
Maria del Pilar Teresa Cayetana de Silva y Alvarez de Toledo



</doc>
<doc id="791511" url="https://pl.wikipedia.org/wiki?curid=791511" title="Meszna (dopływ Warty)">
Meszna (dopływ Warty)

Meszna – rzeka, prawy dopływ Warty o długości 23,68 km i powierzchni dorzecza ok. 705 km².
Przepływa przez Pojezierze Gnieźnieńskie. Wypływa z Jeziora Powidzkiego w pobliżu miejscowości Kochowo na wysokości ok. 98 m n.p.m. (). Płynie, meandrując, w kierunku południowo-zachodnim, przepływa przez Słupcę i kończy bieg w Warcie na zachód od miejscowości Policko.

</doc>
<doc id="791512" url="https://pl.wikipedia.org/wiki?curid=791512" title="Tumlin-Dąbrówka">
Tumlin-Dąbrówka

Tumlin-Dąbrówka – wieś w Polsce, położona w województwie świętokrzyskim, w powiecie kieleckim, w gminie Zagnańsk. 
Dojazd z Kielc zapewniają autobusy komunikacji miejskiej linii 32.
W latach 1975–1998 miejscowość należała administracyjnie do województwa kieleckiego.
Przez miejscowość przebiega droga wojewódzka nr 750.

</doc>
<doc id="791514" url="https://pl.wikipedia.org/wiki?curid=791514" title="Tumlin-Osowa">
Tumlin-Osowa

Tumlin-Osowa – wieś w Polsce położona w województwie świętokrzyskim, w powiecie kieleckim, w gminie Zagnańsk.
W latach 1975–1998 miejscowość należała administracyjnie do województwa kieleckiego.
Przez miejscowość przebiega droga wojewódzka nr 750.

</doc>
<doc id="791516" url="https://pl.wikipedia.org/wiki?curid=791516" title="OCA-DLR Asteroid Survey">
OCA-DLR Asteroid Survey

OCA-DLR Asteroid Survey (ODAS) – zakończony europejski projekt naukowy poszukujący komet i planetoid. Powstał przy współpracy Niemieckiej Agencji Kosmicznej (DLR) i Obserwatorium Lazurowego Wybrzeża (OCA) we Francji.
Projekt rozpoczął się w październiku 1996 roku, a zakończył w kwietniu 1999 roku. Do obserwacji wykorzystano 90-centymetrowy teleskop Schmidta z obserwatorium w pobliżu Nicei we Francji. Podczas prac wykryto 1057 planetoid i jedną nową kometę. Pięć obiektów okazało się przemieszczać w pobliżu Ziemi.

</doc>
<doc id="791517" url="https://pl.wikipedia.org/wiki?curid=791517" title="Krakowska szkoła historyczna">
Krakowska szkoła historyczna

Krakowska szkoła historyczna – kierunek w polskiej historiografii, stworzony przez historyków z Uniwersytetu Jagiellońskiego w ostatniej ćwierci XIX wieku.
Historia.
Badacze z tego nurtu sformułowali nowatorskie, bardzo krytyczne spojrzenie na dzieje Polski, określane jako pesymistyczne. Wedle nich upadek Rzeczypospolitej i rozbiory nie były efektem działań nikczemnych sąsiadów, ale przede wszystkim wynikiem "błędów narodu", zwłaszcza wadliwego ustroju, anarchii, prywaty i braku poszanowania władzy państwowej wśród szlachty. Tym samym tłumaczono także wydarzenia z I połowy XIX wieku, klęski kolejnych powstań narodowych. 
Ponadto historycy ci rozwinęli na bardzo wysokim poziomie warsztat badawczy, poświęcali wiele uwagi doskonaleniu metod wydawania źródeł. Skupiali się głównie na średniowiecznych i nowożytnych dziejach Polski, koncentrując się głównie na poznawaniu i wyjaśnianiu organizacji państwa.
Główni przedstawiciele.
Głównymi przedstawicielami krakowskiej szkoły byli ks. Walerian Kalinka, Józef Szujski (starsze pokolenie twórców), Stanisław Smolka i Michał Bobrzyński (młodsze pokolenie historyków), a z zakresu historii literatury Stanisław Tarnowski. Ich tezy dotyczące przyczyn upadku Polski przyjęło ugrupowanie stańczyków, które zresztą współtworzyli.
Krytyka.
W opozycji do nich, w środowisku warszawskim na przełomie lat 70. i 80. XIX wieku powstała tzw. warszawska szkoła historyczna. Przeciwnikami szkoły krakowskiej byli też Henryk Schmitt, Józef Ignacy Kraszewski, Władysław Konopczyński. Ponadto, na początku XX stulecia, część historyków Uniwersytetu Jagiellońskiego, m.in. Wacław Sobieski, Stanisław Kutrzeba, Wacław Tokarz, odeszła od pesymistycznej interpretacji dziejów Polski, tworząc tzw. nową krakowską szkołę historyczną.
Adam Asnyk poświęcił szkole krakowskiej ironiczny wiersz "Historyczna nowa szkoła".

</doc>
<doc id="791519" url="https://pl.wikipedia.org/wiki?curid=791519" title="Dziewięć Włók (Kalwa)">
Dziewięć Włók (Kalwa)

Dziewięć Włók (niem. "Neunhuben") – przysiółek wsi Kalwa w Polsce, położony w województwie pomorskim, w powiecie sztumskim, w gminie Stary Targ, przy drodze wojewódzkiej nr 515. Przysiółek wchodzi w skład sołectwa Kalwa.
Wieś szlachecka położona była w I Rzeczypospolitej w województwie malborskim. Miejscowość pierwotnie była osadą folwarczną (folwark istniał do XIX wieku) o nieregularnym układzie przestrzennym, który nie został zachowany; utrzymało się kilka budynków z XIX wieku.
W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego.

</doc>
<doc id="791520" url="https://pl.wikipedia.org/wiki?curid=791520" title="Skrlatica">
Skrlatica



</doc>
<doc id="791521" url="https://pl.wikipedia.org/wiki?curid=791521" title="Tumlin-Zacisze">
Tumlin-Zacisze

Tumlin-Zacisze – przysiółek wsi Tumlin-Dąbrówka w Polsce, położony w województwie świętokrzyskim, w powiecie kieleckim, w gminie Zagnańsk.
W latach 1975–1998 przysiółek należał administracyjnie do województwa kieleckiego.
Dojazd z Kielc zapewniają autobusy komunikacji miejskiej :

</doc>
<doc id="791522" url="https://pl.wikipedia.org/wiki?curid=791522" title="Punkt krytyczny">
Punkt krytyczny



</doc>
<doc id="791523" url="https://pl.wikipedia.org/wiki?curid=791523" title="Dziewięć Włók">
Dziewięć Włók



</doc>
<doc id="791524" url="https://pl.wikipedia.org/wiki?curid=791524" title="Gilberto Milos">
Gilberto Milos

Gilberto Milos (ur. 30 października 1963 w São Paulo) – brazylijski szachista, arcymistrz od 1988 roku.
Kariera szachowa.
Wielokrotnie startował w finałach indywidualnych mistrzostw Brazylii, zdobywając 12 medali: 6 złotych (1984, 1985, 1986, 1989, 1994, 1995), 4 srebrne (1981, 2004, 2005, 2009) oraz 2 brązowe (2006, 2007). W 1987 podzielił I m. w Santiago, a w 1988 zwyciężył w Buenos Aires (wspólnie z Zenónem Franco Ocamposem). W 2000 podzielił I m. (wspólnie z Jurijem Kruppą) w Cappelle-la-Grande oraz odniósł duży sukces, zajmując III m. w pierwszym Pucharze Świata FIDE w Shenyang (w meczu półfinałowym przegrał z Jewgienijem Bariejewem). W 2002 triumfował w otwartym turnieju w Serra Negra. W 2003 zajął III m. w turnieju rozegranym w Santos, a w roku następnym podzielił w tym mieście II miejsce. W 2005 podzielił II m. (za Lázaro Bruzónem) w trzecich kontynentalnych mistrzostwach panamerykańskich, rozegranych w Buenos Aires oraz zwyciężył w turnieju strefowym (eliminacji do mistrzostw świata) w São Paulo. W 2006 zajął I m. w Guarapuawie, a w 2007 ponownie triumfował (wraz z Rafaelem Leitao) w turnieju strefowym. W 2008 r. podzielił I m. w São Paulo (dwukrotnie – z Rafaelem Leitao oraz Zhao Zong-Yuanem) i Santosie (z Sandro Mareco). W 2009 r. zdobył brązowy medal mistrzostw Ameryki.
Pomiędzy 1982 a 2010 r. dziesięciokrotnie reprezentował swój kraj na szachowych olimpiadach (w tym 5 razy na I szachownicy). W latach 1997–2004 uczestniczył we wszystkich pięciu turniejach o mistrzostwo świata FIDE, rozgrywanych systemem pucharowym. Najlepsze wyniki uzyskał w Groningen (1997) i Las Vegas (1999), w obu przypadkach awansując do III rundy.
Najwyższy ranking w karierze osiągnął 1 października 2000 r., z wynikiem 2644 punkty zajmował wówczas 38. miejsce na światowej liście FIDE, jednocześnie zajmując 1. miejsce brazylijskich szachistów.

</doc>
<doc id="791525" url="https://pl.wikipedia.org/wiki?curid=791525" title="Punkt krytyczny (matematyka)">
Punkt krytyczny (matematyka)

Punkt krytyczny – nazwa kilku odrębnych pojęć w różnych działach matematyki, zwłaszcza analizy.
Punkt krytyczny to taki, w którym zachodzi jeden z dwóch warunków:
Czasem definicja punktu krytycznego jest zawężona tylko do tej pierwszej własności. Wśród punktów krytycznych – zarówno tych stacjonarnych, jak i nieróżniczkowalnych – mogą się znaleźć ekstrema lokalne oraz przegięcia.
Pojęcie punktu krytycznego pojawiło się w matematyce najpóźniej w 1871 roku, w dziele Edwarda Olneya "A General Geometry and Calculus".

</doc>
<doc id="791528" url="https://pl.wikipedia.org/wiki?curid=791528" title="Citroen Xantia">
Citroen Xantia



</doc>
<doc id="791532" url="https://pl.wikipedia.org/wiki?curid=791532" title="Camilla Johansson">
Camilla Johansson

Camilla Johansson (ur. 16 marca 1971) – praworęczna szwedzka curlerka. W curling zaczęła grać w 1983 a od 2001 należy do klubu "CK Granit-Gävle". Swój kraj dwukrotnie reprezentowała na zawodach międzynarodowych. W październiku 2006 grając na 3. pozycji zajęła 4. miejsce na Mistrzostwach Europy Mikstów. Dwa miesiące później drużyna pod jej przewodnictwem zajęła 6. miejsce na Mistrzostwach Europy.
Johansson z Perem Noréenem reprezentowała Szwecję na Mistrzostwach Świata Par Mieszanych 2012 i 2014. Para zdobyła dwa srebrne medale. W finałach ulegała ekipom szwajcarskim, w 2012 6:7 Nadine Lehmann i Martinowi Riosowi, a w 2014 6:8 Michelle i Reto Gribim.

</doc>
<doc id="791533" url="https://pl.wikipedia.org/wiki?curid=791533" title="Słoweński Narodowy Komitet Bezpieczeństwa">
Słoweński Narodowy Komitet Bezpieczeństwa

Słoweński Narodowy Komitet Bezpieczeństwa (słoweń. Slovenski Narodni Varnostni Zbor, SNVZ) – słoweńska ochotnicza formacja zbrojna podczas II wojny światowej.
W listopadzie 1943 r. gauleiter Rainer podjął decyzję sformowania w regionie Primorje słoweńskiej jednostki domobrany, która byłaby podporządkowana wyższemu dowódcy SS i policji w Lublanie i Trieście. Formalnie utworzono ją 12 listopada rozkazem SS-Gruppenführera Odilo Globocnika pod nazwą Slovenski Narodni Varnostni Zbor. Na jej czele stanął płk Anton Kokalj ze Słoweńskiej Domobrany. Głównym zadaniem SNVZ było zabezpieczenie porządku w regionie Primorje i prowadzenie antykomunistycznej propagandy. Początkowo rekrutacja szła bardzo opornie, do stycznia 1944 r. do formacji wstąpiło jedynie ponad 100 ludzi. Pułkownik A. Kokajl zażądał pomocy od Słoweńskiej Domobrany, co przyniosło dalszych ochotników. Podjęto też własne działania propagandowe. SNVZ składał się z rot, które dzieliły się na čety. W oddziałach mówiono po słoweńsku. Zaopatrzenie zapewniali Niemcy. W lutym płk A. Kokajl zorganizował w Trieście swój sztab, który składał się z następujących komórek:
Niemieckimi oficerami łącznikowym byli kpt. żandarmerii Rieck, płk żandarmerii Peitler i kpt. Jütte. W Trieście, a następnie Postojnie działał ośrodek szkoleniowy formacji, którego komendantem był kpt. Radivoj Fajdiga, a następnie kpt. (mjr) Pero Horn. W każdym okręgu istniał jeden oddział. W sierpniu 1944 r. połączono je w cztery bataliony (skupiny) celem efektywniejszego działania przeciw partyzantom:
W Trieście stacjonowała rota sztabowa, ochraniająca sztab. Istniała też rota techniczna. Każdy batalion składał się z czterech kompanii strzeleckich i jednej kompanii broni ciężkiej. W większych miastach działała miejska policja. Ogółem SNVZ liczył wówczas ok. 1,8 tys. ludzi, w tym ok. 80 oficerów i ok. 200 podoficerów. Nosili oni włoskie mundury, na czapkach i ramionach znajdowały się odznaki Słoweńskiej Samoobrony. Uzbrojeni byli w broń pozostałą po włoskich oddziałach okupacyjnych.
Pod koniec października 1944 r. płk A. Kokalj powołał spośród dotychczasowych batalionów SNVZ 1 Słoweński Pułk Uderzeniowy (1. Slovenski udarni polk), samemu stając na jego czele. Sztab funkcjonował w Postojnie, poza jego oddziałem operacyjnym, który pozostał w Trieście. W rzeczywistości poszczególne bataliony działały osobno. 
Oddziały SNVZ w ciągu 1944 i 1945 r. brały udział w kilku większych organizowanych przez Niemców operacjach antypartyzanckich na obszarze Słowenii. Z reguły ochraniały linie kolejowe, drogi, mosty itp. Do walk z partyzantami używano specjalnie sformowanej z części oddziałów Kampfgruppe "Ajdovščina". Pod koniec kwietnia 1945 r. oddziały SNVZ wraz ze sztabem pułku ewakuowały się na północ, gdzie na początku maja poddały się wojskom brytyjskim.
Stopnie w SNVZ:
Linki zewnętrzne.
Historia i organizacja Słoweńskiego Narodowego Komitetu Bezpieczeństwa (jęz. czeski)

</doc>
<doc id="791534" url="https://pl.wikipedia.org/wiki?curid=791534" title="Lwowska szkoła historyczna">
Lwowska szkoła historyczna

Lwowska szkoła historyczna – kierunek w polskiej historiografii reprezentowany przez lwowskie środowisko historyczne. Założona przez polskiego profesora, historyka Ksawerego Liske we Lwowie.
Przedstawiciele lwowskiej szkoły historycznej zajmowali się krytycznymi badaniami historycznymi oraz opracowywaniem wydawnictw źródłowych. Ze środowiska lwowskiego wyszły inicjatywy założenia m.in. Polskiego Towarzystwa Historycznego (1886) i „Kwartalnika Historycznego”.

</doc>
<doc id="791536" url="https://pl.wikipedia.org/wiki?curid=791536" title="Kwas ftalowy">
Kwas ftalowy

Kwas ftalowy – organiczny związek chemiczny z grupy dikarboksylowych kwasów aromatycznych. Jest stosowany w syntezie organicznej.
W laboratorium kwas ftalowy można otrzymać w wyniku hydratacji bezwodnika ftalowego, ale na skalę przemysłową produkuje się go przez utlenianie "o"-ksylenu.

</doc>
<doc id="791538" url="https://pl.wikipedia.org/wiki?curid=791538" title="Piotr Mańkowski (duchowny)">
Piotr Mańkowski (duchowny)

Piotr Mańkowski herbu Zaremba (ur. 1 listopada 1866 w Saince na Podolu, zm. 8 kwietnia 1933) – polski duchowny rzymskokatolicki, biskup kamieniecki, tytularny arcybiskup Enei (łac. "Aenus").
Syn Walerego i Tekli z Saryusz – Łaźnińskich. Po śmierci ojca w 1871 r. wraz z matką i całym rodzeństwem zamieszkali od 1872 r. do 1885 r. w Dreźnie i tu też zdał maturę. W latach 1885 – 1888 studiował i ukończył rolnictwo na Uniwersytecie we Wrocławiu.
W 1896 wstąpił do Seminarium i w 1899 przyjął święcenia kapłańskie. W 1902 r. objął stanowisko proboszcza przy byłym kościele katedralnym w Żytomierzu. W 1911 został usunięty z probostwa przez władze rosyjskie, rozpoczął pracę w kurii żytomierskiej jako kancelista, jednocześnie studiując liturgikę.
Okres I wojny światowej spędził w Galicji, gdzie pełnił obowiązki wikariusza okupowanej przez Austriaków części diecezji żytomierskiej, (wikariuszem generalnym diecezji łucko-żytomierskiej i kamienieckiej był w tym czasie, do 1917, ks. prałat dziekan Gustaw Jełowicki)
Piotr Mańkowski 25 września 1918 r. prekonizowany na biskupa kamienieckiego, a 30 listopada konsekrowany przez Adama Stefana Sapiehę na biskupa kamienieckiego. Ingres do Katedry odbył się 8 grudnia 1919, a pół roku później (5 lipca 1920 r.) po Pokoju ryskim został zmuszony do opuszczenia diecezji, a administratorem diecezji ustanowił ks. Jana Świderskiego. Osiadł w Buczaczu, gdzie założył Małe Seminarium Duchowne.
Na skutek sytuacji politycznej, zmiany granic i nacisków Stolicy Apostolskiej, zrezygnował z biskupstwa kamienieckiego i został w 1926 r. tutularnym arcybiskupem enejskim. Ostatnie lata życia spędził we Włodzimierzu Wołyńskim w diecezji łuckiej.
Zmarł nagle 8 kwietnia 1933. Pochowany został w podziemiach katedry w Łucku. Po 17 września 1939 r. po zajęciu Łucka przez wojska radzieckie, prochy jego zostały sprofanowane.
Pozostawił po sobie: prace teologiczne, tłumaczenia, m.in. z j. francuskiego klasyczne dzieło z dziedziny duchowości i ascetyki "Zarys teologii ascetycznej i mistycznej" Adolphe'a Tanquereya, oraz „Pamiętniki” wydane w Warszawie w 2002 r.
Braćmi Piotra Mańkowskiego byli: 1. Aleksander (1855-1924), dramatopisarz, ożeniony z Wiktorią hr. di Carpegna ks. Falconieri. 2. Leon (1858-1909) – ukończył doktoratem filologię słowiańską, studiował i habilitował się z sanskrytu w Wiedniu, a następnie został profesorem Uniwersytetu Jagiellońskiego. Ożeniony 1-o voto z Cecylią Saryusz Zaleska; 2-o voto Zofią Michałowską. 3. Jan (1860-1919) – właściciel Sainki (Саїнка), absolwent Politechniki Drezdeńskiej, ożeniony z Paulą Jełowicką.

</doc>
<doc id="791552" url="https://pl.wikipedia.org/wiki?curid=791552" title="Zielonowo">
Zielonowo



</doc>
<doc id="791558" url="https://pl.wikipedia.org/wiki?curid=791558" title="Zielonowo (województwo warmińsko-mazurskie)">
Zielonowo (województwo warmińsko-mazurskie)

Zielonowo – wieś w Polsce położona w województwie warmińsko-mazurskim, w powiecie olsztyńskim, w gminie Stawiguda. W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
Historia.
W czasach krzyżackich wieś pojawia się w dokumentach w roku 1328, podlegała pod komturię w Olsztynku, były to dobra rycerskie o powierzchni 40 włók. W 1960 r. podana jako osada zaginiona . W 1356 br. Kapituła Warmińska wydała zezwolenie Peterowi Baltenberg (lub Volkenberg) na budowę młyna na prawie chełmińskim, z dwoma włokami i czterema latami zwolnienia od czynszu. Młyn znajdował się przy strumyku w pobliżu jeziora Pluczk i źródeł rzeki Pasłęki. Młyn nosił nazwę "Greselnyk". W 1510 roku kapituła warmińska przekazała młyn niejakiemu Marcinowi i jego synowi Janowi, także na prawie chełmińskim. W tym czasie młyn nosił nazwę Grünaumühle (Zielony Młyn, Młyn Zielonowo).
Po wojnach w XVII wieku młyn został opuszczony.
W 1828 roku osadę młyńska Zielonowo włączono do gminy Gryźliny.

</doc>
<doc id="791559" url="https://pl.wikipedia.org/wiki?curid=791559" title="Muchorowo">
Muchorowo

Muchorowo – osada należąca do sołectwa Ruś, położona w Polsce, w województwie warmińsko-mazurskim, w powiecie olsztyńskim, w gminie Stawiguda.
W latach 1975–1998 miejscowość administracyjnie należała do województwa olsztyńskiego.

</doc>
<doc id="791562" url="https://pl.wikipedia.org/wiki?curid=791562" title="Mahakala">
Mahakala

Mahakala (sanskryt, m., महाकाल, mahākāla, "Wielki Czarny" lub też "Wielki Czas") – najpotężniejszy Strażnik Dharmy w buddyzmie tybetańskim. Ma też żeńską formę, Mahakali.
W typowej formie czarny kolor symbolizuje jego wszechogarniającą i wszechstronną naturę, ponieważ jest to barwa, w której wszystkie kolory łączą się; absorbuje wszystkie i rozdziela je. Tak jak kolory znikają w czerni, tak samo nazwy i formy stapiają się w Mahakali. Czarny wyraża również kompletny brak kolorów, co również symbolizuje naturę Mahakali jako ostatecznie rzeczywistą. W sanskrycie nosi to nazwę nirguna (poza wszelkimi właściwościami i formami).
Mahakala jest przedstawiany najczęściej w jednej ze swoich trzech form. Każda forma posiada wyraźne różnice we właściwościach oraz aspektach, symbolizowanych przez fizyczne formy jak również przez różne narzędzia trzymane w dłoniach.
Sześcioramienny (Shadbhuja) Mahakala (mGon po phyag drug pa).
Ta forma jest najbardziej faworyzowana przez szkołę Gelugpa buddyzmu tybetańskiego, w tej manifestacji Mahakala jest uważany za gniewną i potężna emanację Awalokiteśwary, buddy współczucia.
Jest przedstawiany z symbolicznymi atrybutami:
Czteroramienny (Chatur-bhuja) Mahakala (mGon po phyag bzhi pa).
Czteroramienny Mahakala jest przypisywany szkołom Ningma i Drikung Kagyu buddyzmu tybetańskiego.
Cztery ramiona tej manifestacji Mahakali pokazują jedno z czterech pozytywnych działań, które mają być jego wyjątkowym darem dla jego czcicieli.
Dwuramienny Mahakala (mGon po phyag drug pa).
Dwuramienny Mahakala, zwany też Bernagczien ("Wielki Czarny"), moc która jest tak silna, że nie ma żadnego imienia. Mówi się tylko o jego atrybutach. Jest głównym strażnikiem szkoły Karma Kagyu, a ściślej biorąc, osobistym strażnikiem Karmapów.
Ponadto również występuje dwuramienny Mahakala zwany Maning, który jest specjalnym strażnikiem nauk ningma oraz dzogczen.
Biały Mahakala (Skt. Shad-bhuja Sita Mahakala; Tyb. mGon po yid bzhin nor bu), Gynkar.
Jest to aspekt Sześcioramiennego Mahakali, skoncentrowany na realizowaniu łagodnych aktywności, którego praktyka szczególnie
(i) przynosi dobrobyt,
(ii) daje doskonałe warunki do medytacji
oraz (iii) ochrania przed lękami stanu bardo.
Biały Mahakala jest znany jako "mGon po yid bzhin nor bu" w języku tybetańskim, gdzie cztery ostatnie oznaczają 'Spełniający Życzenia Klejnot' lub 'Spełniający Życzenia Król Klejnotów'. Jego ikonografia jest bogata w symbole podkreślające jego status jako Bóstwa Dobrobytu. Jego atrubuty to: Klejnot Spełniający Życzenia trzymany w prawej ręce na sercu, Kapala – czarka z czaszki, z nektarem nieśmiertelności (Amritą), w której zanurzona jest waza pełna klejnotów, hak lub lasso, trójząb, drigug i damaru. Przedstawiany jest zazwyczaj w otoczeniu dakiń w różnych kolorach. Wygląda podobnie jak inni mahakalowie. Ma wydatny brzuch, a jego twarz jest zarazem gniewna i lekko uśmiechnięta.
Praktyka Białego Mahakali wywodzi się z tantr buddyjskich. Przez indyjskich Mahasiddhów dotarła do Tybetu i była częścią tradycji Szangpa Kagyu. Później stała się popularna we wszystkich liniach buddyzmu tybetańskiego, a także w Mongolii i Buriacji. Specjalny, wielodniowy, grupowy rytuał Białego Mahakali (drubpa) odbywa się każdego roku również w Polsce w ośrodku Karma Kamtzang w Grabniku.

</doc>
<doc id="791563" url="https://pl.wikipedia.org/wiki?curid=791563" title="Jaroty (gmina Stawiguda)">
Jaroty (gmina Stawiguda)

Jaroty – wieś w Polsce położona w województwie warmińsko-mazurskim, w powiecie olsztyńskim, w gminie Stawiguda. Jest to kolonia dawnej wsi Jaroty, której tereny przyłączono do Olsztyna. Obecnie stanowi samodzielne sołectwo.
Wieś usytuowana jest przy granicy administracyjnej Olsztyna. W pierwszej dekadzie XXI w. nastąpił dynamiczny rozwój wsi, która powoli traci swój rolniczy charakter. Od 2000 r. jest tu obserwowany znaczny wzrost liczby domów wielorodzinnych, w zabudowie szeregowej oraz domków jednorodzinnych. W 2008 r. nadano pierwsze nazwy ulicom znajdującym się w osadzie. Od 2000 r. do 2016 r. liczba ludności osady wzrosła o 4788% (z 27 osób do 1320 osób).
W latach 1975–1998 miejscowość administracyjnie należała do województwa olsztyńskiego.

</doc>
<doc id="791565" url="https://pl.wikipedia.org/wiki?curid=791565" title="Binduga (Ruś)">
Binduga (Ruś)

Binduga (wcześniej nazywana także Winduga) – część wsi Ruś w Polsce, położona w województwie warmińsko-mazurskim, w powiecie olsztyńskim, w gminie Stawiguda, nad Jeziorem Kielarskim.
W latach 1975–1998 Binduga administracyjnie należała do województwa olsztyńskiego.

</doc>
<doc id="791570" url="https://pl.wikipedia.org/wiki?curid=791570" title="Wikipedia węgierskojęzyczna">
Wikipedia węgierskojęzyczna

Wikipedia węgierskojęzyczna – edycja Wikipedii w języku węgierskim.
Założono ją 8 lipca 2003. 31 stycznia 2009 przekroczyła granicę 117 216 artykułów.
14 maja 2009 miała 125 621 haseł, co dawało jej 19. pozycję wśród wszystkich edycji Wikipedii. 30 marca 2012 węgierska Wikipedia liczyła 213 708 artykułów.

</doc>
<doc id="791577" url="https://pl.wikipedia.org/wiki?curid=791577" title="Obing (Bawaria)">
Obing (Bawaria)

Obing – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein, siedziba wspólnoty administracyjnej Obing. Leży około 24 km na północny zachód od Traunsteinu, przy drodze B304 i linii kolejowej Bad Endorf – Obing.
Polityka.
Wójtem gminy jest Hans Thurner z FW, rada gminy składa się z 16 osób.

</doc>
<doc id="791580" url="https://pl.wikipedia.org/wiki?curid=791580" title="Henry Edward Bunbury">
Henry Edward Bunbury

Henry Edward Bunbury (ur. 4 marca 1778 w Londynie, zm. 13 kwietnia 1860 w Barton Hall w hrabstwie Suffolk) – brytyjski wojskowy, poseł do Izby Gmin, najstarszy syn znanego karykaturzysty Henry'ego Williama Bunbury'ego i Catherine Horneck, córki kapitana Kane'a Hornecka.
Życiorys.
Wykształcenie odebrał w Westminster School. W 1795 r. wstąpił do armii, do regimentu Coldstream Guards. W armii służył do 1809 r. i odznaczył się w bitwie pod Maidą w 1806 r. W latach 1809-1816 był podsekretarzem stanu w ministerstwie wojny i kolonii. W 1815 r. otrzymał awans na stopnień generała-majora i został odznaczony Krzyżem Kawalerskim Orderu Łaźni. Był odpowiedzialny za poinformowanie Napoleona Bonaparte o jego zesłaniu na Wyspę Świętej Heleny. Niedługo później otrzymał awans na stopień generała-porucznika.
Po śmierci swojego stryja w 1821 został 7. baronetem Bunbury. W latach 1825-1826 był szeryfem Suffolk. W latach 1830-1832 był aktywnym członkiem Izby Gmin, w której zasiadał jako reprezentant okręgu Suffolk. Był członkiem Stowarzyszenia Starożytności. Napisał kilka książek historycznych.
4 kwietnia 1807 r. na Sycylii, poślubił Louisę Emilię Fox (zm. wrzesień 1828), córkę generała Henry'ego Edwarda Foxa i Marianne Clayton, córki Williama Claytona. Henry i Louisa mieli razem czterech synów:
22 września 1830 r. w Pau we Francji, poślubił Emily Louisę Augustę Napier (11 lipca 1783 - 18 marca 1863), córkę pułkownika George'a Napiera i lady Sarah Lennox, córki 2. księcia Richmond i Lennox. Henry i Emily nie mieli razem dzieci.

</doc>
<doc id="791585" url="https://pl.wikipedia.org/wiki?curid=791585" title="Longwood House">
Longwood House

Longwood House – niewielka posiadłość na Wyspie Świętej Heleny. Miejsce zamieszkania Napoleona Bonaparte przez ostatnie lata jego życia, w czasie zesłania na wyspie aż do śmierci 5 maja 1821 r. Dom był dawną letnią rezydencją gubernatora.

</doc>
<doc id="791586" url="https://pl.wikipedia.org/wiki?curid=791586" title="Kienberg (Bawaria)">
Kienberg (Bawaria)

Kienberg – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein, wchodzi w skład wspólnoty administracyjnej Obing. Leży około 25 km na północny zachód od Traunsteinu.
Polityka.
Wójtem gminy jest Hans Urbauer KBL/SPD, wcześniej urząd ten obejmował Horst Rockel, rada gminy składa się z 12 osób.

</doc>
<doc id="791589" url="https://pl.wikipedia.org/wiki?curid=791589" title="Baroneci Bunbury">
Baroneci Bunbury

Baroneci Bunbury of Bunbury
Następca 13. baroneta: Henry Michael Napier Bunbury

</doc>
<doc id="791592" url="https://pl.wikipedia.org/wiki?curid=791592" title="Pittenhart">
Pittenhart

Pittenhart – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein, wchodzi w skład wspólnoty administracyjnej Obing. Leży około 25 km na północny zachód od Traunsteinu.
Polityka.
Wójtem gminy jest Hans Spiel z CSU, rada gminy składa się z 12 osób.

</doc>
<doc id="791593" url="https://pl.wikipedia.org/wiki?curid=791593" title="Joe E. Brown (aktor)">
Joe E. Brown (aktor)

Joe E. Brown, właśc. Joseph Evans Brown (ur. 28 lipca 1892, zm. 6 lipca 1973) – amerykański aktor filmowy.
Dodatkowe informacje.
Postać Joe E. Browna, a także wielu innych przedwojennych amerykańskich aktorów, pojawiła się w filmie animowanym "The Autograph Hound" z 1939, gdzie Kaczor Donald włamuje się do studia filmowego, aby zdobyć autografy.

</doc>
<doc id="791597" url="https://pl.wikipedia.org/wiki?curid=791597" title="Taching am See">
Taching am See

Taching am See – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein, wchodzi w skład wspólnoty administracyjnej Waging am See. Leży około 12 km na północny wschód od Traunsteinu, nad jeziorem Tachinger See.
Polityka.
Wójtem gminy jest Ursula Haas z CSU/UWGTT, wcześniej funkcję tę pełnił Hubert Schmid, rada gminy składa się z 12 osób.

</doc>
<doc id="791598" url="https://pl.wikipedia.org/wiki?curid=791598" title="Egipt mameluków">
Egipt mameluków



</doc>
<doc id="791599" url="https://pl.wikipedia.org/wiki?curid=791599" title="Joe E. Brown">
Joe E. Brown



</doc>
<doc id="791601" url="https://pl.wikipedia.org/wiki?curid=791601" title="Wonneberg">
Wonneberg

Wonneberg – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein, wchodzi w skład wspólnoty administracyjnej Waging am See. Leży około 5 km na północny wschód od Traunsteinu.
Polityka.
Wójtem gminy jest Josef Mayr FWWW, rada gminy składa się z 12 osób.

</doc>
<doc id="791603" url="https://pl.wikipedia.org/wiki?curid=791603" title="Betlejem (Krzeszów)">
Betlejem (Krzeszów)

Betlejem (niem. "Bethlehem") – nieoficjalny przysiółek wsi Krzeszów w Polsce położony w województwie dolnośląskim, w powiecie kamiennogórskim, w gminie Kamienna Góra. W latach 1975–1998 miejscowość należała administracyjnie do województwa jeleniogórskiego.
Przysiółek leży 2 km na zachód od Krzeszowa, u podnóża stoku Anielskiej Góry w Górach Kruczych, w sąsiedztwie potoku Cedron.
Znajduje się tu drewniany pawilon na wodzie (na stawie) z malowidłami Georga Neunhertza odnoszącymi się do Starego Testamentu, związanymi treściowo z wodą.
Historia.
Betlejem zostało założone w latach 1676-1680, przez opata krzeszowskiego Bernarda Rosę, który wzorował się rzekomo na podobnym obiekcie w klasztorze augustianów w Pradze. Opat Rosa był też inicjatorem budowy w latach 1672-1678 Kalwarii, poprowadzonej również przez Betlejem. Wówczas to miejscowy potok przemianowano na biblijny Cedron. Jako pierwszy obiekt wzniesiono kaplicę betlejemską, w której cystersi krzeszowscy tradycyjnie odprawiali pasterkę. Przy kaplicy powstała drewniana pustelnia. Pierwszym pustelnikiem w latach 1681-1720 był franciszkanin E.A. Leonhard, a po nim do 1723 r. mieszkał tu Tadeusz Matulewicz z Litwy. Od 1763 r. władze pruskie oficjalnie zakazały rezydować pustelnikom, ale aż do kasaty dóbr klasztornych w 1810 r., mieszkał tu jako dozorca stawu F. Baumert. W sąsiedztwie kaplicy opat Rosa wzniósł na stawie drewniany pawilon letni. Pawilon służył też jako kąpielisko, ze względu na lecznicze właściwości wód ze źródła i stawu. Po sekularyzacji dóbr klasztornych w 1810 r. cały zespół podupadł, a kaplicę zamieniono na magazyn (według niektórych zapisków na piwiarnię). Dopiero potem przebudowano jej wnętrze w obecnej postaci. W XIX w. Betlejem stało się popularnym celem wycieczek z Krzeszowa, wówczas wzniesiono też obszerną gospodę z ogródkową restauracją, która miała też 8 miejsc noclegowych. Od dawna w Betlejem istniała leśniczówka. W 1907 r. na stawie urządzono ujęcie wody dla Kamiennej Góry.
Po 1945 r. Betlejem zmieniło swój charakter, tracąc funkcję sakralną. Zaprzestała działalności gospoda, a w jej zabudowaniach ulokowano ośrodek wczasowo-kolonijny. W zabudowaniach leśniczówki umieszczono nadleśnictwo, obejmujące znaczną część Gór Kruczych. Dopiero w ostatnich latach trwały próby przywrócenia pierwotnego charakteru, m.in. przeprowadzono konserwacje pawilonu opackiego. Zabezpieczono też kaplicę betlejemską. Staw obecnie – tak samo jak kiedyś – jest ujęciem wody.
Budynki.
Betlejem składa się z kaplic, pawilonu opackiego, budynku mieszkalnego i dawnej gospody.
Budynki sakralne.
Pierwsze, drewniane kaplice powstały w latach 1672-1680, jako część Kalwarii. W latach 1703-1720, wzniesiono je na nowo, już jako murowane, potem były remontowane w XIX w.. Od strony Krzeszowa, w lesie, stoi Stacja VI „Strącenie Chrystusa z mostu do Cedronu” – domkowa, zwieńczona dwuspadowym daszkiem krytym łupkiem. Do wnętrza prowadzi półkoliste wejście. Obok pawilonu stoi najokazalsza kaplica betlejemska, ze Stacją V „Ogród Oliwny”. Kaplica ma kształt małego kościółka, nakrytego dwuspadowym daszkiem z sygnaturką. Front tworzy trójkątny tympanon z naczółkiem. Do wnętrza prowadzą portale w kamiennych opaskach. Jej budowniczym był M. Schuppet. Układ wnętrza w obecnej formie pochodzi z 1810 r. i odzwierciadla Grotę Narodzenia. Wyposażenie wnętrza (podobnie jak wiele innych kaplic kalwaryjnych), było dziełem tych samych artystów, którzy pracowali przy budowie kościoła klasztornego i kościoła św. Józefa.Zachowały się tylko resztki pierwotnego wystroju, m.in. ołtarz i część figur szopki dłuta G. Schröttera, oraz sztukaterie M. Mayera. Nieco wyżej, również w lesie, stoi Stacja VII „Pocałunek Judasza” – w tym samym typie, co Stacja VI.
Letni pawilon.
Letni pawilon opacki wzniesiony został w latach 1674-1680 na palach, na środku stawu. Jest to budowla drewniana, założona na ośmiokącie o średnicy ok. 10 m. Centralną salę otacza drewniany ganek, połączony z brzegiem krytym, dwuprzęsłowym mostkiem. Pawilon jest zwieńczony 8-bocznym dachem namiotowym nad pseudokopułą z latarnią. Całość jest kryta gontem. Ściany wnętrza pokrywa częściowo polichromia architektoniczna i marmoryzacja. W sali znajdują się malowidła tematyczne nawiązujące do Starego Testamentu, a ściślej przedstawiające sceny o tematyce wodnej. Obrazy te wg tradycji przypisywano Michałowi Wilmannowi, pracującemu na potrzeby cystersów krzeszowskich. Jednak w większości pochodzą tylko z jego pracowni, a część powstała dopiero w XIX w.. W 1977 r. pawilon poddano dość gruntownemu remontowi, powiązanemu z wymianą części elementów konstrukcji i pokrycia dachu, a w latach 1977-1993 przeprowadzono konserwację obrazów. Od 2008 roku Pawilon na wodzie jest obiektem Szlaku Sakralnej Sztuki Barokowej im. Michaela Willmanna.
Budynek mieszkalny.
Budynek jest z 1 połowy XIX w., wzniesiony jako pensjonat-gospoda, rozbudowany w 1874 r. i przebudowany w 1930 r. Założony jest na rzucie prostokąta, nakryty wysokim dachem czterospadowym. Na osi słabo zaznaczony ryzalit. Na piętrze loggie, obok parterowa sala restauracyjna.
Dawna gospoda.
Pomiędzy budynkiem mieszkalnym a kaplicą betlejemską, ciągną się zabudowania dawnej restauracji ogródkowej – parterowe o konstrukcji szkieletowej.
Demografia.
Liczba ludności Betlejem na przestrzeni lat 1910-1933

</doc>
<doc id="791604" url="https://pl.wikipedia.org/wiki?curid=791604" title="Seeon-Seebruck">
Seeon-Seebruck

Seeon-Seebruck – gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 18 km na północny zachód od Traunsteinu, nad jeziorem Chiemsee.
Polityka.
Wójtem gminy jest Konrad Glück, rada gminy składa się z 16 osób.
Oświata.
W gminie znajduje się przedszkole (125 miejsc i 123 dzieci) oraz szkoła 914 nauczycieli, 288 uczniów).

</doc>
<doc id="791609" url="https://pl.wikipedia.org/wiki?curid=791609" title="Altenmarkt an der Alz">
Altenmarkt an der Alz

Altenmarkt an der Alz, Altenmarkt a.d.Alz – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 18 km na północny zachód od Traunsteinu, nad ujściem Traun do Alz, przy drodze B299 i linii kolejowej Mühldorf am Inn – Traunstein.
Dzielnice.
Au - Baumburg - Berg - Bromberg - Diepling - Dorfen - Dorfreit - Entfeldn - Epping - Forst - Frühling - Garsch - Ginzing - Glött - Grassach - Hasenbichl - Hundsöd - Irling - Kalkgrub - Kirchberg - Kothöd - Kreidlberg - Laufenau - Massing - Massingmühle - Neustadl - Nock - Oberhilgen - Oed - Offling - Rabenden - Rupertsdorf - Scharten - Simmerreit - St. Wolfgang - Stumpfering - Thalham - Unterhilgen - Viehhausen - Wies - Ziegll
Polityka.
Wójtem gminy jest Stephan Bierschneider z CSU, wcześniej urząd ten pełnił Horst Meier, rada gminy składa się z 16 osób.
Oświata.
W gminie znajdują się dwa przedszkola (170 dzieci) oraz szkoła (około 210 uczniów).

</doc>
<doc id="791610" url="https://pl.wikipedia.org/wiki?curid=791610" title="Guzek">
Guzek

Guzek (łac. "nodulus", "tuberculum") – w dermatologii, wykwit wyniosły ponad powierzchnię skóry, związany ze zmianami w skórze właściwej, mogący ulegać rozpadowi z pozostawieniem blizny. Większy wykwit guzkowy (o średnicy powyżej 1 cm) rozwijający się z zajęciem tkanki podskórnej określany jest jako guz. Guzek różni się od grudki większą spoistością i głębszym usadowieniem oraz istnieniem nacieku zapalnego wokół miejsca jego występowania. 
Przykładami guzków są: 

</doc>
<doc id="791611" url="https://pl.wikipedia.org/wiki?curid=791611" title="Torfajökull">
Torfajökull

Torfajökull – kompleks wulkaniczny w południowej Islandii, położony na północ od lodowca Mýrdalsjökull i na południe od jeziora Þórisvatn. Jego najwyższy wierzchołek wznosi się na 1280 m n.p.m. W kompleksie wyróżnia się kaldera o szerokości 12 km, która uformowała się w plejstocenie. Ostatnią erupcję na tym terenie odnotowano w 1477 roku w północnej części kaldery. Wewnątrz kaldery ma miejsce wzmożona aktywność geotermiczna na obszarze o powierzchni 130–140 km2.
Południowo-wschodni fragment kompleksu częściowo przykrywa czapa lodowca również noszącego nazwę Torfajökull. Powierzchnia lodowca to 15 km² i jest to dwunasty pod względem wielkości lodowiec Islandii.

</doc>
<doc id="791612" url="https://pl.wikipedia.org/wiki?curid=791612" title="Stanisław Bulkiewicz">
Stanisław Bulkiewicz

Stanisław Bulkiewicz (ur. 20 października 1928 we Lwowie, zm. 24 marca 2015 w Łodzi) – polski numizmatyk, znawca banknotów i monet łódzkiego getta.
Życiorys.
Służbę wojskową odbył w marynarce wojennej, na ORP Błyskawica. Następnie związał się z Łodzią. Maturę zdobył w Technikum Handlowym na Księżym Młynie w Łodzi. Pracował na różnych stanowiskach od elektryka do ekonomisty. Na emeryturę w 1982 odszedł ze stanowiska kierownika działu w Centrali Handlu Zagranicznego „Textilimpex”. W połowie lat 80. XX w. pracował na niepełnym etacie w Muzeum Miasta Łodzi, prowadząc tam dział numizmatyczny.
Pochowany został na Cmentarzu Katolickim Doły w Łodzi 1 kwietnia 2015.
Zainteresowania pozazawodowe.
Jego głównym zainteresowaniem była numizmatyka. Był prekursorem i znawcą monet łódzkiego getta. Miał również dużą wiedzę na temat pieniędzy obozowych, monet zastępczych (w tym łódzkich). Napisał na te tematy liczne artykuły i 3 publikacje książkowe. Po przejściu na emeryturę przez 9 lat pracował na 3/4 etatu w założonym przez siebie Gabinecie Numizmatycznym Muzeum Miasta Łodzi.
Kolekcjonował też bony, papiery wartościowe, żetony oraz medale i odznaki. Na tematy związane z kolekcjonerstwem i numizmatyką pisał zarówno w fachowej prasie numizmatycznej, jak i w gazetach codziennych, czasopismach krajowych i regionalnych, w tym często w ukazującym się ongiś w Łodzi tygodniku „Odgłosy” oraz dzienniku „Express Ilustrowany”. Napisał łącznie prawie 3000 artykułów, notatek, wzmianek i komunikatów. Przez ponad 30 lat (od 1970) prowadził kącik kolekcjonerski w łódzkiej gazecie codziennej „Express Ilustrowany” nazywany „Bazar zbieraczy”, następnie „minibazar”, ukazało się ponad 1500 wydań tej cotygodniowej rubryki .
Posiadał duże zbiory kart pocztowych, widokówek łódzkich, kalendarzy ściennych, kieszonkowych i listkowych z motywem kobiety i z jego zbiorów było urządzonych w Łodzi ok. 100 wystaw. Także wystawy ekslibrisów z motywem kobiety i aktu kobiecego.
Był kolekcjonerem ekslibrisów i kilkakrotnie z jego zbiorów były urządzane wystawy m.in. „Ekslibrisy numizmatyczne” w Widzewskiej Galerii Ekslibrisu w Łodzi. Brał udział w wystawach zbiorowych „Kobieta na ekslibrisach” i „Zabytki Łodzi na ekslibrisach”, obie wystawy w Widzewskiej Galerii Ekslibrisu w Łodzi. Posiadał zbiór ekslibrisów autorstwa Kazimierza Zbigniewa Łońskiego, który po jego śmierci został w całości przekazany Wojewódzkiej Bibliotece Publicznej im. J. Piłsudskiego w Łodzi.
Wygłosił wiele prelekcji i referatów na tematy numizmatyczne w Łodzi i innych ośrodkach numizmatycznych kraju, szczególnie w Sanoku. Był członkiem Polskiego Towarzystwa Archeologicznego i Numizmatycznego, członkiem władz naczelnych, założycielem Łódzkiego Oddziału PTAiN, współzałożycielem i przez wiele lat wiceprezesem Łódzkiego Klubu Kolekcjonerów, członkiem Łódzkiego Towarzystwa Przyjaciół Książki oraz członkiem Stowarzyszenia Dziennikarzy Polskich. Interesował się zabytkami Łodzi – był członkiem i działaczem Towarzystwa Opieki nad Zabytkami w Łodzi.

</doc>
<doc id="791616" url="https://pl.wikipedia.org/wiki?curid=791616" title="The Young Gods">
The Young Gods

The Young Gods – szwajcarski zespół industrialny założony w 1985 roku z inicjatywy Franza Treichlera.

</doc>
<doc id="791619" url="https://pl.wikipedia.org/wiki?curid=791619" title="Virginia Slims of Los Angeles">
Virginia Slims of Los Angeles

Virginia Slims of Los Angeles – kobiecy turniej tenisowy kategorii WTA Premier Series zaliczany do cyklu WTA Tour. Rozgrywany na kortach twardych w Carson w Los Angeles.

</doc>
<doc id="791620" url="https://pl.wikipedia.org/wiki?curid=791620" title="Henry William St Pierre Bunbury">
Henry William St Pierre Bunbury

Henry William St Pierre Bunbury (ur. 2 września 1812, zm. 18 września 1875) – brytyjski wojskowy i podróżnik, młodszy syn generała-porucznika Henry'ego Edwarda Bunbury'ego, 7. baroneta i Louisy Fox, córki generała Henry'ego Edwarda Foksa.
W 1830 r. wstąpił do 43 regimentu. W 1833 r. został porucznikiem i przeniósł się do 21 regimentu. W 1834 r. wraz z regimentem został przeniesiony do Nowej Południowej Walii. Stacjonował tam do 1835 r., kiedy został przeniesiony na Tasmanię. Po roku pobytu na wyspie został przeniesiony do Australii Zachodniej. Przybył tam w marcu 1836 r. Stacjonował w Yorku, Pinjarrze i Busselton. Często podróżował. Założył bazę wojskową w Williams. W grudniu 1836 r. przeszedł trasę Pinjarra-Busselton i z powrotem. W prowadzonym przez siebie dzienniku pozostawił szczegółowy opis swojej trasy oraz zwyczajów napotkanych po drodze Aborygenów. Zwrócił również uwagę na kruszcowe piaski niedaleko obecnych miast Bunbury i Busselton, z których wartości dopiero niedawno zdano sobie sprawę.
Sir James Stirling powierzył w 1837 r. Bunbury'emu stanowisko dowódcy dystryktu Busselton. Bunbury wciąż podróżował po Australii Zachodniej, nim opuścił Australię w listopadzie 1837 r. Kiedy w późniejszych latach założono miasto Bunbury, Stirling nadał mu imię po pułkowniku.
Po opuszczeniu Australii Bunbury został adiutantem generała George'a Thomasa Napiera, który był gubernatorem Kolonii Przylądkowej. W 1849 r. służył w Indiach, następnie walczył w wojnie krymskiej. Z czynnej służby odszedł w 1862 r. w stopniu pułkownika i jako kawaler Orderu Łaźni. Zamieszkał w Marchfield w hrabstwie Berkshire. Zmarł w 1875 r.
30 listopada 1852 r. poślubił Cecilię Caroline Napier (zm. 5 czerwca 1896), córkę generała-porucznika George'a Thomasa Napiera i Margaret Craig, córki Johna Craiga. Henry i Cecilia mieli razem trzech synów:

</doc>
<doc id="791621" url="https://pl.wikipedia.org/wiki?curid=791621" title="Wschodnia Obwodnica Wrocławia">
Wschodnia Obwodnica Wrocławia

Wschodnia Obwodnica Wrocławia (WOW) 
– budowana etapami obwodnica biegnąca przez tereny powiatu wrocławskiego wzdłuż południowej i wschodniej granicy Wrocławia, sporadycznie przechodząca przez obszar miasta. Wraz z Autostradową Obwodnicą Wrocławia A8 oraz tzw. "Łącznikiem Długołęka", 2,8 km fragmentem autostrady A4 i 0,8 km odcinkiem ulicy Karkonoskiej tworzyć będzie zamknięty pierścień o średnicy 15–20 km. Droga ma status drogi wojewódzkiej i ma służyć zarówno lepszemu wzajemnemu skomunikowaniu silnie rozwijających się miejscowości powiatu leżących na południowo-wschodnim obrzeżu Wrocławia oraz ruchowi tranzytowemu. 
Długość obwodnicy wyniesie 30 km, wraz z mostami przez Oławę i Odrę. Most im. gen. Fieldorfa PS. Nil (d. "Siechnice-Łany") nad Odrą (o długości 286 metrów) jest najważniejszym elementem z punktu widzenia kierowców. Dzięki niemu zmotoryzowani nie będą musieli jechać przez Most Grunwaldzki we Wrocławiu, albo dojeżdżać przez oddalony o prawie 30 kilometrów most w Oławie.
Cała inwestycja to koszt minimum 600 mln zł, z tego 300 mln będzie kosztować czteropasmowy most w Łanach nad Odrą. Planuje się pozyskanie części finansowania z Funduszu Spójności Unii Europejskiej. Drogę planuje się jako dwujezdniową na odcinku Długołęka - Iwiny i jednojezdniową na odcinku Iwiny - Bielany. Zakończenie całej inwestycji pierwotnie było planowane na trzeci kwartał 2020. 
Od sierpnia 2017 r. istniejący odcinek łączący Łany z Iwinami posiada oznaczenie drogi wojewódzkiej nr 372.
Kalendarium budowy.
Do stycznia 2007 zbudowano rondo na planowanym przecięciu z drogą nr 395 Wrocław – Strzelin w Iwinach koło Żernik Wrocławskich. 
12 maja 2009 otwarto koperty rozpisanego przetargu na budowę mostu nazywanego ówcześnie Siechnice–Łany, mostu nad rzeką Oławą oraz estakady na palach ponad polderem Blizanowice. Najtańsza oferta zaoferowana przez firmę Skanska opiewała na kwotę 215,5 mln zł, co było poniżej przeznaczonych przez inwestora około 350 mln. Również deklarowany przez wykonawcę czas realizacji inwestycji był o rok krótszy niż zakładano. Umowę podpisano 19 czerwca 2009.
28 kwietnia 2011 most w Łanach połączył oba brzegi Odry.
W styczniu 2012 rozstrzygnięto przetarg na budowę ośmiokilometrowego odcinka między rondem w Iwinach a rondem w Siechnicach. 
W sierpniu 2012 rozpoczęto budowę odcinka Iwiny – Siechnice, której zakończenie przewidziane było na wrzesień 2014. 
15 lutego 2013 oddano do użytku 8-kilometrowy odcinek Siechnice – Łany. 
19 grudnia 2014 otwarto 5-kilometrowy odcinek Iwiny – Siechnice.
W maju 2015 Gmina Wrocław podpisała umowę z samorządem województwa dolnośląskiego na mocy której przekaże na budowę odcinka Łany - Długołęka 33 mln złotych.
29 grudnia 2015 Dolnośląska Służba Dróg i Kolei we Wrocławiu ogłosiła przetarg w trybie "zaprojektuj i zbuduj" na odcinek Łany – Długołęka, termin nadsyłania ofert ustalono na 9 lutego 2016. 3 stycznia 2017 dokumentację zwycięskiej oferty wysłano do kontroli do Urzędu Zamówień Publicznych, a 20 lutego 2017 podpisano umowę z firmą Strabag. Prace budowlane miały rozpocząć się w grudniu 2018, a zakończyć w październiku 2020 ale wojewoda wydał pozwolenie na budowę dopiero 13 marca 2019, a Strabag nie rozpoczął budowy, lecz zażądał podpisania nowej umowy na kwotę wyższą o 70 mln zł. Ostatecznie miasto kupiło za 10 mln zł gotowy projekt, natomiast umowę na budowę rozwiązano za porozumieniem stron. 
28 grudnia 2018 Regionalna Dyrekcja Ochrony Środowiska we Wrocławiu wydała decyzję środowiskową dla budowy południowego odcinka wschodniej obwodnicy Wrocławia przez Wysoką.
Dolnośląska Służba Dróg i Kolei rozstrzygnęła 18 lipca 2019 przetarg w formule "zaprojektuj i zbuduj" na utworzenie południowego odcinka Wschodniej Obwodnicy Wrocławia od ronda w Iwinach do skrzyżowania z ul. Grota-Roweckiego. Termin ukończenia inwestycji wyznaczono na 30 października 2021 roku. 
11 września 2019 pierwszy przetarg na budowę odcinka od ul. Grota-Roweckiego do al. Karkonoskiej został unieważniony.
4 października 2021 rozpoczęto budowę 2,5-kilometrowego fragmentu od ul. Grota-Roweckiego do drogi wojewódzkiej nr 395 (rondo Żerniki Wrocławskie) i granicy Wrocławia (ul. Buforowa).

</doc>
<doc id="791627" url="https://pl.wikipedia.org/wiki?curid=791627" title="Zbrodnia w Przyszowicach">
Zbrodnia w Przyszowicach

Zbrodnia w Przyszowicach – zbrodnia wojenna popełniona 27 stycznia 1945 przez żołnierzy Armii Czerwonej na cywilnych mieszkańcach miejscowości Przyszowice. Czerwonoarmiści zamordowali co najmniej 69 osób w wieku od 10 do 78 lat, w tym obywateli Włoch i Węgier – więźniów KL Auschwitz, którzy uciekli z marszu śmierci. Ponadto czerwonoarmiści dopuścili się wielokrotnych gwałtów na mieszkankach miejscowości oraz spalili szereg domów.
Jedną z hipotez, mającą wyjaśnić dlaczego żołnierze radzieccy posunęli się do masakry, jest to iż myśleli, że są już na terytorium niemieckim, a dowództwo radzieckie tolerowało bezwzględne traktowanie ludności wroga.
Instytut Pamięci Narodowej zakwalifikował ten czyn jako zbrodnię przeciwko ludzkości.

</doc>
<doc id="791631" url="https://pl.wikipedia.org/wiki?curid=791631" title="Latisha Chan">
Latisha Chan

Latisha Chan, wcześniej znana jako Chan Yung-jan (; ur. 17 sierpnia 1989 w Tajpej) – tajwańska tenisistka, zwyciężczyni US Open 2017 w grze podwójnej oraz French Open 2018 i 2019 i Wimbledonu 2019 w grze mieszanej, finalistka Australian Open 2007 i 2015 oraz US Open 2007 w grze podwójnej oraz Australian Open 2011 w grze mieszanej, liderka rankingu WTA deblistek od 23 października 2017 do 10 czerwca 2018 i ponownie w dniach 13–19 sierpnia 2018, medalistka uniwersjady oraz igrzysk azjatyckich, reprezentantka w Pucharze Federacji, starsza siostra Chan Hao-ching.
Kariera tenisowa.
Praworęczna zawodniczka o oburęcznym backhandzie, treningi tenisowe rozpoczęła w wieku 6 lat pod kierunkiem ojca. Może pochwalić się znaczącymi sukcesami w gronie juniorek, przede wszystkim wygraną w juniorskim Australian Open 2004 w deblu w parze z Chinką Sun Shengnan (w finale pokonały parę czeski duet Veronika Chvojková–Nicole Vaidišová). Była również m.in. w półfinale juniorskiego French Open 2006, w którym przegrała z Anastasiją Pawluczenkową. Niezależnie od występów w gronie juniorek, od sierpnia 2004 startuje jako tenisistka zawodowa, a w głównym cyklu rozgrywek WTA Tour debiutowała rok później; przeszła wówczas eliminacje do US Open, ale odpadła w I rundzie z rozstawioną z numerem ósmym Amerykanką Sereną Williams. W mniej prestiżowych rozgrywkach ITF Circuit od 2004 wygrała siedemnaście turniejów w grze pojedynczej i osiemnaście w deblowej.
W październiku 2006 na turnieju Japan Open po raz pierwszy wystąpiła w półfinale turnieju rangi WTA Tour, pokonując m.in. wysoko rozstawioną reprezentantkę gospodarzy Ai Sugiyamę. Wynik ten pozwolił jej na awans do czołowej setki rankingu światowego, na koniec sezonu 2006 zajmowała 73. miejsce.
W parze z o kilka lat starszą rodaczką Chuang Chia-jung odniosła w 2005 pierwsze deblowe zwycięstwo turniejowe (Seul). Ta sama para doszła do finału Japan Open 2006, a w 2007 roku do finału wielkoszlemowych Australian Open i US Open. Ponadto Chan osiągnęła także finał wielkoszlemowego Australian Open 2015, a także zwyciężyła w 2017 roku na kortach US Open.

</doc>
<doc id="791638" url="https://pl.wikipedia.org/wiki?curid=791638" title="Anabolia laevis">
Anabolia laevis

Anabolia laevis – gatunek owada z rzędu chruścików i rodziny bagiennikowatych (Limnephilidae). Larwy budują rurkowate domki z detrytusu i piasku, zaopatrzone najczęściej w dwa dodatkowe patyczki, wydłużające domek. Larwy bardzo podobne do larw "Anabolia furcata" – na razie nie ma cech diagnostycznych, umożliwiających rozróżnienie tych gatunków w stadium larwalnym.
W Europie występuje w Karpatach, na środkowoeuropejskich i zachodnioeuropejskich równinach, w Skandynawii. Larwy spotykane w rhitralu, potamalu i jeziorach. Występuje w całej Polsce. Limnebiont, larwy występują w strefie helofitów, na brzegu zadrzewionym.
Na Pojezierzu Pomorskim larwy spotykane w Jeziorze Żarnowieckim, w jeziorach Niziny Szczecińskiej i bardzo licznie w jeziorach lobeliowych Pojezierza Bytowskiego, zdecydowanie najliczniej w siedlisku szuwarów turzycowych, choć stwierdzony we wszystkich badanych siedliskach, łącznie z elodeidami, najliczniej na głębokości 0,4 m. Na Pojezierzu Mazurskim larwy spotykane w wielu jeziorach różnego typu (poza dystroficznymi), preferując brzegi zadrzewione. Larwy spotykane w strefie helofitów, wśród trzcin, pałki, manny wodnej, czasami na dnie piaszczystym (małe plaże wśród trzcin) i sporadycznie wśród roślinności elodeidowej. Często larwy spotykane na kłodach, gałęziach itp. W Krainie Wielkich Jezior larwy łowiono najliczniej w jeziorach śródleśnych, nielicznie w śródpolnych, częściej i liczniej łowione w dużych niż małych, głównie w strefie szuwarów i na dnie, kamieniach i gałęziach, rzadziej w elodeidach i nimfeidach. Czasami larwy spotykane wśród osoki (litoral zanikający). Imagines złowione nad jez. Kośno, Skanda, Śniardwy, Mikołajskim. Gatunek pospolity w jeziorach Poj. Wielkopolskiego. W Dolinie Narwi liczny w starorzeczach, w Dolinie Biebrzy we wszystkich typach zbiorników, astatycznych śródleśnych i śródpolnych, strumieniach, najliczniej w starorzeczach i rzekach. Jedną larwę złowiono w stawie eutroficznym w Karkonoszach. Nie stwierdzono występowania w jeziorach Poj. Łęczyńsko-Włodawskiego.
W Skandynawii i Estonii bardzo pospolity w jeziorach, rzekach, strumieniach i potokach. Gatunek pospolity i szeroko rozmieszczony w jeziorach Łotwy, gdzie często spotykany jest w jeziorach słaboeutroficznych, w mezotroficznych, eutroficznych i oligo-dystroficznych, brak w dystroficznych. Spotykany w zacisznych miejscach z bardziej lub mniej piaszczystym dnem. Występowanie odnotowane dla jezior Niemiec.

</doc>
<doc id="791639" url="https://pl.wikipedia.org/wiki?curid=791639" title="Tiantian Sun">
Tiantian Sun



</doc>
<doc id="791643" url="https://pl.wikipedia.org/wiki?curid=791643" title="Nieustające wakacje">
Nieustające wakacje

Nieustające wakacje (tytuł oryginalny "Permanent Vacation") – amerykański film fabularny wyprodukowany i wyreżyserowany przez Jima Jarmuscha.
Bohaterem filmu jest Allie (Aloysious) Parker, młody chłopak, poszukujący sensu życia. W filmie Jarmuscha jest on narratorem swoich przeżyć. Po drodze spotyka różnych dziwnych ludzi; szaleńca, który przeżył wojnę w Wietnamie, czarnoskórego maniaka jazzu opowiadającego anegdotę o saksofoniście, obłąkaną dziewczynę, która śpiewa po hiszpańsku. Ali prowadzi z nimi krótkie rozmowy i podąża dalej swoją drogą. Przez to, że nie ma domu, szkoły ani zawodu mówi o sobie, że jest turystą na nieustających wakacjach.
Obsada:

</doc>
<doc id="791646" url="https://pl.wikipedia.org/wiki?curid=791646" title="Anabolia nervosa">
Anabolia nervosa

Anabolia nervosa – gatunek owada z rzędu chruścików (Insecta:Trichoptera) z rodziny Limnephilidae. Larwy budują rurkowate domki z detrytusu i piasku, zaopatrzone najczęściej w dwa dodatkowe patyczki, wydłużające domek. Larwy bardzo podobne do larw "Anabolia laevis" i "Anabolia furcata" - na razie nie ma cech diagnostycznych, umożliwiających rozróżnienie tych gatunków w stadium larwalnym.
Występuje w prawie całej Europie (poza Bałkanami), chociaż najprawdopodobniej liczniej w Europie Zachodniej. Larwy zasiedlają jeziora i roślinność rzek. Limnefil lub limnebiont.
Brak dobrych cech do identyfikacji stadiów larwalnych sprawia, że publikowane informacje z terenu Polski nie zawsze mogą być wiarygodne. Dane z jeziora Wigry nie są pewne. W Finlandii raczej rzadki, w małych rzeczkach, czasami w oligotroficznych jeziorach, spotykany w jeziorach Estonii, Wielkiej Brytanii, Niemiec, Holandii.

</doc>
<doc id="791653" url="https://pl.wikipedia.org/wiki?curid=791653" title="Droga wojewódzka Bielany-Łany-Długołęka">
Droga wojewódzka Bielany-Łany-Długołęka



</doc>
<doc id="791654" url="https://pl.wikipedia.org/wiki?curid=791654" title="Fort Mokotów">
Fort Mokotów



</doc>
<doc id="791658" url="https://pl.wikipedia.org/wiki?curid=791658" title="Obwodnica powiatowa Wrocławia">
Obwodnica powiatowa Wrocławia



</doc>
<doc id="791659" url="https://pl.wikipedia.org/wiki?curid=791659" title="Apatania auricula">
Apatania auricula

Apatania auricula - gatunek owada z rzędu chruścików i rodziny Apataniidae.
Gatunek rozróżnialny po budowie okolicy genitalnej. Samice mają płytkę supragenitalną tępą i krótszą niż u "A. zonella", a dziewiąty segment odwłoka grubszy niż u "A. dalecarlica", w widoku bocznym opadający, krótszy i bardziej stępiony niż u "A. zonella"; jego płaty wierzchołkowe są praktycznie niewidoczne od spodu, a płaty nasadowo-boczne dobrze rozwinięte. Genitalia samca cechują zewnętrzne gałązki na całej długości cienkie i nie krótsze od gałązek dolnych, a guzki brzuszne słabo widoczne.
Larwy budują rurkowate domki z piasku.
Gatunek występuje w północnej części Europy, larwy spotykane w jeziorach. Limnebiont, charakterystyczny dla jezior o niskiej trofii i psammolitoralu. W Polsce imagines złowiono nad jez. Śniardwy, a jedną larwę na dnie piaszczystym w jez. Śniardwy. W jeziorach Finlandii gatunek ten występuje stosunkowo pospolicie lecz lokalnie, w jeziorach Łotwy występuje rzadko, imagines łowiono najczęściej nad słaboeutroficznymi, rzadziej mezotroficznymi jeziorami. Zaobserwowano też występowanie larw oraz imagines w jeziorach Niemiec.

</doc>
<doc id="791661" url="https://pl.wikipedia.org/wiki?curid=791661" title="Tour de France 1975">
Tour de France 1975

62. Tour de France odbył się w dniach 26 czerwca do 20 lipca 1975 i prowadził przez 22 etapy o łącznej długości 3999 km. Pięciokrotny zwycięzca Touru, Eddy Merckx był postrzegany na starcie jako faworyt, nie udało mu się jednak odnieść kolejnego sukcesu. Wyścig zaczął się w belgijskim Charleroi, a zakończył na Avenue des Champs-Élysées w Paryżu.
W klasyfikacji generalnej zwyciężył Francuz Bernard Thévenet. W klasyfikacji górskiej najlepszy był Belg Lucien Van Impe, w punktowej jego rodak Rik Van Linden, sprinterskiej kolejny reprezentant Belgii - Marc Demeyer, a w klasyfikacji młodzieżowej wygrał Włoch Francesco Moser. Najaktywniejszym kolarzem został Merckx. W obu klasyfikacjach drużynowych zwyciężyła francuska ekipa Gan–Mercier.
Trzej kolarze: Francuz Régis Delépine, Włoch Felice Gimondi i Hiszpan José Luis Viejo zostali zdyskwalifikowani za doping. Parę lat później Bernard Thévenet przyznał się, że wygrywając Tour de France stosował kortyzon.
Zmiany w stosunku do poprzednich edycji.
W roku 1975 zmieniono klasyfikacje Touru. Zrezygnowano z klasyfikacji kombinowanej, wprowadzono za to koszulkę dla lidera klasyfikacji górskiej. Po raz trzeci zwycięzcą w tej klasyfikacji został Lucien van Impe, który wystartował na nowoczesnej ramie z karbonu i włókna szklanego. Francesco Moser na swoim jedynym starcie w „Wielkiej Pętli” został sklasyfikowany na siódmym miejscu i zdobył nowo wprowadzoną białą koszulkę dla najlepszego młodego zawodnika. Trzykrotny zwycięzca etapowy, Rik van Linden wygrał w klasyfikacji punktowej i zdobył tym samym zieloną koszulkę.
Również od roku 1975 ostatni etap Tour de France zawsze kończy się na Avenue des Champs-Élysées. Walter Godefroot był pierwszym kolarzem, któremu udało się wygrać ten prestiżowy sprint.
Przebieg wyścigu.
Prolog wygrał Włoch, Francesco Moser i utrzymał żółtą koszulkę aż do piątego etapu. Na pierwszej czasówce na 6. etapie, wygrał Merckx i odebrał Włochowi prowadzenie w wyścigu. Belg triumfował również podczas drugiej jazdy indywidualnej na czas, utrzymując tym samym prowadzenie, jednak po wjechaniu w Pireneje stracił kilka sekund do Bernarda Theveneta, Joopa Zoetemelka, Luciena Van Impe i Felice Gimondiego.
Po etapie na Puy de Dôme, wygranym przez Belga Van Impe, Merckx miał wciąż około minuty przewagi nad drugim w klasyfikacji generalnej Bernardem Thevenetem. Na tym odcinku jednak, podczas ostatniego podjazdu, jeden z kibiców uderzył słynnego „Kanibala” w brzuch. Na kolejnym etapie do Pra Loup Merckx zaatakował jako pierwszy i na ostatniej przełęczy tego dnia, Col d’Allos, udało mu się zwiększyć przewagę. Przed końcowym podjazdem do Pra Loup został jednak doścignięty. Kiedy Gimondi zaatakował, Merckx nie dał rady dotrzymać mu tempa, udało się to jednak Thevenetowi, który później jeszcze odskoczył Włochowi. Merckx, który w tym momencie miał chwilę słabości, na ostatnich 6 kilometrach stracił ponad 3 minuty do zwycięzcy dnia – Bernarda Theveneta, który przejął tym samym koszulkę lidera. Na trasie 17. etapu Merckx zderzył się z Duńczykiem Ole Ritterem i w wyniku upadku złamał kość jarzmową, co spowodowało problemu z jedzeniem. Belg zdecydował się jednak kontynuować wyścig. Decyzję o niewycofaniu się nazwał później głupotą, która skróciła jego karierę. Po ataku Francuza na Col d’Izoard i kolejnym zwycięstwie następnego dnia, nic nie było mu już w stanie odebrać zwycięstwa i Merckx musiał zadowolić się drugim miejscem, przed Van Impe.
Drużyny.
W tej edycji TdF wzięło udział 14 drużyn:

</doc>
<doc id="791662" url="https://pl.wikipedia.org/wiki?curid=791662" title="Socket AM2+">
Socket AM2+

Socket AM2+ – gniazdo procesorów typu PGA firmy АМD, następca Socketu AM2.
Zostało stworzone przez AMD do obsługi procesorów 1-, 2-, 3- i 4-rdzeniowych. Jest ono zgodne z wcześniejszą wersją AM2. Wprowadza obsługę szyny danych HyperTransport 3.0, obsługę procesorów 3- i 4- rdzeniowych, a także pamięci RAM o prędkości 1066 MHz. Masowa produkcja ruszyła w III kwartale 2007 r.

</doc>
<doc id="791663" url="https://pl.wikipedia.org/wiki?curid=791663" title="Apatania fimbriata">
Apatania fimbriata

Apatania fimbriata – gatunek owada z rzędu chruścików i rodziny Apataniidae. Larwy budują rurkowate domki z piasku.
Gatunek występuje w Alpach, górach środkowoeuropejskich (w tym w Karpatach), larwy występują w źródłach i potokach. Limneksen.
Imagines spotykane nad stawami tatrzańskimi. W Tatrach występuje w jeziorach alpejskich i subalpeskich, w wodach o pH większym niż 6. Występowanie w jeziorach na dnie piaszczystym wykazane także z innego regionu. Larwy z tego rodzaju łowione były w limnokrenowych źródłach Wyżyny Krakowsko-Częstochowskiej. 

</doc>
<doc id="791664" url="https://pl.wikipedia.org/wiki?curid=791664" title="Gault-Perche">
Gault-Perche



</doc>
<doc id="791665" url="https://pl.wikipedia.org/wiki?curid=791665" title="Zbiersk-Cukrownia">
Zbiersk-Cukrownia

Zbiersk-Cukrownia – wieś w Polsce położona w województwie wielkopolskim, w powiecie kaliskim, w gminie Stawiszyn.
W latach 1975–1998 miejscowość administracyjnie należała do województwa kaliskiego.
Położenie.
Zbiersk-Cukrownia leży w północnej części Gminy Stawiszyn, tworzy praktycznie całość z miejscowością Zbiersk, dzieli je tylko droga krajowa nr 25 (Konin-Ostrów Wlkp). Graniczy z miejscowościami Zbiersk Kolonia, Łyczyn i Nowy Kiączyn. Od Urzędu Gminy i Miasta w Stawiszynie oddalona jest o około 4 km. Gmina Stawiszyn położona jest w północno-wschodniej części powiatu kaliskiego, od strony północnej graniczy z gminami powiatu konińskiego – Grodziec i Rychwał, od wschodniej z gminą Mycielin, od zachodniej z gminą Blizanów, a od południowej z gminą Żelazków.
Historia.
Miejscowość powstała w wyniku reformy administracyjnej z dnia 1 stycznia 1973 r. Podczas tej reformy gromady i osiedla zostały zastąpione przez większe gminy, których liczba została znacznie ograniczona. Jako siedzibę gminy brano pod uwagę dwie miejscowości: Zbiersk oraz Stawiszyn. Zbiersk był największą miejscowością nowo powstającej gminy, jednak jego lokalizacja na obrzeżu granic była niezbyt odpowiednia. Aby podział administracyjny nastąpił zgodnie z zasadami ustawy, a na siedzibę władz gminy można było wskazać Stawiszyn, Zbiersk został podzielony na dwie miejscowości. Granicę wyznaczyła droga Kalisz-Konin. Zachodnia część terenu została przy starej nazwie, natomiast część wschodnia otrzymała nową nazwę Zbiersk-Cukrownia. 
Zabytki.
Tuż przy szosie od południa znajduje się kaplica cmentarna w stylu neomauretańskim z roku 1730, ufundowana przez rodzinę Kożuchowskich. Jest ona jedną z dwóch tego typu budowli w Polsce. Do obiektów o charakterze kulturowym należy obszar osadnictwa średniowiecznego w części istniejącej zwartej zabudowy. Wśród zabytków wymienia się drewniany kościół rzymskokatolicki pw. św. Urszuli z XV wieku przebudowany w 1879 roku oraz kaplicę cmentarną – styl neomauretański z XIX wieku.

</doc>
<doc id="791666" url="https://pl.wikipedia.org/wiki?curid=791666" title="Akademicki Chór Politechniki Wrocławskiej">
Akademicki Chór Politechniki Wrocławskiej

Akademicki Chór Politechniki Wrocławskiej – akademicki zespół śpiewaczy działający przy Politechnice Wrocławskiej, powołany do istnienia przez studentów i profesorów Politechniki Lwowskiej, w 1946 roku we Wrocławiu. W ciągłości istnienia chóru, w latach: 1951–1958, nastąpiła przerwa. Zespół jest agendą studencką Politechniki Wrocławskiej.
Chór jest członkiem Polskiego Związku Chórów i Orkiestr.
Historia chóru.
Przez długi czas swojego istnienia chór ściśle związany był z wydziałem górniczym Politechniki Wrocławskiej. Z faktem tym związane jest podtrzymywanie przez chóralnej tradycji uświetniania pasowania studentów wydziału na górników ze Skokiem przez skórę.
Skład zespołu początkowo stanowili studenci wydziału górniczego Politechniki Wrocławskiej, ale w trakcie swego istnienia zespół rozszerzał swój skład osobowy o studentów innych wydziałów oraz innych uczelni miasta.
W latach 80. zespół uzyskał status muzycznego reprezentanta całej wrocławskiej Politechniki i przybrał nazwę: Akademicki Chór Politechniki Wrocławskiej.
Chór w trakcie swego istnienia zbudował bogaty i zróżnicowany repertuar a cappella. Znajdują się w nim utwory licznych kompozytorów polskich i zagranicznych, należące do muzyki dawnej, ludowej polskiej i zagranicznej, dzieła religijne, negro spirituals i wielkie formy wokalno-instrumentalne.
Akademicki Chór Politechniki Wrocławskiej jest twórcą i organizatorem Festiwalu Barbórkowego Chórów Studenckich.
Chór brał i bierze udział w licznych festiwalach i koncertach.
Podróżował z koncertami po świecie i odbył m.in.:
Nagrania chóru.
Tytuł płyty: a capella
Data nagrania: 2008
Data wydania: 2008
Opis: a capella w wykonaniu Akademickiego Chóru Politechniki Wrocławskiej; nagranie zrealizowane w Klasztorze Zgromadzenia Sióstr św. Jadwigi we Wrocławiu oraz w Auli Wydziału Elektrycznego PWr.; dyrygent – Małgorzata Sapiecha-Muzioł; czas całkowity: 48'08"
Tytuł płyty: DZIECIĄTKO SIĘ NARODZIŁO
Data nagrania: 2008
Data wydania: 2008
Opis: zbiór kolęd w wykonaniu Akademickiego Chóru Politechniki Wrocławskiej; nagranie zrealizowane w Auli Wydziału Architektury Politechniki Wrocławskiej; dyrygent – Małgorzata Sapiecha-Muzioł; czas całkowity: 45'12"
Koncerty.
Zdobył liczne nagrody, wyróżnienia i medale, a swój dorobek utrwalił na wielu nagraniach kasetowych i płytowych.
Honorowi członkowie chóru.
Decyzję o nadaniu tytułu honorowego członka Akademickiego Chóru Politechniki Wrocławskiej podejmuje Walne Zgromadzenie Członków Chóru. Honorowymi członkami Akademickiego Chóru Politechniki Wrocławskiej są:
Akty prawne.
Aktami prawnymi regulującymi funkcjonowanie zespołu są:

</doc>
<doc id="791667" url="https://pl.wikipedia.org/wiki?curid=791667" title="Marian Jarecki">
Marian Jarecki

Marian Jarecki (ur. 10 grudnia 1932 w Słupcy, zm. 23 listopada 2002 w Poznaniu) – inżynier leśnictwa, pracownik Banku Spółdzielczego w Słupcy, pracownik Muzeum Regionalnego w Słupcy (od 1994), malarz nieprofesjonalista. Redaktor Gazety Słupeckiej. 
Marian Jarecki działał też społecznie jako przewodniczący Społecznego Komitetu Odbudowy Słupeckiego Cmentarza, był kuratorem sądowym oraz wieloletnim ławnikiem sądowym. Był członkiem Komisji Rewizyjnej Tymczasowego Zarządu Oddziału Kujawsko-Pomorskiego Polskiego Towarzystwa Pamięci Powstania Wielkopolskiego oraz Słupeckiego Towarzystwa Społeczno-Kulturalnego. Z zamiłowania historyk, znawca przeszłości Słupcy i okolic. 
Imię Mariana Jareckiego nosi jedna z ulic w Słupcy.
Autor publikacji popularnonaukowych związanych ze Słupcą i jej okolicami: 
współautor:

</doc>
<doc id="791669" url="https://pl.wikipedia.org/wiki?curid=791669" title="Jensen Ackles">
Jensen Ackles

Jensen Ross Ackles (ur. 1 marca 1978 w Dallas) – amerykański model, piosenkarz (zespół Radio Company), aktor i reżyser telewizyjny i filmowy pochodzenia niemieckiego, angielskiego, szkockiego i irlandzkiego.
Życiorys.
Wczesne lata.
Przyszedł na świat jako młodszy syn i drugie z trojga dzieci aktora Alana Rogera Acklesa i Donny Joan Shaffer w rejonie Dallas. Dorastał w Richardson w stanie Teksas wraz ze starszym bratem Joshuą (ur. 1975) i młodszą siostrą Mackenzie (ur. 1985).
Mając cztery lata był modelem ubranek dziecięcych, a także brał udział w reklamach telewizyjnych Nabisco, Radio Shack i Wal-Mart. Ukończył Dartmouth Elementary School (1990), Apollo Junior High School (1993) i Lloyd V. Berkner High School w Richardson (1996). Jego pasją stała się gra w baseball i lacrosse. Planował studiować rehabilitację i fizjoterapię na Texas Tech University, zanim przeprowadził się do Los Angeles i został aktorem. Pojawił się w komediodramacie Roberta Altmana "Prêt-à-Porter" (1994) jako model – wymieniony w napisach końcowych jako Sidsel (Jensen). Można go było też oglądać w teledysku „Here Comes the Hotstepper” (1994) w wykonaniu Iniego Kamoze, a piosenka została wykorzystana w filmie „Prêt-à-Porter”.
Kariera.
Gdy był w drugiej klasie szkoły średniej, jego przyjaciel poprosił go, aby przyłączył się do miejscowego seminarium aktorskiego. Po zdobyciu agenta, wziął udział w castingu do serialu "Słodka dolina" ("Sweet Valley High"), gdzie wystąpił w odcinku pt. „All Along in the Water Tower” (1996) jako Brad. Potem na prośbę swego agenta przeniósł się do Los Angeles.
Po gościnnym udziale w serialach, m.in. "Siódme Niebo" ("7th Heaven", 1996), otrzymał rolę Erica Romana Brady’ego w operze mydlanej NBC "Dni naszego życia" ("Days of Our Lives", 1997–2000). Przyniosło mu to w 1998 roku nagrodę Opera Digest oraz trzykrotną nomonację do nagrody Emmy Daytime w latach 1998–2000.
Pojawił się w telewizyjnym dramacie biograficznym CBS "Blondynka" ("Blonde", 2001) o życiu Marilyn Monroe. W serialu "Cień anioła" ("Dark Angel, 2001–2002") wystąpił najpierw w roli Bena/X5-493, psychopatycznego seryjnego mordercy i brata Max/X5-452 (Jessica Alba), a potem jako brat bliźniak Bena/X5-493 – Alec/X5-494. Następnie zagrał w serialach: "Jezioro marzeń" ("Dawson's Creek", 2002–2003) i "Tajemnice Smallville" ("Smallville", 2004–2005). W 2005 roku przyjął rolę Deana Winchestera, brata Sama (Jared Padalecki) w serialu "Nie z tego świata" ("Supernatural"). W 2007 roku wystąpił w inscenizacji "Ludzie honoru" ("A Few Good Men") z Lou Diamondem Phillipsem. Wyreżyserował trzy odcinki serialu "Nie z tego świata".
W 2006 roku tygodnik telewizyjny TV Guide uznał go za jednego z najseksowniejszych mężczyzn występujących w telewizji. W 2014 i 2016 roku otrzymał nagrodę People’s Choice Award jako ulubiony aktor telewizyjny sci-fi/fantasy.
Życie prywatne.
15 maja 2010 roku ożenił się z aktorką Danneel Harris. 30 maja 2013 roku urodziła się ich córka, Justice Jay Ackles, a 2 grudnia 2016 roku na świat przyszły bliźniaki, syn Zeppelin Bram i córka Arrow Rhodes.

</doc>
<doc id="791670" url="https://pl.wikipedia.org/wiki?curid=791670" title="Chaetopterygopsis maclachlani">
Chaetopterygopsis maclachlani

Chaetopterygopsis maclachlani – gatunek owada z rzędu chruścików i rodziny bagiennikowatych (Limnephilidae).
Występuje w Alpach, na Bałkanach, w górach środkowoeuropejskich oraz strefie tajgi na północy, larwy spotykane w strumieniach i źródłach. Limneksen. Larwy budują rurkowate domki z piasku.
Dwie larwy (niepewnie oznaczone) złowiono w stawie dolinnym w Karkonoszach.

</doc>
<doc id="791671" url="https://pl.wikipedia.org/wiki?curid=791671" title="Miedza (przysiółek)">
Miedza (przysiółek)

Miedza – przysiółek wsi Zbiersk w Polsce, położony w województwie wielkopolskim, w powiecie kaliskim, w gminie Stawiszyn.
W latach 1975–1998 przysiółek administracyjnie należał do województwa kaliskiego.

</doc>
<doc id="791676" url="https://pl.wikipedia.org/wiki?curid=791676" title="Bu Xiangzhi">
Bu Xiangzhi

Bu Xiangzhi, chiń. 卜祥志, pinyin Bǔ Xiángzhì (ur. 10 grudnia 1985 w Qingdao) – chiński szachista, arcymistrz od 1999 roku.
Kariera szachowa.
W wieku niespełna 14 lat spełnił ostatnie wymagane warunki do otrzymania tytułu arcymistrzowskiego i w 1999 został najmłodszym szachistą, któremu przyznano ten tytuł. Na liście najmłodszych arcymistrzów przewodził do 2002, w którym wyczyn ten został pobity przez Siergieja Karjakina.
W szachy gra od 6. roku życia. W 1998 zdobył w Oropesa del Mar tytuł mistrza świata juniorów do lat 14. W 2000 spotkał się w Nowym Jorku z Tejmurem Radżabowem, pokonując go 6½ - 1½. W 2002 podzielił I miejsce w mistrzostwach Chin. W 2003 podzielił II miejsce w turnieju "Corus Invitation Tens" w Wijk aan Zee oraz podzielił I w turnieju strefowym (eliminacji mistrzostw świata) w Yongchuan. Zwyciężył również w otwartym turnieju w Mondariz. Rok później zdobył tytuł mistrza kraju. W 2005 podzielił II miejsce w turnieju "open" w Dubaju, natomiast w 2006 zdobył w Lagos tytuł akademickiego mistrza świata. W 2007 podzielił II miejsce w turnieju "Corus B" w Wijk aan Zee, zwyciężył w turnieju strefowym w Szantungu oraz w otwartych turniejach w Bad Wörishofen, Deizisau i Ottawie. Zdobył również w Bilbao Puchar Świata w grze „na ślepo” (w której partie rozgrywane są w pamięci, bez korzystania z szachowych bierek). W 2008 zajął II m. w turnieju "Gibtelecom Masters" w Gibraltarze, w dogrywce ulegając Hikaru Nakamurze oraz zwyciężył w Antwerpii. W 2012 zdobył w Guimarães tytuł akademickiego mistrza świata (po raz drugi w karierze). W 2014 podzielił I m. (wspólnie z Ding Lirenem) w Danzhou oraz zwyciężył w turnieju "Politiken Cup" w Kopenhadze.
Wielokrotnie reprezentował Chiny w turniejach drużynowych, m.in.:
Najwyższy ranking w karierze (stan na październik 2017) osiągnął 1 października 2017, z wynikiem 2730 punktów zajmował wówczas 28. miejsce na światowej liście FIDE, jednocześnie zajmując 5. miejsce wśród chińskich szachistów.

</doc>
<doc id="791677" url="https://pl.wikipedia.org/wiki?curid=791677" title="Piątek Mały-Kolonia">
Piątek Mały-Kolonia

Piątek Mały-Kolonia – wieś w Polsce położona w województwie wielkopolskim, w powiecie kaliskim, w gminie Stawiszyn.
W latach 1975–1998 miejscowość administracyjnie należała do województwa kaliskiego.

</doc>
<doc id="791684" url="https://pl.wikipedia.org/wiki?curid=791684" title="Gault-Soigny">
Gault-Soigny



</doc>
<doc id="791685" url="https://pl.wikipedia.org/wiki?curid=791685" title="Ukraińscy Wolni Kozacy">
Ukraińscy Wolni Kozacy

Ukraińscy Wolni Kozacy (ukr. Вільні козакі, niem. "Ukrainische Freie Kosaken") – ochotnicza formacja zbrojna złożona z ukraińskich Kozaków podczas II wojny światowej.
Niewiele wiadomo o tej formacji. Została ona powołana w 1942 r. przez nowo mianowanego atamana Ukraińskiego Wolnego Kozactwa, gen. Mychajłę Omelianowicza-Pawlenkę. Szefem sztabu został Iwan Capko. Weszły w jej skład różne kozackie jednostki, które działały wcześniej w szeregach ukraińskiej policji pomocniczej i batalionów Schutzmannschaften. Ukraińscy Wolni Kozacy nawiązywali do tradycji Wolnego Kozactwa z okresu hetmanatu Pawło Skoropadskiego z lat 1917–1918. Ich komenda główna mieściła się w Niemczech. Początkowo tworzono oddziały złożone z Kozaków na obszarze północno-zachodniej Ukrainy, a następnie na całym okupowanym obszarze. Najbardziej aktywne były w rejonie miejscowości Owrucz, Korosteń, Zwiahel, Żytomierz, Winnica, Radomyśl, zwalczając głównie komunistyczną partyzantkę. W Zwiahlu znajdowało się miejscowe dowództwo formacji. Ich liczebność osiągnęła około 10 tysięcy ludzi.
W późniejszym okresie formalnie włączono je w skład Ukraińskiej Armii Wyzwoleńczej, ale faktycznie działały nadal samodzielnie. W 1944 r. niektóre oddziały Niemcy przerzucili do różnych podbitych krajów Europy, w tym głównie do Francji. Na początku 1945 r. 700-osobowy kureń Wolnych Kozaków pod dowództwem płk. Petro Tereszczenki, od 1944 r. atamana Ukraińskiego Wolnego Kozactwa, wszedł w skład nowo formowanej 2 Dywizji Ukraińskiej Armii Narodowej pod zwierzchnictwem gen. Pawło Szandruka.
Po zakończeniu wojny część Wolnych Kozaków poddała się zachodnim aliantom, zaś pozostali dostali się do niewoli sowieckiej i zostali w większości zamordowani.

</doc>
<doc id="791687" url="https://pl.wikipedia.org/wiki?curid=791687" title="Pólko (gmina Stawiszyn)">
Pólko (gmina Stawiszyn)

Pólko – wieś w Polsce, w województwie wielkopolskim, w powiecie kaliskim, w gminie Stawiszyn.
W latach 1975–1998 miejscowość administracyjnie należała do województwa kaliskiego.

</doc>
<doc id="791688" url="https://pl.wikipedia.org/wiki?curid=791688" title="Gault-Saint-Denis">
Gault-Saint-Denis



</doc>
<doc id="791691" url="https://pl.wikipedia.org/wiki?curid=791691" title="Adam Idźkowski">
Adam Idźkowski

Adam Idźkowski (ur. 24 grudnia 1798 w Olszance, zm. 3 maja 1879 w Lityniu) – polski inżynier budownictwa (magister budownictwa i miernictwa) i teoretyk architektury, konstruktor, poeta, uczestnik spotkań artystów w salonie Deotymy, projektant wielu budynków.
Życiorys.
Uczył się w szkołach wojewódzkich w Pułtusku. W 1824 ukończył budownictwo na Królewskim Uniwersytecie Warszawskim i otrzymał dyplom magistra budownictwa i miernictwa. Jeszcze w czasie studiów swymi projektami zwrócił uwagę ówczesnych ministrów: ks. Druckiego Lubeckiego, hr. Mostowskiego, hr. Grabowskiego, Stanisława Staszica. Na koszt rządu został wysłany na stypendium do Włoch (należał do Akademii Sztuk Pięknych we Florencji). Po powrocie został asesorem budownictwa przy Komisji Wyznań Religijnych i Oświecenia Publicznego. Uczeń Antonia Corazziego. 
Ok. 1830 porzucił służbę rządową i osiadł na wsi. Po latach powrócił na stanowiska rządowe za sprawą hr. Grabowskiego. Otrzymał posadę budowniczego zamku i pałaców cesarskich w Warszawie i Skierniewicach. 
Zaprojektował liczne pałace na Mazowszu i na Litwie. Był autorem przebudowy pałacu Saskiego w Warszawie w stylu klasycystycznym (1838–1842), katedry św. Jana w stylu gotyku angielskiego (1836-40), zaprojektował szpital św. Łazarza, pałac cesarski na Powązkach, przebudował kościół św. Wawrzyńca na Woli na cerkiew w 1841. Zaprojektował melioracje w Łazienkach, cokół pod pomnikiem Kopernika i tunel pod Wisłą w Warszawie (projekt odrzucony z powodu wysokich kosztów realizacji). Skonstruował m.in. zegar astronomiczny i maszynkę do rachunków; wymyślił kolej jednoszynową z wagonami po obydwu stronach. 
Pisał prace z zakresu techniki i sztuki. Autor m.in. "Projektu drogi pod rzeką Wisłą dla połączenia Warszawy z Pragą (1828)".

</doc>
<doc id="791692" url="https://pl.wikipedia.org/wiki?curid=791692" title="Socket AM3">
Socket AM3

Socket AM3 – gniazdo procesorów typu PGA firmy АМD, następca Socketu AM2+.
Jego masowa produkcja rozpoczęła się w I połowie 2009 r. Obsługuje standard pamięci RAM DDR3. AMD podaje, iż nowe procesory, przeznaczone dla płyt głównych z gniazdem AM3, współpracują z płytami głównymi z gniazdem AM2/AM2+. Nie będzie natomiast możliwe uruchomienie procesora AM2/AM2+ na gnieździe AM3 (z wyjątkiem niektórych płyt głównych) z powodu braku możliwości współpracy z pamięciami DDR3 i różnicy położenia dwóch pinów.

</doc>
<doc id="791693" url="https://pl.wikipedia.org/wiki?curid=791693" title="Ostrówek (powiat kaliski)">
Ostrówek (powiat kaliski)

Ostrówek – wieś w Polsce położona w województwie wielkopolskim, w powiecie kaliskim, w gminie Stawiszyn.
Wieś duchowna "Ostrówko", własność kapituły katedralnej gnieźnieńskiej, pod koniec XVI wieku leżała w powiecie kaliskim województwa kaliskiego. W latach 1975–1998 miejscowość administracyjnie należała do województwa kaliskiego.
Zobacz też: Ostrówek

</doc>
<doc id="791695" url="https://pl.wikipedia.org/wiki?curid=791695" title="Złotniki Małe-Kolonia">
Złotniki Małe-Kolonia

Złotniki Małe-Kolonia – wieś w Polsce położona w województwie wielkopolskim, w powiecie kaliskim, w gminie Stawiszyn.
W latach 1975–1998 miejscowość administracyjnie należała do województwa kaliskiego.

</doc>
<doc id="791698" url="https://pl.wikipedia.org/wiki?curid=791698" title="Bilisht">
Bilisht

Bilisht, Bilishti – miasto we wschodniej Albanii, w obwodzie Korcza, stolica okręgu Devoll. Liczba mieszkańców wynosi około 6,4 tys. (2010).
W mieście widoczne są ślady osadnictwa iliryjskiego z I w. p.n.e. Z uwagi na położenie przy drodze z Korczy do Floriny Bilisht jest ważnym ośrodkiem handlowym.
W mieście rozwinął się przemysł mleczarski, winiarski oraz tytoniowy.

</doc>
<doc id="791700" url="https://pl.wikipedia.org/wiki?curid=791700" title="Internazionali d’Italia">
Internazionali d’Italia

Internazionali d’Italia – kobiecy oraz męski turniej tenisowy wchodzący w skład rozgrywek WTA Tour oraz ATP Tour, rozgrywany we włoskim Rzymie.
Historia turnieju sięga roku 1930, kiedy to grano jeszcze w Mediolanie. W Rzymie zaczęto grać w 1935 roku. Turniej nie odbył się w latach trwania II wojny światowej (1936–1949). Od 1950 roku impreza odbywa się co roku. W 1986 brakowało sponsorów i odbył się tylko turniej gry pojedynczej mężczyzn.

</doc>
<doc id="791701" url="https://pl.wikipedia.org/wiki?curid=791701" title="AM3">
AM3



</doc>
<doc id="791704" url="https://pl.wikipedia.org/wiki?curid=791704" title="Wilk straszny">
Wilk straszny



</doc>
<doc id="791706" url="https://pl.wikipedia.org/wiki?curid=791706" title="Cynthia Rhodes">
Cynthia Rhodes

Cynthia Rhodes (ur. 21 listopada 1956 w Nashville) – amerykańska aktorka, piosenkarka i tancerka. Grała m.in. w "Pozostać żywym" (1983) obok Johna Travolty i jako Penny Johnson w "Dirty Dancing" u boku Patricka Swayzego i Jennifer Grey. Wystąpiła w teledysku do utworu „Rosanna” zespołu Toto.
8 stycznia 1989 poślubiła piosenkarza Richarda Marxa, z którym ma trzech synów: Brandona (ur. 1990), Lucasa (ur. 1992) i Jessego (ur. 1994). Małżeństwo zakończyło się rozwodem w 2014.

</doc>
<doc id="791707" url="https://pl.wikipedia.org/wiki?curid=791707" title="Repelent">
Repelent



</doc>
<doc id="791720" url="https://pl.wikipedia.org/wiki?curid=791720" title="Gnoselogia">
Gnoselogia



</doc>
<doc id="791725" url="https://pl.wikipedia.org/wiki?curid=791725" title="James Berkeley (hrabia Berkeley)">
James Berkeley (hrabia Berkeley)

James Berkeley (ur. po 1679, zm. 17 sierpnia 1736 w zamku Aubigny we Francji) – brytyjski arystokrata i wojskowy, syn Charlesa Berkeleya, 2. hrabiego Berkeley i Elizabeth Noel, córki 3. wicehrabiego Campden.
W 1701 r. został kapitanem Royal Navy. W tym samym roku został członkiem Izby Gmin z okręgu Gloucester i zasiadał tam do 1702 r. Brał udział w bitwie pod Málagą 13 sierpnia 1704 r., dowodząc HMS "Boyne". Na podstawie „writ of acceleration” otrzymał w 1705 r. jeden z ojcowskich tytułów (barona Berkeley) i zasiadł w Izbie Lordów. W 1706 r. objął dowodzenie nad HMS "St George". Brał udział w operacjach na Morzu Śródziemnym. W październiku 1707 r. wracał do Anglii w oddziale pod dowództwem sir Cloudesleya Shovella i był świadkiem zatonięcia kilku okrętów tej grupy niedaleko Scilly 23 października 1707 r., gdzie zginęło 1400 marynarzy. Niedługo później otrzymał rangę wiceadmirała floty niebieskiej. Berkeley działał następnie na kanale La Manche. W kwietniu 1709 r. odbił z rąk Francuzów HMS "Bristol", ale okręt zatonął niedługo później. W listopadzie został wiceadmirałem floty czerwonej.
Po śmierci ojca w 1710 r. odziedziczył tytuł hrabiego Berkeley i został mianowany Wysokim Stewardem Gloucester, strażnikiem lasu Dean, konstablem St. Briavel's Castle, Custos Rotulorum hrabstwa Surrey i lordem namiestnikiem Gloucestershire. Urzędy te sprawował do 1712 r., kiedy utracił je wskutek nieporozumień z królową Anną. Otrzymał je ponownie w 1714 r. i sprawował je aż do śmierci. Miało to miejsce po objęciu tronu przez Jerzego I Hanowerskiego, który również w 1714 r. mianował lorda Berkeleya Lordem Bedchamberem.
13 lutego 1711 r. poślubił lady Louisę Lennox (24 grudnia 1694 - 15 stycznia 1717), córkę Charlesa Lennoxa, 1. księcia Richmond (nieślubnego syna króla Karola II Stuarta) i Anne Brudenell, córki Francisa Brudenella, lorda Brudenell. James i Louisa mieli razem syna i córkę:
18 marca 1717 r. król Jerzy mianował Berkeleya Pierwszym Lordem Admiralicji. Hrabia sprawował ten urząd do śmierci króla Jerzego w 1727 r. Jednocześnie Jerzy mianował Berkeleya Wiceadmirałem Wielkiej Brytanii. 17 kwietnia 1717 r. Berkeley wszedł w skład Tajnej Rady. 31 marca 1718 r. został kawalerem Orderu Podwiązki. Urząd Pierwszego Lorda Admiralicji Berkeley utracił w 1727 r. w następstwie swojego konfliktu z Robertem Walpolem. Wtedy także zrezygnował z urzędu Lorda Bedchambera.
Lord Berkeley zmarł w 1736 r. we Francji. Jego pogrzeb odbył się 31 października 1736 r. w Berkeley, w hrabstwie Gloucestershire. Testament (datowany na 23 maja 1735 r.) został ogłoszony 4 października 1736 r. Tytuł hrabiowski przypadł jego jedynemu synowi.
Lord Hervey napisał o nim, że "był człowiekiem wielkiego rodu i wielkich kwalifikacji, szorstki, uczciwy, twardy i uparty, ze świetnym naturalnym instyktem, ale był niestety totalnym ignoratem jeśli chodzi o sprawy nie związane z jego profesją. Był dumny i władczy, ale honorowy, szarmancki i zważający na słowa, w równej mierze niezdolny do przypochlebiania się księciu, kłaniania się ministrowi i okłamywania ludzi z którymi prowadził interesy."

</doc>
<doc id="791726" url="https://pl.wikipedia.org/wiki?curid=791726" title="Socket 1207">
Socket 1207



</doc>
<doc id="791727" url="https://pl.wikipedia.org/wiki?curid=791727" title="IBMER">
IBMER



</doc>
<doc id="791729" url="https://pl.wikipedia.org/wiki?curid=791729" title="Hrabia Berkeley">
Hrabia Berkeley

Hrabiowie Berkeley 1. kreacji (parostwo Anglii)

</doc>
<doc id="791733" url="https://pl.wikipedia.org/wiki?curid=791733" title="Claude Janiak">
Claude Janiak

Claude Janiak (ur. 30 października 1948 w Bazylei) – szwajcarski polityk i prawnik (adwokat), członek Socjaldemokratycznej Partii Szwajcarii, od 1974 r. na różnych stanowiskach, od 1999 r. członek jednej z izb parlamentu tego państwa (Rady Narodu), a w latach 2005/2006 r. – na czele tej izby szwajcarskiego parlamentu.
Janiak, jako syn Polaka posiada podwójne obywatelstwo: szwajcarskie i polskie.
Jest pierwszym szwajcarskim politykiem tak wysokiego szczebla, który jest otwarcie gejem.

</doc>
<doc id="791734" url="https://pl.wikipedia.org/wiki?curid=791734" title="Jan Szyrocki">
Jan Szyrocki

Jan Szyrocki (ur. 29 grudnia 1931 w Łaziskach, zm. 9 kwietnia 2003 w Szczecinie) – polski muzyk i inżynier i nauczyciel akademicki; założyciel oraz – w latach 1952–2003 – dyrygent i dyrektor artystyczny Chóru Akademickiego Politechniki Szczecińskiej.
Okres poszukiwań drogi życiowej.
Urodził się w Łaziskach jako syn Alojzego. Studiował na Wydziale Budownictwa Lądowego Politechniki Szczecińskiej, uzyskując dyplom inżyniera w roku 1956. W latach 1956–1978 pracował na uczelni jako nauczyciel akademicki; równocześnie zdobywał wiedzę muzyczną, najpierw w Szkole Muzycznej w Rybniku, następnie w Państwowej Średniej Szkole Muzycznej w Szczecinie, w klasie fortepianu i w klasie śpiewu solowego. W roku 1968 przez trzy miesiące korzystał z trzymiesięcznego stypendium w Królewskim Konserwatorium Muzycznym w Hadze (Holandia), a następnie kontynuował studia muzyczne w Państwowej Wyższej Szkole Muzycznej w Poznaniu na Wydziale Teorii, Dyrygentury i Kompozycji w klasie profesora Stefana Stuligrosza. W roku 1974 przebywał na kolejnym stypendium w Wiedniu, gdzie w tamtejszej Wyższej Szkole Muzyki i Sztuki Odtwórczej studiował dyrygenturę pod kierunkiem prof. H. Swarowskiego, Karla lub C. Östereichera i G. Theuringa. Studia w Poznaniu ukończył w 1975 roku, otrzymując dyplom z wyróżnieniem. Zaniechał działalności w dziedzinie techniki i całkowicie poświęcił się muzyce. Zajął się nowymi kreacjami artystycznymi i nowymi inicjatywami, zmierzającymi do upowszechnienia muzyki w Szczecinie i na Pomorzu Zachodnim.
Działalność w dziedzinie muzyki.
Już w listopadzie 1952 roku, będąc studentem, Jan Szyrocki założył Chór Akademicki Politechniki Szczecińskiej (CHAPS), który prowadził jako dyrektor artystyczny i dyrygent końca życia (2003). Zespół odbył tysiące koncertów na wszystkich kontynentach, m.in. uczestnicząc w prestiżowych festiwalach oraz wykonaniach i prawykonaniach dzieł wokalno–instrumentalnych i "a cappella". Był zaliczany do najlepszych chórów akademickich na świecie.
Należał do współzałożycieli, a do 1974 roku pełnił funkcję dyrygenta i kierownika artystycznego Szczecińskiego Chóru Chłopięcego „Słowiki”. Z jego inicjatywy powstał w 1973 roku Szczeciński Chór Kameralny, który w 1983 roku został przekształcony w „Collegium Maiorum”; kontynuują w nim chóralne śpiewanie byli członkowie CHAPS.
Od 1965 roku pełnił funkcję prezesa Szczecińskiego Oddziału Polskiego Związku Chórów i Orkiestr, był również inicjatorem, członkiem Komitetu Organizacyjnego i Rady Artystycznej oraz dyrektorem artystycznym corocznej edycji Międzynarodowego Festiwalu Pieśni Chóralnej w Międzyzdrojach, który jest organizowany od 1965 roku.
Od roku 1978 był nauczycielem akademickim Akademii Muzycznej w Poznaniu, początkowo na stanowisku docenta, następnie profesora nadzwyczajnego, a potem profesora zwyczajnego. Od chwili powołania Filii w Szczecinie (1980) był jej kierownikiem do 1995 roku, a ponadto kierował pracami powstałego w 1985 roku Studium Kultury Muzycznej Politechniki Szczecińskiej. W 1995 roku został na 3 lata dyrektorem Chóru Teatru Wielkiego – Opery Narodowej w Warszawie.
Często występował w roli konsultanta chórów zagranicznych, m.in. na zaproszenie amerykańskich uniwersytetów w 1989 i 1994 roku przebywał w USA prowadząc wykłady oraz próby i koncerty z tamtejszymi chórami. Prowadził także seminaria dla dyrygentów i uczestniczył jako juror w ogólnopolskich i międzynarodowych konkursach chóralnych. Przez wiele lat uczestniczył, jako dyrygent, w koncertach muzyki oratoryjnej z udziałem orkiestr polskich i zagranicznych. Zespół CHAPS występował np. zarówno w czasie Expo ’98 w Lizbonie, jak w rodzinnych Łaziskach swojego dyrygenta.
Profesor Jan Szyrocki był jednym z inicjatorów powołanej w 1990 roku Polsko-Niemieckiej Akademii Chóralnej „In Terra Pax”, dzięki której śpiewająca młodzież obu krajów razem przygotowuje i prezentuje na estradach Polski i Niemiec najpiękniejsze dzieła światowej literatury chóralnej.
Zmarł w roku 2003; został pochowany na Cmentarzu Centralnym w Szczecinie (kwatera 21 a).
Odznaczenia i nagrody.
Za swoje zasługi Jan Szyrocki otrzymał wysokie odznaczenia państwowe i regionalne, w tym:
Został uhonorowany tytułem Ambasador Szczecina 2001.
Upamiętnienie.
Jan Szyrocki został zapamiętany jako ten, który:
Znalazł się na liście „Zasłużeni dla miasta”, opublikowanej przez Urząd Miasta Szczecin, i na 8. miejscu listy „Szczecinianie Stulecia”, która została wyłoniona w roku 1999 w plebiscycie ogłoszonym przez szczeciński oddział Gazety Wyborczej, Polskie Radio Szczecin i TVP Szczecin.
Imię Jana Szyrockiego noszą m.in.: 

</doc>
<doc id="791737" url="https://pl.wikipedia.org/wiki?curid=791737" title="Paid tha Cost to Be da Boss">
Paid tha Cost to Be da Boss

Paid tha Cost to Be da Bo$$ – szósty studyjny album Snoop Dogga, wydany w 2002 roku. Płytę w większości wyprodukowali The Neptunes. Pierwszym singlem jest "Beautiful" z gościnnym udziałem Pharella Williamsa &amp; Uncle Charlie Wilsona.

</doc>
<doc id="791738" url="https://pl.wikipedia.org/wiki?curid=791738" title="Bit lepkości">
Bit lepkości



</doc>
<doc id="791744" url="https://pl.wikipedia.org/wiki?curid=791744" title="Baron Berkeley">
Baron Berkeley

Baronowie Berkeley 1. kreacji (parostwo Anglii)
Baronowie Berkeley, 2. kreacji (parostwo Anglii)
Następca 18. barona Berkeley: Thomas Fitzhardinge Gueterbock

</doc>
<doc id="791749" url="https://pl.wikipedia.org/wiki?curid=791749" title="Dekanat IX – Świętych Wojciecha i Katarzyny w Jaworznie">
Dekanat IX – Świętych Wojciecha i Katarzyny w Jaworznie

Dekanat św. Wojciecha i Katarzyny – dekanat w Jaworznie, należy do diecezji sosnowieckiej.
W skład dekanatu wchodzą parafie:

</doc>
<doc id="791750" url="https://pl.wikipedia.org/wiki?curid=791750" title="Dziewięć Włók (gmina Stary Targ)">
Dziewięć Włók (gmina Stary Targ)



</doc>
<doc id="791755" url="https://pl.wikipedia.org/wiki?curid=791755" title="Wykwit">
Wykwit

Wykwit (łac. "exanthema") – w dermatologii: zmiana skórna, na podstawie której można ustalić rozpoznanie; są zasadniczym elementem obrazu klinicznego chorób dermatologicznych. Mimo różnorodności objawów skórnych można je podzielić na podstawie cech morfologicznych na kilkanaście podstawowych typów. 
Wyróżniamy wykwity pierwotne (łac. "efflorescentiae primariae") i wtórne ("efflorescentiae secundariae"). Wykwity pierwotne pojawiają się w początkowym okresie ujawnienia się zmian chorobowych na skórze. Wykwity wtórne stanowią zejście wykwitów pierwotnych i są obecne w okresie dalszego przebiegu lub ustępowania choroby. 
Przy opisie wykwitów zwraca się uwagę na takie ich cechy, jak: wielkość, kształt, postać, barwę, powierzchnię, ograniczenie umiejscowienia, ilość, towarzyszące objawy podmiotowe (ból, świąd), ewolucję i zejście. 
Stany narzucone skóry.
Stany chorobowe niedające się pod względem morfologicznym włączyć do wykwitów pierwotnych lub wtórnych:

</doc>
<doc id="791756" url="https://pl.wikipedia.org/wiki?curid=791756" title="Pistolet maszynowy AEK-919K Kasztan">
Pistolet maszynowy AEK-919K Kasztan

AEK-919K Kasztan (ros. "АЕК-919К Каштан") – współczesny, rosyjski pistolet maszynowy wzorowany na austriackim pm Steyr MPi 69. Niewielkie ilości tej broni są używane prawdopodobnie przez rosyjską armię i formacje podporządkowane ministerstwu spraw wewnętrznych (MWD).
AEK-919 został skonstruowany w połowie lat 90. XX wieku. Po testach prototypu zastąpiono bezpiecznik przetykowy skrzydełkowym, zmniejszono wymiary broni. Wadą nowego bezpiecznika jest konieczność odbezpieczania broni druga ręką (w pozycji zabezpieczonej skrzydełko bezpiecznika znajduje się poza zasięgiem palców dłoni trzymającej chwyt). 
AEK-919K jest bronią samoczynno-samopowtarzalną działającą na zasadzie odrzutu zamka swobodnego, strzelającą z zamka otwartego. Komora zamkowa wykonana z blachy stalowej metodą tłoczenia, chwyt pistoletowy z polimeru. Zasilanie broni z dwurzędowych magazynków o pojemności 20 i 30 naboi, gniazdo magazynka wewnątrz chwytu pistoletowego, zatrzask magazynka u spodu chwytu. Rękojeść przeładowania po lewej stronie broni, nieruchoma podczas strzelania. Lufa poligonalna zakończona gwintem umożliwiającym montaż tłumika dźwięku. Przyrządy celownicze mechaniczne składają się z muszki i celownika przerzutowego (nastawy 50 i 100 m). Kolba wysuwana.

</doc>
<doc id="791757" url="https://pl.wikipedia.org/wiki?curid=791757" title="Atanazjański symbol wiary">
Atanazjański symbol wiary

Atanazjański symbol wiary również "Symbol atanazjański" () – wyznanie wiary definiujące pojęcie Trójcy Świętej. Powstało pomiędzy 450 a 500 rokiem n.e. na terenie Hiszpanii lub Galii. Symbol ten cieszy się takim samym autorytetem, co inne wyznania wiary przyjęte w Kościele powszechnym. Używają go także anglikanie i luteranie. Symbol ten odmawiało się w dawnej liturgii rzymskiej podczas Primy w niedzielę po Pięćdziesiątnicy i w uroczystość Przenajświętszej Trójcy. 
Od średniowiecza rozpowszechnione na równi z symbolem apostolskim ("Symbolum Apostolicum") i nicejskim ("Symbolum Niceanum").
Wyznanie wiary zwane również (od pierwszych jego słów łacińskich) „Quicumque”, tzn. „Ktokolwiek”.
Od VII do XVII wieku mylnie przypisywano autorstwo tego wyznania wiary patriarsze aleksandryjskiemu, Atanazemu (ok. 295–373), gorącemu obrońcy dogmatu o Trójcy Świętej oraz nauki o Bóstwie Jezusa. Na podobnej zasadzie bywa przypisywane również Ambrożemu z Mediolanu (ok. 339–397).

</doc>
<doc id="791760" url="https://pl.wikipedia.org/wiki?curid=791760" title="Camel (papierosy)">
Camel (papierosy)

Camel – marka papierosów produkowana przez koncern tytoniowy Japan Tobacco International.
Do ich produkcji używa się mieszanki tytoniów pochodzenia głównie tureckiego i amerykańskiego. Produkcję cameli rozpoczęto w 1913. Umieszczony na ich opakowaniu wielbłąd jednogarbny to maskotka marki i jej logo, znane jako Joe Camel. Wielbłąd ten występuje w reklamach wytwórni.
W latach 90. producent w ramach akcji promocyjnej w Polsce wprowadził postać pluszowego wielbłąda. Ponieważ sprzedaż spadała, niedługo potem papierosy "Camel" zostały wycofane z rynku polskiego.
Obecnie marka powróciła na rynek wspierana (marketing i sprzedaż) przez firmę Gallaher Polska S.A. Obecnie marka Camel należy do koncernu JT International.
Warianty.
Na polskim rynku papierosy te są dostępne w kilku wariantach:

</doc>
<doc id="791763" url="https://pl.wikipedia.org/wiki?curid=791763" title="Kingdom Come (album Jaya-Z)">
Kingdom Come (album Jaya-Z)

Kingdom Come – album autorstwa Jay-Z wydany 21 października 2006 roku.
Album zawiera 14 utworów w różnorodnej tematyce, od R&amp;B po hip-hop. Album w ciągu pierwszego tygodnia w USA został sprzedany w ilości 680 000 kopii. Pierwszym singlem do płyty był „Show Me What You Got” wyprodukowany przez Just Blaze. Na płycie wśród producentów znaleźli się Dr. Dre, The Neptunes, Just Blaze, DJ Khalil, B-Money i Kanye West.

</doc>
<doc id="791771" url="https://pl.wikipedia.org/wiki?curid=791771" title="Paku">
Paku



</doc>
<doc id="791775" url="https://pl.wikipedia.org/wiki?curid=791775" title="Piaractus brachypomus">
Piaractus brachypomus



</doc>
<doc id="791776" url="https://pl.wikipedia.org/wiki?curid=791776" title="Roberto Bolaño">
Roberto Bolaño

Roberto Jonatán Bolaño Ávalos (ur. 28 kwietnia 1953 w Santiago, zm. 15 lipca 2003 w Barcelonie) – chilijski pisarz, poeta i prozaik.
Dzieciństwo w Chile.
Roberto Bolaño urodził się w Santiago ale spędził swoje dzieciństwo w różnych miejscach, między innymi w Cauquenes, Valparaíso, Quilpué, Viña del Mar czy Los Angeles. Sam pisarz niejednokrotnie podkreślał, że urodził się w Santiago ale nigdy tam nie mieszkał. Rodzina Roberto Bolaño należała do klasy średniej. Matka pisarza, Victoria Ávalos, była z zawodu nauczycielką matematyki, natomiast ojciec, León Bolaño, był kierowcą ciężarówki. Bolaño miał także siostrę o imieniu María Salomé.
Według matki pisarza, Roberto w wieku 3 lat sam nauczył się czytać, a już w wieku 6 lat napisał swoje pierwsze opowiadanie, którego tematem były kury.
Młodość w Meksyku.
W 1968 roku, gdy Bolaño miał 15 lat, wraz z rodziną przeprowadził się do stolicy Meksyku, gdzie spędził swoje nastoletnie lata. Powodem przeprowadzki był zły stan zdrowia Victorii. Według przyjaciół pisarza, Roberto Bolaño spędził swoje pierwsze dni w nowym miejscu zamieszkania nie wychodząc z domu. Jedyne, czym się zajmował to palenie papierosów i pisanie. W wieku 16 lat zrezygnował ze szkoły, oddając się od tej pory całkowicie czytaniu i tworzeniu tekstów. Większość dni spędzał w miejskiej bibliotece lub księgarniach. Jego ulubieni pisarze to przede wszystkim: Jorge Luis Borges, Adolfo Bioy Casares i Franz Kafka. Według rodziców i przyjaciół pisarza, Roberto był buntowniczym i aroganckim nastolatkiem. Głosił swoją własną ideologię, której mocno się trzymał. Bolaño sam kształcił się w zakresie literatury i polityki. Według niektórych krytyków brak wykształcenia Bolaño jest widoczny w jego twórczości, co z drugiej strony czyni ją bardziej innowacyjną.
Powrót do Chile.
W 1973 roku Roberto Bolaño powrócił do Chile podczas Zamachu Stanu z 11 września, z zamiarem poparcia Salvadora Allende. Podczas podróży autobusem został zatrzymany i zamknięty w więzieniu na 8 dni. Dzięki pomocy znajomych ze szkoły, którzy byli wśród policjantów, udało mu się uciec z Chile. Zdarzenie to jest zawarte w opowiadaniu „Detectives” z książki "Rozmowy telefoniczne". Podczas całego swojego życia Roberto Bolaño utrzymywał nie najlepsze stosunki z Chilijskimi kręgami literackimi. Pomimo dużego międzynarodowego sukcesu, Bolaño nigdy nie wygrał najważniejszej nagrody literackiej w Chile- Premio Nacional de Literatura de Chile.
Po powrocie do Meksyku, wraz z pisarzem Mario Santiago założył ruch literacki o nazwie "Movimiento infrarrealista." Ruch ten pojawia się w powieści Bolaño "Dzicy detektywi". Była to grupa młodych poetów, którzy opierali się panującym trendom w literaturze Chile oraz systemowi wartości tamtego okresu.
W Hiszpanii.
W 1977 roku po separacji rodziców, Roberto Bolaño emigrował do Barcelony w celach ekonomicznych. Początkowo utrzymywał się głównie z różnych prac dorywczych, rozpoznawalnym pisarzem stał się w połowie lat 80., jednak sławę przyniosły mu dopiero książki napisane pod koniec lat 90. Żył w bardzo złych warunkach, poświęcając każdą wolną chwilę pisaniu. W tym okresie poznał swoją przyszłą żonę Caroline López, z którą w 1984 roku przeprowadził się do Blandes na wybrzeżu Costa Brava. Również w 1984 roku miała miejsce publikacja jego pierwszej powieści "Consejos de un discípulo de Morrison a un fanático de Joyce." Roberto Bolaño miał dwójkę dzieci- Lautaro i Alexadre. W 1992 roku zaczął mieć problemy ze zdrowiem, z którymi później walczył ponad 10 lat swojego życia. Pomimo złego stanu zdrowia nie przestał tworzyć tekstów i rozsyłać ich do wydawnictw. Wielce oczekiwany sukces miał miejsce w 1996 roku wraz z publikacją dwóch powieści- "Literatura faszystowska w obu Amerykach" ("La literatura nazi en América)" oraz "Gwiazda daleka" ("Estrella distante)." Książka, która przyniosła pisarzowi największy sukces to opublikowana w 1988 roku nowela "Dzicy detektywi" ("Los Detectives Salvajes)", za którą został uhonorowany prestiżową nagrodą "Premio Rómulo Gallegos." W 2003 roku Bolaño, po wielu latach choroby, oczekiwał na przeszczep wątroby. W tym okresie jego największym zmartwieniem było zagwarantowanie stabilności ekonomicznej swojej rodzinie. Jego ostatnim dziełem była powieść "2666", która została opublikowana po śmierci pisarza. Roberto Bolaño zmarł 15 lipca 2003 roku w oczekiwaniu na przeszczep wątroby. Największy sukces pojawił się po śmierci autora, a jego twórczość stała się znana nie tylko w państwach hiszpańskojęzycznych
Twórczość.
W twórczości Roberto Bolaño można znaleźć wiele powiązań między życiem pisarza a literaturą. W swoich utworach (z reguły niezbyt długich) Bolaño ukazuje różne aspekty chilijskiej historii (ze szczególnym uwzględnieniem puczu z 1973) i mentalności. Miesza zdarzenia autentyczne z wymyślonymi, na kartach jego powieści pojawiają się postaci realnie istniejące, np. Pinochet i Pablo Neruda (w "Chilijskim nokturnie"). Jego powieści posiadają cechy metaliteratury – pojawia się mnóstwo odniesień do innych pisarzy, utworów czy prądów literackich. Tematy, jakie porusza w swojej twórczości to przede wszystkim; przyszłość Ameryki Łacińskiej, zło, rzeczywistość, śmierć, przemoc czy brak moralności. Większość bohaterów w powieściach Bolaño to pisarze, dla których literatura jest wszystkim. Jego nowele mają formę otwartą, a prozę tworzą niepołączone ze sobą sceny, w których prawie wcale nie pojawiają się opisy. Autor niejednokrotnie podkreślał, że po zakończeniu tworzenia tekstu starał się całkowicie o nim zapomnieć, żeby nie powtarzać fabuły i motywów w kolejnych tekstach. Według samego autora, wszystkie jego dzieła są w pewien sposób ze sobą powiązane, również proza i poezja tworzą całość. Przy okazji otrzymania nagrody Premio Rómulo Gallegos Bolaño oświadczył, że całą swoją twórczość dedykował młodemu pokoleniu Ameryki Łacińskiej.
W powieści "Żołnierze spod Salaminy" hiszpańskiego pisarza Javiera Cercasa Bolaño jest najważniejszym informatorem głównego bohatera.

</doc>
<doc id="791777" url="https://pl.wikipedia.org/wiki?curid=791777" title="Roberto Bolano">
Roberto Bolano



</doc>
<doc id="791778" url="https://pl.wikipedia.org/wiki?curid=791778" title="Toczeń rumieniowaty">
Toczeń rumieniowaty

Toczeń rumieniowaty (łac. "lupus erythematosus") – grupa chorób o podłożu immunologicznym,
które mogą manifestować się jako choroby układowe lub dermatozy. Podstawowe schorzenia należące do tej grupy to:
Ze względu na duże zróżnicowanie objawów klinicznych oraz odmienne nasilenie procesu chorobowego, aktualnie nie prowadzi się jednolitego postępowania terapeutycznego.

</doc>
<doc id="791779" url="https://pl.wikipedia.org/wiki?curid=791779" title="Rekordy lotów kosmicznych">
Rekordy lotów kosmicznych

Artykuł ten stanowi spis rekordów dotyczących lotów kosmicznych. Większość z nich dotyczy ludzkich lotów załogowych, ale znajdują się tutaj też rekordy w lotach bezzałogowych, a także z załogami zwierzęcymi.

</doc>
<doc id="791780" url="https://pl.wikipedia.org/wiki?curid=791780" title="Windows Aero">
Windows Aero

Windows Aero – graficzny interfejs użytkownika i standardowa kompozycja pulpitu systemów operacyjnych Windows Vista i 7 wydanego przez firmę Microsoft w dniu 30 stycznia 2007 roku. Aero dzieli się na trzy kompozycje: 
AERO jest skrótowcem od angielskiego sloganu . Pierwsze wersje interfejsu w jego obecnej postaci pojawiły się w wydaniu 5270 systemu Windows Vista w grudniu 2005.
Interfejs użytkownika.
Interfejs Aero Glass przynosi kilka znaczących różnic w stosunku do Luny z Windows XP oraz stylu klasycznego z wcześniejszych wydań.
Windows Aero Glass zawiera trójwymiarowe efekty: przełączanie się między aplikacjami (Windows Flip 3D, klawisz logo Windows + Tab), alternatywa dla klasycznego przełączania Alt+Tab oraz animacja minimalizacji i maksymalizacji otwartych okien podobna do tej znanej z OS X. Aero Glass dodatkowo sprawia wrażenie gładkości i przezroczystości elementów interfejsu.
Na starszych komputerach, posiadających słabsze karty graficzne i procesory, te efekty nie zostają uaktywnione i system wygląda porównywalnie do poprzednich wersji.
Mimo że zdaniem Microsoftu kompozycja Aero Glass nie jest dostępna w wersji "Home Basic" systemu Windows Vista, istnieją w Internecie poradniki jak uzyskać w tej wersji kompozycję. Niektóre z opisanych sposobów mogą naruszać warunki umowy użytkowania systemu z powodu ingerencji w pliki systemowe.
Najważniejsze zmiany:
Wymagania sprzętowe.
W Windows Vista i Windows 7, by uaktywnić najbogatszą wersję interfejsu Aero – Aero Glass – komputer musi być wyposażony w kartę graficzną sprzętowo zgodną z DirectX 9, mającą Pixel Shader 2.0, sterowniki WDDM oraz minimum 128 MB pamięci graficznej. Bez tych elementów uruchomiona zostanie słabsza wersja interfejsu, nazwana Aero Basic.

</doc>
<doc id="791782" url="https://pl.wikipedia.org/wiki?curid=791782" title="Leki homeopatyczne">
Leki homeopatyczne



</doc>
<doc id="791785" url="https://pl.wikipedia.org/wiki?curid=791785" title="Zoltán Almási">
Zoltán Almási

Zoltán Almási (ur. 29 sierpnia 1976 w Járdánházie) – węgierski szachista, arcymistrz od 1993 roku.
Kariera szachowa.
Od połowy lat 90. należy do ścisłej czołówki węgierskich szachistów. Na swoim koncie posiada 8 tytułów indywidualnego mistrza kraju (1995, 1997, 1999, 2000, 2003, 2006, 2008, 2009) i na liście zawodników z największą liczbą zwycięstw w mistrzostwach Węgier ustępuje jedynie Lajosowi Portischowi. W roku 1993 zdobył tytuł mistrza świata juniorów do 18 lat. 
Czterokrotnie wystąpił na mistrzostwach świata rozgrywanych systemem pucharowym, najlepsze wyniki osiągając w latach 1997 w Groningen oraz 2004 w Trypolisie, w obu przypadkach awansując do IV rundy (najlepszej szesnastki na świecie). W 2005 odniósł duży sukces, zwyciężając (przed m.in. Wiktorem Korcznojem i Krishnanem Sasikiranem) w memoriale György Marxa w Paksie. W 2006 zajął III miejsce (za Magnusem Carlsenem i Aleksandrem Motylowem) w turnieju "Corus B" w Wijk aan Zee. Kolejny sukces odniósł na początku 2008, zwyciężając w tradycyjnym (50. edycja) turnieju w Reggio Emilia. W 2009 po raz drugi w karierze zwyciężył w memoriale György Marxa. W 2010 zdobył w Warszawie tytuł mistrza Europy w szachach szybkich. W 2013 zwyciężył w rozegranym w Hawanie 48. Memoriale José Raúla Capablanki.
Wielokrotny reprezentant Węgier w turniejach drużynowych, między innymi:
Najwyższy wynik rankingowy w dotychczasowej karierze osiągnął 1 lipca 2011 r., mając 2726 punktów zajął wówczas 19. miejsce na światowej liście FIDE, jednocześnie zajmując 1. miejsce wśród szachistów węgierskich.

</doc>
<doc id="791787" url="https://pl.wikipedia.org/wiki?curid=791787" title="Zoltan Almasi">
Zoltan Almasi



</doc>
<doc id="791792" url="https://pl.wikipedia.org/wiki?curid=791792" title="Augustus Berkeley">
Augustus Berkeley

Augustus Berkeley (18 lutego 1716 – 9 stycznia 1755), brytyjski arystokrata i wojskowy, jedyny syn Jamesa Berkeleya, 3. hrabiego Berkeley i lady Louisy Lennox, córki 1. księcia Richmond i Lennox.
W listopadzie 1734 r. został oficerem w 1 regimencie pieszym Gwardii ("1st Regiment of Foot Guards"). Po śmierci ojca w 1736 r. odziedziczył tytuł hrabiego Berkeley i zasiadał w Izbie Lordów. Rok później został Lordem Namiestnikiem Gloucestershire i konstablem St. Briavel's Castle. W tym samym roku został podpułkownikiem 2 regimentu pieszego Gwardii ("2nd Regiment of Foot Guards"). 9 czerwca 1739 r. został kawalerem Orderu Ostu. Był jednym z założycieli londyńskiego Founding Hospital i jego pierwszym zarządcą.
7 maja 1744 r. poślubił Elizabeth Drax (ok. 1720 – 29 czerwca 1792], córkę Henry’ego Draxa i Elizabeth Ernle, córki sir Edwarda Ernele’a, 1. baroneta. Augustus i Elizabeth mieli razem dwóch synów i dwie córki:
Lord Berkeley zmarł w 1755]r. i został pochowany 17 stycznia 1755 r. w Berkeley w hrabstwie Gloucestershire. Tytuł hrabiowski przypadł jego najstarszemu synowi. Testament 4. hrabiego (datowany na 18 grudnia 1751 r.) został otworzony w lutym 1755 r.

</doc>
<doc id="791797" url="https://pl.wikipedia.org/wiki?curid=791797" title="Krzysztof Ernst">
Krzysztof Ernst

Krzysztof Ernst (ur. 14 stycznia 1940 w Warszawie, zm. 2 stycznia 2003 tamże) – polski fizyk specjalizujący się w fizyce atomowej i cząsteczkowej, profesor zwyczajny.
W 1992 został profesorem nauk fizycznych. Popularyzator fizyki, autor książek "Fizyka sportu" i "Einstein na huśtawce", długoletni wykładowca w zakładzie optyki Wydziału Fizyki Doświadczalnej Uniwersytetu Warszawskiego, dziekan tego wydziału (w latach 1989–1996), prodziekan oraz kierownik Zakładu Optyki Instytutu Fizyki Doświadczalnej. Długoletni członek Senatu Uniwersytetu Warszawskiego, przewodniczący Komisji Prawno-Statutowej Senatu oraz członek Fundacji Uniwersytetu Warszawskiego oraz Towarzystwa Naukowego Warszawskiego.
W 2002 otrzymał Nagrodę za Popularyzację Fizyki przyznawaną corocznie przez Polskie Towarzystwo Fizyczne. Od 2003 jest dla niej eponimem, od 2005 do nagrody tej należy również Medal Krzysztofa Ernsta.
W 1998 odznaczony Krzyżem Kawalerskim Orderu Odrodzenia Polski.
Życie prywatne.
Był synem profesora geografii Jana Ernsta (1909–1993) i Zofii z Kostaneckich (1918–1994) – tłumaczki literatury włoskiej oraz wnukiem Marcina Ernsta – długoletniego kierownika Zakładu Astronomii Uniwersytetu Jana Kazimierza we Lwowie.
Pochowany na cmentarzu Powązkowskim (kwatera 198-5-20/21).

</doc>
<doc id="791798" url="https://pl.wikipedia.org/wiki?curid=791798" title="Euro trance">
Euro trance

Euro trance – jeden z odłamów muzyki trance, wywodzący się z muzyki dance. Powstał z połączania muzyki hard trance z muzyką eurodance.
Charakterystyka.
Utwory tego rodzaju są łagodne, dźwięczne, szybkie. Prędkość wynosi ok. 130-150 BPM.
Bit i bass są lekkie, melodia za to bardzo bogata w różne dźwięki syntezatorów. Utwory są zbudowane z bardzo wielkiej ilości dźwięków, szczególnie padów oraz melodii trance. Utwory są długie, nierzadko długość wynosi 9 a nawet 10 minut (aczkolwiek często spotyka się nagrania o długości ponad 11 minut: Cape Town – Metaphorique 12:45).

</doc>
<doc id="791802" url="https://pl.wikipedia.org/wiki?curid=791802" title="Agnieszka Kozyra">
Agnieszka Kozyra

Agnieszka Kozyra (ur. 1963) – japonistka, profesor belwederski (stanowisko: profesor Uniwersytetu Warszawskiego i profesor nadzwyczajny Uniwersytetu Jagiellońskiego).
Życiorys.
Absolwentka Uniwersytetu Warszawskiego (1986), a także Studium Religioznawstwa na Wydziale Filozofii i Socjologii UW. Doktorat na temat: "W poszukiwaniu tożsamości japońskiego chrześcijanina – twórczość Uchimury Kanzō" obroniła w 1994 roku. Rozprawa habilitacyjna pt.: "Filozofia zen" (2005). Główne kierunki badań: historia filozofii i religii Japonii. 
Członek Zarządu Europejskiego Stowarzyszenia Studiów Japonistycznych (European Association for Japanese Studies) w kadencji 2000–2003 oraz 2003–2006. Prezes Polskiego Stowarzyszenia Badań Japonistycznych (kadencja 2006–2010).
Agnieszka Kozyra przebywała na stażach zagranicznych oraz prowadziła wykłady:

</doc>
<doc id="791803" url="https://pl.wikipedia.org/wiki?curid=791803" title="Strategia skimming">
Strategia skimming

Strategia skimming, "spijania śmietanki" ("en. creaming") lub też prestiżowa ("en. prestige strategy") – marketingowa strategia cenowa. Polega ona na zebraniu w krótkim czasie maksymalnych zysków, dzięki ustaleniu możliwie najwyższej ceny na nowe produkty oferowane nabywcy, dla których wysoka cena nie stanowi bariery zakupu. Potem następuje stopniowe obniżanie ceny produktu.
U podstaw tej strategii leży założenie, że na rynku istnieje segment nabywców, którzy skłonni są płacić wysokie ceny, kierując się silną potrzebą posiadania dóbr, które wyróżniają ich spośród innych grup nabywców. Nabywcy ci mają wysokie dochody i przy podejmowaniu decyzji o kupnie wyrobu kierują się kryterium nowości czy innowacyjności i traktują ten wyrób jako symbol luksusu i wysokiego prestiżu. Oni to właśnie tworzą swoistą "śmietankę", którą firma może ściągnąć jeśli zapewni swojemu wyrobowi wysoką jakość (użyteczność, korespondującą ze stylem życia, który ci nabywcy preferują).
Przyjęcie tej strategii ma sens wówczas, jeśli firma posiada bardzo silną markę, produkuje wyroby, uznane za prestiżowe, gdy wejście konkurencji na rynek jest utrudnione, segment rynku jest w miarę stabilny, a do tego jeszcze firma wytwarza tańsze wersje danego produktu.
Strategię skimming stosuje się głównie na rynku wysokich technologii, aby przedłużyć zainteresowanie produktem w momencie wejścia na rynek jego nowszej wersji. Dzięki temu producent bez obniżania ceny starszego produktu jest w stanie zahamować spadek popytu dzięki korzystnej relacji cenowej w stosunku do jego następcy.
Zagrożeniem dla strategii jest przyciągniecie na rynek konkurencji lub nieznalezienie nabywców.

</doc>
<doc id="791807" url="https://pl.wikipedia.org/wiki?curid=791807" title="Rezerwat przyrody Łąki Ślesińskie">
Rezerwat przyrody Łąki Ślesińskie

Rezerwat przyrody Łąki Ślesińskie – rezerwat florystyczny o powierzchni 43,62 ha, położony w województwie kujawsko-pomorskim, powiecie nakielskim, gminie Nakło nad Notecią.
Obszar rezerwatu podlega ochronie ścisłej.
Lokalizacja.
Pod względem fizycznogeograficznym rezerwat znajduje się w mezoregionie Kotlina Toruńska (315.25) i mikroregionie Dolina Kanału Bydgoskiego (315.351).
Zajmuje on zatorfione dno Pradoliny Toruńsko-Eberswaldzkiej, w sąsiedztwie Kanału Bydgoskiego.
Znajduje się ok. 1 km na północ od drogi wojewódzkiej Nakło-Bydgoszcz, niedaleko miejscowości Potulice.
Rezerwat jest położony w obrębie korytarza ekologicznego włączonego do sieci Natura 2000: Doliny Noteci (OZW) oraz Doliny Środkowej Noteci i Kanału Bydgoskiego (SOO).
Obszar rezerwatu zlokalizowano w pradolinie, w otoczeniu łąk, terenów podmokłych i licznych stawów rybnych.
Historia.
Rezerwat został utworzony w 1975 r. w celu zachowania stanowiska reliktowej brzozy niskiej.
Charakterystyka.
Rezerwat chroni stanowisko rzadkiego gatunku brzozy niskiej. Jest to relikt polodowcowy, tworzący niskie zarośla na glebach torfowych, które to układy należą do rzadszych składników roślinności w Polsce. Poprzez ochronę gatunków i zbiorowisk roślinnych ochronie podlegają również bardzo wrażliwe na agrotechnikę rolniczą gleby murszowe.
W sąsiedztwie rezerwatu zlokalizowane są zbiorniki wodne, przede wszystkim stawy rybne, będące obiektem hodowli karpia, amura białego i tołpygi białej. Łącznie zajmują one 179 ha. Największy Staw Kardynalski ma powierzchnię 130 ha.
Położenie w obrębie międzynarodowego korytarza ekologicznego, niewielka antropopresja oraz sąsiedztwo stawów i terenów podmokłych spowodowało, że siedliska lęgowe znalazło tu wiele gatunków ptaków.
Stwierdzono gnieżdżenie się na tym obszarze 78 gatunków ptaków, z czego ponad 1/3 ekologicznie związana jest z biotopami wodnymi i podmokłymi. W rozległych trzcinowiskach gnieździ się m.in. bąk, żuraw, błotniak stawowy, wodnik i zielonka. Na przelotach stwierdza się corocznie ok. 60 gatunków ptaków wodnych i błotnych. Regularnie przylatuje tu: łabędź czarnodzioby, gęś białoczelna, siewka złota, batalion, rycyk, kulik wielki i rybitwa. Z rzadkich drapieżników pojawiają się: rybołowy, bieliki, orliki krzykliwe i błotniaki zbożowe. Licznie występuje łabędź niemy (do 360 osobników), łyska (3–4 tys. osobników), kaczka krzyżówka (500–600 osobników).
Szlak rezerwatów.
Wzdłuż Pradoliny Toruńsko-Eberswaldzkiej, a zwłaszcza jej północnej krawędzi, między Bydgoszczą a Wyrzyskiem, znajduje się ciąg rezerwatów nadnoteckich. Począwszy od Bydgoszczy, można zwiedzić następujące rezerwaty:

</doc>
<doc id="791812" url="https://pl.wikipedia.org/wiki?curid=791812" title="Psammolitoral">
Psammolitoral

Psammolitoral – piaszczysta strefa brzegowa zbiornika wodnego (zob. litoral), o dość znacznym falowaniu wody, które sprawia, iż drobne frakcje osadów dennych wypłukiwane są do głębszych miejsc zbiornika, pozostawiając na miejscu niemal czysty piasek.
zobacz też: psammal, supralitoral, eulitoral, infralitoral

</doc>
<doc id="791817" url="https://pl.wikipedia.org/wiki?curid=791817" title="Kościół św. Jerzego">
Kościół św. Jerzego

Niektóre kościoły chrześcijańskie pod wezwaniem św. Jerzego:

</doc>
<doc id="791818" url="https://pl.wikipedia.org/wiki?curid=791818" title="Rezerwat przyrody Buki Sudeckie">
Rezerwat przyrody Buki Sudeckie

Rezerwat przyrody Buki Sudeckie – leśny rezerwat przyrody położony w Sudetach Zachodnich w paśmie Gór Kaczawskich, między Mysłowem a Lipą, na terenie gminy Bolków.
Położenie.
Rezerwat położony jest w północnej części Grzbietu Wschodniego Gór Kaczawskich, pomiędzy miejscowościami Mysłów, Lipa i Nowe Rochowice, na zachód od Bolkowa. Wokół rezerwatu przeważają pola uprawne i łąki, tylko na południowym zachodzie lasy ciągną się w stronę Mysłowa i góry Lubrzy.
Według podziału geobotanicznego Polski Szafera (1972) rezerwat leży w Podokręgu Izersko-Karkonoskim, Okręgu Sudety Zachodnie, Dziale Sudety, Podprowincji Hercyńsko-Sudeckej, Prowincji Górskiej, Obszarze Euro-Syberyjskim oraz Państwie Holarktyda.
Opis.
Zajmuje powierzchnię 174,42 ha. Obejmuje północne zbocza Rakarni oraz wschodnie i północne Głogowca. Najwyżej położony punkt (w części południowej) ma 548,1 m n.p.m., a najniżej (w części północnej) – 430 m n.p.m. Przepływają przez niego Świękatka oraz bezimienny potok z niewielkimi dopływami. Wyższe części potoków tworzą głębokie jary, niższe meandrują w szerokich dolinkach. W pobliżu potoków tworzą się rozlewiska. Miejsca podmokłe są również poniżej źródlisk oraz wysięków. Ze wschodu na zachód przecina go szosa z Wrocławia do Jeleniej Góry.
Obszar rezerwatu podlega ochronie czynnej.
Budowa geologiczna.
Obszar rezerwatu zbudowany jest ze skał metamorficznych należących do metamorfiku kaczawskiego: zieleńców, wapieni krystalicznych (wapieni wojcieszowskich), łupków radzimowickich, porfiroidów, łupków serycytowych, łupków serycytowo-chlorytowych. W południowej części sterczą niewielkie skałki, a pod nimi znajdują się rumowiska skalne. Starsze skały są częściowo przykryte glinami deluwialnymi oraz osadami rzecznymi, takimi jak żwiry, piaski i mułki (mady).
Roślinność.
Rezerwat porasta sudecki las bukowy oraz łęg jesionowy w dolinie Świękatki.
Drzewostan żyznej buczyny sudeckiej ma około 110–130 lat, miejscami podzespół z czosnkiem niedźwiedzim "Dentario enneaphyllidis-Fagetum allietosum". Występują w nim: dominujący buk, jawor, ponadto: lipa szerokolistna, brzoza brodawkowata, jesion, lipa, pojedynczo dąb szypułkowy i świerk. W warstwie krzewów rosną: leszczyna, porost buka, lipy, jaworu i jarzębina. W runie leśnym występują: przytulia wonna (marzanka wonna), żywiec dziewięciolistny, żywiec cebulkowy (żywiec bulwkowaty), szczyr trwały, lilia złotogłów, kopytnik pospolity, zawilec gajowy, ponadto szczawik zajęczy i starzec Fuchsa. W miejscach bardziej wilgotnych wczesną wiosną dominuje czosnek niedźwiedzi.
Drzewostan lasu łęgowego ma około 80–100 lat. Dominują: jesion i jawor, a ponadto występują lipa, klon, buk, dąb, olcha, pojedynczo brzoza i świerk. W warstwie krzewów pospolicie występuje leszczyna, a gdzieniegdzie głóg. W warstwie runa dominują starzec Fuchsa, czyściec leśny, niekiedy pokrzywa i niecierpek pospolity oraz kopytnik i zawilec. Ponadto występują: jaskier kosmaty (jaskier wielkokwiatowy), kostrzewa olbrzymia, szczyr, podagrycznik i kuklik pospolity.
Niewielkie powierzchnie zajmuje zespół łąk rajgrasowych z zimowitem jesiennym.
Na terenie rezerwatu stwierdzono występowanie 284 gatunków roślin naczyniowych, w tym 18 gatunków chronionych, a 11 z nich objętych ochroną ścisłą oraz szereg roślin rzadkich. Do roślin podlegających ochronie ścisłej należą: bluszcz pospolity, buławnik mieczolistny, goryczuszka orzęsiona, kruszczyk szerokolistny, lilia złotogłów, listera jajowata, pokrzyk wilcza jagoda, sromotnik bezwstydny, storczyk plamisty, wawrzynek wilczełyko oraz zimowit jesienny. Ochronie częściowej podlegają: kalina koralowa, konwalia majowa, kopytnik pospolity, kruszyna pospolita, marzanka wonna, paprotka zwyczajnai pierwiosnek wyniosły.
Ponadto występują tu takie rośliny chronione jak: śnieżyczka przebiśnieg.
Ptaki.
Wśród ptaków dominują: zięba, rudzik, kapturka i sikora bogatka. W buczynie dochodzi do nich grubodziób, a w lesie łęgowym szpak.

</doc>
<doc id="791820" url="https://pl.wikipedia.org/wiki?curid=791820" title="SPDIF">
SPDIF



</doc>
<doc id="791821" url="https://pl.wikipedia.org/wiki?curid=791821" title="Aleksandra Szczechla">
Aleksandra Szczechla

Aleksandra Szczechla (ur. 1972) – japonistka, tłumaczka współczesnej literatury japońskiej. 
Kariera naukowa.
Absolwentka japonistyki na Uniwersytecie Jagiellońskim (1996, praca magisterska pt. "Tsushima Yūko – przedstawicielka współczesnej japońskiej literatury kobiecej, jej dorobek artystyczny i wizja kreowanego przez nią świata"), tam też w roku 2005 obroniła doktorat pt. "Pytanie o tożsamość – kobiety w prozie Yūko Tsushimy". W ramach pobytów zagranicznych przebywała w latach 1994–1995 na rocznych studiach jako stypendystka japońskiego Ministerstwa Edukacji Narodowej na Uniwersytecie Ochanomizu w Tokio oraz tamże w latach 1998–2000 na studiach podyplomowych. 
Obecnie adiunkt w Zakładzie Japonistyki i Sinologii UJ. W roku akademickim 2008/2009 prowadziła zajęcia także w Pracowni Języka i Kultury Japońskiej na Wydziale Filologicznym Uniwersytetu Mikołaja Kopernika w Toruniu.
Jej główne zainteresowania badawcze to współczesna literatura japońska, w szczególności współczesne pisarki japońskie; metodologia tłumaczenia tekstów japońskich.

</doc>
<doc id="791822" url="https://pl.wikipedia.org/wiki?curid=791822" title="Port lotniczy Bergen-Flesland">
Port lotniczy Bergen-Flesland

Port lotniczy Bergen-Flesland (w jęz. norw.: bokmål - "Bergen lufthavn, Flesland", nynorsk - "Bergen lufthamn, Flesland"; kod IATA: BGO, kod ICAO: ENBR) – lotnisko położone 19 km na południe od miasta Bergen (Norwegia). Wybudowany został z funduszy NATO w 1955, od chwili otwarcia służy zarówno potrzebom cywilnym, jak wojskowym.
Współrzędne geograficzne 60°17'36,19"N, 5°13'5,31"E, wysokość 51,8 m n.p.m.; asfaltobetonowa droga startowa ma długość 2990 i szerokość 45 metrów.
Jest to drugi z największych portów lotniczych Norwegii – z 88 929 operacjami lotniczymi w ciągu roku 2005 obsłużył w tym czasie 3 863 198 pasażerów, w tym ruch helikopterowy obsługujący przede wszystkim platformy wiertnicze na Morzu Północnym. Jeden terminal lotniczy portu służy wyłącznie za heliport.
Do Polski z tego lotniska wykonuje loty Wizzair (Gdańsk, Katowice, Szczecin oraz Warszawa - od października 2014), a także Norwegian Air Shuttle (Kraków).

</doc>
<doc id="791825" url="https://pl.wikipedia.org/wiki?curid=791825" title="Adhan">
Adhan

Adhan (arab. أذان "adhan") – wezwanie wyznawców islamu do modlitwy (salat), która należy do obowiązków każdego muzułmanina. Adhan został przyjęty przez twórcę i proroka Mahometa ok. roku 624. Wygłaszany jest z minaretu przez muezina, który pięć razy w ciągu dnia wzywa do modlitwy. Wypowiadanie i deklamacja adhan składa się z 7 formuł:
Tekst adhanu.
W niektórych odłamach islamu zgodnie z wytycznymi niektóre z tych elementów mogą być powtarzane, opuszczone lub też możliwe jest poszerzenie danego tekstu o dodatkowe formułki, np. do wzywającego na poranną modlitwę "salat as-subh" dodawana jest formułka:
Z okazji niektórych świąt muzułmańskich wezwanie do modłów składa się tylko ze zwrotu As-salat dżami' atan ("Módlcie się wszyscy"), po którym następują formuły wychwalające Allaha. Formuły te opuszcza się, gdy następuje wezwanie do modlitwy wieczornej salat al-maghrib.

</doc>
<doc id="791826" url="https://pl.wikipedia.org/wiki?curid=791826" title="Fryderyk II Gonzaga">
Fryderyk II Gonzaga

Fryderyk II Gonzaga, właściwie: "Federico II Gonzaga" (ur. 17 maja 1500 w Mantui, zm. 28 sierpnia 1540 w Marmirolo) – władca włoskiego miasta Mantua w latach 1519-1540 (najpierw jako markiz, potem książę), od 1536 także markiz Montferratu.
Był synem i następcą Franciszka II, markiza Mantui i Izabeli d'Este. W 1530 otrzymał tytuł "księcia", a rodzina Gonzaga została dynastią książęcą. Fryderyk wybudował pod Mantuą "Palazzo Te" jako swoją rezydencję letnią.
5 października 1531, w Casale poślubił Małgorzatę Paleologinę (córkę Wilhelma IX Paleologa, markiza Montferrat, i Anny d'Alençon). Dzięki temu małżeństwu rodzina Gonzaga odziedziczyła po ich śmierci (i wymarciu męskiej linii Paleologów) markizat Monferratu. Fryderyk i Małgorzata mieli 7 dzieci:

</doc>
<doc id="791828" url="https://pl.wikipedia.org/wiki?curid=791828" title="Wisła Dziechcinka">
Wisła Dziechcinka

Wisła Dziechcinka – przystanek kolejowy w Wiśle w województwie śląskim, w Polsce. Znajduje się na wysokości 456 m n.p.m.
W roku 2017 przystanek obsługiwał 10–19 pasażerów na dobę.
Historia.
Przystanek został otwarty 11 września 1933 roku przy okazji otwarcia linii kolejowej do Wisły Głębce. Wybudowano drewniany budynek projektu góralskiego o konstrukcji słupowej mieszczący kasę biletową i poczekalnię. Po zlikwidowaniu kasy biletowej budynek został pozbawiony opieki dopóki 22 listopada 2000 roku w godzinach rannych został podpalony. Spaliła się częściowo konstrukcja dachu i wnętrze dawnej kasy biletowej. Pozostałości zniszczonego budynku zostały rozebrane i przystanek składa się z jednego peronu bez jakichkolwiek obiektów przystankowych. Za przystankiem znajduje się żelbetowy wiadukt łukowy nad doliną Dziechcinki. Wykonany został według projektu inżyniera Stanisława Saskiego oraz Tadeusza Mejera w latach 1931-1933 przez firmę Ksawerego Goryanowicza. Wiadukt budowano pod nadzorem fachowca z dziedziny konstrukcji żelbetowych Jana Gustawa Grycza. Budowa wiaduktu prowadzona była przez kierownika robót inżyniera Karola Grelowskiego. Przystanek jest wykorzystywany na linii S6 spółki Koleje Śląskie od 1 czerwca 2012 roku, kiedy rozpoczęła kursowanie na linii kolejowej zamiast Przewozów Regionalnych.

</doc>
<doc id="791831" url="https://pl.wikipedia.org/wiki?curid=791831" title="Livinské Opatovce">
Livinské Opatovce

Livinské Opatovce – wieś i gmina (obec) w powiecie Partizánske, w kraju trenczyńskim na Słowacji. Wieś lokowana w roku 1340.

</doc>
<doc id="791832" url="https://pl.wikipedia.org/wiki?curid=791832" title="Wieczorek">
Wieczorek

Osoby o nazwisku "Wieczorek":

</doc>
<doc id="791834" url="https://pl.wikipedia.org/wiki?curid=791834" title="Prąd faradyczny">
Prąd faradyczny

Prąd faradyczny jest asymetrycznym prądem indukcyjnym o częstotliwości od 50 do 100Hz, który otrzymuje się z induktora.
Prąd faradyczny wywołuje tężcowy skurcz mięśnia, trwający przez cały czas jego przepływu, ponieważ impulsy działają na mięsień w krótkich odstępach czasu, uniemożliwiając jego rozkurcz.
W przypadku obniżonej pobudliwości mięśnia jego reakcja na prąd faradyczny jest osłabiona. Brak reakcji na prąd faradyczny świadczy o ciężkim uszkodzeniu mięśnia.Powoduje rozszerzenie się naczyń krwionośnych w okolicy jego oddziaływania na skórę. 
Ponieważ na prąd faradyczny reagują tylko mięśnie zdrowe i nieznacznie uszkodzone, ogranicza to poważnie możliwość jego wykorzystania do elektrostymulacji. Jeszcze do niedawna prąd ten znajdował szerokie zastosowanie w elektrolecznictwie, obecnie jednak, w dobie rozwoju elektroniki, wychodzi z użycia. 

</doc>
<doc id="791841" url="https://pl.wikipedia.org/wiki?curid=791841" title="Admir Adžem">
Admir Adžem

Admir Adžem (ur. 25 marca 1973 w Sarajewie) – bośniacki piłkarz występujący na pozycji obrońcy.
Adžem to wychowanek klubu FK Željezničar. Grał również w klubach NK Zagreb (Chorwacja), Đerzelez-Zenica Sarajewo (Bośnia),
Pogoń Szczecin, GKS Katowice, Željezničar, od 2005 do 2007 Zagłębie Sosnowiec.
W polskiej Ekstraklasie zadebiutował w barwach Pogoni Szczecin w meczu z Dyskobolią Grodzisk Wielkopolski 10 sierpnia 2002 (1-2).
Sukcesy.
Sukcesy osiągał jedynie w swoim kraju. W barwach Željezničara rozegrał w sumie 98 meczów, strzelając 7 bramek. W tym czasie dwa razy zdobył mistrzostwo, także dwa razy superpuchar oraz puchar krajowy.

</doc>
<doc id="791842" url="https://pl.wikipedia.org/wiki?curid=791842" title="Joan z Arkadii">
Joan z Arkadii

Joan z Arkadii serial młodzieżowy wyprodukowany w USA, opowiada o przygodach typowej nastolatki - Joan Girardi.
Fabuła.
Joan to normalna nastolatka. Życie zmusiło jej rodzinę do przeprowadzki do Arkadii. Jej brat, Kevin, miał wypadek samochodowy, w wyniku którego został sparaliżowany i musi poruszać się na wózku. Ojciec Joan, Will, jest policjantem; jej matka, Helen, pracowała jako nauczycielka sztuki. Dziewczyna ma jeszcze młodszego brata, Luke'a, który jest geniuszem. Joan nie ma najlepszych kontaktów z rodziną, dodatkowo musi przeprowadzić się do nowej miejscowości, gdzie nie ma przyjaciół, ani znajomych. Jej życie komplikuje się jeszcze bardziej, gdy pewnego dnia spotyka chłopaka, który wie zaskakująco dużo na jej temat i twierdzi, że jest Bogiem. Mówi, że specjalnie przybrał postać jej rówieśnika, by móc z nią swobodnie rozmawiać. Joan staje się narzędziem w jego rękach. Bóg spotyka się z główną bohaterką pod różnymi postaciami. Joan otrzymuje od Niego zadania do wypełnienia, które nie zawsze są dla niej w pełni jasne, z czego wynika jej niechęć do ich wykonywania. Z czasem uczy się, że zadania mają sens, a dzięki ich realizacji może pomóc nie tylko swoim bliskim, ale również obcym osobom. Dzięki zadaniom, które poleca jej Bóg, Joan doprowadza m.in. do pojednania brata i ojca, ratuje życie koleżance, wyzwala w innych ich najlepsze, skrywane cechy. Wkrótce Joan aklimatyzuje się w Arkadii, polepsza swoje relacje z rodziną, rozwija przyjaźnie i buduje własną osobowość.
Bohaterowie.
Joan Girardi.
Joan Girardi to typowa szesnastolatka. Ma dwóch braci, młodszego Luke'a i starszego Kevina. Jej rodzice to Will i Helen. Życie zmusza jej rodzinę do przeprowadzki do Arkadii. Tam dziewczyna zaczyna szkołę - Arkadia High, gdzie znajduje nowych przyjaciół. Pewnego dnia na jej drodze staje przystojny chłopak, który podaje się za Boga. Joan mu nie wierzy, ale on daje jej dowody na swoją prawdziwość, opowiadając historie z jej życia, które znała tylko ona i nikt więcej. W końcu dziewczyna przekonuje się, że ma do czynienia z prawdziwym Bogiem. Od tamtego spotkania Bóg ukazuje jej się ciągle pod innymi postaciami, dając zadania do wykonania. Dzięki spotkaniu z nim Joan poznaje ludzi, z którymi kiedyś nie chciała mieć do czynienia. Są to Grace Polk i Adam Rove, którzy wkrótce stają się jej przyjaciółmi. Dziewczyna po jakimś czasie odkrywa, że czuje do Adama coś więcej, a on odwzajemnia to uczucie. Łączą się w parę. Pod koniec roku szkolnego okazuje się, że Joan ugryzł kleszcz i jest chora na boreliozę. Lekarze twierdzą, że mogła mieć różne wizje i widzieć rzeczy, których nie ma. Joan uważa, że wymyśliła sobie Boga, jednak on z niej nie rezygnuje. Dziewczyna wyjeżdża na obóz rehabilitacyjny Gentle Acres. Tam poznaje Judith Montgomery, z którą się zaprzyjaźnia. Po powrocie do szkoły znowu zaczyna widywać Boga. Na początku Joan jest sceptyczna, jednak Bogu udaje się zdobyć jej zaufanie.
Will i Helen Girardi.
Will i Helen są szczęśliwymi rodzicami trójki dzieci: Joan, Kevina i Luke'a. Will od wielu lat pracuje w policji. Jest detektywem śledczym. Po przeprowadzce do Arkadii zostaje pracę w tutejszym posterunku policji. Odkrywa, że policjanci są skorumpowani i rozwiązuje tą sprawę. Will jest bardzo dobry w swoim zawodzie. Jest również prawym człowiekiem. Cechuje go wrażliwość, cierpliwość, miłość do rodziny. Helen była nauczycielką sztuki, a po przeprowadzce zajmowała się Kevinem, który jeździ na wózku. Po jakimś czasie zdecydowała się wrócić do zawodu i rozpoczęła pracę w szkole Joan i Luke'a. Helen jest fantastyczną matką dla swoich dzieci, jest bardzo wyrozumiała, inteligentna, wrażliwa, kochająca.
Luke Girardi.
Luke jest młodszym bratem Joan. Chodzi do tej samej szkoły co siostra. Uważany jest za kujona. To bardzo inteligentny chłopak, ma bardzo dobre stopnie. Jego najlepszym przyjacielem jest Friedman, również naukowiec. Mają wspólne zainteresowania światem science-fiction oraz nauką. Luke'a fascynuje fizyka. Chłopak przeżywa również młodzieńcze miłości. Na początku wiąże się z Glynis Figliola, która jest jedną ze szkolnych prymusów. Związek się jednak rozpada, a Luke zakochuje się w przyjaciółce Joan - Grace Polk.
Kevin Girardi.
Kevin to starszy brat Joan. Jesienią uległ wypadkowi samochodowemu, w wyniku którego został sparaliżowany od pasa w dół i porusza się na wózku inwalidzkim. Kevin wracał z przyjacielem, Andym, do domu. Andy był kompletnie pijany, jednak uparł się, że będzie prowadził. Kevin nie zdołał zabrać mu kluczyków i tak doszło do tego wypadku. Przez wypadek stracił stypendium sportowe (był koszykarzem) na dobrej uczelni. Kevin po wielu miesiącach męki pozbierał się, podjął pracę w lokalnej gazecie, zaczął treningi koszykówki dla inwalidów.
Grace Polk.
Rówieśniczka Joan i jej najlepsza przyjaciółka. Grace jest żydówką, a jej ojciec jest rabbim. Mimo to kwestie wiary w ogóle jej nie interesują. Dziewczyna jest anarchistką i ma stanowcze poglądy. Grace przyjaźni się z Adamem Rovem od czasów wczesnego dzieciństwa. Dziewczyna ubiera się niekonwencjonalnie, przez co społeczność szkolna postrzega ją jako dziwaka. Grace się tym nie przejmuje. Pod skorupą ostrej anarchistki jest inteligentną i wrażliwą nastolatką.
Adam Rove.
Adam to chłopak i przyjaciel Joan. Adam był kiedyś bardzo lubianym chłopakiem w szkole, należał do figlarzy. Wszystko zmieniło się, kiedy w listopadzie 2000 roku jego matka odebrała sobie życie. To go załamało. Został mu tylko ojciec, z którym nie ma najlepszego kontaktu. Dlatego już jako nastolatek musi pracować, aby utrzymywać rodzinę. Adam jest również utalentowanym artystą. Dostrzega to matka Joan, Helen Girardi. Adam wystawia swoje prace w szkole, a także w galerii. Chłopak po spotkaniu Joan zmienia swoje nastawienie do świata i w końcu godzi się z odejściem matki.

</doc>
<doc id="791844" url="https://pl.wikipedia.org/wiki?curid=791844" title="Anorthosis Famagusta">
Anorthosis Famagusta

Anorthosis Famagusta (gr. Ανόρθωση Αμμοχώστου, Anortosi Amochostu) – cypryjski
klub piłkarski z siedzibą w Larnace.
Historia.
Klub został założony 30 stycznia 1911 jako pierwszy w kraju. Od lipca 1974 – gdy Cypr Północny stał się okupowany przez Turcję – Anorthosis nieformalnie przeniósł swoją siedzibę z Famagusty do Larnaki. W swej dotychczasowej historii klub 12 razy wywalczył mistrzostwo kraju, 9-krotnie Puchar Cypru, a 5-krotnie Superpuchar Cypru.
26 lipca 2005 Anorthosis osiągnął jeden z największych sukcesów w dziejach cypryjskiej piłki klubowej, gdy pokonał turecki Trabzonspor 3:1 w pierwszym meczu II rundy kwalifikacyjnej do Ligi Mistrzów. W Trabzonie Cypryjczycy przegrali 0:1, ale dzięki lepszej różnicy bramek awansowali dalej. W III rundzie Anorthosis dwukrotnie uległ Rangers F.C. 1:2 i 0:2 i został przeniesiony do Pucharu UEFA. Tam jednak odpadł już po I rundzie przegrywając w dwumeczu z US Palermo 1:6. 30 lipca 2008 w II rundzie kwalifikacyjnej do LM pokonali mistrza Austrii Rapid Wiedeń 3:0, a dwie bramki strzelił Łukasz Sosin. W rewanżu Rapid wygrał 3:1, ale dzięki lepszemu stosunkowi bramek to cypryjski klub awansował do III rundy. W III rundzie piłkarze Anorthosis Famagusta pokonali w dwumeczu Olympiakos Pireus (3:0 u siebie i 0:1 na wyjeździe) i awansowali do fazy grupowej Ligi Mistrzów.
Stadion.
Do lipca 1974 Anorthosis wraz z inną drużyną z Famagusty – Nea Salamina wszystkie swoje mecze domowe rozgrywały na stadionie Gymnastic Club Evagoras. Jednak na skutek wydarzeń politycznych oraz konfliktu zbrojnego między cypryjskimi Grekami i Turkami musiały zmienić swe siedziby, wyprowadzając się z rodzimego miasta. Początkowo Anorthosis organizował swoje spotkania na stadionie Dasaki w Achnie oraz stadionie Tsirion w Limassolu. Jednak w momencie oddania do użytku nowego obiektu w Larnace (Stadionu Antonisa Papadopoulosa) – co nastąpiło w 1986 – klub przeniósł się do tego miasta i występuje tam do dziś.
Zawodnicy.
Aktualny skład.
"Stan na 27 sierpnia 2020."
 

</doc>
<doc id="791851" url="https://pl.wikipedia.org/wiki?curid=791851" title="Anorthosis Famagusta Larnaka">
Anorthosis Famagusta Larnaka



</doc>
<doc id="791852" url="https://pl.wikipedia.org/wiki?curid=791852" title="Franciszek III Gonzaga">
Franciszek III Gonzaga

Franciszek III Gonzaga, właściwie: "Francesco III Gonzaga" (ur. 10 marca 1533 w Mantui, zm. 22 lutego 1550 tamże) – książę Mantui i markiz Montferratu w latach 1540–1550. 
Był najstarszym synem Fryderyka II i Małgorzaty Paleologiny. 22 października 1549 roku poślubił Katarzynę Habsburżankę (późniejszą królową Polski), córkę cesarza rzymskiego Ferdynanda I i Anny Jagiellonki.
Franciszek zmarł w 1550 roku w wieku prawie 17 lat. Prawdopodobnie utonął w jeziorze niedaleko Mantui lub zmarł na zapalenie płuc spowodowane wpadnięciem do zimnej wody jeziora (w środku zimy). Po jego śmierci Katarzyna powróciła do swojej ojczyzny, a trzy lata później poślubiła króla Polski, Zygmunta Augusta.
Następnym księciem Mantui i markizem Montferrat został młodszy brat Franciszka, Wilhelm I.

</doc>
<doc id="791856" url="https://pl.wikipedia.org/wiki?curid=791856" title="Stiglitz">
Stiglitz



</doc>
<doc id="791857" url="https://pl.wikipedia.org/wiki?curid=791857" title="Giorgio Giugiaro">
Giorgio Giugiaro



</doc>
<doc id="791861" url="https://pl.wikipedia.org/wiki?curid=791861" title="Pachołek">
Pachołek



</doc>
<doc id="791864" url="https://pl.wikipedia.org/wiki?curid=791864" title="Podziemia">
Podziemia

Podziemia (oryg. "Underworld") – powieść Dona DeLillo opublikowana w 1997 roku. Jest złożonym portretem Ameryki z czasów zimnej wojny i późniejszych. W sposób dla siebie charakterystyczny DeLillo przeplata wątki postaci całkowicie fikcyjnych z wątkami dotyczącymi postaci historycznych (Frank Sinatra, J. Edgar Hoover, Lenny Bruce i inne). Stworzony na ponad ośmiuset stronach pejzaż nie daje się łatwo streścić, łatwiej jednak pokusić się o wyszczególnienie pewnych powtarzających się wątków – są pośród nich: kryzys religii, odpady (w całym spektrum znaczeń), funkcjonowanie demokracji i państwowości amerykańskiej oraz wszechobecna (także zimnowojenna) paranoja.
Prolog do powieści (pod tytułem „Pafko at the Wall”) pojawił się na łamach Harper’s Magazine już w roku 1992. W 2001 r. wydawnictwo Scribner wydało ten początkowy rozdział "Podziemi" jako nowelę.
W 2000 wydana w Polsce przez Dom Wydawniczy „Rebis” w tłumaczeniu Michała Kłobukowskiego.

</doc>
<doc id="791866" url="https://pl.wikipedia.org/wiki?curid=791866" title="Adolf Józef Jełowicki">
Adolf Józef Jełowicki

Adolf Józef Jełowicki (ur. 25 lutego 1863 w Warszawie, zm. 7 lipca 1937 w Lublinie) – polski duchowny rzymskokatolicki, biskup pomocniczy lubelski w latach 1918–1937.
Życiorys.
Syn Adolfa i Pauliny Sobańskiej. Po ukończeniu szkoły realnej w Warszawie ukończył w 1888 Instytut Rolniczy w Puławach. Wstąpił do seminarium duchownego w Warszawie, a następnie studiował w Lowanium oraz odbył studia biblijne w Jerozolimie. Po otrzymaniu święceń kapłańskich 7 grudnia 1890 odprawił mszę prymicyjną w kościele św. Krzyża w Warszawie. Pełnił funkcję wikariusza w Łęczycy, a następnie w Warszawie.
W 1892 wyjechał do Jerozolimy na studia biblijne. Po powrocie, w 1893 został mianowany prefektem gimnazjum w Warszawie. W 1899 otrzymał godność szambelana papieskiego Leona XIII. W latach 1901–1918 pozostawał na stanowisku proboszcza parafii Świętej Trójcy na Solcu. W tej robotniczej parafii, jako pierwszy w warszawskich kościołach, wprowadził spluwaczki, by „uprzyzwoicić” pobyt w kościele i na mszy.
Na początku 1900 w ramach Towarzystwa Dobroczynności wraz z Wereszczakową i Chlebowską organizował sale zajęć przy ul. Szarej i Hożej w Warszawie, będących właściwie tajnymi szkołami. Przy kościele św. Trójcy działała w oparciu o pomoc materialną osób prywatnych bezpłatna jadłodajnia dla dzieci na Solcu. Od czerwca do grudnia 1915 wydała ona 180 000 obiadów, a od dnia założenia, to jest od 24 listopada 1914, wydano 312 975 obiadów.
W 1902 otrzymał godność prałata papieskiego. W 1914 został sędzią-sufraganem konsystorza generalnego. Na początku I wojny światowej przebywał w Amsterdamie. W 1915 został kanonikiem kapitułu warszawskiej, a w 1918 wiceoficjałem.
9 listopada 1918 został mianowany biskupem pomocniczym diecezji lubelskiej i biskupem tytularnym Lorymy. Była to pierwsza nominacja biskupia w niepodległej Polsce. Jako biskup nominat uczestniczył w Konferencji Episkopatu 13 marca 1919. 23 marca 1919 został konsekrowany na biskupa w swym kościele parafialnym Świętej Trójcy w Warszawie.
W latach 1919–1920 był proboszczem chełmskim. Na probostwie tym był do wybuchu wojny w 1920, kiedy to opuścił parafię. W 1921 został prałatem archidiakonem, a w 1931 dziekanem kapituły lubelskiej.
W latach 30. XX w., korzystając z przyjaźni z papieżem Piusem XI i mając w związku z tym duże wpływy w Watykanie, usiłował uniemożliwiać nominację ambasadora II RP przy Stolicy Świętej, a jego zaufanym posłańcem i poplecznikiem w tej materii był ks. Popławski.
Zaznaczył się działalnością na polu literacko-naukowym. W 1897 wydał w Warszawie "Przechadzki po Jerozolimie". W ramach swych badań historycznych publikował "Metryki kościoła parafii św. Jana Chrzciciela w Warszawie 1583–1797 r." („Miesięcznik Heraldyczny” VII. 1914). W 1933 opracował i wydał w Ossolineum we Lwowie piąte wydanie książki "Moje Wspomnienia" ks. Aleksandra Jełowickiego. Współpracował także z „Tygodnikiem Ilustrowanym”, „Kroniką Rodzinną”, „Przeglądem Katolickim”, „Wielką encyklopedią ilustrowaną” oraz „Encyklopedią” ks. Chełmickiego.
Na mocy jego testamentu Muzeum Narodowe w Warszawie otrzymało 240 przedmiotów obejmujących obrazy, porcelanę, szafy gdańskie itp. Swoją bibliotekę ofiarował Katolickiemu Uniwersytetowi Lubelskiemu. Wykonawcą testamentu była siostra biskupa, Paula z Jełowickich Mańkowska.

</doc>
<doc id="791867" url="https://pl.wikipedia.org/wiki?curid=791867" title="Acousticus Rockus">
Acousticus Rockus

Acousticus Rockus – trzeci album grupy Wilki, wydany 3 października 1994. Stanowi zapis akustycznego koncertu w warszawskim klubie Akwarium z 9 sierpnia 1994 roku. Jest to ostatni album grupy przed zawieszeniem działalności, w latach 1995 – 2000. Na koncercie wykonano cztery zupełnie nowe utwory („A moje bóstwa płaczą”, „Folkowy”, „Śpij mój śnie”, „Idziemy my”). Wśród wykonanych piosenek znalazł się też „Sen o Warszawie”, autorstwa Marka Gaszyńskiego i Czesława Niemena. Z kolei piosenka "Cień w dolinie mgieł", z płyty Przedmieścia została wykonana w innej, bardziej dynamicznej wersji.

</doc>
<doc id="791872" url="https://pl.wikipedia.org/wiki?curid=791872" title="Ukraińska Armia Wyzwoleńcza">
Ukraińska Armia Wyzwoleńcza

Ukraińska Armia Wyzwoleńcza (UAW, niem. "Ukrainische Befreiungsarmee", UBA, ukr. "Українське Визвольне Військо, Ukrainske Wyzwolne Wijsko", UWW) – istniejąca jedynie formalnie ukraińska formacja zbrojna podczas II wojny światowej.
Ukraińska Armia Wyzwoleńcza została powołana w 1943 r. przez Naczelne Dowództwo Wehrmachtu. Na jej czele stanął gen. Mychajło Omelianowicz-Pawlenko, a funkcję szefa sztabu objął płk Petro Kryżaniwski. W jej skład mieli wejść Ukraińcy służący jako Hiwisi w oddziałach niemieckich i w niektórych batalionach policyjnych Schuma, jeńcy wojenni z Armii Czerwonej, członkowie Ukraińskiej Powstańczej Armii, ochotnicy ze wschodniej Ukrainy. Liczyła od 50 tys. w 1944, do 80 tys. żołnierzy w roku 1945.
Głównym celem utworzenia formacji było przeciwstawienie jej Rosyjskiej Armii Wyzwoleńczej (ROA), w której jednostkach służyło bardzo wielu Ukraińców. Za zgodą Niemców mogli oni przejść do UWW, np. tak zrobili wszyscy słuchacze pochodzenia ukraińskiego w liczbie 200 osób ze szkoły oficerskiej ROA w Saubersdorf, koło Wiener Neustadt w Austrii.
Dzięki silnemu poparciu gen. Ernsta Köstringa, odpowiedzialnego za formowanie tzw. legionów wschodnich ("Ostlegionen"), liczebność oddziałów UWW wzrosła do ok. 50 tys. ludzi pod koniec 1944 r., a następnie do ok. 80 tys. pod koniec wojny. W rzeczywistości Ukraińska Armia Wyzwoleńcza nigdy nie była jedną formacją, gdyż poszczególne oddziały wchodzące w jej skład działały samodzielnie lub w ramach większych jednostek niemieckich. Ponadto stacjonowały w różnych okupowanych krajach.
Na początku kwietnia. 1945 r. część oddziałów UWW zgrupowanych w batalion została przyłączona do 2. Dywizji Ukraińskiej Armii Narodowej (UNA), utworzonej 17 marca 1945 roku, pod zwierzchnictwem generała Pawło Szandruka. Większość żołnierzy oddziałów UWW dostała się do niewoli sowieckiej i została zamordowana lub osadzona w łagrach. Ci, którzy weszli w skład 2. Dywizji UNA skapitulowali przed zachodnimi aliantami i nie zostali wydani Sowietom, podobnie jak Ukraińcy służący na zachodzie Europy, m.in. dzięki pomocy i zaangażowaniu generała Władysława Andersa.
Większość oddziałów UWW było umundurowanych w uniformy Wehrmachtu. Rozkazem z 29 kwietnia 1943 r. Ukraińcy mogli nosić pagony i patki, a także żółto-niebieską owalną kokardę i żółto-niebieską naszywkę na ramieniu ze znakami УВВ i tryzubem.

</doc>
<doc id="791877" url="https://pl.wikipedia.org/wiki?curid=791877" title="GET">
GET



</doc>
<doc id="791881" url="https://pl.wikipedia.org/wiki?curid=791881" title="Wilhelm I Gonzaga">
Wilhelm I Gonzaga

Wilhelm I Gonzaga, właściwie: "Guglielmo I Gonzaga" (ur. 24 kwietnia 1538 w Mantui, zm. 14 sierpnia 1587 w Goito) - książę Mantui i władca Montferratu (jako "Wilhelm X" najpierw markiz, potem książę) w latach 1550-1587.
Był drugim synem Fryderyka II i Małgorzaty Paleologiny z Montferratu. Został księciem po śmierci swojego starszego brata - Franciszka III. W 1574 Montferrat stał się księstwem i Wilhelm został jego pierwszym księciem.
26 kwietnia 1561 w Mantui poślubił Eleonorę Habsburżankę, szóstą córkę cesarza rzymskiego Ferdynanda I i Anny Jagiellonki. Para miała 3 dzieci: 
Wilhelm cierpiał na podagrę, a zmarł w 1587, w wieku 49 lat na malarię.

</doc>
<doc id="791882" url="https://pl.wikipedia.org/wiki?curid=791882" title="Waplewo-Osiedle">
Waplewo-Osiedle

Waplewo-Osiedle – kolonia w Polsce w województwie pomorskim, w powiecie sztumskim, w gminie Stary Targ. Wieś wchodzi w skład sołectwa Stary Targ.
W latach 1975–1998 miejscowość administracyjnie należała do województwa elbląskiego.

</doc>
<doc id="791885" url="https://pl.wikipedia.org/wiki?curid=791885" title="Olga Romanowa (królowa Wirtembergii)">
Olga Romanowa (królowa Wirtembergii)

Olga Nikołajewna Romanowa (ur. w Petersburgu, zm. 30 października 1892 we Friedrichshafen) – wielka księżna Rosji, królowa Wirtembergii.
Była córką cara Mikołaja I i jego żony Charlotty Pruskiej, znanej jako "Aleksandra Fiodorowna". Wychowała się w szczęśliwej, dużej rodzinie – miała dwoje starszego rodzeństwa i pięcioro młodszego.
18 lipca 1846 poślubiła wirtemberskiego księcia Karola. Para nie miała dzieci prawdopodobnie z powodu orientacji homoseksualnej Karola. W 1870 adoptowali Wierę Konstantynowną, córkę brata Olgi – Konstantego Mikołajewicza Romanowa i jego żony – Aleksandry Józefówny. Wiera poślubiła potem Wilhelma Eugeniusza Wirtemberskiego.
Na tron razem z mężem wstąpiła 25 czerwca 1864. Sama nie mając dzieci, Olga poświęciła się pracy charytatywnej. Zajmowała się zwłaszcza edukacją dziewcząt oraz pomocą rannym weteranom i wyszywała. W 1849 szpital dla dzieci w Stuttgarcie został nazwany jej imieniem "Olgahospital". W 1872 na jej cześć nazwano również protestancki zakon żeński w Stuttgarcie – "Olgaschwesternschaft". Praca charytatywna uczyniła Olgę bardzo popularną osobą – była nawet bardziej popularna niż jej mąż.
W 1881 Olga napisała pamiętniki, które nazwała "Traum der Jugend goldener Stern" (Złote Marzenie z czasów mojej młodości). Opisała tam swoje dzieciństwo na rosyjskim dworze, jej żal po stracie siostry Aleksandry i jej młodość, zakończyła opisem ślubu z Karolem. Pamiętniki zadedykowała swoim bratanicom – wielkim księżnym Oldze i Wierze.
Karol zmarł 6 października 1891 i Olga została "Królową-Wdową" Wirtembergii. Sama zmarła rok później, w wieku 70 lat. Została pochowana w krypcie Starego Zamku w Stuttgarcie.

</doc>
<doc id="791886" url="https://pl.wikipedia.org/wiki?curid=791886" title="Wojna grecko-włoska">
Wojna grecko-włoska

Wojna grecko-włoska 1940–1941 – konflikt zbrojny pomiędzy Królestwem Włoch a Królestwem Grecji, zapoczątkowany agresją Włoch 28 października 1940 roku. Po początkowych sukcesach atakujących z terytorium Albanii wojsk włoskich, Grecy przeprowadzili skuteczną kontrofensywę, odrzucając przeciwnika poza granicę kraju. 6 kwietnia 1941 roku do walk po stronie Włoch włączyła się armia III Rzeszy, co doprowadziło do odwrotu wojsk greckich i ich kapitulacji 23 kwietnia 1941 roku.
Geneza konfliktu.
Po dojściu do władzy we Włoszech faszystów rząd Benita Mussoliniego dążył do uzyskania mocarstwowej pozycji państwa. Głównym kierunkiem ekspansji były wybrzeża Morza Śródziemnego i Bałkany. Już w 1923 roku w reakcji na zamordowanie w okolicach greckiej Janiny włoskiego generała Enrico Telliniego Mussolini wystosował do rządu greckiego ostre ultimatum, a po niezadowalającej odpowiedzi wydał jednostkom Regia Marina rozkaz, by zbombardowały i okupowały wyspę Korfu. Po mediacji Ligi Narodów i w wyniku nacisków Wielkiej Brytanii Włosi wycofali się pozostając w przekonaniu o słabości Grecji.
Trwało także postępujące uzależnianie Albanii od wpływów włoskich. W następstwie udzielenia pomocy finansowej dla Ahmeda ben Zogu kraj ten został podporządkowany Włochom w sferach politycznej i ekonomicznej. Gdy Zogu I próbował choć częściowo się uniezależnić, Mussolini zdecydował się zająć Albanię siłą. 7 kwietnia 1939 roku wojska włoskie wylądowały w portach, doprowadzając do ucieczki Zogu I i powołania na tron albański króla Włoch Wiktora Emanuela III. Albania stała się dla Włoch punktem wyjściowym dla dalszej agresji w kierunku Grecji i Jugosławii.
W efekcie ekspansywnej polityki Włoch rządy Francji i Wielkiej Brytanii udzieliły Grecji (a także Rumunii) jednostronnych gwarancji bezpieczeństwa na wypadek agresji. Jednak po klęsce Francji Mussolini powrócił do swych planów agresji na Bałkanach. Początkowe plany zaatakowania równocześnie Jugosławii i Grecji zostały zrewidowane na skutek zdecydowanie negatywnej postawy III Rzeszy. Podjęto decyzję o ataku jedynie na uważaną za słabszą militarnie Grecję.
Strona włoska rozpoczęła w sierpniu 1940 roku kampanię propagandową przeciwko Grecji oraz zorganizowała pewną liczbę prowokacji, o które oskarżano Greków. 15 sierpnia 1940 roku włoski okręt podwodny „Delfino” zatopił, pomimo obowiązującego pomiędzy oboma państwami pokoju, grecki krążownik lekki „Elli”, biorący udział w obchodach święta Wniebowzięcia Najświętszej Maryi Panny na wyspie Tinos. Rząd włoski natychmiast wydał oświadczenie, w którym zaprzeczył obecności jakiejkolwiek swojej jednostki wojennej na okolicznym akwenie i oskarżył Wielką Brytanię o zatopienie krążownika celem pogorszenia stosunków Włoch z Grecją. Przeprowadzone z polecenia rządu greckiego śledztwo wykazało, że szczątki torped znalezione na miejscu zdarzenia pochodzą z broni włoskiej produkcji, jednak wyniki dochodzenia zostały utajnione, aby nie prowokować siłowej reakcji Włoch i oficjalnie opublikowane dopiero po włoskiej agresji.
Ostrożne działania dyplomacji greckiej i zaangażowanie militarne Włoch w Afryce spowodowały decyzję Mussoliniego o przełożeniu ataku na późniejszy termin. Po ustabilizowaniu się frontu afrykańskiego na początku października 1940 roku powrócono do planowania agresji. Nie bez wpływu na tę decyzję były: korzystanie przez Royal Navy z greckich portów i wód terytorialnych oraz przeprowadzona przez Niemców 12 października operacja zajęcia rumuńskich pól roponośnych.
O godzinie 3.00 w nocy 28 października 1940 roku premier Grecji Joanis Metaksas otrzymał od ambasadora Włoch ultimatum, w którym żądano zgody na okupację Grecji przez wojska włoskie i prawa do swobodnego przemarszu. Premier miał tylko trzy godziny na odpowiedź i uznając, że stanowisko Włoch nie daje możliwości negocjacji, odrzucił żądania. O 6.00 rano tego samego dnia (była to rocznica marszu na Rzym) armia włoska rozpoczęła działania przeciwko Grecji.
Przebieg wojny.
Atak włoski.
W chwili ataku na Grecję armia włoska dysponowała w Albanii ośmioma dywizjami, w tym jedną pancerną oraz silnym lotnictwem (około 300 samolotów, w tym około 100 bombowców). Jednak większość żołnierzy stanowili niedawno powołani rezerwiści a armia jako całość nie była przygotowana do prowadzenia walk w specyficznym górskim terenie Epiru.
Grecka armia, licząca w okresie pokoju około 80 tysięcy żołnierzy, mogła po mobilizacji wzrosnąć do 400 tysięcy zbrojnych. Jednak premier Metaksas, pomimo nacisków naczelnego dowódcy Aleksandrosa Papagosa, wstrzymywał się z ogłoszeniem mobilizacji i ogłosił ją dopiero na kilka dni przed agresją, zaalarmowany doniesieniami wywiadu i greckiego ambasadora w Rzymie. Grecja dysponowała na granicy albańskiej ośmioma dywizjami i dwiema brygadami piechoty, słabiej uzbrojonymi i wyposażonymi od włoskich, ale lepiej przystosowanymi do walk w górach.
Włosi zaatakowali na dwóch kierunkach: wzdłuż wybrzeża i przez góry Pindos, nie napotykając początkowo zbytniego oporu obrońców. Jedynie oddziały 23. Dywizji Piechoty "Ferrara" i 131. Dywizji Pancernej "Centauro" nacierające na Kalpaki zostały zatrzymane przez zajmujących umocnione pozycje Greków z 8. Dywizji Piechoty. Jednak w miarę posuwania się w głąb terytorium Grecji włoskie wojska napotykały coraz silniejszą obronę, wzmacnianą przez przybywające znad granicy bułgarskiej wojska greckie, wspomagane przez miejscową ludność. Spory problem sprawiła Włochom pogoda: zimno, padający deszcz i śnieg spowodowały rozmiękanie dróg, problemy z zaopatrzeniem oraz niemożność skorzystania ze wsparcia własnego lotnictwa.
Wzmocniona przez przybywające na front nowe dywizje armia grecka przeszła do bardziej zdecydowanych działań. Na początku listopada Grecy wyprowadzili kontratak na pozycję 3. Dywizji Alpejskiej "Julia" w górach Pindos, odcinając ją od reszty wojsk. Także na innych odcinkach frontu atak włoski uległ znacznemu spowolnieniu lub zatrzymaniu. Spowodowało to nerwową reakcję Mussoliniego, który 1 listopada uznał front grecki za priorytetowy, przyznając pierwszeństwo dostaw zaopatrzenia przed wojskami walczącymi w Afryce, a po kilku dniach zreorganizował struktury dowodzenia w Albanii. Dotychczasowego głównodowodzącego, generała zastąpił 9 listopada generałem .
Grecka kontrofensywa w Albanii.
W nocy z 11 na 12 listopada 1940 roku brytyjskie samoloty torpedowe startujące z lotniskowca HMS „Illustrious” przeprowadziły udany atak na flotę włoską stacjonującą w porcie w Tarencie. Spowodowało to uzyskanie przez Royal Navy lokalnej przewagi na morzu i osłonięcie wybrzeży greckich przed spodziewanym desantem. Zwolnione w ten sposób wojska zostały przez generała Papagosa użyte w planowanej kontrofensywie w Albanii. Rozpoczęta 14 listopada na północnym odcinku frontu doprowadziła do odzyskania przez Greków utraconych pozycji.
Grecka piechota atakowała wzdłuż górskich grzbietów, zmuszając w ten sposób Włochów do wycofywania się z zajmowanych przez nich dolin na kolejne pozycje obrony. Sposób ten okazał się skuteczny w specyficznych warunkach gór Epiru, ale nie sprzyjał prowadzeniu szybkich działań. Dodatkowo brak dróg rokadowych w górach utrudniał manewrowanie atakującym wojskom. Pomimo to wojska greckie kontynuowały natarcie, w połowie grudnia docierając około 60 kilometrów w głąb terytorium Albanii. Grudniowe pogorszenie pogody i trudności związane z wydłużeniem dróg zaopatrzeniowych zmusiły Greków do wstrzymania natarcia i przed końcem roku front ustabilizował się w okolicach albańskich miast Këlcyrë i Tepelena.
Po ataku na Tarent uaktywniła się również grecka marynarka wojenna. Jej głównym zadaniem było zabezpieczanie własnych linii komunikacyjnych oraz próby przerwania włoskich dostaw na front. Greckie niszczyciele kilkakrotnie podejmowały rajdy w kierunku cieśniny Otranto, nie napotykając jednak okrętów ani konwojów przeciwnika. Udanymi akcjami były wypady w celu bombardowania pozycji włoskich na wybrzeżu albańskim. Pewne sukcesy odniosły również greckie okręty podwodne, działające na Adriatyku, które zatopiły kilka włoskich transportowców za cenę utraty jednej jednostki: 29 grudnia 1940 roku „Proteus” został zatopiony przez włoski torpedowiec „Antares”.
Obie strony konfliktu ucierpiały bardzo mocno na skutek mroźnej zimy. Dużym problemem było funkcjonowanie służby zdrowia. Najczęściej jedynym sposobem doraźnej pomocy rannym i odmrożonym na górskich odcinkach frontu były amputacje, konieczność transportu rannych na tyły angażowała zaś nieproporcjonalnie wielu żołnierzy. Równie wielkie trudności występowały w zaopatrzeniu w broń, amunicję i żywność. Tę ostatnią wiele greckich oddziałów zdobywało po prostu na przeciwniku. Nie do przecenienia po stronie greckiej okazała się pomoc ze strony ludności cywilnej, w tym kobiet, które na górskich bezdrożach wzięły na siebie ciężar prowadzenia transportu broni, amunicji, żywności, także domowych posiłków i świeżej odzieży, dla walczących oddziałów, czasem całkowicie zastępując służby armijne w niedostępnych rejonach walk. Równocześnie jednak obie strony wzmacniały swoje wojska. W lutym 1941 roku siły greckie walczące przeciwko Włochom wynosiły około 300 tysięcy żołnierzy, zaś Włochy posiadały w Albanii ponad 400 tysięcy wojskowych pod nowym dowództwem generała Uga Cavallero, zgrupowanych w dwudziestu dywizjach piechoty, czterech górskich i dwóch pancernych.
Ponaglani doniesieniami wywiadu z Bułgarii o możliwym zajęciu tego kraju przez wojska niemieckie, nowy premier Grecji Aleksandros Korizis i generał Papagos podjęli decyzję o przeprowadzeniu kolejnego natarcia. Rozpoczęło się ono 28 lutego 1941 roku na południowym odcinku frontu, ale zostało zatrzymane przez włoską obronę. Grecy zaatakowali ponownie 7 marca, przełamując w kilku miejscach front i rozbijając dywizję "Julia", ale przerwali natarcie w dwa dni później na wieść o włoskiej ofensywie w dolinie Desnices. Atak trzech włoskich korpusów, który osobiście obserwował przybyły do Albanii Mussolini, doprowadził do zdobycia części greckich pozycji, ale ostatecznie zatrzymał się na kolejnych rubieżach i ustabilizował w połowie marca. Oznaczało to taktyczne zwycięstwo Greków, za cenę związania większości ich armii na froncie albańskim i pozostawienia odsłoniętej granicy z Bułgarią, gdzie koncentrowały się jednostki niemieckie.
Walki grecko-włoskie po agresji niemieckiej i kapitulacja armii greckiej.
Przyczyną planowania przez III Rzeszę operacji zajęcia Bałkanów było zarówno niepowodzenie wojsk włoskich w wojnie z Grecją, jak również coraz większa obecność militarna Wielkiej Brytanii w tym regionie. 29 października 1940 roku Brytyjczycy uzyskali od rządu greckiego zgodę na stworzenie bazy wojskowej w zatoce Suda na Krecie, co stwarzało zagrożenie nalotów na obszary roponośne w Rumunii. Na początku lutego 1941 roku Niemcy uzyskali zgodę Bułgarii na wykorzystanie jej terytorium do ataku na Grecję, zaś 1 marca Bułgaria oficjalnie przystąpiła do paktu trzech. Po przewrocie wojskowym w Jugosławii w nocy z 26 na 27 marca 1941 roku i przejęciu władzy w tym kraju przez sympatyków krajów zachodnich plany niemieckie zostały skorygowane o dodatkowy atak na Jugosławię z terenów Węgier, Rumunii i Bułgarii przy współudziale Włoch.
Atak niemiecki nastąpił 6 kwietnia 1941 roku. W Albanii wojska greckie i jugosłowiańskie podjęły 7 kwietnia próbę zaatakowania pozycji włoskich, ale ich natarcie zostało zatrzymane przez dobrze przygotowaną obronę. Po przełamaniu przez Niemców pozycji greckich w Macedonii i rozbiciu armii jugosłowiańskiej greckie dowództwo, w obawie o odcięcie dywizji na froncie albańskim, wydało rozkaz odwrotu. Włosi postępowali w ślad za Grekami, zajmując teren niemal bez walki. Obecny w Grecji od marca brytyjski korpus ekspedycyjny (tzw. "Force W") nie wytrzymał impetu uderzenia niemieckiego i pierwszy, przed ogólnym odwrotem Greków, wycofywał się na południe z zamiarem jak najszybszej ewakuacji na Kretę. 20 kwietnia 1941 roku generał Jeorios Tsolakoglu, działając w porozumieniu z dużą częścią wyższych oficerów armii greckiej, choć bez zgody i wiedzy naczelnego dowódcy, rządu i króla Jerzego II, podpisał akt kapitulacji armii greckiej przed wojskami niemieckimi. Jednak Mussolini nie zgodził się na zawarcie rozejmu za pośrednictwem swych sojuszników i zażądał kapitulacji również przed jego armią. Odpowiedni akt został podpisany 23 kwietnia 1941 roku w Salonikach. 27 kwietnia 1941 roku wojska niemieckie zajęły Ateny, zaś ostatnie walki z wycofującymi się z kontynentalnej Grecji Brytyjczykami, przy bardzo ograniczonym udziale wojsk włoskich, wygasły 30 kwietnia 1941 roku.
W trakcie działań na froncie greckim wojska włoskie straciły 13 755 zabitych, 115 350 rannych, chorych i z poważnymi odmrożeniami oraz 25 067 zaginionych. Kapitulacja armii greckiej oznaczała niewolę dla około 270 tysięcy, spośród ponad 300 tysięcy jej żołnierzy. Pomimo to, jesienią 1944 roku, w trakcie opuszczania Grecji przez wojska niemieckie, greckie siły zbrojne były już odbudowane do łącznie ponad 200 tysięcy zbrojnych, w zorganizowanych oddziałach różnych opcji politycznych.

</doc>
<doc id="791887" url="https://pl.wikipedia.org/wiki?curid=791887" title="Apep">
Apep



</doc>
<doc id="791891" url="https://pl.wikipedia.org/wiki?curid=791891" title="Mansa Musa">
Mansa Musa

Musa I (ur. ok. 1280, zm. 1337) lub Mansa Musa – dziesiąty Mansa (tytuł oznaczający "cesarza" lub "zdobywcę"), który rządził Imperium Mali w latach 1312–1337. Znany ze sławnej pielgrzymki do Mekki oraz jako mecenas nauki.
Życiorys.
Kiedy Musa obejmował władzę, Imperium Mali w dużej części składało się z terytorium podbitego Imperium Ghany i obejmowało tereny obecnego Mali, Gwinei, Senegalu, Mauretanii oraz Gambii. 
Podbił 24 miasta wraz z otaczającymi je dzielnicami i nosił wiele tytułów, takich jak "Emir z Melle", "Władca kopalni Wangary" i "Zdobywca Ghanaty". Za jego panowania Imperium Mali osiągnęło szczyt swojej świetności i było prawdopodobnie największym wydobywcą złota na świecie. Samego Musę uważa się za jednego z najbogatszych ludzi w dziejach, chociaż nie sposób dokładnie oszacować rozmiarów jego majątku. 
Był pobożnym muzułmaninem i propagował w swoim imperium islam, który zapewniał mu wejście w krąg oddziaływania rozwiniętej kultury wschodniej części Morza Śródziemnego.
Sławę w północnej Afryce i na Bliskim Wschodzie zapewniła mu odbyta w latach 1324-1325 pielgrzymka do Mekki, która miała zarówno podłoże religijne, jak i polityczne. Jej trasa wiodła przez Walatę, Tuat (obecna Algieria) i Kair. Aby sfinansować podróż, Musa nałożył na poddanych specjalny podatek. Orszak Musy miał składać się z 60 tys. ludzi odzianych w brokat i perski jedwab, w tym 12 tys. niewolników niosących złote sztabki. 500 niewolników wyposażonych w zdobione złotem laski bezpośrednio poprzedzało podróżującego konno władcę. Złotem obładowanych było także 80 wielbłądów. Musa nie tylko zapewnił żywność dla całego orszaku, ale też szczodrze obdarowywał ludność w miastach na trasie pielgrzymki, a w każdy piątek rzekomo budował jeden meczet. Jego hojność była tak wielka, że na kilkanaście lat doprowadziła do spadku wartości złota.
W Kairze Musa początkowo odmówił złożenia wizyty sułtanowi, aby uniknąć nakazanego zwyczajem całowania ziemi przed obliczem sułtana i całowania jego rąk. Ostatecznie spotkał się z sułtanem, jednak złożony podczas tej wizyty pokłon określił jako hołd złożony Allahowi, podkreślając tym samym swoją suwerenność.
Także w Mekce i Medynie Musa rozdawał złoto, pozyskując w ten sposób m.in. poetę i architekta Es-Sahelego, który towarzyszył mu później do Mali i w stolicy Niani zbudował salę audiencji. W drodze powrotnej władca, wyczerpawszy swoje zasoby, zmuszony był zaciągnąć pożyczkę u kupców w Kairze. Kosztowna pielgrzymka pozwoliła jednak Musie spełnić jego cele polityczne, zapewniając mu szeroki rozgłos w krajach arabskich, a także chrześcijańskich krajach śródziemnomorskich.
Podczas pielgrzymki Musy jeden z jego dowódców, Sagmandia, podbił Gao, stolicę Songhai, i tym samym poszerzył granice Imperium Mali. W drodze powrotnej Musa odwiedził Gao oraz Timbuktu, drugie ważne miasto w Songhai, i w obu tych miastach zlecił budowę meczetów. Za panowania Musy Timbuktu stało się ośrodkiem nauki i kultury, przyciągając uczonych ze świata muzułmańskiego, przede wszystkim zaś historyków, prawników i teologów, którzy podłożyli podwaliny pod Uniwersytet Sankore. 
W kulturze popularnej.
Mansa Musa pojawia się jako przywódca cywilizacji malijskiej w czwartej i szóstej części serii gier strategicznych "Sid Meier's Civilization".

</doc>
<doc id="791892" url="https://pl.wikipedia.org/wiki?curid=791892" title="PZChiO">
PZChiO



</doc>
<doc id="791898" url="https://pl.wikipedia.org/wiki?curid=791898" title="Andrej Porázik">
Andrej Porázik

Andrej Porázik (ur. 27 czerwca 1977 w Bratysławie) − słowacki piłkarz grający na pozycji napastnika.
Porázik grał w Interze Bratysława, Ozeta Dukla Trenčín, ZŤS Dubnica, a także w Dyskobolii Grodzisk Wielkopolski, Obrze Kościan, MŠK Žilina i MFK Dubnica. W polskiej Ekstraklasie rozegrał 23 mecze i strzelił 3 bramki.
W 2000 roku wraz z reprezentacją Słowacji wystąpił na Igrzyskach Olimpijskich w Sydney.

</doc>
<doc id="791899" url="https://pl.wikipedia.org/wiki?curid=791899" title="Pomnik oficerów-lojalistów poległych w Noc Listopadową">
Pomnik oficerów-lojalistów poległych w Noc Listopadową

Pomnik oficerów-lojalistów poległych w Noc Listopadową lub pomnik Polaków poległych za wierność swojemu monarsze – monument, który znajdował się na placu Saskim, a następnie na placu Zielonym w Warszawie, upamiętniający siedmiu polskich oficerów, którzy ponieśli śmierć z rąk powstańców w Noc Listopadową. Rozebrany w 1917 roku. 
Historia.
W pierwszą noc powstania listopadowego śmierć poniosło sześciu generałów: Ignacy Blumer, Maurycy Hauke, Józef Nowicki, Stanisław Florian Potocki, Tomasz Jan Siemiątkowski, Stanisław Trębicki oraz pułkownik Filip Nereusz Meciszewski. Umieszczenie tych nazwisk na pomniku zaproponował generał Józef Rautenstrauch.
Pomnik został odsłonięty 29 listopada 1841 – w rocznicę wybuchu powstania listopadowego – na placu Saskim. Nie cieszył się popularnością wśród mieszkańców stolicy i był nazywany „pomnikiem hańby”.
W 1899 monument przeniesiono, w związku z budową prawosławnego soboru św. Aleksandra Newskiego, na mniej eksponowane miejsce na placu Zielonym (obecnie plac Jana Henryka Dąbrowskiego). Tutaj, w bardziej odludnym miejscu wśród zieleni, pomimo dozoru carskiej policji, pomnik był często dewastowany.
29 listopada 1914 pomnik próbował wysadzić w powietrze Oddział Lotny Wojsk Polskich.
W kwietniu 1917 monument został rozebrany za zezwoleniem okupacyjnych władz niemieckich, które udzieliły go dopiero po abdykacji cara Mikołaja II. Z wnioskiem o rozbiórkę pomnika wystąpili socjalistyczni członkowie Rady Miasta. 
Pozostał po nim wymowny, chociaż nieco niegramatyczny, dwuwiersz "Osiem lwów – czterech ptaków pilnuje siedmiu łajdaków".
Projekt i wymowa.
Pomnik zaprojektował Antonio Corazzi. Monument miał formę 30-metrowego (50 łokci) obelisku z lanego żelaza, stojącego na ośmiokątnej podstawie z szarego marmuru krajowego z okolic Nowej Słupi o średnicy 30 łokci. Na podstawie znajdował się piedestał z żelaza, podparty ośmioma skarpami, przy których umieszczono osiem spiżowych lwów w pozycji leżącej. Wszystkie boki piedestału pokryte były napisami w języku polskim i rosyjskim. Górną część obelisku zdobiły cztery pozłacane laury. Wewnątrz obelisku znajdowały się schody kręcone, a u jego podstaw, w czterech narożach obelisku, umieszczono cztery dwugłowe rosyjskie złocone orły z rozpostartymi skrzydłami i tarczami herbowymi Królestwa Polskiego na piersiach. Rzeźby lwów i orłów odlano ze spiżu przetopionego z armat zdobytych na powstańcach w Zakładzie Machin Banku Polskiego.
Części lane wykonane zostały przez giserów Kimensa i Jenkera, rzeźbiarz Konstanty Hegel wymodelował 8 lwów i 4 orły, a warszawski brązownik Jakub Trouve wykonał złocenia, cyzelowania i wykończenia ozdób spiżowych. Szkice wykonał jakoby własnoręcznie car Mikołaj I.
Na pomniku, od strony Ogrodu Saskiego, umieszczono skomponowany przez cara napis w języku polskim: Na budowę zużyto 3460 cetnarów żelaza i 45 000 funtów spiżu i brązu, a całkowity koszt pomnika wyniósł 302 900 złotych.

</doc>
<doc id="791900" url="https://pl.wikipedia.org/wiki?curid=791900" title="/dev/urandom">
/dev/urandom



</doc>
<doc id="791901" url="https://pl.wikipedia.org/wiki?curid=791901" title="Ignimbryt">
Ignimbryt

Ignimbryt lub tuf spieczony – skała piroklastyczna będąca skałą osadową pochodzenia wulkanicznego, silnie porowata, należąca do grupy skał kwaśnych, o składzie chemicznym zbliżonym do ryolitu lub dacytu. Powstała podczas wybuchu wulkanu w wyniku wypadania materiałów piroklastycznych z chmur erupcyjnych i spojenia tego materiału upłynnionym, rozgrzanym popiołem wulkanicznym, przy udziale gorących par i gazów wulkanicznych.

</doc>
<doc id="791904" url="https://pl.wikipedia.org/wiki?curid=791904" title="Polski Związek Chórów i Orkiestr">
Polski Związek Chórów i Orkiestr

Polski Związek Chórów i Orkiestr – organizacja zrzeszająca chóry, zespoły śpiewacze i orkiestry w Polsce, założona 18 października 1925 w Warszawie.
6 czerwca 1976 w Hali Ludowej we Wrocławiu odbyło się Ogólnopolskie Spotkanie Chórów i Orkiestr z okazji 50-lecia Polskiego Związku Chórów i Orkiestr. W uroczystości udział wzięły chóry: ZZK z Katowic, „Harmonia” z Mikołowa, „Lutnia” ze Strumienia, „Copernicana” z Krakowa, „Hejnał” ze Szczecina, „Seraf” z Rybnika, „Sienkiewicz” z Miasteczka Śląskiego, „Ogniwo” z Katowic, Politechniki Śląskiej z Gliwic, „Madrygaliści” z Wrocławia, Politechniki Wrocławskiej, „Harmonia” z Wrocławia, Uniwersytetu Wrocławskiego, Elektronicznych Zakładów Naukowych z Wrocławia, „Echo Górnicze” z Myślachowic, „Chopin” z Siemianowic Śląskich, „Polonia” z Katowic, „Arion” z Poznania, „Harfa” z Warszawy, „Echo” z Katowic, „Hejnał” z Katowic, „Cecyliański” z Krakowa, „Hasło” z Bydgoszczy, „Echo” z Tychów, „Cantilena” z Wrocławia, „Moniuszko” z Poznania, „Harmonia” z Pleszewa, „Harfa” z Warszawy, „Tęcza” z Olsztyna i chóry żeńskie PZChiO w Opolu, a także orkiestry: OSP w Sławnie, Zakładów Azotowych w Tarnowie, Zakładów Górniczych w Lubinie, Jelczańskich Zakładów Samochodowych w Jelczu, MPK we Wrocławiu, Kopalni „Halemba” i „Julian” w Katowicach, Zakładów Azotowych w Kędzierzynie i Zakładów „Frotex” w Prudniku.
W 1992, „wyrażając uznanie dla roli »Związku« w rozwoju kultury muzycznej i śpiewaczego ruchu amatorskiego”, Rada Miasta Poznania przyznała Oddziałowi Wielkopolskiemu Polskiego Związku Chórów i Orkiestr „Macierz” odznaczenie „Zasłużony dla Miasta Poznania”.

</doc>
<doc id="791907" url="https://pl.wikipedia.org/wiki?curid=791907" title="Waplewko">
Waplewko

Waplewko (niem. "Klein Waplitz") – osada w Polsce w województwie pomorskim, w powiecie sztumskim, w gminie Stary Targ. Miejscowość wchodzi w skład sołectwa Ramoty.
Miejscowość powstała jako osada folwarczna składająca się z dworu, parku oraz na wschód od zespołu dworskiego budynków gospodarczych i inwentarskich (czworaków). W XIX wieku folwark należał do Waplewa. Dawny układ przestrzenny nie został zachowany (ostały się jedynie elementy dawnego folwarku).
W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego.
Z powodu braku wodociągu w 2019 pojawiły się plany możliwości przesiedlenia mieszkańców.

</doc>
<doc id="791909" url="https://pl.wikipedia.org/wiki?curid=791909" title="Rośliny piętra kosówki">
Rośliny piętra kosówki

Rośliny piętra kosówki (załącznik do artykułu piętro kosówki)

</doc>
<doc id="791912" url="https://pl.wikipedia.org/wiki?curid=791912" title="Veronica Mars">
Veronica Mars



</doc>
<doc id="791914" url="https://pl.wikipedia.org/wiki?curid=791914" title="Baj Ganjo">
Baj Ganjo

Baj Ganjo () jest fikcyjną postacią (i tytułem powieści o niej traktującej) stworzoną przez bułgarskiego pisarza Aleko Konstantinowa. Uważany jest za "modelowy" przykład postępowego lecz pozbawionego szerszego wykształcenia przedstawiciela dziewiętnastowiecznej bułgarskiej klasy średniej. Do jego przymiotów zaliczają się: siła, odwaga, wytrwałość ale i ignorancja, skłonność do podstępu i egoizm.
Skupia w sobie wszystkie typowe przywary, które cechują modelowego „homo balcanicus”.

</doc>
<doc id="791915" url="https://pl.wikipedia.org/wiki?curid=791915" title="Lumír Sedláček">
Lumír Sedláček

Lumír Sedláček (ur. 13 czerwca 1978 w Czeskich Budziejowicach) – czeski piłkarz grający na pozycji obrońcy.
Jest wychowankiem Slezský FC Opava, grał także w Slavii Praga, FC Hradec Králové, SK České Budějovice, oraz w Dyskobolii Grodzisk Wielkopolski, Wiśle Płock, Polonii Warszawa i Piaście Gliwice.
W polskiej Ekstraklasie rozegrał 96 meczów i strzelił 4 bramki.
Z Wisłą Płock zdobył w 2006 roku Puchar i Superpuchar Polski.

</doc>
<doc id="791918" url="https://pl.wikipedia.org/wiki?curid=791918" title="Sofija Gubajdulina">
Sofija Gubajdulina

Sofija Asgatowna Gubajdulina, ros. Софи́я Асгáтовна Губaйду́лина (ur. 24 października 1931 w Czystopolu) – rosyjska kompozytorka pochodzenia tatarskiego.
Życiorys.
Pochodzenie.
Urodziła się w Czystopolu, w Republice Tatarskiej, w rodzinie o złożonym pochodzeniu etnicznym, mającej związki z tradycją judaistyczną, prawosławną, katolicką i muzułmańską (jej dziadek był mułłą). Wychowała się w Kazaniu, tyglu kulturowym o wielowiekowej tradycji muzycznej. Wszystko to miało wpływ na późniejszy aspekt mistyczny charakteru jej muzyki.
Wykształcenie.
Studiowała w konserwatorium w Kazaniu u Grigorija Kogana (fortepian) i u Alberta Lemana (kompozycja), uzyskując dyplom w 1954. Następnie w latach 1954–1959 kontynuowała studia w Konserwatorium Moskiewskim pod kierunkiem Nikołaja Piejko, a w 1963 ukończyła aspiranturę u Wissariona Szebalina. Mimo że jej dyplomowa kompozycja została uznana za nieodpowiednią z powodu jej alternatywnego brzmienia, uzyskała wsparcie od Dmitrija Szostakowicza, który oceniając jej końcowy egzamin zachęcił ją do kontynuowania tej „błędnej drogi”.
Kariera.
Od ukończenia studiów jest w zasadzie kompozytorem niezależnym, choć przez rok (1969–1970) pracowała w moskiewskim eksperymentalnym studiu muzyki elektronicznej. W 1975 wraz z Wiaczesławem Artiomowem i Wiktorem Suslinem założyła w 1975 zespół Astrea, który specjalizował się w improwizacji na rzadkich instrumentach ludowych – rosyjskich, kaukaskich i środkowoazjatyckich.
W listopadzie 1979 decyzją VI Zjazdu Związku Kompozytorów ZSRR została wpisana na czarną listę jako jedna z Siódemki Chriennikowa za
włączenie jej kompozycji do programów festiwali muzycznych w Kolonii i Wenecji bez zgody kierownictwa Związku. Tym samym została pozbawiona możliwości publikacji i występów publicznych. Ton potępienia nawiązał do I Zjazdu w 1948, podczas którego represjonowani byli m.in. Siergiej Prokofjew, Dmitrij Szostakowicz i Nikołaj Miaskowski.
Renoma w Stanach Zjednoczonych.
W 1987 po raz pierwszy odwiedziła Stany Zjednoczone jako gość Sound Celebration w Louisville. Potem wielokrotnie powracała zapraszana przez amerykańskie festiwale muzyki poważnej jako ich wyróżniony kompozytor, m.in. Boston „Making Music Together” (1988), Vancouver „New Music” (1991), Tanglewood (1997), Marlboro (2016).
Muzyka Gubajduliny była entuzjastycznie przyjmowana w USA, zarówno przez publiczność, jak i krytykę, była również bardzo atrakcyjna dla wykonawców. Wielu wiodących artystów i zespołów wykonywało jej utwory, m.in. Kronos Quartet, Arditti Quartet, skrzypek Gidon Kremer, fagocista Walerij Popow, wiolonczelista Mstisław Rostropowicz, dyrygenci Giennadij Rożdiestwienski i Simon Rattle.
Wiele czołowych amerykańskich orkiestr, zespołów i solistów zamawiało u niej kompozycje, a następnie dawało im amerykańskie prawykonania. Na przykład "Pro et Contra" wykonane przez Louisville Orchestra (1989), Kwartet smyczkowy nr 4 w nowojorskim prawykonaniu przez Kronos Quartet (1994), "Dancer on a Tightrope" na skrzypce i fortepian, zagrany w Waszyngtonie przez Roberta Manna i Ursulę Oppens (1994), Koncert na altówkę napisany dla Jurija Baszmieta i wykonany przez niego z Chicagowską Orkiestrę Symfoniczną pod dyrekcją Kenta Nagano (1997), "Two Paths" na 2 altówki solo i orkiestrę w wykonaniu Filharmonii Nowojorskiej pod dyrekcją Kurta Masura oraz "Light of the End" wykonane przez Bostońską Orkiestrę Symfoniczną, kierowaną również przez Masura.
Wśród dużej liczby nagród, wyróżnień i zaszczytów, na szczególną uwagę zasługuje Koussevitzky Music Foundation Commission award – prestiżowa nagroda będąca równocześnie zamówieniem Fundacji na skomponowanie utworu, która została przyznana Gubajdulinie w 2010. Wśród laureatów tej nagrody byli tacy wybitni kompozytorzy, jak Igor Strawinski, Béla Bartók, Benjamin Britten, Aaron Copland, John Cage i John Adams.
Twórczość.
Należy do najbardziej wyróżniających się kompozytorów rosyjskich jej pokolenia. W swoich kompozycjach wykorzystuje bardzo zróżnicowanie środki skonstruowane na całkiem odmiennych zasadach, celowo je ze sobą kontrastując, na przykład zagęszczoną chromatykę zestawia z czystą diatoniką, minimalistyczne ostinata z pochodami klastrów. Dzięki takim zabiegom osiąga indywidualnie traktowaną dramaturgię swoich dzieł.
Gubajdulina jest jedynym rosyjskim kompozytorem po Aleksandrze Skriabinie, eksperymentującym ze światłem i kolorem wprowadzonym do partytury muzycznej. W "Alleluja" (1990) opracowała nowy system relacji między kolorem a muzyką, różniący się od systemu stosowanego przez Skriabina. W "Prometeuszu" Skriabina kolory są przedmiotem trwałej zmiany, ponieważ każda nuta współdziała z określonym kolorem. W "Alleluja" Gubajduliny każdy wprowadzony kolor jest trwały i zmienia jedynie swoją intensywność, zgodnie z dynamiką utworu (crescendo, diminuendo). Gwałtowna zmiana koloru – jako potężny środek wyrazu – jest wykorzystywana tylko raz, w części 6. w scenie Apokalipsy. W systemie Gubajduliny kolory odgrywają ważną konstruktywną rolę, organizującą formę muzyczną. Wprowadzając każdy kolor w proporcjach określonych procentowo, Gubajdulina ekstrapoluje te proporcje w muzyce.
Swoim utworom instrumentalnym nadaje symboliczne tytuły, jak na przykład w skomponowanym dla Gidona Kremera koncercie skrzypcowym "Offertorium" (1980), w którym jako cytat wprowadza temat z "Musikalisches Opfer" Bacha w rozbitej punktualistycznie instrumentacji. W jej muzyce wyczuwalne są intensywne wpływy mistycznych tradycji religijnych, w szczególności prawosławia. Razem z Henrykiem Mikołajem Góreckim, Arvo Pärtem i Johnem Tavenerem zalicza się ją do nurtu „nowej muzyki religijnej”.

</doc>
<doc id="791924" url="https://pl.wikipedia.org/wiki?curid=791924" title="Cold calling">
Cold calling

Cold calling – praktyka kontaktowania się, zazwyczaj telefonicznego, z nieznajomą i niespodziewającą się tego osobą. Jest to np. kontakt handlowca z potencjalnym klientem w celu zaproponowania produktu lub usługi. Termin ten oznacza nie tylko kontakty w celach sprzedażowych – odnosi się do wszystkich sytuacji, w których jedna osoba kontaktuje się z innymi osobami lub organizacjami wcześniej z nią niezwiązanymi.
Pojęcie "cold calling" nie ogranicza się tylko do komunikacji telefonicznej, ale używane jest także w przypadku kontaktowania się za pomocą faksu lub twarzą w twarz. W przypadku poczty elektronicznej przekaz ten nazywany jest "cold email".

</doc>
<doc id="791926" url="https://pl.wikipedia.org/wiki?curid=791926" title="Premio Rómulo Gallegos">
Premio Rómulo Gallegos

Premio Internacional de Novela Rómulo Gallegos – nagroda literacka ustanowiona (dekretem z 6 sierpnia 1964) przez prezydenta Wenezueli Raúla Leoniego.
Patronem nagrody jest wenezuelski pisarz i polityk Rómulo Gallegos, a pierwszy raz przyznano ją w 1967. Premio Rómulo Gallegos wyróżnia się najlepszą hiszpańskojęzyczną powieść z danego okresu. Przez ponad dwie dekady otrzymać mógł ją jedynie pisarz pochodzący z Ameryki Południowej, od lat 90. przyznawana jest także Hiszpanom.

</doc>
<doc id="791927" url="https://pl.wikipedia.org/wiki?curid=791927" title="Igły (Jurkowice)">
Igły (Jurkowice)

Igły (niem. "Iggeln") – przysiółek wsi Jurkowice w Polsce, położony w województwie pomorskim, w powiecie sztumskim, w gminie Stary Targ. Wchodzi w skład sołectwa Jurkowice.
Wieś Egell została założona przez Prusa Sambange po nadaniu mu 19 sierpnia 1287 przez zakon krzyżacki pierwszego przywileju na tzw. pole Lupin. Niedługo potem przyjęła ona nazwę Egeln, a x XV wieku kolejno Tannfeld i Egel. Wieś szlachecka położona była w I Rzeczypospolitej w województwie malborskim. Układ miejscowości był nieregularny, tworzony przez samorzutnie lokalizowane zagrody. W XVIII wieku Igły były w posiadaniu Wałdowskich. W XIX wieku liczyły stu kilkudziesięciu mieszkańców (w większości katolików). Wielu z nich musiało sprzedać ziemię pod budowę linii kolejowej między Malborkiem a Małdytami, która funkcjonowała w latach 1893–2000. Zachowały się nieliczne budynki i grobowiec z końca XIX wieku.
W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego.

</doc>
<doc id="791928" url="https://pl.wikipedia.org/wiki?curid=791928" title="Premio Internacional de Novela Rómulo Gallegos">
Premio Internacional de Novela Rómulo Gallegos



</doc>
<doc id="791931" url="https://pl.wikipedia.org/wiki?curid=791931" title="Radim Sáblík">
Radim Sáblík

Radim Sáblík (ur. 5 września 1974) – były czeski piłkarz grający na pozycji obrońcy.
Wcześniej grał w Baniku Ostrawa, VTJ Hranice, VP Frýdek-Místek, FC NH Ostrawa, FC Karviná, Odrze Wodzisław, a także w Dyskobolii Grodzisk Wielkopolski.
W polskiej I lidze rozegrał 80 meczów (44 w Odrze) i strzelił 6 bramki (po trzy dla Odry i Dyskobolii) – stan na 1 stycznia 2007.
Z Dyskobolią zdobył w 2005 roku Puchar Polski.

</doc>
<doc id="791932" url="https://pl.wikipedia.org/wiki?curid=791932" title="Konstrukcja lekka">
Konstrukcja lekka

Konstrukcja lekka - konstrukcja samochodu (rama + nadwozie) wykonana z elementów lżejszych niż oryginalne. 
Efekt ten osiągnąć można poprzez wykonanie elementów z lżejszych stopów metali, lub dzięki mechanicznemu "odchudzeniu" już istniejących podzespołów. "Odchudzenia" dokonuje się za pomocą wycinania lub wywiercania dziur w elementach ramy, tam gdzie nie będzie naruszona główna struktura nośna, lub też za pomocą szlifowania całości (ramy jak i nadwozia, zmniejszając przy tym grubość każdego elementu z osobna, a co za tym idzie wagi całej konstrukcji.
"Odchudzanie" mechaniczne stosowano głównie w pierwszej połowie XX wieku, właściwie przez wszystkie zespoły fabryczne startujące w zawodach (m.in. Alfa Romeo, Mercedes, Maserati, itp.) 
Dziś w celu "odchudzenia" konstrukcji, używa się prawie wyłącznie elementów z włókna węglowego.

</doc>
<doc id="791935" url="https://pl.wikipedia.org/wiki?curid=791935" title="Mauricio Kagel">
Mauricio Kagel

Mauricio Raúl Kagel (ur. 24 grudnia 1931 w Buenos Aires, zm. 18 września 2008 w Kolonii) – argentyńsko-niemiecki kompozytor, dyrygent, librecista i reżyser.
Życiorys.
Twórca teatru instrumentalnego. Współpracował z Ensemble 70 (m.in. z polskim reżyserem Marianem Czurą).
Odznaczony Krzyżem Zasługi I Klasy Orderu Zasługi Republiki Federalnej Niemiec (1975) oraz komandorią francuskiego Orderu Sztuki i Literatury (1995). Laureat Nagrody Erazma (1998) i Nagrody Rolfa Schocka (2005).

</doc>
<doc id="791939" url="https://pl.wikipedia.org/wiki?curid=791939" title="Piotr Zawadzki">
Piotr Zawadzki

Piotr Zawadzki (ur. 14 października 1960 w Gdańsku) – polski aktor filmowy i teatralny.

</doc>
<doc id="791942" url="https://pl.wikipedia.org/wiki?curid=791942" title="Łabuń (Jurkowice)">
Łabuń (Jurkowice)

Łabuń (daw. "Labun", "die Laabe", "Labau") – przysiółek wsi Jurkowice w Polsce, położony w województwie pomorskim, w powiecie sztumskim, w gminie Stary Targ, przy drodze wojewódzkiej nr 515. Przysiółek wchodzi w skład sołectwa Jurkowice.
Miejscowość była wsią włościańską. Od 1466 do 1772 należała do dóbr starostwa sztumskiego i do województwa malborskiego. Na początku XVII wieku, podczas wojen szwedzkich, zaginął jej stary przywilej lokacyjny, podobnie jak dziesięciu innych wsi starostwa. W 1641 starosta sztumski Zygmunt Guldenstern lokował je ponownie na ich prośbę (Łabuń stał na ich czele), powtórnie na prawie chełmińskim. W XIX wieku wieś liczyła stu kilkudziesięciu mieszkańców – nieznacznie więcej wyznania katolickiego niż ewangelickiego. Znajdowała się tam szkoła. Zachowany został układ przestrzenny miejscowości z XIII/XIV wieku w typie ulicówki.
W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego.

</doc>
<doc id="791945" url="https://pl.wikipedia.org/wiki?curid=791945" title="Niels-Henning Ørsted Pedersen">
Niels-Henning Ørsted Pedersen

Niels-Henning Ørsted Pedersen (ur. 29 maja 1946 w Roskilde, zm. 19 kwietnia 2005 w Kopenhadze) – duński basista jazzowy, znany ze swojej imponującej techniki oraz stylu, postrzeganemu przez niektórych jako kontynuacja innowacyjnej twórczości Scotta LaFaro. Zwany "wspaniałym Duńczykiem z niekończącym się imieniem", Pedersen był przez swoich fanów nazywany po prostu "NHØP". Urodził się w Osted, nieopodal Roskilde, mieście położonym kilkadziesiąt kilometrów od Kopenhagi, w której to zmarł w 2005 roku na niewydolność serca.
Pedersen, będąc synem organisty kościelnego, rozpoczął naukę gry na pianinie w wieku siedmiu lat. Mając lat trzynaście był na tyle wysoki, iż mógł podjąć lekcje gry na kontrabasie, ażeby dołączyć do rodzinnej orkiestry. Już dwa lata później grał w słynnym kopenhaskim jazz klubie Montmartre Jazzhus, stając się członkiem lokalnego trio, które akompaniowało całej plejadzie jazzmanów-solistów gościnnie tam występujących. Wśród nich znalazły się takie sławy jak saksofoniści Don Byas, Stan Getz, Dexter Gordon, Jackie McLean, Sonny Rollins i Ben Webster, trębacze Chet Baker, Kenny Dorham i Art Farmer, multiinstrumentalista Rahsaan Roland Kirk, pianiści Bill Evans i Bud Powell oraz wokalistka Ella Fitzgerald. W wieku siedemnastu lat NHØP dostał propozycję gry w orkiestrze Counta Basiego, którą był zmuszony odrzucić, głównie z powodu swojego wieku, ale także zamiaru ukończenia studiów.
Instynktowne zrozumienie frazy jazzowej przez Pedersena oraz jego niesamowite wyczucie harmonii pozwoliły mu wpasować się w zaskakującą ilość różnorodnych stylów, nawet w tak awangardowe jak te Archiego Sheppa i Alberta Aylera, z którymi również występował. Jednakże jak bardzo daleko nie odchodziłby od głównego nurtu jazzu w kierunku tych mniej konwencjonalnych, to właśnie w tym klasycznym czuł się najlepiej. Między 1964 a 1982, oraz okazjonalnie później, był członkiem Big Bandu Duńskiego Radia, jednej z najlepszych orkiestr jazzowych w Europie. W 1993 roku nagrał z nią album "Ambiance", na którym jego niezwykłą technikę słychać w całej okazałości. Zasłynął ze swojej metody grania wszystkimi czterema palcami prawej ręki na kontrabasie (pizzicato), która umożliwiła mu wykonywanie bardzo szybkich przejść bez poświęcania jakości dźwięku. Pomimo iż używał wzmacniacza, zawsze jego dźwiękowi towarzyszył głęboki, drewniany pogłos.
W pierwszej połowie lat 70. Pedersen współtworzył duet z amerykańskim pianistą Kennym Drewem, występując na wielu europejskich festiwalach. To właśnie oni razem nagrali w 1973 roku słynny album, "Duo". Nagrywał także w innych duetach, z gitarzystami Joem Passem oraz Philipem Catherinem, ale to właśnie współpracy z legendarnym, kanadyjskim pianistą, Oscarem Petersonem, zawdzięcza międzynarodową sławę. Od 1974 aż do 1987 koncertował regularnie jako członek "Peterson's Trio". Początkowo został zatrudniony jako nagłe zastępstwo za oryginalnego basistę Petersona, Raya Browna, zresztą z jego własnej rekomendacji. "Jest jedynym basistą, jakiego znam, który może utrzymać poziom" (ang. "He's the only one I know that might keep up with you") – te słowa wypowiedziane przez Browna do Petersona okazały się prorocze. Sam Peterson napisał we swoich wspomnieniach: "Swoją wirtuozerią kontrabasu przewyższa każdego, kogo znam". Prawdopodobnie najlepszym z wielu nagrań Pedersena z tym właśnie trio jest "Koncert Paryski" ("The Paris Concert") z 1978 roku. Współpracował także ze Stéphane'em Grappellim.
Pedersen był mocno przywiązany do swoich duńskich korzeni. Często szukał inspiracji w duńskiej poezji oraz muzyce ludowej. W ostatnich latach swojego życia przewodził wielu stworzonym przez siebie zespołom, składającym się głównie ze skandynawskich muzyków. Pośród nich znaleźli się między innymi gitarzysta Ulf Wakenius, trębacz Palle Mikkelborg czy pianista Kenneth Kundsen. Wielu z nich współtworzyło razem z Pedersenem słynny projekt Milesa Davisa i Mikkelborga – "Aura", nagranego 1985 w Kopenhadze i wydanego w 1989 roku; albumu, który dostał nagrodę Grammy za najlepsze wykonanie instrumentalne w 1990. NHØP również nauczał w słynnym Rytmisk Musikkonservatorium w Kopenhadze, otrzymał także nagrodę Nordisk Råds Musikpris (Muzyczna Nagroda Rady Nordyckiej) w 1991 za całokształt twórczości.
Pedersen, który dzisiaj pośmiertnie uważany jest za największego duńskiego jazzmana oraz jednego z najbardziej wpływowych basistów w jazzie, był jednym z najczęściej nagrywanych muzyków jazzowych w historii, biorąc udział w ponad 400 wydanych na płycie projektach. Ciężko już znaleźć wielkiego muzyka, z którymi ten genialny artysta nie miał okazji współpracować i nagrywać przez prawie pół wieku, przez które tworzył.

</doc>
<doc id="791948" url="https://pl.wikipedia.org/wiki?curid=791948" title="Trachyandezyt">
Trachyandezyt

Trachyandezyt, andezyt albitowy – skała magmowa wylewna, pośrednia między latytem a andezytem. W stosunku do andezytu zawiera więcej skaleni alkalicznych.
Barwa ciemnoszara, struktura najczęściej porfirowa z fenokryształami plagioklazów, amfiboli, piroksenów i skaleni alkalicznych.
Trachyandezyty mieszczą się w polach 8 (latyt) i 9 (latytowy andezyt) diagramu QAPF skał wulkanicznych.
Według klasyfikacji TAS trachyandezyty zajmują pola S2 (mugearyty i shoshonity) i S3 (benmoreity i latyty).
Trachyandezyt jest zbiorczą nazwą dla mugearytu, shoshonitu, benmoreitu i latytu.
Występują w Polsce i Czechach w obrębie środkowoeuropejskiej prowincji bazaltowej.

</doc>
<doc id="791949" url="https://pl.wikipedia.org/wiki?curid=791949" title="Grzymała (Dąbrówka Malborska)">
Grzymała (Dąbrówka Malborska)

Grzymała (daw. "Birkenfeld") – przysiółek wsi Dąbrówka Malborska w Polsce w województwie pomorskim, w powiecie sztumskim, w gminie Stary Targ, przy drodze wojewódzkiej nr 515. Przysiółek wchodzi w skład sołectwa Dąbrówka Malborska.
Miejscowość powstała jako osada folwarczna. Istnieją m.in. powstałe w II połowie XIX wieku dwór, park i aleja oraz powstała na początku XX wieku wieża ciśnień.
Wieś szlachecka położona była w I Rzeczypospolitej w województwie malborskim. W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego.
Zabytki.
Według rejestru zabytków NID na listę zabytków wpisany jest zespół dworski:

</doc>
<doc id="791951" url="https://pl.wikipedia.org/wiki?curid=791951" title="7 Armia (III Rzesza)">
7 Armia (III Rzesza)

7 Armia Niemiecka – jedna z niemieckich armii z czasów II wojny światowej. 
Utworzona w sierpniu 1939 roku w V Okręgu Obronnym. Całą wojnę spędziła na zachodzie, głównie na obronie wybrzeża Atlantyku. Sztab stacjonował w Bordeaux. Przed inwazją aliancką w Normandii zajmowała się głównie pracami budowlanymi. Podporządkowana krótko (w 1940) Grupie Armii B i C, następnie aż do stycznia 1945 roku w składzie Grupy Armii D. Pod koniec wojny kolejno w składach Grup Armii B, G i Środek.

</doc>
<doc id="791953" url="https://pl.wikipedia.org/wiki?curid=791953" title="Zboczenie">
Zboczenie



</doc>
<doc id="791955" url="https://pl.wikipedia.org/wiki?curid=791955" title="Herbert Garrison">
Herbert Garrison



</doc>
<doc id="791960" url="https://pl.wikipedia.org/wiki?curid=791960" title="Hamburg Dammtor">
Hamburg Dammtor

Hamburg Dammtor – dworzec kolejowy w Hamburgu, w Niemczech. Obsługuje około 43 tys. pasażerów dziennie i jest trzecim co do wielkości dworcem kolejowym w Hamburgu.

</doc>
<doc id="791962" url="https://pl.wikipedia.org/wiki?curid=791962" title="Procesy moskiewskie">
Procesy moskiewskie



</doc>
<doc id="791963" url="https://pl.wikipedia.org/wiki?curid=791963" title="Emil Korytko">
Emil Korytko

Emil Antoni Korytko herbu Jelita (ur. 7 września 1813 we Lwowie, zm. 31 stycznia 1839 w Lublanie) – polski etnograf, powstaniec, działacz niepodległościowy.
Urodził się w rodzinie szlacheckiej jako syn Józefa Stanisława i Rudolfiny z Rubczyńskich. Studiował filozofię we Lwowie. Był uczestnikiem powstania listopadowego. Na podstawie donosu został zatrzymany w 1837 roku we Lwowie, mimo szczegółowego dochodzenia nie znaleziono dowodów obciążających; za działalność konspiracyjną, został zesłany na przymusowy pobyt w Lublanie wraz z Bogusławem Horodyńskim.
Twórczość.
Po osiedleniu się w Słowenii szybko poznał tamtejsze środowisko społeczne i zawarł nowe znajomości. Korytko pokazał Słoweńcom jak ważna jest świadomość narodowa i kultura ludowa; zaczął zbierać tamtejsze legendy i pieśni. Potrafił działać w duchu narodowym słoweńskim w czasie, kiedy nikt jeszcze nie słyszał o słoweńskiej narodowości.
23 czerwca 1838 wydał odezwę do Słoweńców ("Der freuden des Slaventhums in Krain") w której nawoływał do zbierania słoweńskiego dziedzictwa ludowego. Z pomocą słoweńskich naukowców wydał rozprawę dotyczącą słoweńskiej kultury ludowej – "Ein Wort über das Volkslied in Krain "(opublikowana w 1838roku w czasopiśmie "Oust und West" jako zapowiedź jego późniejszej pracy). Jego zbiory folklorystyczne stały się zawiązkiem oddziału strojów ludowych w lublańskim „Rudolphinum”.
Najważniejszym dziełem Korytki są "Sloveńske pésni krajnskiga naroda", wydane w 5 tomach w latach 1839–1844.
Popularyzował również polską literaturę w Słowenii, czym rozbudził własny ruch literacki miejscowych uczonych (przyjaźnił się m.in. z Francem Prešerenem na którego wywarł duży wpływ, m.in. zaznajomił go szeroko z postacią Mickiewicza). Ogniskiem ruchu narodowego był dom w którym mieszkał adwokat słoweński Blaž Crobath (ożeniony z Polką) z którym Korytko utrzymywał przyjacielskie stosunki. Jego działalność była nadzorowana przez policję, jako działacz rewolucyjny był niewygodny dla tamtejszych władz. W Lublanie dowiedział się o ruchu iliryjskim i został jego gorącym zwolennikiem. Uważał, że należy ochraniać język słoweński.
Postać Emila Korytki jest mało znana w Polsce, jego nazwisko zniknęło z życia literackiego po II wojnie światowej. Zupełnie inaczej rzecz ta ma się w Słowenii, gdzie wkład polskiego badacza do dnia dzisiejszego jest mocno doceniany i podkreślany, a nauka o tej postaci jest nieodzownym elementem szkolnym już od podstawówki. W Lublanie znajduje się ulica jego imienia (ulica Korytkova, gdzie znajduje się Centrum Kliniczne).
Zmarł na tyfus w Lublanie i został tam pochowany na Cmentarzu w Navje.
W dwusetną rocznicę urodzin w 2013 roku Ambasada RP w Lublanie ufundowała okolicznościowy znaczek pocztowy oraz przygotowała obszerną wystawę planszową poświęconą dorobkowi i spuściźnie Emila Korytki.

</doc>
<doc id="791964" url="https://pl.wikipedia.org/wiki?curid=791964" title="Maciej Nuckowski">
Maciej Nuckowski

Maciej Nuckowski (ur. 21 marca 1976 w Bydgoszczy) – polski piłkarz grający na pozycji napastnika.
Kariera zawodnicza.
Nuckowski karierę zaczynał w zespole Zawiszy Bydgoszcz. Potem grał w niemieckim Sendling 1918 München, Zagłębie Lubin, Dyskobolii Grodzisk Wlk., Lechu Poznań, Polonii Warszawa, Łódzkim Klubie Sportowym, szkockim Ross County F.C. i greckich Olympiakos Volos, APS Zákynthos, Panegiálios GS, AS Lamía, AS Fokikós Ámfissas, Eordaïkós 2007.
Był piłkarzem prawonożnym, występował w formacjach ofensywnych, najczęściej jako napastnik. W polskiej Ekstraklasie w 129 meczach zdobył 19 goli.
Kariera trenerska.
Nuckowski na prośbę Piotra Stokowca w sezonie 2011/12 jego asystentem. Pracował w Polonii Warszawa. Poprowadził wraz ze Stokowcem drużynę w jednym meczu (przegranym z Widzewem Łódź), a następnie odszedł gdy Stokowiec został zastąpiony przez Jacka Zielińskiego.

</doc>
<doc id="791966" url="https://pl.wikipedia.org/wiki?curid=791966" title="Dresden Mitte">
Dresden Mitte

Dresden Mitte – stacja kolejowa w Dreźnie, w Niemczech. Stacja położona jest pomiędzy stacjami Dresden Hauptbahnhof i Dresden-Neustadt.

</doc>
<doc id="791970" url="https://pl.wikipedia.org/wiki?curid=791970" title="Mac Mackey">
Mac Mackey



</doc>
<doc id="791972" url="https://pl.wikipedia.org/wiki?curid=791972" title="Bogumił Hoff">
Bogumił Hoff

Bogumił Hoff (ur. 6 czerwca 1829 w Radomiu, zm. 26 lutego 1894 w Wiśle) – krajoznawca, etnograf amator, malarz, rysownik, „odkrywca” i propagator Wisły jako letniska.
Życiorys.
Urodził się jako syn Ludwiga Johannesa Christiana Hoffa, pastora ewangelickiego pochodzącego z Meklemburgii. Uczęszczał do szkół w Lublinie, Krakowie i Raciborzu, gdzie zdał maturę. Wbrew woli ojca, który chciał go skierować na studia teologiczne, Bogumił Hoff wybrał zawód rolnika. Po odbyciu niezbędnych praktyk do 1865 r. był administratorem i dzierżawcą majątków rolnych. Później przeniósł się do Poznania, gdzie wydał m.in. "Podręcznik rachunkowości" (1869) i zorganizował polski teatr amatorski. Wydalony w 1870 r. z miasta przez władze pruskie zamieszkał w austriackim Cieszynie, gdzie podjął pracę jako pomocnik fotografa i zapoznał się z technikami fotograficznymi. Później pracował w Przemyślu i Krakowie, brał również udział w poszukiwaniach złóż surowców mineralnych w Tatrach. W 1877 r. otrzymał posadę urzędnika Kolei Żelaznej Warszawa – Terespol i zamieszkał w Warszawie.
Pasją Bogumiła Hoffa były krajoznawstwo i etnografia. Zmieniając ciągle miejsca pobytu prowadził obserwacje porównawcze dotyczące kultury ludowej, a także utrwalał na płótnie i papierze jej różnorakie przejawy. Podjął współpracę z Oskarem Kolbergiem, który wykorzystał w swoim dziele szereg ilustracji Hoffa. W późniejszych latach wyruszał w teren z aparatem fotograficznym.
Do Wisły Hoff przybył po raz pierwszy w 1882 r., szukając miejsca dla podreperowania zdrowia. Nieznana wówczas jeszcze w ogóle wieś zrobiła na nim miłe wrażenie, więc zaczął przyjeżdżać tu corocznie, a zachwycony jej urokiem rozpoczął propagować jej walory w prasie i wśród przyjaciół. W 1885 r. wybudował tu pierwszą drewnianą willę „Bożydar” (miejscowi nazywali ją „Warszawa”), a nieco później powstały wille „Jasna” i „Janina”. W 1892 r. osiadł w Wiśle na stałe.
Przebywając w Wiśle Bogumił Hoff zbierał materiały etnograficzne, które pomogły mu wydać w 1888 r. monografię tej miejscowości pod nazwą "Lud cieszyński. Jego właściwości i siedziby. Obraz etnograficzny" (jako tom I pt. „Początki Wisły i Wiślanie” planowanego większego dzieła pt. „Górale Beskidów zachodnich”). Wydał również opartą na miejscowych podaniach powieść pt. "Imko Wisełka".
Zmarł w Wiśle. Jego ciało spoczywa na starym cmentarzu ewangelickim „Na Groniczku” w Wiśle.
Rodzina.
Żoną Bogumiła Hoffa była Jadwiga (Hedwig) von Mellenthin (córka Ottona von Mellenthina i Jadwigi von Marwitz), wdowa po Oswaldzie Kretschmerze. Ślub miał miejsce w 1865 w Koźminie, gdzie również urodził się ich jedyny syn Bogdan Hoff.

</doc>
<doc id="791973" url="https://pl.wikipedia.org/wiki?curid=791973" title="Karabin IMBEL MD2">
Karabin IMBEL MD2

IMBEL MD2 – brazylijski karabin automatyczny kalibru 5,56 mm.
W 1982 roku rozpoczęto prace nad następcą karabinu IMBEL LAR (licencyjna wersja FN FAL). Początkowo planowano pomniejszenie tej broni i zmianę kalibru z 7,62 mm NATO na 5,56 mm NATO. Ostatecznie zdecydowano się na głębsze zmiany i zastąpiono ryglowanie przez przekoszenie zamka ryglowaniem przez obrót zamka. Pierwszy prototyp oznaczony jako MD1 powstał w 1983 roku, wersja finalna MD2 w 1985. Później MD2 został przyjęty do uzbrojenia armii brazylijskiej

</doc>
<doc id="791976" url="https://pl.wikipedia.org/wiki?curid=791976" title="Droga wojewódzka nr 717">
Droga wojewódzka nr 717

Droga wojewódzka nr 717 (DW717) – dawna droga wojewódzka w województwie mazowieckim, w całości na terenie dzielnicy Ochota miasta stołecznego Warszawy. W kierunku zachodnim biegła w ciągu Alej Jerozolimskich od placu Zawiszy do ulicy Grzymały-Sokołowskiego. W kierunku wschodnim ruch poprowadzony był ulicą Niemcewicza do ulicy Grójeckiej. Do 1986 r. tym numerem była oznaczona obecna droga krajowa nr 50.
W 2019 roku na mocy uchwały sejmiku województwa trasa na całej długości została przeklasyfikowana na drogę powiatową.

</doc>
<doc id="791977" url="https://pl.wikipedia.org/wiki?curid=791977" title="DW717">
DW717



</doc>
<doc id="791980" url="https://pl.wikipedia.org/wiki?curid=791980" title="Able Archer 83">
Able Archer 83

Able Archer 83 (ang. sprawny łucznik) – kryptonim ćwiczeń wojskowych prowadzonych przez NATO obejmujących Europę, mające na celu sprawdzenie działania procedur uruchomienia taktycznej broni jądrowej, trwających od 2 listopada do 11 listopada 1983. Uwzględniono w nich użycie nowego formatu szyfrowanej komunikacji, zarządzano ciszę radiową i symulowany alarm DEFCON 1, a udział wzięły głowy europejskich państw.
Realizm tych ćwiczeń w połączeniu z pogarszającymi się wówczas stosunkami pomiędzy Stanami Zjednoczonymi a Związkiem Socjalistycznych Republik Radzieckich i spodziewaną instalacją w Europie pocisków balistycznych Pershing II sprawił, iż niektórzy w Związku Radzieckim uwierzyli, że Able Archer 83 to prawdziwy atak jądrowy. W odpowiedzi Sowieci postawili w stan gotowości własne siły jądrowe, a także jednostki lotnicze w NRD i Polsce. Kryzys zakończył się jednak wraz z końcem ćwiczeń 11 listopada.
Wstęp.
Operacja RJaN.
Wydarzenie, które w największej mierze przyczyniło się do lęku przed wojną związanego z Able Archerem, miało miejsce dwa lata wcześniej – było to spotkanie oficerów KGB w maju 1981, podczas którego Leonid Breżniew i Jurij Andropow ogłosili, iż Amerykanie skrycie przygotowują atak jądrowy na ZSRR. Aby przeciwstawić się zagrożeniu, jak ogłosił Andropow, KGB i GRU rozpoczęły operację RJaN. RJaN (ros. "РЯН") to rosyjski akronim oznaczający „Rakietowy Atak Nuklearny” (Ракетное Ядерное Нападение, "Rakietnoje Jadiernoje Napadienije").
Była to największa i najbardziej wszechstronna prowadzona w czasie pokoju operacja wywiadowcza Związku Radzieckiego. Zagranicznym agentom nakazano monitorowanie osób mających zadecydować o rozpoczęciu ataku jądrowego, personelu technicznego, który by odpowiadał za jego przeprowadzenie i obiektów, z których by go przeprowadzano, i meldować o każdej alarmującej sytuacji, choćby nawet najbardziej nieprawdopodobnej. Prawdopodobnie głównym celem Operacji RJAN było odkrycie pierwszego zamiaru rozpoczęcia ataku jądrowego i zapobieżenie mu, lecz także osobista paranoja Andropowa, wierzącego że amerykańskie pierwsze uderzenie nuklearne jest tylko kwestią czasu.
Bodziec, który doprowadził do rozpoczęcia operacji RJAN, wciąż jest nieznany. Oleg Gordijewski przypuszcza, że był to efekt nałożenia się „sowieckiej paranoi” i „reaganowskiej retoryki”, a Breżniew i Andropow, którzy „byli bardzo, bardzo staromodni i podatni na wpływy komunistycznych dogmatów”, naprawdę wierzyli, iż Ronald Reagan byłby w stanie nacisnąć atomowy guzik i zredukować Związek Radziecki do postaci „kupki popiołu historii”. Historyk Benjamin B. Fischer wymienia kilka okoliczności, które mogły doprowadzić do RJAN-a. Wśród nich pierwsze miejsce przypisuje faktowi rozpoczęcia operacji psychologicznej PSYOP krótko po objęciu prezydentury przez Reagana.
PSYOP.
Operacje psychologiczne rozpoczęły się w połowie lutego 1981 i wciąż trwały w 1983. Składały się na nie potajemne manewry morskie na Morzu Norweskim, Morzu Barentsa, Morzu Czarnym i Morzu Bałtyckim, w trakcie których okręty NATO-wskie demonstrowały, jak skrycie i jak blisko mogą podejść do kluczowych radzieckich baz morskich. Uczestniczyły w tym także amerykańskie bombowce, które wysyłano w kierunku radzieckiej przestrzeni powietrznej, by wycofywały się w ostatniej chwili. Zdarzały się okresy, w których robiono to kilka razy na tydzień. Poczynania te miały na celu zarówno sprawdzenie wrażliwości radzieckich radarów, jak i pokazanie możliwości amerykańskich sił zbrojnych w zakresie prowadzenia wojny atomowej.
Dr William Schneider, były podsekretarz stanu, który miał okazję oglądać tajne raporty z akcji lotniczych, wspominał, iż „to naprawdę do nich docierało. Nie wiedzieli, o co w tym chodziło. Eskadra leciała prosto w kierunku radzieckiej przestrzeni powietrznej, radary się rozświetlały, jednostki stawiano w gotowości bojowej. I wtedy, w ostatniej minucie, eskadra odbijała i wracała do domu”.
KAL 007.
O ile akcje w ramach PSYOP-u były ściśle tajne, o tyle atak radzieckiej obrony powietrznej na koreański samolot pasażerski 1 września 1983, który Ronald Reagan nazwał „aktem barbarzyństwa”, stał się wielkim wydarzeniem medialnym, a stosunki między obu supermocarstwami gwałtownie się pogorszyły, skutkując między innymi zakazaniem Aerofłotowi wykonywania lotów na terytorium USA. Zdarzenie to silnie wiąże się też z ćwiczeniami Able Archer 83.
Po pierwsze Sowieci – prawdopodobnie wskutek operacji PSYOP – uważnie strzegli własnej przestrzeni powietrznej. Po drugie ich systemy rozpoznania satelitarnego były bardzo nieefektywne i nie mogły ani odróżnić samolotu cywilnego od wojskowego, ani wykryć i zapobiec amerykańskiemu uderzeniu jądrowemu. Poza tym incydent ten ujawnił, że są w ZSRR ludzie, którym łatwo przychodzi wydanie decyzji o otwarciu ognia. Reagan pisał w swoich pamiętnikach: „Jeśli, jak spekulowali niektórzy, radzieccy piloci zwyczajnie pomylili samolot pasażerski z wojskowym, czy trzeba było wiele wyobraźni, by pomyśleć o radzieckim wojskowym z palcem blisko atomowego guzika popełniającym jeszcze tragiczniejszy błąd?”
Wyścig zbrojeń.
23 marca 1983 Reagan przedstawił propozycję Strategicznej Inicjatywy Obronnej, którą media przezwały Gwiezdnymi Wojnami. O ile jednak amerykański prezydent uważał Inicjatywę za zabezpieczenie przed wojną jądrową, o tyle przywódcy ZSRR postrzegali ją jako zdecydowane odejście od polityki równowagi sił i rozpoczęcie militaryzacji przestrzeni kosmicznej w ramach wyścigu zbrojeń. Andropow oskarżył Reagana o „tworzenie planów rozpoczęcia wojny nuklearnej w najlepszy sposób, z nadzieją na zwycięstwo”.
Pomimo protestów radzieckich w sprawie programu „Gwiezdnych wojen”, największe zagrożenie podczas Able Archer 83 spowodowało zatwierdzenie przez NATO w 1979 zainstalowania w Europie Zachodniej rakiet balistycznych średniego zasięgu Pershing II, co miało być odpowiedzią na sowieckie rakiety SS-20, również średniego zasięgu i rozmieszczone wzdłuż zachodnich granic ZSRR. Pershingi stanowiły poważne zagrożenie dla Sowietów, gdyż były w stanie niszczyć „twarde cele”, takie jak podziemne silosy rakiet balistycznych czy bunkry dowodzenia. Co więcej, odpalane z RFN, mogły osiągnąć swoje cele w zaledwie cztery do sześciu minut. To doprowadziło radzieckich dowódców do przekonania, iż jedynym sposobem na przetrwanie uderzenia pershingów jest uprzedzenie go. Ta obawa, zdaniem Benjamina B. Fischera, jasno łączyła się z operacją RJAN.
Ćwiczenia Able Archer 83.
I tak 2 listopada 1983, kiedy radziecki wywiad starał się wykryć oznaki wrogiego uderzenia atomowego, NATO rozpoczęło symulację. Ćwiczenia, ochrzczone kryptonimem Able Archer, objęły całą Europę i symulowały zachowanie europejskich dowództw i systemów komunikacyjnych podczas wojny jądrowej. Prawdopodobnie skorzystano tu z opracowanego przez Pentagon planu SIOP (Pojedynczy Zintegrowany Plan Operacyjny, ang. "Single Integrated Operational Plan"), w którym wymieniono dwadzieścia pięć tysięcy celów wojskowych, piętnaście tysięcy celów przemysłowych i pięćset celów związanych z radzieckim dowództwem. Niektórzy tamtejsi dowódcy, ze względu na wydarzenia poprzedzające ćwiczenia oraz ich realistyczną naturę, wierzyli – w zgodzie z radziecką doktryną – iż Able Archer to przykrywka dla prawdziwego ataku. Oto jak telegram KGB z 17 lutego opisywał jeden z prawdopodobnych scenariuszy:
17 lutego 1983 KGB przydzieliło swoim agentom zadanie monitorowania prawdopodobnych oznak ataku jądrowego. Miały być nimi wszelkie zachowania ludzi powiązanych z przygotowywaniem i wykonywaniem decyzji odnośnie do uderzeń jądrowych, personelu technicznego wyrzutni, systemów łączności itd. Ponieważ Able Archer symulował warunki wojny jądrowej, prawdopodobnym jest, iż brali w nich udział także pracownicy zaplecza technicznego, których wymienia wspomniana nota. Co więcej, uczestniczyli w tych ćwiczeniach (chociaż nie jednocześnie) premier Margaret Thatcher i kanclerz Helmut Kohl. Planowany był udział także prezydenta Reagana, wiceprezydenta George’a Busha i sekretarza obrony Caspara Weinbergera. Robert McFarlane, od dwóch tygodni doradca ds. bezpieczeństwa narodowego, zapobiegł jednak temu, aby uniknąć możliwych konsekwencji.
Kolejny „zwiastun” wojny zapewne dostrzeżony przez radzieckich analityków to wzrost ilości szyfrowanych wiadomości płynących między Wielką Brytanią a Stanami Zjednoczonymi. Według ich wywiadu „tak zwane konsultacje nuklearne w NATO są prawdopodobnie jednym z etapów bezpośrednich przygotowań wroga do RJAN-u”. Dla Sowietów tak wielki przepływ komunikatów na miesiąc przed początkiem Able Archer mógł sprawić wrażenie takiej właśnie „konsultacji”. W rzeczywistości miał on jednak związek z amerykańską inwazją na Grenadę – wyspę, której nominalną władczynią była królowa Elżbieta II.
Kolejna zaskakująca dla agentów KGB kwestia miała związek z komunikacją NATO podczas ćwiczeń. Nota z 17 lutego 1983 zawiera następującą treść:
Sowiecki wywiad wydawał się potwierdzać te podejrzenia, przedstawiając raporty, iż NATO w istocie używało nigdy wcześniej niewidzianych procedur oraz formatów wiadomości znacznie bardziej skomplikowanych niż podczas poprzednich ćwiczeń, co wskazywać miało na bliskość ataku nuklearnego.
Podczas ćwiczeń Able Archer 83 siły NATO symulowały przejście przez wszystkie stopnie alarmu, od DEFCON 5 do DEFCON 1. Mimo że były one symulowane, agenci KGB omyłkowo uznali je za prawdziwe. Według radzieckiego wywiadu doktryna NATO brzmiała: „"Gotowość operacyjna nr 1" ogłaszana jest, kiedy są oczywiste oznaki przygotowywania do rozpoczęcia operacji wojskowych. Uważa się, że wojna jest nieunikniona i może się zacząć w każdej chwili.”
Dowiedziawszy się, że amerykańska aktywność jądrowa odzwierciedlała tę, której spodziewano się podczas hipotetycznego pierwszego uderzenia, moskiewskie dowództwo KGB 8 lub 9 listopada rozesłało swoim rezydenturom telegram mylnie donoszący o alarmie w amerykańskich bazach i gorączkowo dopytujący się o dalsze informacje odnośnie do amerykańskiego ataku. Alarm dokładnie zbiegł się z siedmio- do dziesięciodniowym okresem, na jaki szacowano odstęp między pierwszymi decyzjami NATO a atakiem.
ZSRR, wierząc, że jedyną szansą przetrwania NATO-wskiego uderzenia jest wyprzedzenie go, przygotował własny arsenał jądrowy. CIA odnotowała aktywność w Bałtyckim Okręgu Wojskowym oraz w Czechosłowacji i stwierdziła, iż zdolne do przenoszenia broni jądrowej samoloty w Polsce i Niemczech zostały postawione „w stan wysokiej gotowości”. Były analityk CIA Peter Vincent Pry posunął się jeszcze dalej w swoich podejrzeniach, twierdząc, iż samoloty te były zaledwie czubkiem góry lodowej, a silosy z międzykontynentalnymi rakietami balistycznymi również były gotowe do odpalenia.
Sowieckie obawy skończyły się wraz z ćwiczeniami Able Archer dnia 11 listopada. Dowiedziawszy się o nich za pośrednictwem podwójnego agenta pracującego dla MI6, Olega Gordijewskiego, Ronald Reagan stwierdził: „Nie wiem, jak mogli w to uwierzyć, ale jest to coś do przemyślenia.”
Reakcja Związku Radzieckiego.
Podwójny agent Oleg Gordijewski, rezydent KGB w Londynie, jest jedynym radzieckim źródłem publicznie dostępnych informacji na temat Able Archer 83. Oleg Kaługin i Jurij Szwiec, agenci KGB, w swoich publikacjach odnieśli się tylko do operacji RJAN. Trzeba też zaznaczyć, że Gordijewski i inni agenci wywiadów państw Układu Warszawskiego nie wierzyli w możliwość amerykańskiego ataku. Niemniej jednak donosili o tym, co kazano im obserwować, a nie o swoich przypuszczeniach odnośnie do tych obserwacji. Ta skaza radzieckiego systemu wywiadowczego – przezwana przez Gordijewskiego mianem cyklu wywiadowczego – napędzała strach przed amerykańską agresją jądrową.
Żaden prominentny radziecki polityk nigdy publicznie nie wspomniał o Able Archer 83. Marszałek Siergiej Achromiejew, w 1983 szef głównego dyrektoriatu operacyjnego Sztabu Generalnego, powiedział historykowi Donowi Oberdorferowi, iż nigdy nie słyszał o Able Archer. Brak publicznej odpowiedzi ze strony ZSRR na temat ćwiczeń skłonił niektórych historyków, wśród nich Fritza W. Ermartha, do przedstawienia wniosku, że Sowieci nie postrzegali Able Archer 83 jako bezpośredniego zagrożenia dla ZSRR (i sami też nie dążyli do konfrontacji z USA).
Reakcja Stanów Zjednoczonych.
W maju 1984 specjalista CIA Fritz W. Ermarth napisał „Implikacje ostatnich radzieckich aktywności militarno-politycznych”, w której to pracy stwierdził: „głęboko wierzymy, iż radzieckie działania nie są inspirowane autentycznym zagrożeniem nieuchronnego konfliktu ze Stanami Zjednoczonymi, a radzieccy przywódcy takiego zagrożenia nie dostrzegają.” Robert M. Gates, zastępca dyrektora ds. wywiadu podczas Able Archera 83, opublikował swoje przemyślenia na temat tych ćwiczeń, przedstawiając w nich następujący wniosek:
Następstwa.
Able Archer 83 był ostatnim przypadkiem bezpośredniego zagrożenia nuklearnym konfliktem zbrojnym w czasie zimnej wojny. W 1983 roku USA pod przywództwem Ronalda Reagana były w trakcie intensywnego zbrojenia, które trwało aż do drugiej połowy lat 80. W Związku Radzieckim pogarszający się stan zdrowia Sekretarza Generalnego Konstantina Czernienki doprowadził do objęcia najwyższego stanowiska w państwie przez Michaiła Gorbaczowa w 1985. Jego polityka wewnętrzna i programy reformatorskie – zwłaszcza Głasnost i Pieriestrojka – stały się motorem napędowym wydarzeń, które ostatecznie doprowadziły do rozpadu ZSRR w 1991 r.

</doc>
<doc id="791981" url="https://pl.wikipedia.org/wiki?curid=791981" title="Alphonse Mephesto i Kevin">
Alphonse Mephesto i Kevin



</doc>
<doc id="791984" url="https://pl.wikipedia.org/wiki?curid=791984" title="Przystanek Woodstock 2005 (live)">
Przystanek Woodstock 2005 (live)

Przystanek Woodstock 2005 (live) – wydana w roku 2006 płyta DVD i CD z nagraniem koncertu grupy KSU, który odbył się na Przystanku Woodstock w 2005 roku. Album ponadto zawiera materiały z koncertu w warszawskim parku Agrykola z 1993 roku, z finału WOŚP oraz teledyski do piosenek „Kto cię obroni Polsko…”, „Dziwne drzewa”, „Chodnikowy latawiec”, „Czym jest wiary sens”.

</doc>
<doc id="791986" url="https://pl.wikipedia.org/wiki?curid=791986" title="Wyspa Niedźwiedzi">
Wyspa Niedźwiedzi

Wyspa Niedźwiedzi (fr. "L’Île aux Ours", 1992) – francuski serial animowany, wykonany po raz pierwszy techniką 2D i 3D. Polska premiera miała miejsce 12 lutego 1994 roku na TVP1 w ramach wieczorynki. Serial był też emitowany w paśmie Bajkowe kino w TVN.
Opis fabuły.
Na Archipelag Królików trafia skrzynka z tajemniczym rozbitkiem. Jest to niedźwiedź polarny w masce, którego króliki, mimo ostrzeżeń czarownika, postanawiają zatrzymać. Edi, bo tak został nazwany rozbitek, zamieszkał na wyspie i został wychowany przez króliki. Jego przyjacielem zostaje młody królik - Max. Pewnego dnia Edi znajduje zagubioną przez piratów butelkę, w której mieszka duch o imieniu Ok. Wyjawia on, że Edi jest niedźwiedziem polarnym i musi wrócić na swoją wyspę. Tak rozpoczyna się wyprawa balonem Ediego, Maxa i Oka w poszukiwaniu Wyspy Niedźwiedzi. Na swojej drodze główni bohaterowie pokonują różne przeciwności losu. Przez cały czas podróży są ścigani przez nieudacznych piratów, próbujących odzyskać Oka, ale prawdziwe kłopoty zaczynają się, gdy spada na nich gniew rządzących światem czterech Pogodotwórców. W ich skład wchodzą: Ptak Grom - władca wichru i sztormów, Syrena Lodyna - rządząca śniegiem i lodem (wcześniej była dosyć przyjaźnie nastawiona do Ediego, Maxa i Oka), Czarownica Marwelina - odpowiedzialna za upały, oraz Małpa Tropik - władca wilgoci i roślinności. Pogodotwórcy próbują zgładzić niedźwiedzia w masce i jego kompanów z powodu objawionej Marwelinie przepowiedni, wedle której cała czwórka straci swoją moc, gdy tylko Edi odnajdzie tytułową Wyspę Niedźwiedzi. Najbardziej nieobliczalnym z Pogodotwórców jest okrutny Tropik, mający w posiadaniu prywatną armię i fabrykę eliksiru okrucieństwa, przy pomocy którego chce zapanować nad całym światem. Edi, Max i Ok w swoich przygodach trafiają między innymi do niewoli na targ niewolników na Wyspie Antarkos, do laboratorium Doktora Lękusa, testującego eliksir okrucieństwa, oraz na Wyjącą Wyspę piratów. W wydostaniu się z wielu tarapatów, bohaterom pomagają nieliczne dobre postacie, takie jak podróżujący aeroplanem Różowy Baron i pelikan Jeremy.
Wersja polska.
Wersja polska: Master Film
Reżyseria: Ilona Kuśmierska
Dialogi: Joanna Klimkiewicz
Dźwięk: Joanna Napieralska
Montaż: Jan Graboś
Kierownictwo produkcji: Jacek Osławski
Wystąpili:
i inni
Tekst piosenki: Ryszard Skalski
Opracowanie muzyczne: Czesław Majewski
Piosenkę tytułową śpiewali: Stefan Każuro, Grzegorz Kucias oraz zespół Alibabki

</doc>
<doc id="791987" url="https://pl.wikipedia.org/wiki?curid=791987" title="Juliusz Kolberg">
Juliusz Kolberg

Juliusz Krzysztof Kolberg (Colberg) herbu Kołobrzeg (ur. 7 lipca 1776 w Woldegk, zm. 5 września 1831 w Warszawie) – polski kartograf i geodeta pochodzenia niemieckiego, profesor Królewskiego Uniwersytetu Warszawskiego, tłumacz poezji polskiej na niemiecki, członek Komisji Najwyższej Egzaminacyjnej w Królestwie w 1829 roku.
Życiorys.
Ojciec Oskara.
Pochodził z Meklemburgii, był synem radcy sądowego. Po ukończeniu gimnazjum praktykował u geometry. Następnie ukończył Akademię Budowlaną w Berlinie. W 1796 rozpoczął pracę geometry i topografa przy pomiarach Prus Południowych, czyli części zaboru pruskiego. W 1806 został inspektorem przy komorze celnej na Solcu w Warszawie. Poślubił wtedy Karolinę Mercoeur.
Następnie pełnił funkcję inspektora pomiarów przy Komisji Rządowej Spraw Wewnętrznych i Policji. W 1810 roku wraz z rodziną przeniósł się do Przysuchy, gdzie objął posadę zarządcy Zakładów Metalurgicznych Samuela Fraenkla.
W 1817 został za rekomendacją Stanisława Staszica profesorem miernictwa, geodezji i topografii Uniwersytetu Warszawskiego oraz szefem nowo utworzonej katedry. Od 1818 roku pracował równocześnie jako inspektor pomiarów Królestwa Polskiego.
Opublikował: "Kartę pocztową i podróżną Król. polskiego i w. Ks. Poznańskiego" (1817), "Opisanie składu i użycia planimetru" (1822), "Teoryję rysowania gór" (1825), "Wzory rysowania map" (1825), "Atlas ośmiu województw" (1827), "Tabelę zamiany monet" (1832), "Kartę Królestwa Polskiego w 8 sekcyjach" (1833), "Porównanie miar i wag" (1838).
Skonstruował pierwszy polski planimetr.
Członek czynny Towarzystwa Królewskiego Przyjaciół Nauk w Warszawie w 1829 roku.
Z Karoliną Fryderyką z domu Mercoeur (1788–1872) miał pięciu synów: Wilhelma (1807–1877), Oskara (1814–1890), Antoniego (1815–1882) i Juliusza Adolfa Kolberga (1818–1843) oraz Julię Kolberg (1810–1817). Pochowany został na cmentarzu ewangelicko-augsburskim w Warszawie (aleja 24, grób 34).

</doc>
<doc id="791993" url="https://pl.wikipedia.org/wiki?curid=791993" title="Objaw Higoumenakisa">
Objaw Higoumenakisa

Objaw Higoumenakisa (ang. Higoumenakis sign) – w kile wrodzonej, jednostronne guzowate zgrubienie obojczyka w części przyśrodkowej. Przyczyną tego jest kiłowe zapalenie okostnej. 
Objaw został opisany przez Georgiosa Higoumenakisa w 1927 roku na łamach greckiego czasopisma "Πρακτικά Ιατρικής Εταιρείας Αθηνών" ("Sprawozdania Towarzystwa Medycznego w Atenach"). Higoumenakis przedstawił później opis objawu w niemieckim periodyku, co upowszechniło wiedzę o nim wśród dermatologów i wenerologów, i przyczyniło się do określenia go eponimiczną nazwą honorującą Greka.

</doc>
<doc id="791994" url="https://pl.wikipedia.org/wiki?curid=791994" title="Zespół presuicydalny">
Zespół presuicydalny

Zespół presuicydalny () – stan psychiczny bezpośrednio poprzedzający 80% prób popełnienia samobójstwa. Na stan ten składają się trzy główne, wzajemnie wzmacniające się komponenty (prekursory samobójstwa):
Zespołu presuicydalnego nie należy przypisywać jednej określonej chorobie psychicznej, czy zaburzeniu. Jest to stan, który może wystąpić w przebiegu wielu, różnych zaburzeń psychicznych.
Termin ten został stworzony w 1953 przez Erwina Ringela, austriackiego lekarza psychiatrę, neurologa, pioniera badań nad zapobieganiem samobójstwom. Swoją teorię Ringel sformułował w oparciu o badania około 700 osób, które przeżyły próbę samobójczą.
Postępowanie i leczenie.
Zespół presuicydalny, jako stan bezpośredniego zagrożenia życia, wymaga bezzwłocznego udzielenia pomocy, objęcia dozorem celem udaremnienia ewentualnej próby samobójczej oraz jak najszybszego objęcia opieką medyczną.

</doc>
<doc id="791995" url="https://pl.wikipedia.org/wiki?curid=791995" title="Plebanka (Gdańsk)">
Plebanka (Gdańsk)

Plebanka (niem. "St. Albrecht-Pfarrdorf") – część Gdańska, w dzielnicy Orunia-Św. Wojciech-Lipce, położona po zachodniej stronie Kanału Raduni. Nazwa obecnie nie funkcjonuje.
Plebanka jest częścią jednostki morfogenetycznej Święty Wojciech. Została przyłączona w granice administracyjne miasta w 1864, w przeciwieństwie do pozostałej części Świętego Wojciecha, która stała się częścią Gdańska już w 1828. Plebanka należy do okręgu historycznego Niziny.
Historia.
Plebanka była pierwotnie wsią (tzw. jurysdykcją proboszczowską) na lewym brzegu Kanału Raduni. Została założona na przełomie XVI i XVII wieku na gruntach należących do kościoła w Świętym Wojciechu, na krawędzi wysoczyzny (między obecną ul. Batalionów Chłopskich, ul. Stromą i ul. Rzeczną, główna droga biegła wzdłuż obecnej ul. Po Schodkach). Należała do dóbr biskupa włocławskiego, w 1760 znajdowało się tu 37 domów. Po sekularyzacji dóbr kościelnych w 1818 stała się własność państwową. 25 października 1864 została włączona do Gdańska. W 1885 Plebanka liczyła 57 domów oraz 492 mieszkańców.

</doc>
<doc id="791996" url="https://pl.wikipedia.org/wiki?curid=791996" title="Halo 3">
Halo 3

Halo 3 – gra komputerowa z gatunku first-person shooter wyprodukowana przez Bungie na konsolę Xbox 360. Jest to trzecia część serii "Halo", kontynuująca wątek zapoczątkowany w "" i kontynuowany w "Halo 2". Gra została wydana 25 września 2007 roku w Australii, Brazylii, Indiach, Nowej Zelandii, Ameryce Północnej i Singapurze, 26 września 2007 roku – w Europie, a 27 września 2007 roku – w Japonii. Fabuła "Halo 3" koncentruje się na międzygwiezdnej wojnie ludzkości z XXVI wieku z gromadą obcych ras zwanych Covenant. Gracz wciela się w Master Chiefa, cybernetycznie udoskonalonego nadżołnierza, gdy ten walczy z rasami Covenant. Gra umożliwia kierowanie pojazdami i używanie broni. Zawiera też modyfikacje do rozgrywki względem poprzednich gier z serii, takie jak możliwość nagrania filmów z rozgrywki, udostępnianie plików oraz edytor map Forge – narzędzie, które umożliwia graczowi dokonanie modyfikacji w mapach do gry wieloosobowej.
Bungie rozpoczęło produkcję "Halo 3" wkrótce po ukazaniu się "Halo 2" w sklepach. Gra została oficjalnie zapowiedziana na targach E3 2006, Jej wydanie poprzedzało ukazanie się wersji beta do gry wieloosobowej, dostępnej dla graczy, którzy zakupili grę "Crackdown". Microsoft wydał 40 milionów dolarów amerykańskich na promocję gry. Próbował w ten sposób sprzedać większą liczbę konsoli i zwiększyć popularność gry za utworzoną fanowską bazą Halo.
Dzień po oficjalnej dacie wydania sprzedano 4,2 miliona egzemplarzy "Halo 3". "Halo 3" przyniosło zyski w wysokości 300 milionów dolarów w ciągu tygodnia od daty premiery. W ciągu pierwszych 20 godzin od daty wydania więcej niż milion ludzi grało w tę grę. Do 3 stycznia 2008 roku sprzedano 8,1 miliona egzemplarzy "Halo 3", które było grą o największej sprzedaży w 2007 roku w Stanach Zjednoczonych Ogólnie gra została bardzo pozytywnie przyjęta przez krytyków, którzy wskazywali na Forge i rozbudowany tryb gry wieloosobowej jako zalety; jednakże niektórzy recenzenci krytykowali elementy rozgrywki jednoosbowej, szczególnie fabułę i schematyczną kampanię. Prequel gry, "", został wydany na świecie 22 września 2009; sequel gry, "Halo 4", został wydany 6 listopada 2012.

</doc>
<doc id="791998" url="https://pl.wikipedia.org/wiki?curid=791998" title="Burmistrz McDaniels">
Burmistrz McDaniels



</doc>
<doc id="791999" url="https://pl.wikipedia.org/wiki?curid=791999" title="Thomas Sørensen">
Thomas Sørensen

Thomas Lovendahl Sørensen (ur. 12 czerwca 1976 we Fredericii) – duński piłkarz występujący na pozycji bramkarza.
Pierwszym jego klubem było Odense Boldklub. W reprezentacji młodzieżowej Danii zadebiutował we wrześniu 1993 roku, miał wówczas 17 lat. Początkowo siedział na ławce rezerwowych, zastępując od czasu do czasu Larsa Høgha. Potem został wypożyczony do Vejle BK, gdzie w czasie sześciu miesięcy wystąpił zaledwie sześć razy. Po powrocie do swojego pierwszego klubu znowu został wypożyczony, tym razem do Svendborg fB.
Grał w tym klubie tylko jeden sezon, później został kupiony przez angielski Sunderland A.F.C. Menedżer Peter Reid zapłacił za 22-letniego Duńczyka 510 000 funtów w lipcu 1998. Thomasowi bardzo dobrze wiodło się w tym kraju, gdzie zdobył w mistrzostwo The Championship już w pierwszym sezonie pobytu w klubie oraz ustanowił rekord nie wpuszczając bramki aż w 29 meczach. Nadszedł czas na debiut w seniorskiej kadrze Danii. Nastąpiło to w listopadzie 1999 roku, zastępując kontuzjowanego Petera Schmeichela. Był rezerwowym bramkarzem na Euro 2000. Kiedy jedna z legend Manchesteru United zakończyła karierę, to właśnie Sørensen stanął między słupkami reprezentacji.
Powołany na mundial 2002 znakomicie bronił w trzech meczach, kiedy rewelacyjna w potyczkach grupowych Dania pokonała Urugwaj oraz broniących tytułu Francuzów. Puścił jednak trzy bramki w potyczce z Anglią i przez fatalną postawę defensywy, Skandynawowie pożegnali się z imprezą.
Po Mistrzostwach Świata wrócił do Anglii i zaczęły się jego problemy. Był ulubieńcem kibiców, lecz po występach w MŚ wzrosło zainteresowanie jego osobą. Otrzymał propozycje z dwóch czołowych klubów w Anglii – wspomnianego Manchesteru United oraz Arsenalu. Trener chciał za wszelką cenę go zatrzymać, lecz ten już podjął decyzje o odejściu z klubu. Wtedy przyszła oferta z Aston Villi i ostatecznie za 2,25 miliona funtów przeszedł do klubu z Villa Park. W Aston Villi bronił do końca sezonu 2007/2008. Następnie na zasadzie wolnego transferu przeszedł do beniaminka Premiership, Stoke City.
Później grał na Mistrzostwach Europy 2004. Był to jeden z najlepszych turniejów w jego karierze, ponieważ został zawodnikiem meczu, kiedy dzięki jego znakomitym interwencjom Dania zremisowała z Włochami. Po zwycięstwie z Bułgarią została jednak rozbita przez Czechów.
W swojej karierze bramkarz zaliczył 101 występów w rodzimej reprezentacji.

</doc>
<doc id="792000" url="https://pl.wikipedia.org/wiki?curid=792000" title="Mistrzostwa świata w szachach 1998">
Mistrzostwa świata w szachach 1998

Mistrzostwa świata w szachach 1998 – mecz szachowy między Anatolijem Karpowem (ówczesnym mistrzem świata) a Viswanathanem Anandem (zwycięzcą turnieju pretendentów), rozegrany pod egidą Międzynarodowej Federacji Szachowej (FIDE).
Przebieg mistrzostw.
Był to pierwszy z pięciu turniejów rozegranych systemem pucharowym, które zastąpiły obowiązujący w latach 1964–1996 system rozgrywek, wyłaniający rywala dla mistrza świata drogą meczów pretendentów. Turniej w Groningen jako jedyny z tych pięciu nie wyłonił mistrza świata, ale tylko przeciwnika dla ówczesnego czempiona, Anatolija Karpowa i z tego względu traktowany może być również jako jeden z turniejów pretendentów.
W turnieju wzięło udział 97 zawodników (w tym 5 z rankingiem powyżej 2700 punktów), którzy rozegrali 7 rund. W I rundzie rozegrano 34 mecze, natomiast od rundy II do zwycięzców spotkań z rundy I dołączyło 30 zawodników rozstawionych według posiadanego rankingu, którzy kolejne rundy rozegrali według klasycznej drabinki turniejowej. Spośród zawodników klasyfikowanych w pierwszej dziesiątce na świecie w dniu 1 lipca 1997 w turnieju nie wystąpili Garri Kasparow (nr 1), Władimir Kramnik (nr 2) oraz Gata Kamski (nr 7).
W poszczególnych meczach zawodnicy rozgrywali z sobą po dwie partie klasyczne (w finale cztery), następnie – w przypadku wyniku remisowego – pojedynek dwupartiowy tempem przyspieszonym, po nim zaś – w razie konieczności – jeszcze jeden. Jeśli po tych partiach wynik wciąż był remisowy, rozgrywano jedną decydującą partię tempem błyskawicznym, w której losowano kolory bierek i w której grający białymi otrzymywał więcej czasu do namysłu od swojego przeciwnika. Aby jednak awansować, musiał tę partię wygrać – remis premiował awansem zawodnika grającego czarnymi (jak również jego zwycięstwo). System ten spotkał się z niezadowoleniem czołowych arcymistrzów świata, którzy twierdzili, iż zaledwie dwie partie grane tempem klasycznym to dystans praktycznie uniemożliwiający nadrobienie strat po jednej słabiej rozegranej partii. Presja ta dodatkowo wpływała demobilizująco i zwiększała rolę przypadku. Jak pokazał przebieg turnieju, obawy te nie były bezzasadne.
Największymi niespodziankami mistrzostw było wyeliminowanie już w II rundzie czołowych szachistów świata Weselina Topałowa (2745, nr 2 na liście startowej), Wasilija Iwanczuka (2725, nr 3), Walerija Sałowa (2680, nr 8) i Judit Polgár (2670, nr 11). Pozostali faworyci prezentowali dobrą dyspozycję i do półfinałów awans wywalczyli Viswanathan Anand (2765, nr 1 na liście startowej), Boris Gelfand (2695, nr 6), Michael Adams (2680, nr 7) i Nigel Short (2660, nr 14). Anand dosyć łatwo pokonał Gelfanda, natomiast zawodnicy angielscy stoczyli ze sobą zacięty pojedynek, w którym lepszy okazał się Adams. Pojedynek finałowy był bardzo wyrównany. Po ośmiu partiach wynik wynosił 4-4 (wszystkie partie zakończyły się remisami) i o zwycięstwie w całym turnieju zadecydowała jedna partia błyskawiczna, w której Anand pokonał swojego przeciwnika. Dzięki temu, niecały miesiąc później spotkał się w Lozannie z Anatolijem Karpowem w meczu o mistrzostwo świata, ulegając mu w stosunku 3-5.
W turnieju wystąpił jeden reprezentant Polski, Michał Krasenkow (2645, nr 24), który awansując do V rundy (czołowej ósemki świata) osiągnął największy sukces w swojej karierze. W pierwszych czterech rundach pokonał on kolejno Paula van der Sterrena (2555, nr 70), Gildardo Garcíę (2480, nr 92), Jewgienija Bariejewa (2670, nr 10) i Zuraba Azmaiparaszwilego (2650, nr 21). W walce o półfinał uległ jednak Nigelowi Shortowi i ostatecznie został sklasyfikowany na miejscach od 5 do 8.
Szczegółowe wyniki (od rundy IV).
Turniej pretendentów odbył się w dniach 9–30 grudnia w Groningen w Holandii.
Mecz o mistrzostwo świata 1998.
Lozanna, styczeń 1998 (partie 7 i 8 w tempie szachów szybkich)

</doc>
<doc id="792007" url="https://pl.wikipedia.org/wiki?curid=792007" title="Aldo Manuzio">
Aldo Manuzio

Aldo Manuzio (Aldus Manucjusz), łac. "Aldus Pius Manutius" (ur. 1449 lub 1450, zm. 6 lutego 1515) – drukarz renesansu, protoplasta rodu Manucjuszów. Jego dorobek obejmuje wydawnictwa zawierające teksty pisane kursywą, czyli pochyłą czcionką, i wprowadzenie nowocześnie wydrukowanych, niedrogich książek w małych formatach.
Młodość i początki kariery.
Urodzony w Sermonecie lub w Bassiano w Państwie Kościelnym. W latach 1475–1478 Aldo Manuzio studiował grekę na Uniwersytecie w Ferrarze. Niestety wojna między Ferrarą a Wenecją wygnała Aldusa i jego przyjaciela, księcia – filozofa, Giovanni Pico della Mirandola do posiadłości Pica w Mirandoli, gdzie ten spędził dwa lata. Polecony przez filozofa jego siostrze, Katarzynie Pii, na guwernera jej synów, przybył do Carpi w 1486 r. W trakcie nauczania synów księżnej Carpi w głowie Alda dojrzały plany żywego propagowania piśmiennictwa greckiego i chęć upowszechnienia go za sprawą druku. W planach miał założenie wydawnictwa i drukarni nakładowej.
Rozwój kariery drukarskiej.
Na miasto swojej działalności wybrał Wenecję, jako ośrodek drukarstwa oraz wielkiego rynku handlu grecką książką rękopiśmienną.
Drukarnia i wydawnictwo zostały założone w 1494 roku. W pierwszej fazie działalności drukarskiej zwrócił uwagę na dobre podręczniki gramatyczne. Za pierwszą z książek jego oficyny uchodził przedruk mediolańskiego wydania gramatyki "Erotemata" Konstantego Laskarisa (1494/1495). Następnie wydał "Gramatykę grecką" [łac."Introductrivae grammatices"] Teodora Gazy z Salonik. Prócz podręczników Aldus chętnie wydawał teksty traktatów gramatycznych starożytnych językoznawców (np. Apoloniusza) oraz leksykony czy słowniki frazeologiczne. Zaczął wydawać pisma Platona, Arystotelesa i Plutarcha.
Olbrzymie przedsięwzięcie edytorskie Manucjusza przerastało jego możliwości. Jego dom stanowiła nie tylko drukarnia nakładowa, przedsiębiorstwo produkcyjne, ale także ognisko twórczej pracy intelektualnej szeregu uczonych ludzi tego czasu. Wtedy też powstaje wenecka Neakademia Alda Manucjusza. Mimo wyraźnego związku z florencką Akademią Platońską i Akademią Bessariona jej organizatorowie już samą nazwą "Neakademia" (grec. Nowa Akademia) chcieli zaakcentować świadomość tej inności. Inicjatorem był sam Aldo. Neakademia istniała i funkcjonowała do śmierci Aldusa.
Nowe kroje pism greckich i łacińskich.
Ponieważ Aldus specjalizował się w zakresie edytorstwa tekstów greckich, istotny był problem czcionek. Inicjując własną działalność na polu typografii greckiej, nie przyjął żadnego z istniejących wzorów. Prototypem jego kroju stała się nie kaligrafia kodeksów bizantyjskich, lecz pismo odręczne, kursywne, będące w codziennym użyciu współczesnych mu Greków i jego samego.
Wykonawcą tych czcionek był Francesco Griffo, grawer z Bolonii, który pozostawał na usługach Alda od 1494 do 1515 roku. Aldyński krój czcionki greckiej w zasadzie wyparł wszystkie ukształtowane przed nim formy. Dopiero w roku 1544 nowy, wykwintny, kursywny krój greckiej czcionki zwanej „królewską” autorstwa Roberta Estienne zatriumfował w drukarstwie greckim na dalszych 200 lat.
Szczęśliwszy był los aldyńskich krojów łacińskich, które ze względu na swe wysokie walory estetyczne stanowią do dziś źródło inspiracji dla nowych pomysłów literniczych. Wyróżniamy zasadniczo cztery łacińskie kroje czcionek Alda. Trzy są antykwowe, w tym jeden majuskulny oraz jeden kursywny:
Kunszt drukarski.
Aldus stosował najczęściej format 8°, dbał o estetykę druku, zerwał z zasadą oprawy średniowieczną modą w deskę i skórę. Powierzał oprawę introligatorom nawiązującym do wzorów islamskich. Były to raczej oprawy w niegrubą, dobrze wyprawioną skórę, usztywnioną tekturą z makulatury drukarskiej. Grzbiety opraw nie były wypukłe, ale płaskie dzięki zastosowaniu specjalnych węzłów, tzw. łańcuszkowych, przy szyciu arkuszy. Fizyczną zaletą opraw była lekkość, a więc większa praktyczność i poręczność.
Aldyny (tak nazywa się dziś dzieła drukarni Alda) były drukami na wskroś humanistycznymi w swej treści i renesansowymi w formie świadomie nawiązującej do wzorów starożytnych. Drukarstwo w oficynie Manucjuszowskiej urosło do roli najwyższego kunsztu, zaś książka aldyńska – do rangi dzieła z wyraźnymi znamionami indywidualizmu.
Manucjusz uważany jest za pierwszego poligrafa korzystającego ze średników.
Wydawnictwa Aldusa opatrzone były sygnetem drukarskim przedstawiającym delfina wokół kotwicy. Znak ten jest dziś używany jako logo przez amerykańskie wydawnictwo Doubleday. Zaczerpnięty został z symbolu starożytnego miasta Bejrutu, Libanu i tekstu z przysłowia „Festina lente”, czyli "śpiesz się powoli".
Życie osobiste.
W 1505 ożenił się z Marią, córką Andrei Torresano z Asoli. Wcześniej Torresano kupił drukarnię założoną przez Nicholasa Jensona w Wenecji. Z tego powodu małżeństwo Manucjusza było przypieczętowaniem połączenia dwóch ważnych firm wydawniczych, stąd nazwiska Alda i Asolanusa pojawiały się na stronach tytułowych publikacji Alda. Po śmierci Manucjusza w 1515, Torresano i jego dwóch synów prowadzili działalność z powodu niepełnoletności dzieci Manucjusza.
Losy oficyny po śmierci Alda Manucjusza.
Gdy 6 lutego 1515 r. Aldus umarł, oficynę przejął Andrzej Torresano i wraz z synami prowadził ją do roku 1529. W tym okresie ukazały się liczne wznowienia i remamenty edytorskie po Aldusie. W roku 1533 syn Alda, Paweł, reaktywował działalność drukarską i wydawniczą. W latach 1561–1565 syn Pawła, Aldus Nepos, przejął obowiązki prowadzenia domu wydawniczego, gdy ojcu powierzono papieską Typografię Rzymską (Typographia Romana). W roku 1585 wnuk Aldusa sprzedał drukarnię.

</doc>
<doc id="792008" url="https://pl.wikipedia.org/wiki?curid=792008" title="Dolnik (Gdańsk)">
Dolnik (Gdańsk)

Dolnik (niem. "Niederfeld") – część Gdańska, w dzielnicy Orunia-Św. Wojciech-Lipce.
Dolnik jest częścią jednostki morfogenetycznej Orunia, która została przyłączona w granice administracyjne miasta w 1933. Dolnik należy do okręgu historycznego Niziny.
Położenie.
Osiedle położone jest między Orunią, Lipcami, Orunią nad Radunią a Orunią nad Motławą, na obszarze Żuław Gdańskich. Zachodnią granicę Dolnika stanowi linia kolejowa Gdańsk-Tczew-Bydgoszcz. Przez południowo-wschodnią część Dolnika przebiega południowa obwodnica Gdańska (droga ekspresowa S7 (E28)).

</doc>
<doc id="792009" url="https://pl.wikipedia.org/wiki?curid=792009" title="Parafia Najświętszego Serca Pana Jezusa w Olsztynie">
Parafia Najświętszego Serca Pana Jezusa w Olsztynie

Parafia Najświętszego Serca Pana Jezusa w Olsztynie – rzymskokatolicka parafia w Olsztynie.
Budowa Kościoła NSPJ.
Szybki rozwój Olsztyna u schyłku XIX w. i związany z tym wzrost liczby mieszkańców, w tym także i katolików, był przyczyną podjęcia decyzji o budowie drugiego kościoła (drugiego po katedrze św. Jakuba). Ziemię pod budowę kościoła zakupiono w 1898 roku za 20 tys. marek. Budowlę zaprojektował architekt Fritz Heitmann (znany w Prusach Wschodnich). Do prac budowlanych wybrano firmę Alberta Schulza (przedstawił najkorzystniejsza ofertę, opiewająca na 47896 marek). Prace rozpoczęto w czerwcu 1901 roku. W uroczystości wmurowania kamienia węgielnego uczestniczył biskup Andrzej Thiel. Latem 1902 r. podjęto już prace malarskie a wykonał je Albert Kochanowski za kwotę 1581,26 marki.
Konsekracja nastąpiła 19 października 1903 roku z udziałem biskupa pomocniczego warmińskiego Edwarda Herrmanna.
Największą rolę w zebraniu pieniędzy na budowę kościoła odegrało Stowarzyszenie Budowy Kościoła, powołane do życia w 1900 roku.
Początkowo kościół Najświętszego Serca Jezusowego był filią parafii św. Jakuba. Pieczę nad nim sprawował dziekan olsztyński ks. Józef Tischner. 1 lutego 1904 r. ordynariusz skierował do Olsztyna czwartego wikariusza i zezwolił, by zamieszkał w domu należącym do beneficjum różańcowego. W 1906 ustanowiono odrębnego kuratusa. Decyzja o wydzieleniu nowej parafii zapadła w 1908 r. Biskup warmiński Andrzej Thiel mianował przy nowo zbudowanym kościele kuratusa (samodzielnego duszpasterza, ale jeszcze bez praw proboszczowskich). Decyzje o powstaniu samodzielnej parafii władze kościelne podjęły w 1914 r. Oficjalne ustanowienie samodzielnej parafii Najświętszego Serca Jezusowego ze strony kościelnej nastąpiła 15 maja 1916 roku. W dokumencie erekcyjnym dokładnie określono granice, dochody proboszcza i duszpasterz pomocniczych oraz przynależność dekanalną. Władze państwowe zatwierdziły tę decyzję 20 października 1916 r.
Plebanię (przy obecnej ul. Kopernika) budowano w 1906 i 1907 r. Dom parafialny przy obecnej ul. Mickiewicza zbudowano w latach 1934–1936. Projekt przygotował i kierował pracami architekt August Wiegand.
Parafianie.
Wokół kościoła osiedlał się żywioł niemiecki i dlatego parafia była niemiecka. Wokół kościoła zamieszkiwali ludzie zamożni: rzemieślnicy, urzędnicy, nauczyciele. Nabożeństwa i kazania głoszono w języku niemieckim. W ważniejsze uroczystości kościelne wygłaszano także kazania w języku polskim.
Parafia początkowo liczyła ok. 5 tys. wiernych. Jednakże już pod koniec lat dwudziestych XX w. liczyła przeszło 7 tys., a w 1939 – ponad 9 tys.
Pierwsze powojenne lata działalności parafii.
W lutym 1945 r. Olsztyn był niemal całkowicie wyludniony. Wojska radzieckie nie napotkały w mieście żadnego oporu. Garnizon niemiecki dawno był w mieście nieobecny. Żołnierze Armii Czerwonej strzelali do bezbronnej ludności cywilnej, gwałcili kobiety bez względu na narodowość, nawet Polki i Rosjanki wywiezione do pracy w Niemczech. Tysiące mieszkańców Olsztyna w towarowych wagonach wywożono do pracy w kopalniach Workuty i Kołymy. Represje dosięgły również duchownych. Proboszcz parafii św. Józefa został zastrzelony, a siostra ze zgromadzenie sióstr katarzynek, pracująca w Szpitalu Mariackim, została zasztyletowana przez sowieckiego żołnierza. Proboszcz parafii św. Jakuba – ks. Jan Hanowski domagał się u komendanta uszanowania kościołów. Dzięki pismu, w którym komendant pod karą śmierci zabrania swoim żołnierzom podpalania kościołów, świątynie olsztyńskie zachowały się od zniszczenia (liczne pożary strawiły w ciągu paru tygodni 1040 budynków mieszkalnych, spośród 2640 istniejących w mieście). Spłonęła również plebania parafii Najświętszego Serca Jezusowego.
Jako pierwsi osiedleńcy do Olsztyna przybyli kolejarze z Białegostoku. Kolejnymi transportami kolejowymi przyjechali osiedleńcy z Wołynia, Warszawy oraz z Wileńszczyzny. Do Olsztyna powrócił także ks. Alfons Wardecki. W 1947 r. proboszczowi udało się wyremontować dach i wieżę kościelną. Pod koniec 1948 r. wyremontowane zostały organy. Jednakże dopiero w 1964 udało się uzupełnić brakujące głosy. Plebanię odbudowano w 1949 r.
Życie parafii.
Po wielu latach starań 4 lutego 1980 r. wojewoda olsztyński wydał zezwolenie na rozbudowę plebanii. Dzięki projektantom powstał dom katechetyczny z większa liczbą sal. W 1984 zakupiono 220 szkolnych ławek i 600 krzeseł, a w 1985 wyposażona sale katechetyczne w biurka, nowe tablice i szafy.
W latach 1997–2003 wykonano remont kościoła oraz renowację figury Chrystusa Zbawiciela z 1737 r.
Wraz z rozwojem Olsztyna oraz przyrostem ludności, liczba parafian systematycznie się zwiększała. W roku 1970 liczba wiernych w parafii wynosiła 30 tys. a w 1976 już ponad 40 tys. W kolejnych latach, w miarę budowania kolejnych kościołów, z parafii NSJ wydzielane były inne olsztyńskie parafie: Matki Bożej Miłosierdzia (1991), św. Maksymiliana Marii Kolbe (1994).
Duszpasterstwa i ruchy religijne.
Ponadto w kościele regularnie odbywają się msze święte i inne ceremonie w języku niemieckim.

</doc>
<doc id="792013" url="https://pl.wikipedia.org/wiki?curid=792013" title="Witold Józef Leitgeber">
Witold Józef Leitgeber

Witold Józef Leitgeber (ur. 21 czerwca 1911 w Poznaniu, zm. 6 stycznia 2007 w Londynie) – polski dziennikarz, żołnierz, redaktor, pisarz.
Życiorys.
Życie prywatne.
Witold Józef Leitgeber urodził się w Poznaniu w 1911 roku. jako syn Romana, głównego akcjonariusza i dyrektora Drukarni Polskiej SA., wydawcy „Kuriera Poznańskiego” i Józefy z Brandlów, siostry znanego malarza Konstantego. Był praprawnukiem Antoniego, budowniczego mostu Chwaliszewskiego, spoczywającego w grobowcu rodzinnym na Cmentarzu Zasłużonych na Wzgórzu św.Wojciecha w Poznaniu. W 1962 roku ożenił się z Iloną Paszkiewiczówną, córką generała brygady Gustawa Paszkiewicza. Miał dwie córki: Roksanę, z pierwszego małżeństwa Ilony, urodzoną w 1954 roku i zaadoptowaną, oraz Bożenę, urodzoną w 1965 roku, mieszkającą w Londynie.
Wykształcenie i praca zawodowa.
Po ukończeniu szkoły powszechnej Witold Leitgeber był najpierw uczniem Kaiser Friedrich Wilhelm Gymnasium, a następnie Gimnazjum św.Marii Magdaleny, które ukończył egzaminem dojrzałości w 1929 roku. W tymże roku rozpoczął studia na Wydziale Prawa Uniwersytetu Poznańskiego, które ukończył w 1934 roku, uzyskując dyplom i tytuł magistra praw.
Bezpośrednio po ukończeniu studiów odbył jako podchorąży obowiązkową służbę wojskową, którą ukończył w stopniu plutonowego podchorążego w 14. Dywizji Piechoty w Poznaniu. W 1937 roku został mianowany podporucznikiem z przydziałem do 57. Pułku Piechoty. Historia sprawiła, że w nieodległym czasie związał się z wojskiem i dużą część swojego bogatego życia poświęcił służbie dla obrony kraju. Tymczasem jednak, po studiach, wyjechał za granicę będąc korespondentem „Kuriera Poznańskiego” w Paryżu oraz podejmując studia dziennikarskie w École Libre des Sciences Politiques. Uzyskał też certyfikat studiów prawniczych dla dziennikarzy w Académie du Droit International w Hadze.
W czasie II wojny światowej.
W chwili wybuchu II wojny światowej, już 3 września 1939 roku, po przystąpieniu Francji do wojny zapisał się jako ochotnik do tworzącej się we Francji Armii Polskiej.
24 września 1939 roku przybył do ośrodka formowania wojskowego w Coetquidan (Polacy wymawiali to „koczkodan”) w Bretanii, którego dowódcą był generał Stanisław Maczek, gdzie został instruktorem w Szkole Podoficerskiej.
W tym czasie był jednym z założycieli i współpracowników tygodnika „Polska Walcząca”, organu Polskich Sił Zbrojnych na Obczyźnie. W czerwcu 1940 roku w obliczu klęski militarnej Francji, Szkoła Podoficerska w Coetquidan została przekształcona w batalion bojowy. Jednostka ta brała udział w akcjach na terenie Bretanii, a następnie dotarła forsownymi marszami na wybrzeże, skąd z Belle Île Witold razem z formacją został przetransportowany do Plymouth w Anglii. Po przybyciu do Wielkiej Brytanii służył początkowo w I Brygadzie Strzelców w Szkocji jako dowódca plutonu. W styczniu 1941 roku został przeniesiony do Sztabu Naczelnego Wodza, generała Władysława Sikorskiego w Londynie i został kierownikiem referatu prasowego, późniejszej Kwatery Prasowej Polskich Sił Zbrojnych.
W czasie pobytu w Londynie, poza zajęciami w Sztabie Generalnym, Witold brał czynny udział w pracach Związku Dziennikarzy RP. Zasiadał wielokrotnie we władzach Związku. Był również założycielem Klubu Polskich Ziem Zachodnich, który powstał w Londynie
w 1942 roku. W styczniu 1945 roku został mianowany kapitanem, a wkrótce przeniesiony na własną prośbę jako oficer prasowy do Armii Kanadyjskiej, w skład której wchodziła polska I Dywizja Pancerna generała Stanisława Maczka. Jako oficer prasowy brał czynny udział akcjach wojsk sojuszniczych na terenie Holandii (Arnhem) i Niemiec w końcowej fazie wojny. Przesyłał również depesze i korespondencję z teatru wojny do prasy polskiej w Londynie.
Czasy powojenne.
Po zakończeniu wojny, we wrześniu 1945 roku po powrocie do Londynu i po rozwiązaniu Polskich Sił Zbrojnych na Zachodzie, pracował w Polskim Korpusie Przysposobienia i Rozmieszczenia w Oddziale Doradczo-Łącznikowym Inspektoratu pod kierownictwem majora Józefa Lipskiego, byłego ambasadora RP w Berlinie. Witold Leitgeber otrzymał następujące odznaczenia wojenne:
W maju 1948 roku został zdemobilizowany i rozpoczął pracę redakcyjną w Sekcji Polskiej Radia Brytyjskiego (BBC) w Londynie, a w styczniu 1949 roku podpisał stały kontrakt z tą rozgłośnią, w której pracował jako redaktor i lektor do czasu przejścia na emeryturę w dniu 28 czerwca 1975 roku. W okresie pracy w BBC redagował audycje polityczne z zakresu wojskowości, również podejmował podróże zagraniczne (m.in. do Kanady i Stanów Zjednoczonych), skąd przysyłał korespondencje. W dalszym ciągu umieszczał artykuły w polskiej prasie emigracyjnej, a także brał udział
w pracach „Société Paul Claudel” w Paryżu. Z rodziną tego wielkiego poety francuskiego łączyła go bliska, wieloletnia przyjaźń.
W okresie czynnej pracy zawodowej i po jej zakończeniu, artykuły i rozprawy autorstwa Witolda Leitgebera ukazywały się w „Polsce Walczącej” (m.in. cykl z l.1946/1947 pod pseudonimem Tadeusz Naler o sytuacji w Polsce), „Dzienniku Polskim
i Dzienniku Żołnierza”, „Wiadomościach”, paryskiej „Kulturze”, „Bulletin de la Société Paul Claudel”, „Myśli Polskiej” i innych. Wzmianki o Witoldzie L. zamieszczone zostały m.in. w książkach:
Swoją spuściznę pochodzącą z długiego i bogatego w wydarzenia życia Witold Leitgeber przekazał Bibliotece Uniwersyteckiej w Toruniu, w której w Archiwum Emigracji zostało założone jego archiwum, zawierające cztery działy z materiałami i dokumentami dotyczącymi spraw osobistych, rodzinnych, pracy dziennikarskiej, wojskowej, korespondencję, pamiętniki. Część materiałów dotyczących Witolda Leitgebera, znajduje się poza Archiwum Emigracji UMK w Toruniu – w Bibliotece Polskiej i Instytucie
i Muzeum gen. Władysława Sikorskiego w Londynie oraz w Bibliotece Polskiej w Paryżu.
Zmarł 6 stycznia 2007 roku w Londynie. Urna z prochami Witolda Leitgebera została złożona w kaplicy Zmartwychwstania w kościele NMP Matki Kościoła na Ealingu w Londynie.

</doc>
<doc id="792016" url="https://pl.wikipedia.org/wiki?curid=792016" title="Helen Kelesi">
Helen Kelesi

Helen Kelesi (ur. 15 listopada 1969 w Victorii) – kanadyjska tenisistka, reprezentantka kraju w Fed Cup, olimpijka z Seulu (1988).
Kariera tenisowa.
Dnia 20 listopada 1989 zajmowała najwyższe, 13. miejsce, w rankingu WTA. W latach 1986–1991 klasyfikowana była na miejscach w okolicach 25. pozycji. W karierze wygrała dwa turnieje o randze WTA Tour. W 1988 zwyciężyła w Tokio, a w 1989 wygrała turniej we włoskim Tarencie. Najlepszy występ w turnieju Wielkiego Szlema to ćwierćfinał French Open 1988, gdzie przegrała z Gabrielą Sabtini i w French Open 1989, gdzie okazała się słabsza od Mary Joe Fernández. W karierze pokonała m.in. Arantxę Sánchez Vicario, Conchitę Martínez, Janę Novotną, Manuelę Maleewą, Helenę Sukovą i Pam Shriver.
Reprezentowała Kanadę w Fed Cup w latach 1986–1993. Czterokrotnie została wybrana tenisistką roku w Kanadzie (w latach: 1986, 1987, 1989 i 1990). W 1988 zagrała w turnieju singlowym igrzysk olimpijskich w Seulu ponosząc porażkę w pierwszym meczu z Gisele Miró.
Jej grę charakteryzował agresywny styl gry. Operowała skutecznym top-spinem forhendowym i oburęcznym bekhendem. Dobrze poruszała się po korcie. Umiejętności te sprawiły, że najlepiej czuła się na kortach ziemnych i twardych.
Kariera Kanadyjki dobiegła końca w 1995 roku, kiedy po kilku miesiącach bólów głowy dowiedziała się, że ma guza mózgu wielkości tenisowej piłki. Liczne operacje trwały około roku i od tamtej pory zajmuje się pracą trenerską z młodymi tenisistami w swoim kraju. Często gości na stanowisku komentatora tenisowego w stacjach sportowych w Kanadzie.

</doc>
<doc id="792018" url="https://pl.wikipedia.org/wiki?curid=792018" title="Julian Żołnierkiewicz">
Julian Żołnierkiewicz

Julian Żołnierkiewicz (ur. 23 maja 1931 w Odcedzie woj. nowogródzkie (obecnie Białoruś), ochrzczony w kościele św. Kazimierza w Stołpcach, zm. 25 października 2013 w Olsztynie) – ksiądz katolicki, doktor socjologii, wieloletni proboszcz w parafii Najświętszego Serca Pana Jezusa w Olsztynie. Ojciec – Leon Żołnierkiewicz, matka – Janina z domu Żywicka, brat – Jan Żołnierkiewicz (wieloletni proboszcz parafii Matki Boskiej Nieustającej Pomocy w Malborku).
Życiorys.
Infułat Archidiecezji Warmińskiej, Archiprezbiter olsztyński, Członek Rady Kapłańskiej, członek Kolegium Konsulatorów, członek Rady ds. Ekonomicznych, Rady Duszpasterskiej oraz Archidiecezjalnej Komisji Sztuki, opiekun Warmińskiego Klubu Katolików, asystent kościelny NSZZ „Solidarność”, Rodziny Katyńskiej, Światowego Związku AK i Stowarzyszenia „Pomoc dzieciom”. W 1992 roku mianowany przez papieża Jana Pawła II protonotariuszem apostolskim supra numerum.W dniu 10 kwietnia 2010 tuż po Katastrofie samolotu prezydenckiego w zastępstwie za biskupa polowego WP Tadeusza Płoskiego, który zginął w tej katastrofie, odprawiał na cmentarzu wojskowym w Katyniu mszę świętą w intencji żołnierzy – ofiar zbrodni, a także ofiar katastrofy.
Uczęszczał do szkoły w Stołpcach. Po wojnie wraz z rodziną przeniósł się do Olecka. Po maturze początkowo chciał zostać leśnikiem. W 1951 r. rozpoczął naukę w seminarium duchownym Hosjanum. Święcenia kapłańskie przyjął w 1956 r. Był przez trzy lata wikariuszem w Ełku. W 1959 r. osiadł w Olsztynie. Od 1972 r. związany z kościołem pw. Najświętszego Serca Pana Jezusa. Był duszpasterzem akademickim, a w 1980 r. został kapelanem Solidarności, wspierał olsztyńska opozycję. PO 1989 r. wspomagał tworzenie najważniejszych kombatanckich organizacji kresowych oraz Warmińskiego Klubu Katolików.
W ostatniej drodze towarzyszyło mu tysiące wiernych. Pochowany na cmentarzu komunalnym w Olsztynie przy głównej alei, w kwaterze najbardziej zasłużonych mieszkańców, obok Stanisława Piechockiego.

</doc>
<doc id="792019" url="https://pl.wikipedia.org/wiki?curid=792019" title="Konstrukcjonizm">
Konstrukcjonizm



</doc>
<doc id="792021" url="https://pl.wikipedia.org/wiki?curid=792021" title="Chuang Chia-jung">
Chuang Chia-jung

Chuang Chia-jung (chin. trad. 莊佳容, chin. upr. 庄佳容, pinyin "Zhuāng Jiāróng"; ur. 10 stycznia 1985 w Kaohsiung) – tajwańska tenisistka, finalistka wielkoszlemowych Australian Open 2007 i US Open 2007 w grze podwójnej, reprezentantka w Pucharze Federacji.
Kariera tenisowa.
Była zawodniczką praworęczną, z oburęcznym bekhendem. Od 2004 wygrała kilka turniejów w ramach "ITF Circuit", zarówno w singlu, jak i deblu. W tym samym roku debiutowała w grze pojedynczej w imprezie wielkoszlemowej (przegrała w Australian Open z Francuzką Amélie Mauresmo), a także po raz pierwszy przeszła rundę w turnieju w głównym cyklu rozgrywek "WTA Tour" (w II rundzie w Seulu odpadła z Polką Martą Domachowską). Również w Seulu doszła do finału turnieju deblowego, grając w parze z rodaczką Hsieh Su-wei.
W 2006 była w dalszych dwóch finałach deblowych – ponownie w Seulu (z Argentynką Marianą Díaz-Olivą) oraz w Tokio ("Japan Open", z rodaczką Chan Yung-jan). Z Chan wygrała też swój pierwszy turniej "WTA Tour", w Seulu 2005. W grze pojedynczej, mimo wygranych kilku mniejszych imprez "ITF Circuit", nie przebiła się do czołówki; w listopadzie 2006 była klasyfikowana na 177. miejscu rankingu światowego.
W turnieju Australian Open 2007 para tajwańska Chuang w parze z Chan osiągnęły finał. Chuang, sklasyfikowana na 75. miejscu w rankingu deblistek i Chan, figurująca w tej klasyfikacji poza pierwszą setką, zdołały wygrać m.in. z rozstawionymi z piątką Dinarą Safiną i Katariną Srebotnik oraz drugą parę rozstawienia, broniące tytułu Chinki Yan Zi i Zheng Jie. W meczu ćwierćfinałowym przeciwko Ashley Harkleroad i Galinie Woskobojewej wygrały 6:0, 6:0. W finale reprezentantki Chińskiego Tajpej przegrały z Liezel Huber i Carą Black 4:6, 7:6, 1:6.
Chuang Chia-jung od 2001 występowała w reprezentacji Chińskiego Tajpej w Pucharze Federacji. Odniosła w tych rozgrywkach 26 zwycięstw (7 w singlu i 19 w deblu) oraz poniosła 11 porażek (6 w singlu, 5 w deblu).

</doc>
<doc id="792023" url="https://pl.wikipedia.org/wiki?curid=792023" title="Tasmin Archer">
Tasmin Archer

Tasmin Archer (ur. 3 sierpnia 1963 w Bradford) – brytyjska piosenkarka z pogranicza stylów soul, pop i rock. 
Przed rozpoczęciem solowej kariery muzycznej pracowała jako szwaczka, jednocześnie studiując i występując w chórkach z grupą "Dignity". Po ukończeniu studiów pomagała muzykom w studiu nagraniowym "Flexible Response" w Bradford. Nawiązała tam kontakt z Johnem Hughesem i Johnem Beckiem, z którymi założyła zespół „The Archers”. W 1990 roku grupa podpisała kontrakt z wytwórnią EMI. Jego efektem był singiel "Sleeping Satellite", który ukazał się we wrześniu 1992 jako zapowiedź albumu "Great Expectations" wydanego w październiku tego samego roku. Utwór "Sleeping Satelitte" stał się przebojem w wielu krajach, a w Wielkiej Brytanii był na 1. miejscu na liście najlepiej sprzedających się singli. W 1993 Tasmin Archer zdobyła nagrodę Brit Award za najlepszy debiut. Dalsze jej nagrania, poza jeszcze "Somebody's Daughter", nie miały już aż takiej popularności.
Linki zewnętrzne.
 

</doc>
<doc id="792027" url="https://pl.wikipedia.org/wiki?curid=792027" title="Karl Hoefer">
Karl Hoefer

Karl Hoefer (ur. w 1862 w Pszczynie, zm. w 1939 w Würzburgu) – niemiecki generał, dowódca Grenzschutzu i Selbstschutzu, SS-Oberführer, żarliwy nacjonalista i nazista.
Życiorys.
Po maturze wybrał karierę wojskową i ukończył szkołę oficerską. Od 1883 roku do I wojny światowej służył w różnych garnizonach śląskich. Podczas wojny dowodził pułkiem piechoty na froncie zachodnim. W 1915 roku został ciężko ranny i stracił rękę. W 1918 roku uzyskał szlify generalskie. Dowodził stacjonującą na Górnym Śląsku 117 Dywizją Piechoty, którą oficjalnie nazywano Strażą Graniczną (Grenzschutz). Był odpowiedzialny za terror wobec polskich działaczy narodowych na Górnym Śląsku po I wojnie światowej i za liczne zbrodnie dokonane na wziętych do niewoli Polakach w czasie I powstania śląskiego i po nim. Kiedy na Górny Śląsk wkroczyli alianci, jego oddziały musiały opuścić obszar plebiscytowy i zostały odkomenderowane na Dolny Śląsk. Podczas III powstania śląskiego, za namową kanclerza i ministra wojny, Hoefer objął komendę nad górnośląskim Selbstschutzem. Dowodził niemieckimi kontrofensywami na Górę Świętej Anny i Kędzierzyn. Po zakończeniu walk na Górnym Śląsku został przeniesiony w stan spoczynku. Poświęcił się pisaniu wspomnień "Oberschlesien in der Aufstandszeit 1918-1921" ("Górny Śląsk w czasie powstań 1918-1921"). W 1927 imieniem Karla Hoefera nazwano ulicę "Kasernenstrasse" w Prudniku (obecna ul. Grunwaldzka). W 1936 Heinrich Himmler mianował go SS-Oberführerem.

</doc>
<doc id="792028" url="https://pl.wikipedia.org/wiki?curid=792028" title="Jlime">
Jlime

Jornada Linux Mobility Edition (skrót Jlime) – dystrybucja Linuksa przeznaczona do używania na urządzeniach HP Jornada. Została stworzona w roku 2003 przez Kristoffera Ericsona i Henka Brunstina. Jlime jest tworzone przy pomocy OpenEmbedded.
Historia i nazwa.
Prace nad Jlime rozpoczęły się w roku 2003, ponieważ brakowało dystrybucji Linuksa działającej na Jornadach serii 6xx firmy HP. Ideą JLime jest wykorzystanie potencjału drzemiącego w Jornadzie.
Jornada nie była obsługiwana w jądrze 2.6 i w pierwszym roku tworzenia dystrybucji głównym zajęciem programistów była obsługa jądra. 2.6.9 było pierwszym jądrem zdolnym do uruchomienia się na Jornadzie.
Instalator JLime.
Programiści Jlime "Chazco" i "B_Lizzard" stworzyli instalator oparty o initrd, dzięki któremu można zainstalować Jlime na Jornadzie nie używając żadnego innego Linuksa. Instalator otworzył drogę do Jlime użytkownikom Windows CE czekającym na łatwe rozszerzenie funkcjonalności Jornady.
Menadżer pakietów.
JLime używa minimalistycznej wersji APT zwanej ipkg do zarządzania pakietami - może instalować, usuwać i uaktualniać pakiety wymagając jedynie dostępu do internetu. Pakiety są ściągane z serwera i instalowane automatycznie.
Wydania.
Shrek.
Obsługiwane urządzenia HP Jornada 620/660/680/690
Donkey.
Obsługiwane urządzenia HP Jornada 620/660/680/690
Vargtass.
Obsługiwane urządzenia HP Jornada 620/660/680/690
Mongo.
Obsługiwane urządzenia HP Jornada 720/728

</doc>
<doc id="792029" url="https://pl.wikipedia.org/wiki?curid=792029" title="Oficer Barbrady">
Oficer Barbrady



</doc>
<doc id="792035" url="https://pl.wikipedia.org/wiki?curid=792035" title="Schnaitsee">
Schnaitsee

Schnaitsee – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 30 km na północny zachód od Traunsteinu.
Polityka.
Wójtem gminy jest Vitus Pichler z ÜWG, rada gminy składa się z 16 osób.

</doc>
<doc id="792039" url="https://pl.wikipedia.org/wiki?curid=792039" title="Funkcja poetycka języka">
Funkcja poetycka języka

Funkcja poetycka (estetyczna, kreatywna) – funkcja wypowiedzi skierowana na sam sposób organizacji komunikatu i wywołanie doznań estetycznych, charakterystyczna dla stylu artystycznego. Funkcja poetycka dochodzi do głosu w każdym momencie, w którym wypowiedź odbiega od neutralnego toku. Tekst, w którym funkcja poetycka jest nadrzędna w stosunku do innych może obfitować w środki stylistyczne (np. metafory, inwersje, doraźne neologizmy), może mieć specyficzny układ rytmiczny. Funkcja poetycka tekstu nie ogranicza się jednak tylko do poezji. Z funkcją tą można spotkać się w przemówieniach, prozie, w różnego typu żartach, przysłowiach itp. Przejawia się często w rozmowach potocznych, korespondencji, żargonach zawodowych, uczniowskich, a więc wszędzie tam, gdzie dąży się do odświeżenia języka, przełamania szablonu.

</doc>
<doc id="792040" url="https://pl.wikipedia.org/wiki?curid=792040" title="Listownicowce">
Listownicowce

Listownicowce ("Laminariales") – rząd dużych morskich glonów z klasy brunatnic. Ich plechy osiągają największy stopień złożoności, w zasadzie przypominając narządy i tkanki roślinne nawet u najprościej zbudowanych przedstawicieli (strunka). Składają się z nibyliścia (fylloid), nibyłodygi (kauloid) i nibykorzenia (stopka, ryzoid). Zawierają struktury zbliżone do miękiszu asymilacyjnego, tkanki wzmacniającej, a u niektórych (wielkomorszcz) nawet rurek sitowych. Niektóre posiadają pęcherze powietrzne ułatwiające utrzymanie ciała blisko powierzchni wody. Niektóre gatunki dorastają do kilkudziesięciu metrów długości, w tempie nawet kilkudziesięciu cm na dobę (wielkomorszcz), będąc największymi okazami glonów i protistów. Tworzą przybrzeżne zarośla wodorostów, niekiedy o postaci lasu wodorostów. Występują głównie w morzach chłodnych i umiarkowanych (w wodach międzyzwrotnikowych zwykle w zasięgu prądów chłodnych).
Przemiana pokoleń jest heteromorficzna - sporofit jest okazały, a gametofit niepozorny. Rozmnażanie płciowe polega głównie na oogamii. Gametofity męskie są wielokomórkowe, rozgałęzione, z licznymi plemniami wytwarzającymi po jednym dwuwiciowym plemniku. Gametofity żeńskie wielokomórkowe lub jednokomórkowe.
Zastosowanie gospodarcze.
Plechy listownicowców są stosowane jako nawóz. Jako pasza stosowane są różne gatunki listownicy, strunki, skrzydlicy, wielkomorszczu.
Niektóre gatunki bywają stosowane jako pokarm ("kapusta morska"). W Europie w czasach głodu były to np. skrzydlica jadalna i listownica cukrowa. Ten ostatni gatunek, a także "Alaria crassifolia" oraz "Laminaria religiosa" bywają także używane jako rodzaje kombu - potrawy z kuchni japońskiej, której podstawowym gatunkiem jest listownica japońska ("Saccharina japonica"; ma-kombu). Zastosowanie spożywcze mają także baniopień, "Durvillea" i undaria (wakame).
Z listownicowców uzyskuje się także dodatki do żywności takie jak kwas alginowy i jego pochodne (alginiany). Ekstrakty z listownicy, "Durvillea" i wielkomorszczu mają zastosowanie przy wyrobie kosmetyków. Ze względu na zawarty w komórkach jod, bywają stosowane w leczeniu jego niedoboru.
Systematyka.
We współczesnych systemach taksonomicznych podobnie jak pozostałe brunatnice są zaliczane do supergrupy sar. W kladystycznym systemie Adla i in. z 2019 pozycja tego rzędu to:
W systemie Ruggiero i in. utrzymującym tradycyjne kategorie systematyczne i zaadaptowanym przez serwis AlgaeBase pozycja rzędu to:
Przedstawiciele.
W systemie AlgaeBase na początku 2021 w obrębie rzędu wyróżniano następujące rodziny:
Do bardziej znanych przedstawicieli należą:

</doc>
<doc id="792042" url="https://pl.wikipedia.org/wiki?curid=792042" title="Laminariales">
Laminariales



</doc>
<doc id="792043" url="https://pl.wikipedia.org/wiki?curid=792043" title="Tacherting">
Tacherting

Tacherting – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 25 km na północ od Traunsteinu, nad rzeką Alz, przy drodze B299 i linii kolejowej Mühldorf am Inn - Traunstein.
Polityka.
Wójtem gminy jest Johann Hellmeier z CSU, wcześniej urząd ten obejmował Hans Hellmeier, rada gminy składa się z 20 osób.

</doc>
<doc id="792045" url="https://pl.wikipedia.org/wiki?curid=792045" title="Funkcja metajęzykowa języka">
Funkcja metajęzykowa języka

Funkcja metajęzykowa – funkcja wypowiedzi polegająca na przekazywaniu za pomocą pewnych wyrażeń językowych informacji o samym języku (kodzie), charakteryzujących jego poszczególne elementy lub cechy. Znajduje również zastosowanie przy opisywaniu, parafrazowaniu środków innego języka. Funkcja metajęzykowa przejawia się w sformułowaniach takich jak „«Bratysława» to słowo rodzaju żeńskiego, ma cztery sylaby”, „Wyraz «serce» może mieć kilka znaczeń”. Obecna jest w definicjach słownikowych, wyjaśnieniach terminologicznych i przy parafrazowaniu znaczeń słowotwórczych. Charakterystyczną cechą komunikatów metajęzykowych jest zastosowanie eksplikacyjnych środków językowych i obecność terminów z zakresu komunikacji językowej i lingwistyki.
Mianem metajęzyka określa się użycie języka mające na celu badanie określonego języka przedmiotowego. W węższym rozumieniu metajęzyk to terminologia używana przez osoby specjalizujące się w pewnej dziedzinie, np. terminologia lingwistyczna, literaturoznawcza, fizyczna itp.
Funkcję metajęzykową języka zauważył już grecki filolog Apollonios Dyskolos, który wyróżniał zaimki wskazujące, czyli takie odnoszące się do realiów pozajęzykowych, oraz zaimki anaforyczne, opisujące relacje wewnątrzjęzykowe.

</doc>
<doc id="792046" url="https://pl.wikipedia.org/wiki?curid=792046" title="Engelsberg (Bawaria)">
Engelsberg (Bawaria)

Engelsberg – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży około 30 km na północny zachód od Traunsteinu.
Polityka.
Wójtem gminy jest Martin Lackner z UBL, wcześniej urząd ten obejmował Franz Ketzer, rada gminy składa się z 14 osób.

</doc>
<doc id="792047" url="https://pl.wikipedia.org/wiki?curid=792047" title="Funkcja magiczna języka">
Funkcja magiczna języka

Funkcja magiczna (stanowiąca) – funkcja wypowiedzi polegająca na tym, że za pomocą słów mówiący stara się kreować otaczającą go rzeczywistość, wpływać na jej kształt.

</doc>
<doc id="792048" url="https://pl.wikipedia.org/wiki?curid=792048" title="Theodore „T-Bag” Bagwell">
Theodore „T-Bag” Bagwell

Theodore „T-Bag” Bagwell, grany przez Roberta Kneppera – postać z serialu telewizyjnego „"Skazany na śmierć"”.
Theodore Bagwell to rasista, kanibal oraz pedofil, o skłonnościach do agresji. Został skazany na dożywotnie pozbawienie wolności za wielokrotne morderstwa.
Bagwell jest dzieckiem z kazirodczego związku swojego ojca ze swoją siostrą z zespołem Downa. Jest biseksualistą.
Sezon 1.
T-Bag urodził się z kazirodczego związku ojca i chorej na zespół Downa córki. W dzieciństwie był wykorzystywany seksualnie przez swojego ojca pedofila, a także zmuszany do ciągłej nauki, gdyż jego ojciec widział Theodora jako prezydenta Stanów Zjednoczonych. Do więzienia trafił za gwałty i zabicie 6 studentów z Alabamy. Pożegnał się z wolnością dzięki kobiecie, którą kochał – Susan Hollander. W więzieniu Fox River Bagwell ma opinię niebezpiecznego, zboczonego szaleńca. Jest on nieformalnym przywódcą grupy więźniów. Podczas zamieszek wywołanych przez Michaela, podczas katowania pojmanego strażnika, Bagwell przypadkowo dowiaduje się o planie ucieczki Michaela. Dzięki szantażowi, zostaje włączony do grupy uciekinierów. Gdy zamieszki dobiegają końca, T-Bag morduje pojmanego wcześniej strażnika Boba a następnie wrabia w to swojego znajomego Trokeya, podrzucając mu do celi zabrane z portfela strażnika zdjęcie jego córki.
Sezon 2.
Po ucieczce „ósemki z Fox River”, jadąc samochodem, skuł się kajdankami wraz z Michaelem. Na jego nieszczęście John Abruzzi siekierą odciął mu dłoń rozłączając tym dwóch zbiegów. Tułając się po lesie z odrąbaną dłonią, napada na turystów i kradnie im lodówkę do której wkłada dłoń. Na granicy śmierci trafia do weterynarza, który mu „przyszywa” rękę. T-Bag natychmiast zabija lekarza i jego samochodem jedzie do Utah po łup D.B.Coopera. Tam spotyka Tweenera z którym postanawia odnaleźć 5 mln dolarów. W związku z tym kradnie mapę rancza Double K i natrafia na braci, którzy wsadzają go do bagażnika (w którym zdążył zjeść mapę, by nie dostała się w ich ręce). Od tego momentu Scofield i Burrows są skazani na pomoc Theodora i wszyscy razem szukają silosu. Niestety następują pewne nieoczekiwane okoliczności, które jednak udało się przezwyciężyć zbiegom i odnaleźć łup Charlesa Westmorelanda. T-Bag wykorzystując zamieszanie zwodzi kompanów podmieniając plecaki, porywa miliony i ucieka. Jedzie szukać swojej ukochanej Susie Q i jej dzieci, aby móc być z nimi szczęśliwym. Jednak nie udaje mu się zdobyć upragnionego szczęścia. Znów musi uciekać (razem z 5 milionami dolarów) przed więzieniem. Podąża do Meksyku, a potem do Panamy. Jest śledzony przez Bellicka, Sucre, a potem także przez Michaela, który odbiera mu pieniądze i wydaje w ręce władz.
Sezon 3.
Bagwell w Sonie zostaje członkiem świty Lechero, dobrowolnie godząc się na rolę popychadła tego bossa więziennego światka. Jest szantażowany przez Michaela Scofielda, który grozi mu ujawnieniem Lechero, że był więziony w USA za wykorzystywanie seksualne i morderstwo nieletnich. Bagwell ryzykując wykrada dla Scofielda telefon Lechero, planuje jednak skrycie silniejsze umocowanie się w więziennej hierarchii, aby nie móc być zastraszanym. Pierwszym etapem tego planu jest skryte zabicie więziennego dilera narkotyków i zajęcie jego funkcji. Podczas wejścia do Sony strażników T-Bag wyświadcza dwukrotnie przysługę dziwce Lechero (najpierw chowa ją przed strażnikami, a następnie pomaga jej usprawiedliwić się z powodu kradzieży pieniędzy) T-Bag nie zostaje przyjęty entuzjastycznie przez część ekipy Lechero. Sammy (lewa ręka bossa Sony) zapowiada nawet wyzwanie Theodora do pojedynku na śmierć i życie. Z czasem konflikt ten zaostrza się i Bagwell zaczyna obmyślać plan zabicia Sammy’ego. Sytuacja komplikuje się w chwili gdy Sammy decyduje się przeciwstawić Lechero i przejąć władzę nad Soną. W tym czasie T-Bag dzięki wstawiennictwu Whistlera dołącza do ekipy chcącej uciec z Sony. Sytuacja w więzieniu uspokaja się, dzięki czemu przygotowania do ucieczki zaczynają coraz szybciej posuwać się do przodu. Wraz z Lechero i Bellickiem postanawia pod groźbą zabicia Whistlera wywalczyć wcześniejsze miejsce w kolejce do ucieczki. Udaje mu się to, jednak zostaje on wystawiony przez Michaela przez co jego ucieczka kończy się niepowodzeniem. Po nieudanej próbie ucieczki zostaje brutalnie przesłuchany przez strażników. Będąc prowadzonym na przesłuchanie udaje mu się przypadkiem wejść w posiadanie książeczki Whistlera, która to ma ogromne znaczenie dla właściciela. Strażnicy siłą próbują uzyskać od niego informacje, gdzie aktualnie może przebywać Scofield. T-Bag mocno przestraszony zauważa Sucre i wskazuje na niego ręką głośno krzycząc, że on wszystko wie. Dzięki temu strażnicy więzienia przestali go dalej katować. Po powrocie do środka więzienia, Theodore dusi zakrwawionego Lechero wyciągając wcześniej od niego podstępnie ogromną ilość gotówki. Po śmierci bossa Sony spotyka się z prostytutką (z tą, której wcześniej wyświadczył przysługę), która wręcza mu przez ogrodzenie część pieniędzy Lechero. T-Bag następnie na dziedzińcu informuje wszystkich więźniów, że Lechero nie żyje. Wyrzuca w górę pieniądze kłamiąc, że to ostatnia rzecz jaka została po rządach Lechero. Wygłasza płomienną mowę i oświadcza wszystkim więźniom, że oto nastąpił koniec okrutnego imperium Lechero.
Sezon 4.
Po przejęciu władzy w więzieniu, Bagwell podpala SONĘ i wykorzystując powstałe zamieszanie odzyskuje wolność. Następnie przy pomocy książki Whistlera, planuje odnaleźć i zemścić się na Michaelu Scofieldzie. Pada jednak ofiarą przestępców, którzy okradają go i zostawiają na środku pustyni. Bagwell dzięki pomocy dwójki napotkanych mężczyzn, dociera do San Diego, gdzie znajduje się skrytka Whistlera. Wykorzystując informacje zawarte w znalezionych dokumentach, mężczyzna udaje się do Los Angeles. Tam, pod nazwiskiem Cole Pfeiffer zatrudnia się w firmie GATE. Po pewnym czasie okazuje się, że był to plan Jamesa Whistlera mający za zadanie zdobycie Scylli, która znajduje się w podziemiach kwatery Firmy położonej tuż obok budynku firmy GATE. Bagwell jest nękany przez Fenga – człowieka któremu Whistler planował sprzedać Scylle. We współpracy z Gretchen i Trishanne, sekretarką GATE, T-Bag uprowadza Michaela Scofielda i żąda od niego rozszyfrowania informacji zawartych w książce Whistlera. Dzięki swojemu stanowisku, T-Bag udostępnia Michaelowi, Lincolnowi, Sucre i Bellickowi podziemny tunel prowadzący do Scylli. Jednak wraz z Gretchen planują zabić Michaela, zabrać mu Scylle i sprzedać ją Fengowi. Gdy ich plan nie wypala, biorą zakładników w firmie GATE i zabijają jej prezesa – Gregory’ego White’a. Gdy sytuacja wymyka się spod kontroli, T-Bag zostaje złapany i aresztowany. Na jego szczęście, Don Self zdradza Scofielda i planuje na własną rękę sprzedać Scylle. Następnie, T-Bag zostaje złapany przez ludzi Firmy i wraz z Lincolnem, Mahonem, Gretchen i Selfem wysłany do Miami by odzyskać urządzenie. Bagwell zdradza kompanów, informując Krantza że Scylle ma matka Lincolna i Michaela – Christina. Bagwell wykorzystując telefon Sary umawia się na spotkanie z Fernando Sucre, który wraz z Benjaminem Franklinem współpracuje z Paulem Kellermanem i torturując Bagwella próbuje wyciągnąć od niego informacje o miejscu przebywania Krantza. Po ujawnieniu gdzie znajduje się generał, T-Bag zostaje aresztowany. Żąda uniewinnienia za pomoc w odzyskaniu Scylli, jednak go nie otrzymuje. 4 lata później widzimy T-Baga na dziedzińcu Fox River.
Sezon 5.
Po 7 latach T-Bag opuszcza Fox River. Przed wyjściem otrzymuje od strażnika korespondencje. Okazuje się, że nadawcą jest uważany za zmarłego Michael Scofield, a przesyłka zawiera jego aktualne zdjęcie sugerujące że przebywa w więzieniu, oraz tajemniczo brzmiący tekst. T-Bag zanosi list do Lincolna. Jakiś czas później, Bagwell zostaje zaproszony na spotkanie z chirurgiem. Przekazuje mu on informacje, że tajemniczy sponsor posługujący się pseudonimem „Outis” sfinansował jego operacje wmontowania nowoczesnej protezy dłoni. Niedługo później T-Bag dowiaduje się, że tajemniczym sponsorem jest Michael Scofield, posługujący się obecnie nazwiskiem „Kaniel Outis”. Mężczyzna nawiązuje współpracę z Sarą Scofield, która wysyła T-Baga do Paula Kellermana, którego podejrzewa o zaplanowanie całej intrygi związanej z upozorowaną śmiercią Michaela. Jednak podczas rozmowy Kellerman zostaje zabity przez współpracowników Posejdona. T-Bag, któremu udało się uciec śledzi morderców Kellermana, którzy doprowadzają go do Jacoba Nessa – obecnego męża Sary. Bagwell robi im zdjęcie, które następnie pokazuje Sarze, sugerując że to Jacob jest Posejdonem i to on odpowiada za intrygę. Następnie widzimy T-Baga odczytującego list od Scofielda – mężczyzna tłumaczy w nim że to on zapłacił za jego protezę, w zamian jednak oczekuje przysługi. T-Bag poznaje swojego syna – Davida Martina, człowieka który pracował z Michaelem dla Posejdona. Mężczyźni spotykają się z Michaelem – ten ujawnia dlaczego wysłał list akurat T-Bagowi, oraz że przysługą którą ma wyświadczyć T-Bag jest zabicia Jacoba. Starcie z Posejdonem nie idzie po myśli Michaela – Whip, syn T-Baga zostaje zastrzelony przez agentkę Posejdona – A&amp;W. W zemście za śmierć syna, T-Bag zabija kobietę, skręcając jej kark, po czym zostaje aresztowany przez FBI i osadzony w Fox River, w jednej celi z Jacobem Nessem. Żądny zemsty za śmierć syna, T-Bag morduje Jacoba.

</doc>
<doc id="792050" url="https://pl.wikipedia.org/wiki?curid=792050" title="Ordnungspolizei">
Ordnungspolizei

Ordnungspolizei (w skrócie OrPo, pol. "Policja Porządkowa") – formacja istniejąca w III Rzeszy w latach 1936–1945, podporządkowana bezpośrednio Heinrichowi Himmlerowi, zwierzchnikowi policji w Niemczech (niem. "Chef der Deutschen Polizei"). Na czele OrPo stał komendant główny (niem. "Chef der Ordnungspolizei"), zaś centralą OrPo był Główny Urząd Policji Porządkowej (niem. "Hauptamt Ordungspolizei").
Szefem Ordnungspolizei był do 31 sierpnia 1943 SS-Oberstgruppenführer i Generaloberst policji Kurt Daluege, następnie do 8 maja 1945 SS-Obergruppenführer i generał policji Alfred Wünnenberg.
Obok OrPo drugim filarem narodowo-socjalistycznej struktury policyjnej była Policja Bezpieczeństwa (niem. "Sicherheitspolizei", Sipo), składająca się z policji kryminalnej (niem. "Kriminalpolizei", Kripo) i policji politycznej (niem. "Gestapo") wraz ze Służbą Bezpieczeństwa (niem. "Sicherheitsdienst", SD). 27 września 1939 z połączonych Sipo i SD utworzono RSHA (pol. "Główny Urząd Bezpieczeństwa Rzeszy").
Formacje podległe.
W skład Policji Porządkowej OrPo w III Rzeszy, jak i w Generalnym Gubernatorstwie wchodziły:
Poza terenem Rzeszy w skład Policji Porządkowej wchodziły jeszcze inne struktury o charakterze policyjnym:

</doc>
<doc id="792052" url="https://pl.wikipedia.org/wiki?curid=792052" title="Funkcja prezentatywna języka">
Funkcja prezentatywna języka

Funkcja prezentatywna (charakteryzująca) – funkcja wypowiedzi polegająca na tym, że mówiący niezależnie od własnej woli przekazuje za pośrednictwem tworzonego tekstu informacje o: swoim pochodzeniu, wieku, płci, wykształceniu i światopoglądzie ("barwa głosu, inna u kobiet i mężczyzn, dobór wyrazów").

</doc>
<doc id="792054" url="https://pl.wikipedia.org/wiki?curid=792054" title="Digart">
Digart

Digart — nieczynna już strona internetowa typu Web 2.0, umożliwiająca publikację własnych dzieł twórcom grafiki, prozy i poezji, zarówno profesjonalistom jak i amatorom. Każdy mógł zamieścić w nim swoje dzieło, które oglądali i komentowali inni użytkownicy. Był w tym podobny do swojego amerykańskiego pierwowzoru, DeviantArtu. Autorzy Digartu dzielili się na administratorów i moderatorów, podobnie jak na forach internetowych.
Głównym pomysłodawcą Digartu był Piotr „Kaczo” Kaczor, który to rozpoczął prace nad Digartem 24 października 2001. Oficjalnie Digart wystartował 2 lutego 2002. 
W roku 2008 powstała wersja serwisu DigartLajt, przeznaczona na telefony komórkowe. Jednocześnie powstała nowa kategoria grafik „Mobile Art”.
Digart dzielił się na działy, które upraszczały komunikację i wyszukiwanie odpowiednich grafik w serwisie. Główne kategorie to:
Serwis działał do końca stycznia 2018 roku.

</doc>
<doc id="792056" url="https://pl.wikipedia.org/wiki?curid=792056" title="Tabacznik">
Tabacznik



</doc>
<doc id="792062" url="https://pl.wikipedia.org/wiki?curid=792062" title="Olga Puczkowa">
Olga Puczkowa

Olga Puczkowa, ros. Ольга Алексеевна Пучкова (ur. 27 września 1987 w Moskwie) – rosyjska tenisistka.
Status profesjonalny otrzymała w 2002 roku. Najlepsze rezultaty w turniejach zawodowych to finały zawodów gry pojedynczej w Kolkacie i w Québecu (oba w 2006 roku) oraz we Florianópolis (w 2013 roku).
W turniejach wielkoszlemowych zadebiutowała w 2006, kiedy to zagrała w pierwszej rundzie US Open.

</doc>
<doc id="792064" url="https://pl.wikipedia.org/wiki?curid=792064" title="Acroceratosis neoplastica">
Acroceratosis neoplastica



</doc>
<doc id="792067" url="https://pl.wikipedia.org/wiki?curid=792067" title="Karabinek APS-95">
Karabinek APS-95

APS-95 – chorwacki karabinek automatyczny, odmiana karabinka R4 (południowoafrykańska wersja izraelskiego Galila).
Karabinek APS-95 powstał w połowie lat 90. w firmie RH-Alan i został zaproponowany jako następca karabinka Zastava M70 (jugosłowiańska odmiana AKM). APS-95 ma budowę wewnętrzna identyczną jak Galil, różni się od niego wyposażeniem w chwyt transportowy, mieszczący w tylnej części celownik optyczny o powiększeniu 1,5×. Zmieniono także kształt łoża i chwytu pistoletowego.

</doc>
<doc id="792069" url="https://pl.wikipedia.org/wiki?curid=792069" title="Goszyn">
Goszyn

2 miejscowości w Polsce:

</doc>
<doc id="792071" url="https://pl.wikipedia.org/wiki?curid=792071" title="Jean Francisco Rodrigues Paulista">
Jean Francisco Rodrigues Paulista



</doc>
<doc id="792072" url="https://pl.wikipedia.org/wiki?curid=792072" title="Rinko Kikuchi">
Rinko Kikuchi

, właściwie – japońska aktorka filmowa, teatralna i telewizyjna, nominowana w 2007 r. do Złotego Globu i Oscara w kategorii "Najlepsza aktorka drugoplanowa" za rolę w filmie Alejandro González Iñárritu "Babel".
Kariera.
Zadebiutowała w 1999 r. jako Yuriko Kikuchi w filmie "Ikitai" Kaneto Shindō. Wkrótce potem w 2001 r. zagrała w filmie "Sora no ana" ("Dziura w niebie") w reżyserii Kazuyoshiego Kumakiri. W 2004 r. pojawiła się w filmie "Cha no aji" ("Smak herbaty") w reżyserii Katsuhito Ishii, a w 2006 r. w filmie Babel reżysera Alejandro González Iñárritu, w roli głuchoniemej nastolatki Chieko Wataya. Za rolę w tym filmie została nominowana do Oscara dla drugoplanowej roli.

</doc>
<doc id="792073" url="https://pl.wikipedia.org/wiki?curid=792073" title="Białaczki">
Białaczki



</doc>
